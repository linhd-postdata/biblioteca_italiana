[
    {
        "author": "Ludovico Ariosto",
        "work": "Lirica latina",
        "title": "Lirica I",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Quid Galliarum navibus aut equis"
                },
                {
                    "verse": "paret minatus Carolus, asperi"
                },
                {
                    "verse": "furore militis tremendo,"
                },
                {
                    "verse": "turribus Ausoniis ruinam;"
                },
                {
                    "verse": "rursus quid hostis prospiciat sibi,"
                },
                {
                    "verse": "me nulla tangat cura, sub arbuto"
                },
                {
                    "verse": "iacentem aquae ad murmur cadentis,"
                },
                {
                    "verse": "dum segetes Corydona flavae"
                },
                {
                    "verse": "durum fatigant. Philiroe, meum"
                },
                {
                    "verse": "si mutuum optas, ut mihi saepius"
                },
                {
                    "verse": "dixisti, amorem, fac corolla"
                },
                {
                    "verse": "purpureo variata flore"
                },
                {
                    "verse": "amantis udum circumeat caput,"
                },
                {
                    "verse": "quam tu nitenti nexueris manu;"
                },
                {
                    "verse": "mecumque cespite hoc recumbens"
                },
                {
                    "verse": "ad citharam canito suavis."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica bis",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Quid Galliarum rex Carolus paret"
                },
                {
                    "verse": "minatus, ut qui militis optime"
                },
                {
                    "verse": "vim noverit sui, tremendam"
                },
                {
                    "verse": "turribus Ausoniis ruinam;"
                },
                {
                    "verse": "rursus quid hostes prospiciant sibi,"
                },
                {
                    "verse": "me nulla tangat cura, sub arbuto"
                },
                {
                    "verse": "iacentem aquae ad murmur cadentis,"
                },
                {
                    "verse": "dum segetes Corydona flavae"
                },
                {
                    "verse": "durum fatigant. O miseri, quibus"
                },
                {
                    "verse": "vesana mens est vendere sanguinem "
                },
                {
                    "verse": "auro suum! Qui cum relicto"
                },
                {
                    "verse": "corpore postquam anima effluit, nec"
                },
                {
                    "verse": "parata tantis arva laboribus"
                },
                {
                    "verse": "iuvare possunt, nec Pario domus"
                },
                {
                    "verse": "Laconico simulque et Afro"
                },
                {
                    "verse": "omnigeno lapide enitescens."
                },
                {
                    "verse": "Haec, hoc et auri quicquid aenea"
                },
                {
                    "verse": "stipatur arca, prodigioribus"
                },
                {
                    "verse": "linquenda posteris propinquis"
                },
                {
                    "verse": "omnia sunt, avido aut tyranno"
                },
                {
                    "verse": "magis. Tyranno nam mala principi"
                },
                {
                    "verse": "inest cupido qua bona liberis"
                },
                {
                    "verse": "relicta parvis in profanos"
                },
                {
                    "verse": "diripiat male gratus usus,"
                },
                {
                    "verse": "oblitus olim quid tulerit pater"
                },
                {
                    "verse": "facturus ense in perniciem suam"
                },
                {
                    "verse": "potentiorem herum superbum."
                },
                {
                    "verse": "Sint miseri, ut libet esse; non mihi"
                },
                {
                    "verse": "haec sit libido. Philiroe, meum"
                },
                {
                    "verse": "si mutuum optas, ut mihi saepius"
                },
                {
                    "verse": "dixisti, amorem, fac corolla"
                },
                {
                    "verse": "purpureo variata flore"
                },
                {
                    "verse": "mero uda amantis tempora vinciat,"
                },
                {
                    "verse": "quam tu nitenti nexueris manu,"
                },
                {
                    "verse": "mecumque cespite hoc recumbens"
                },
                {
                    "verse": "ad citharam cane multicordem."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica II",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Dum tu prompte animatus, ut"
                },
                {
                    "verse": "se res cumque feret, principe sub tuo,"
                },
                {
                    "verse": "Pandulphe, omnia perpeti,"
                },
                {
                    "verse": "quaeris qui dominae crinibus aureis"
                },
                {
                    "verse": "Fortunae iniicias manus;"
                },
                {
                    "verse": "nos grati nemoris, rauca sonantium"
                },
                {
                    "verse": "lympharum strepitus prope,"
                },
                {
                    "verse": "umbrosas vacui quaerimus ilices"
                },
                {
                    "verse": "canna non sine dispari,"
                },
                {
                    "verse": "quae flavae Glyceres reddat amoribus"
                },
                {
                    "verse": "cantatis teneros modos,"
                },
                {
                    "verse": "queis Panum invideat capripedum genus;"
                },
                {
                    "verse": "nos longum genio diem"
                },
                {
                    "verse": "sacramus, penitus quid face postera"
                },
                {
                    "verse": "mater Memnonis afferat"
                },
                {
                    "verse": "securi, roseis humida curribus."
                },
                {
                    "verse": "Qui certantia purpurae"
                },
                {
                    "verse": "dum vina in tenero gramine ducimus,"
                },
                {
                    "verse": "vincti tempora pampino,"
                },
                {
                    "verse": "aut serto ex hedera, sanguinea aut rosa, "
                },
                {
                    "verse": "quod vel candida nexuit"
                },
                {
                    "verse": "Phyllis vel nivea Philiroe manu,"
                },
                {
                    "verse": "tum praedivitis haud movent"
                },
                {
                    "verse": "me vel regna Asiae, vel ferus Adria"
                },
                {
                    "verse": "quicquid puppe vehit gravi,"
                },
                {
                    "verse": "quare saepe minas aequoris horream."
                },
                {
                    "verse": "Ut me fictilia, in quibus"
                },
                {
                    "verse": "ulnis Philiroe candidulis mihi"
                },
                {
                    "verse": "lac formosa coegerit,"
                },
                {
                    "verse": "delectant potius quam Siculi dapes"
                },
                {
                    "verse": "regis, quas teneat nitens"
                },
                {
                    "verse": "aurum; sede licet collocer aurea,"
                },
                {
                    "verse": "quem circum pueri integri"
                },
                {
                    "verse": "adsint, ut veteris pocula Massici"
                },
                {
                    "verse": "propinent! Docilis tulit"
                },
                {
                    "verse": "fontis quae rigui lympha, bibentibus"
                },
                {
                    "verse": "inter laeta rosaria"
                },
                {
                    "verse": "tristis cura magis tempora Syrio"
                },
                {
                    "verse": "unguento madida insilit"
                },
                {
                    "verse": "et saevit penitus, si furor, Alpibus"
                },
                {
                    "verse": "saevo flaminis impetu"
                },
                {
                    "verse": "iam spretis, quatiat Celticus Ausones."
                },
                {
                    "verse": "Hic est qui super impiam"
                },
                {
                    "verse": "cervicem gladius pendulus imminet."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica III",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Stirps Areosta fuit, Ferraria patria, Fulcus"
                },
                {
                    "verse": "nomen, Roma altrix, Appula humus tegit hic."
                },
                {
                    "verse": "Tormento ictus obi, dum Ripae a moenibus arcens"
                },
                {
                    "verse": "Fernandum Ursino pro duce praesideo."
                },
                {
                    "verse": "Octavam vixi trieterida. Caetera, quaeso,"
                },
                {
                    "verse": "disce aliunde; nefas me mea facta loqui."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica IV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Extollit clamor patrem; pars murmure laudat"
                },
                {
                    "verse": "dicta Iovis tacito iam iam labentis ad aegros"
                },
                {
                    "verse": "terrigenas: animis adeo coelestibus haeret"
                },
                {
                    "verse": "cura, licet totiens recidivae in crimina, gentis!"
                },
                {
                    "verse": "Orbe iacet medio, superis tunc hospita, tellus,"
                },
                {
                    "verse": "cum longo innocuis habitata est gentibus aevo,"
                },
                {
                    "verse": "qua Pelusiacos aditus, perque ora Canopi"
                },
                {
                    "verse": "amne petit gemino sinuosa volumina ponti"
                },
                {
                    "verse": "Nilus, et in latum cogit succrescere campos,"
                },
                {
                    "verse": "aridaque humenti foecundat iugera limo."
                },
                {
                    "verse": "Iuppiter hic claro delapsus ab aethere iussit"
                },
                {
                    "verse": "numina cuncta epulis positae discumbere mensae,"
                },
                {
                    "verse": "laetus ut unigenae celebret natalia divae."
                },
                {
                    "verse": "Conveniunt superi; tenuit mora nulla vocatos;"
                },
                {
                    "verse": "inde maris terraeque deos simul impiger omnes"
                },
                {
                    "verse": "Mercurius monuit Phariis accedere mensis:"
                },
                {
                    "verse": "quos pater omnipotens hilari inter pocula fronte"
                },
                {
                    "verse": "accipit, et meritum cunctis largitur honorem."
                }
            ],
            [
                {
                    "verse": "O fortunati quorum succedere tectis"
                },
                {
                    "verse": "dignata est haec sancta cohors! Nondum impia tristes"
                },
                {
                    "verse": "hauserat implacidi Busiridis ara cruores,"
                },
                {
                    "verse": "tum neque polluerat fraterna caede Typhaon"
                },
                {
                    "verse": "gramina, nec lacrimis fueras quaesitus, Osiri."
                },
                {
                    "verse": "Interea Eoas volitat vaga fama per urbes"
                },
                {
                    "verse": "coelicol\u00fbm visos mortali lumine coetus"
                },
                {
                    "verse": "ducere Niliacis pariter convivia terris."
                },
                {
                    "verse": "Tum numerum ex omni properantem parte videres,"
                },
                {
                    "verse": "hospitis ut praesens veneretur numina tanti."
                },
                {
                    "verse": "Par aderat Vulcanus huic, septemflue, proles,"
                },
                {
                    "verse": "Nile, tua, haud Phariis probitate ignota colonis;"
                },
                {
                    "verse": "affuit et Libya genitus, qui sidera torquet;"
                },
                {
                    "verse": "deseruit clarae urbis opus ter maximus Hermes;"
                },
                {
                    "verse": "legifer hinc Moses, illinc pia turba frequentat,"
                },
                {
                    "verse": "casta quidem, sed rara tamen; namque inclyta virtus"
                },
                {
                    "verse": "negligit infausti foedata examina vulgi."
                },
                {
                    "verse": "Hos habuit Iove nata suis penetralibus, urbes"
                },
                {
                    "verse": "ex illo monitu super\u00fbm cultura, ministros."
                }
            ],
            [
                {
                    "verse": "Tum primum a silice antiquum genus exuit aegram"
                },
                {
                    "verse": "segnitiem, coepitque rudes deponere cultus,"
                },
                {
                    "verse": "paulatim ignipedum quis cursus frenet equorum"
                },
                {
                    "verse": "quaerere, quae mundi fuerit nascentis origo,"
                },
                {
                    "verse": "mentibus obrepens quae turbet cura quietos,"
                },
                {
                    "verse": "utque, simul fragiles artus prostrarit Anance,"
                },
                {
                    "verse": "nulla perenne sibi formidet funera nomen."
                },
                {
                    "verse": "\n........................................."
                }
            ],
            [
                {
                    "verse": "Dexter eris, rediens, hominum iustissime, coeptis"
                },
                {
                    "verse": "(namque tuam nunc forte tenet cura altera mentem;"
                },
                {
                    "verse": "quod procul Insubrum iudex delectus in oris"
                },
                {
                    "verse": "concilias, solitaque animi probitate revincis"
                },
                {
                    "verse": "pace de\u00fbm populos inimico Marte furentes)."
                },
                {
                    "verse": "Seu Sophia ulcisci bello, seu pace tueri"
                },
                {
                    "verse": "flagitet, Herculeam vel opem si poscat utrumque,"
                },
                {
                    "verse": "iusta quis invicto sumet te fortius arma,"
                },
                {
                    "verse": "qui tot parta refers propria virtute trophaea?"
                },
                {
                    "verse": "Vel quis pace frui tribuet sapientius alter,"
                },
                {
                    "verse": "qui mediam Latii servasse laboribus urbem"
                },
                {
                    "verse": "solus inexhausta caneris virtute? Tuum sic"
                },
                {
                    "verse": "fortunata diu iactet Ferraria munus,"
                },
                {
                    "verse": "quo rediviva suas reparet Tritonia laudes."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica V",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Illa ego laeta olim nunc moerens Itala Virtus"
                },
                {
                    "verse": "Fernandi ad tumulum tristis et orba fleo;"
                },
                {
                    "verse": "vere orba, erepto talis mihi pignore nati,"
                },
                {
                    "verse": "cui reliquam merito posthabui sobolem;"
                },
                {
                    "verse": "namque reportavit matri spolia, ah! quibus illos"
                },
                {
                    "verse": "degeneres hostis barbarus exuerat."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica VI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Ibis ad umbrosas corylos, Pandulphe, Copari,"
                },
                {
                    "verse": "murmure somnifero quas levis aura movet."
                },
                {
                    "verse": "Me sine sub denso meditabere tegmine carmen,"
                },
                {
                    "verse": "dum strepet Aeolio pectine pulsa chelis."
                },
                {
                    "verse": "Illic silvicolae laudabunt carmina Fauni,"
                },
                {
                    "verse": "si forte heroum fortia facta canes;"
                },
                {
                    "verse": "sin fidibus iuvenum mandabis furta sonoris,"
                },
                {
                    "verse": "non ciet arbitrio fistula rauca lyram."
                },
                {
                    "verse": "Audiet a viridi Dryadum lasciva rubeto,"
                },
                {
                    "verse": "et bibet amotis crinibus aure melos;"
                },
                {
                    "verse": "cuntanti venient suspiria quanta labello,"
                },
                {
                    "verse": "et latebras cupiet prodere tecta suas!"
                },
                {
                    "verse": "O quid si nimio cantu defessa sopori"
                },
                {
                    "verse": "te dare gramineo membra videbit humo?"
                },
                {
                    "verse": "Exiliens taciturna, pedem per gramina tollet,"
                },
                {
                    "verse": "optata et propius cernat ut ora petet."
                },
                {
                    "verse": "Inde procax tereti timide suspensa lacerto,"
                },
                {
                    "verse": "rara tibi furtim suavia rapta dabit;"
                },
                {
                    "verse": "vel leviter patula decerpet ab arbore ramos,"
                },
                {
                    "verse": "lacteolae ut moveat flamina grata viae."
                },
                {
                    "verse": "Fortunate puer, qui inter tua iugera cessas,"
                },
                {
                    "verse": "et nemora et saltus liber ab urbe colis!"
                },
                {
                    "verse": "Me miserum imperium dominae, non moenia, claudit"
                },
                {
                    "verse": "quo nequeam comitis visere grata mei."
                },
                {
                    "verse": "Vincior, ah, gracili formosae crine puellae,"
                },
                {
                    "verse": "purpurea en vinctum compede servat Amor!"
                },
                {
                    "verse": "Luce meae tota dominae vestigia lustro;"
                },
                {
                    "verse": "dein queror ad tacitas, iudice nocte, fores."
                },
                {
                    "verse": "Expers ipse tamen rides mala nostra; caveto"
                },
                {
                    "verse": "sed Nemesim; est fastus saepius ulta graves."
                },
                {
                    "verse": "Tempus erit cum te nimium miseratus amantem,"
                },
                {
                    "verse": "an iusta haec fuerit nostra querela scies."
                },
                {
                    "verse": "Nunc quoniam haud nosti Venerem nec vulnera nati,"
                },
                {
                    "verse": "ferre putas omni libera colla iugo;"
                },
                {
                    "verse": "sed mora, quae nostrae rigidum te tradere turbae"
                },
                {
                    "verse": "nititur, in longos non feret illa dies."
                },
                {
                    "verse": "Nuper quae aligerum cecinit mihi passer amorum,"
                },
                {
                    "verse": "dum Paphies humili culmine iussa monet"
                },
                {
                    "verse": "- texere Naiades Veneri nova vincla sub undis -,"
                },
                {
                    "verse": "quem cupiant taceo; si sapis ipse, cave."
                },
                {
                    "verse": "Interea optati sine me cape gaudia ruris"
                },
                {
                    "verse": "continue, et felix vive memorque mei."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica VII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Me tacitum perferre meae peccata puellae?"
                },
                {
                    "verse": "Me mihi rivalem praenituisse pati?"
                },
                {
                    "verse": "Cur non ut patiarque fodi mea viscera ferro"
                },
                {
                    "verse": "dissimulato etiam, Bembe, dolore iubes ?"
                },
                {
                    "verse": "Quin cor, quin oculosque meos, quin erue vel quod"
                },
                {
                    "verse": "carius est, siquid carius esse potest."
                },
                {
                    "verse": "Deficientem animam quod vis tolerare iubebo,"
                },
                {
                    "verse": "dum superet dominae me moriente fides."
                },
                {
                    "verse": "Obsequiis alius faciles sibi quaerat amores,"
                },
                {
                    "verse": "cautius et vitet tetrica verba nece,"
                },
                {
                    "verse": "qui spectare suae valeat securus amicae"
                },
                {
                    "verse": "non intellecta livida colla nota;"
                },
                {
                    "verse": "quique externa thoro minimi vestigia pendat,"
                },
                {
                    "verse": "dum sibi sit potior parve in amore locus:"
                },
                {
                    "verse": "me potius fugiat nullis mollita querelis,"
                },
                {
                    "verse": "dum simul et reliquos Lydia dura procos."
                },
                {
                    "verse": "Parte carere omni malo, quam admittere quemquam"
                },
                {
                    "verse": "in partem; cupiat Iuppiter, ipse negem."
                },
                {
                    "verse": "Tecum ego mancipiis, mensa, lare, vestibus utar;"
                },
                {
                    "verse": "communi sed non utar, amice, thoro."
                },
                {
                    "verse": "Cur ea mens mihi sit, quaeris fortasse, tuaque"
                },
                {
                    "verse": "victum iri facili me ratione putas."
                },
                {
                    "verse": "Ah! pereat qui in amore potest rationibus uti;"
                },
                {
                    "verse": "ah! pereat qui ni perdite amare potest."
                },
                {
                    "verse": "Quid deceat, quid non, videant quibus integra mens est;"
                },
                {
                    "verse": "sat mihi, sat dominam posse videre meam."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica VIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Hic Franciscum Areostum uxor, natusque superstes,"
                },
                {
                    "verse": "nataque, confectum composuit senio,"
                },
                {
                    "verse": "quanti vis equitem precii per tot mala vitam"
                },
                {
                    "verse": "emensum illaesis usque rogum pedibus;"
                },
                {
                    "verse": "qui claram ob probitatem efferri totius urbis"
                },
                {
                    "verse": "singultu et lacrimis ad tumulum meruit."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica IX",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Alberte, proles inclyta Caesarum,"
                },
                {
                    "verse": "utraque nam tu gente propagini"
                },
                {
                    "verse": "ostendis Augustos fuisse"
                },
                {
                    "verse": "nobile principium tuorum,"
                },
                {
                    "verse": "hac luce mecum laetitiam cape,"
                },
                {
                    "verse": "sed quae sit omni libera compede;"
                },
                {
                    "verse": "ne sit mero frontem severam"
                },
                {
                    "verse": "exhilarare pudor Falerno;"
                },
                {
                    "verse": "nimirum amamus si genio diem"
                },
                {
                    "verse": "sacrare, cum sint digna licentia"
                },
                {
                    "verse": "exuberantis gaudii atque"
                },
                {
                    "verse": "immodico petulantis oris"
                },
                {
                    "verse": "quae mane nobis nuntius attulit,"
                },
                {
                    "verse": "fidelitatis nuntius integrae,"
                },
                {
                    "verse": "a Gallico qui nuper orbe"
                },
                {
                    "verse": "principibus rediit Latinis."
                },
                {
                    "verse": "Vidisse dixit Lugdunii meum"
                },
                {
                    "verse": "Gregorium, illum cui per Apollinem"
                },
                {
                    "verse": "uterque nostrum debet ample,"
                },
                {
                    "verse": "quamvis ego magis, et magis te."
                },
                {
                    "verse": "Tu literae quod multum Echioniae"
                },
                {
                    "verse": "calles, tenentur primi aditus viro"
                },
                {
                    "verse": "huic; ast ego plus debeo, nam est"
                },
                {
                    "verse": "siquid inest mihi clari ab illo."
                },
                {
                    "verse": "Parantem aiebat quam citius pote"
                },
                {
                    "verse": "transferre se ad nos, cui timui, miser!"
                },
                {
                    "verse": "vale ultimum dixisse, cum olim"
                },
                {
                    "verse": "ad gelidas veheretur Alpes."
                },
                {
                    "verse": "- Io! redibit qui penitus rude"
                },
                {
                    "verse": "lignum dolavit me, et ab inutili"
                },
                {
                    "verse": "pigraque mole gratiorem"
                },
                {
                    "verse": "in speciem hanc, Pie, me redegit!"
                },
                {
                    "verse": "- Io! videbo qui tribuit magis"
                },
                {
                    "verse": "ipso parente, ut qui dedit optime"
                },
                {
                    "verse": "mihi esse, cum tantum alter esse"
                },
                {
                    "verse": "in populo dederit frequenti!"
                },
                {
                    "verse": "- Virum, boni d\u00ee, rursus amabilem"
                },
                {
                    "verse": "amplectar! An quid me esse beatius"
                },
                {
                    "verse": "potest beatum, o mi beate"
                },
                {
                    "verse": "nuntie, qui me hodie beasti?"
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica X",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Molliter hic Nicolaum Areostum composuere"
                },
                {
                    "verse": "uxor cum charis Daria pignoribus;"
                },
                {
                    "verse": "quam neque honorati solata est fama mariti,"
                },
                {
                    "verse": "nec faciet vel opum copia vel sobolis,"
                },
                {
                    "verse": "donec, decurso spatio vitae, ossibus ossa"
                },
                {
                    "verse": "aeternum at animam miscuerint animae."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Molliter hic Quincti Valeri complectitur umbram"
                },
                {
                    "verse": "compos voti uxor Quinctia facta sui;"
                },
                {
                    "verse": "quam nunquam abrepti probitas laudata mariti"
                },
                {
                    "verse": "solata est, nec opum copia, nec sobolis,"
                },
                {
                    "verse": "donec, decurso spatio vitae, ossibus ossa"
                },
                {
                    "verse": "miscuerit charis atque animas animis."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Has vivens lacrimas, sed qui odio miser"
                },
                {
                    "verse": "tristem vitam habeo, dono, pater, tibi,"
                },
                {
                    "verse": "vitae sollicitis functe laboribus;"
                },
                {
                    "verse": "has dono, pater optime,"
                },
                {
                    "verse": "sincerae monimentum illius, illius"
                },
                {
                    "verse": "quam noras pietatem, imperiis tuis"
                },
                {
                    "verse": "sanctis a tenera huc usque puertia,"
                },
                {
                    "verse": "cum semper fuerim obsequens."
                },
                {
                    "verse": "Serum munus habe, seu liquidi aetheris"
                },
                {
                    "verse": "cultor vana hominum nunc studia improbas,"
                },
                {
                    "verse": "praeque, extra nebulas instabilis plagae"
                },
                {
                    "verse": "tu te intelligis et vides;"
                },
                {
                    "verse": "seu lucos steriles et nemus Elysi"
                },
                {
                    "verse": "incedis vacuum, perque silentia"
                },
                {
                    "verse": "iucundos comites quos prior abstulit"
                },
                {
                    "verse": "hora agnoscis et osculo"
                },
                {
                    "verse": "occurris tacito. Do, pater, ultimum"
                },
                {
                    "verse": "munus, quod, Stygios si qua lacus volat"
                },
                {
                    "verse": "ad vos fama, reor gratius affore,"
                },
                {
                    "verse": "quam si quicquid opum ferant"
                },
                {
                    "verse": "vel messes Arabum, vel Cilicum, tuo"
                },
                {
                    "verse": "ussissem tumulo. Iam, genitor, vale,"
                },
                {
                    "verse": "aeternumque vale. Has molliter imprimat"
                },
                {
                    "verse": "tellus relliquias precor."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Nicolaus Areostus, insignis comes,"
                },
                {
                    "verse": "hanc, pridie quam abiret, urnam emit <sibi>,"
                },
                {
                    "verse": "ubi secuturos brevi haeredes manet."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XIV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Fama tuae matris crudeli funere raptae"
                },
                {
                    "verse": "dudum terrifico nostras, Pie, perculit aures"
                },
                {
                    "verse": "murmure; sed me adeo stravit dolor improbus, inquam,"
                },
                {
                    "verse": "me, me, Alberte, tuae motus quoscumque sequentem"
                },
                {
                    "verse": "fortunae, ut subito correptus frigore membra"
                },
                {
                    "verse": "torpuerim, ut gelido titubans vox haeserit ore,"
                },
                {
                    "verse": "ut stupor insolitus mentem defixerit aegram:"
                },
                {
                    "verse": "deprensus veluti sub querno tegmine pastor,"
                },
                {
                    "verse": "cuius glandiferos populatur fulmine ramos"
                },
                {
                    "verse": "Iuppiter, ut rutilo reteguntur lumine silvae,"
                },
                {
                    "verse": "et procul horrenti quatitur nemus omne fragore,"
                },
                {
                    "verse": "labitur ille impos mentis, rigor occupat artus,"
                },
                {
                    "verse": "stant immoti oculi, ora immota, immobile pondus."
                }
            ],
            [
                {
                    "verse": "Quod tum me censes potuisse effingere carmen"
                },
                {
                    "verse": "ardentique tuo solatia ferre dolori,"
                },
                {
                    "verse": "vulnere pene pari misere graviterque iacentem?"
                },
                {
                    "verse": "Ast ubi iam sese desertis sedibus infert,"
                },
                {
                    "verse": "tristia qui celeri obsedit praecordia cursu,"
                },
                {
                    "verse": "sanguis, et exclusos vocat ad sua munia sensus;"
                },
                {
                    "verse": "haec tibi, quae forsan tarda intempestaque sordent,"
                },
                {
                    "verse": "- ne refuge - haud duri canimus solatia casus,"
                },
                {
                    "verse": "sed potius tacitos renovantia carmina fletus."
                },
                {
                    "verse": "Ipse tuis lacrimis lacrimas miscere, gravique"
                },
                {
                    "verse": "usque etiam cupio tecum certare dolore."
                }
            ],
            [
                {
                    "verse": "An quicquam dignum lacrimis an flebile quicquam"
                },
                {
                    "verse": "impia pectoribus poterunt immittere nostris"
                },
                {
                    "verse": "posthac Fata, tuae si non iactura Parentis"
                },
                {
                    "verse": "flebilis, et lacrimis non est dignissima nostris?"
                },
                {
                    "verse": "Seu venit in mentem venerandae gratia frontis,"
                },
                {
                    "verse": "qua me, quaque alios quoscumque benignus amares,"
                },
                {
                    "verse": "excipere illa tui merito studiosa solebat;"
                },
                {
                    "verse": "seu subit illius gravitas condita lepore"
                },
                {
                    "verse": "eloquii, qua sueta tui placare tumultus"
                },
                {
                    "verse": "est animi, quondam cum ageret fortuna sinistre"
                },
                {
                    "verse": "cum rebus male fida tuis, ut limina supplex"
                },
                {
                    "verse": "exutus regno tereres aliena paterno"
                },
                {
                    "verse": "(et quamvis per te multum tibi consulis ipse,"
                },
                {
                    "verse": "nec documenta parum sophiae, quibus impiger omne"
                },
                {
                    "verse": "impendis studium, prosint, tamen usque fateris"
                },
                {
                    "verse": "iuverit auditae quantum te cura parentis);"
                },
                {
                    "verse": "sive Pudicitiam tumulo spectamus eodem"
                },
                {
                    "verse": "exanimem condi, Probitas ubi clara Fidesque,"
                },
                {
                    "verse": "Relligio, Pietasque tua cum matre teguntur."
                },
                {
                    "verse": "Heu morum exemplar! Columen, tutela bonorum,"
                },
                {
                    "verse": "Pica iacet veteris demissa ab origine Pici,"
                },
                {
                    "verse": "Laurentis Pici, qui te, Saturne, parentem"
                },
                {
                    "verse": "rettulit; antiqui tu sanguinis ultimus author."
                },
                {
                    "verse": "Pica atavis generosa, animo generosior alto,"
                },
                {
                    "verse": "Pica potens opibus, virtute potentior ipsa!"
                },
                {
                    "verse": "Inditium cum saepe sui, tum protulit ingens"
                },
                {
                    "verse": "prudentis vis illa animi, decor ille modesti,"
                },
                {
                    "verse": "extincto genitore tuo, cum sola relicta est,"
                },
                {
                    "verse": "et formosa, et adhuc, vel in ipso fiore, puella,"
                },
                {
                    "verse": "te puero nondum bimo commune tenente"
                },
                {
                    "verse": "regnum cum patruo, et populi Carpensis habenas,"
                },
                {
                    "verse": "(ah! male diversis amborum flexibus aptas),"
                },
                {
                    "verse": "te puero, pueroque simul cognomine patris"
                },
                {
                    "verse": "fratre Leonello, cuius vix sedula nutrix"
                },
                {
                    "verse": "invalidum denis numerabat solibus aevum."
                },
                {
                    "verse": "Tunc tibi, tuncque tuis adeo Pica optima rebus"
                },
                {
                    "verse": "cavit, ut illi etiam deberi gratia possit"
                },
                {
                    "verse": "quod validus sceptris et honore fruaris avito."
                },
                {
                    "verse": "Tuncque adeo bene consuluit probitate pudori,"
                },
                {
                    "verse": "tunc et perpetuos quoscumque exegerit annos,"
                },
                {
                    "verse": "ut decus id, laudes hae sint, ea gloria parta,"
                },
                {
                    "verse": "quae rediviva suas reparant post funera vires."
                }
            ],
            [
                {
                    "verse": "Hinc optare proci connubia tanta frequentes,"
                },
                {
                    "verse": "aut genere aut opibus freti; dein poscere fratres,"
                },
                {
                    "verse": "primores populi ambire, atque domestica matrum"
                },
                {
                    "verse": "consilia et crebros monitus adhibere faventum."
                },
                {
                    "verse": "Mille petunt; petit ante alios et fervidus instat"
                },
                {
                    "verse": "ille Bianorei procerum ditissimus agri,"
                },
                {
                    "verse": "Rodulphus Gonzaga, potens maioribus armis,"
                },
                {
                    "verse": "inclytus Italia et toto celeberrimus orbe."
                },
                {
                    "verse": "Tunc cupiunt fratres taedas crepitare secundas,"
                },
                {
                    "verse": "et sibi Rodulphum geniali foedere iungi."
                },
                {
                    "verse": "Ergo illam precibus tangunt, rationibus urgent,"
                },
                {
                    "verse": "utilitate movent sobolis, cui maxima tanti"
                },
                {
                    "verse": "accedat tutela viri, seu mollius aevum"
                },
                {
                    "verse": "claris formari exemplis, seu regna tueri"
                },
                {
                    "verse": "consiliove, opibusve, armisve poposcerit usus."
                },
                {
                    "verse": "Quid faciat? tenerae iam primum commoda prolis"
                },
                {
                    "verse": "anxia pertentant tenerae praecordia matris;"
                },
                {
                    "verse": "sic tua nimirum vestrae ratione salutis"
                },
                {
                    "verse": "cogitur a viduo genitrix discedere lecto."
                },
                {
                    "verse": "Cuius, ubi supra muliebrem provida captum"
                },
                {
                    "verse": "plenius inspecta prudenti a coniuge mens est,"
                },
                {
                    "verse": "sic regni ut thalami consors est sumpta virago."
                }
            ],
            [
                {
                    "verse": "Tum genitrix tua, cui clare est data copia agendi,"
                },
                {
                    "verse": "iustitiae vindex incorruptissima sacrae,"
                },
                {
                    "verse": "dura malis, clemens miseris, gratissima iustis,"
                },
                {
                    "verse": "propositique tenax, atque imperterrita recti,"
                },
                {
                    "verse": "perque gradus cunctos virtutis clara refulsit;"
                },
                {
                    "verse": "clara refulsit, onus pariter subeunte marito."
                },
                {
                    "verse": "Clarior at multo vacua cum tristis in aula"
                },
                {
                    "verse": "magnanimi immatura viri post fata relicta est:"
                },
                {
                    "verse": "namque diem multa Gallorum caede cruentus"
                },
                {
                    "verse": "extremum cum laude obiit mavortius heros"
                },
                {
                    "verse": "ad vada purpureo spumantia sanguine Tarri,"
                },
                {
                    "verse": "tempore quo spoliis rex agmina onusta Latinis,"
                },
                {
                    "verse": "rex Carolus, Magni Caroli generosa propago,"
                },
                {
                    "verse": "ad gelidas Sequanae ripas populator agebat."
                },
                {
                    "verse": "Matribus et trepidis lux detestata puellis,"
                },
                {
                    "verse": "illa nimis lux saeva, nota signanda perenni,"
                },
                {
                    "verse": "prae cunctis sed, Pica, tibi saevissima luxit."
                }
            ],
            [
                {
                    "verse": "En vidua, et tutrix iterum moestissima prolis"
                },
                {
                    "verse": "bis geminae superas; melioris pignora sexus"
                },
                {
                    "verse": "namque duo et totidem diversi parva fovebas."
                },
                {
                    "verse": "An pupillarem prius eloquar auxeris ut rem?"
                },
                {
                    "verse": "An cultu assiduo natorum ut corda paternos"
                },
                {
                    "verse": "indueris mores? certe rumore secundo"
                },
                {
                    "verse": "utrumque et multo laudari carmine dignum."
                },
                {
                    "verse": "Praeteream sed et ista, sed et connubia natae;"
                },
                {
                    "verse": "atque his plura sciens, nec possem singula nec fas"
                },
                {
                    "verse": "dicere, vel rudibus praesertim nota colonis,"
                },
                {
                    "verse": "limpidus Ocneis quacunque aut Mincius arvis"
                },
                {
                    "verse": "inter arundineas it flexo limite ripas;"
                },
                {
                    "verse": "quaque sinus, Benace, tuos imitatus apertos,"
                },
                {
                    "verse": "fluctibus et fremitu et spumantibus aestuat undis;"
                },
                {
                    "verse": "aut Venetas quacumque Padus perlabitur oras,"
                },
                {
                    "verse": "multa mole minax, multoque labore docendus,"
                },
                {
                    "verse": "pinguibus et cultis et aprico parcere ruri."
                },
                {
                    "verse": "An quisquam summa virtutum deneget arce"
                },
                {
                    "verse": "insedisse tuam, generose Alberte, parentem?"
                },
                {
                    "verse": "Aut virtus sermo merus est et inutile nomen,"
                },
                {
                    "verse": "aut opere et claro penitus dignoscitur actu,"
                },
                {
                    "verse": "cura medio rerum immersabilis enatat aestu."
                },
                {
                    "verse": "Heu, heu! quae sceleri debentur digna nefando,"
                },
                {
                    "verse": "talia virtutum si praemia Pica reportat?"
                },
                {
                    "verse": "Sed quid inepta tuos renovabit Musa dolores?"
                },
                {
                    "verse": "Sed duce me in lacrimas iterum cur ibis inanes?"
                }
            ],
            [
                {
                    "verse": "Sed quid hians medicae tractabo nescius artis"
                },
                {
                    "verse": "vulnus, opis quicquam nil post laturus amicae?"
                },
                {
                    "verse": "Sed quid ego ereptae crudelia fata parentis"
                },
                {
                    "verse": "in medium proferre loquaci carmine nitar,"
                },
                {
                    "verse": "cum neque succurrat ratio solaminis ulla,"
                },
                {
                    "verse": "qua tot deinde queam fluctus, quos ipse citarim"
                },
                {
                    "verse": "imprudens, animique graves componere motus?"
                }
            ],
            [
                {
                    "verse": "At reticenda nec est ea mors, cui maxima virtus"
                },
                {
                    "verse": "causa fuit: nec enim vas exitiale cicutae"
                },
                {
                    "verse": "vult Aniti latuisse reus, nec Virbius axes"
                },
                {
                    "verse": "ancillae, nec Pica feros quibus occidit ausus."
                },
                {
                    "verse": "Liberius iam iam res ut sit facta docebo,"
                },
                {
                    "verse": "unde queant magnum venientia ducere secla"
                },
                {
                    "verse": "exemplum, humano leviter quam fidere quisquam"
                },
                {
                    "verse": "ingenio possit: documento nec fuit illa"
                },
                {
                    "verse": "absque aliquo moriens, cuius dum vita manebat"
                },
                {
                    "verse": "omne olim fuerat studiis imitabile factum."
                },
                {
                    "verse": "Illa severa adeo cultrix Italique pudoris"
                },
                {
                    "verse": "custos, illa adeo vindex labentis honesti"
                },
                {
                    "verse": "extitit, ut facto turpi curaret ab omni,"
                },
                {
                    "verse": "et levibus licet opprobriis, pulchrasque sodales"
                },
                {
                    "verse": "ancillasque domumque omnem servare pudicam,"
                },
                {
                    "verse": "nedum se similemque sui, castissima, prolem:"
                },
                {
                    "verse": "cui dum se digno ferventius haeret et instat"
                },
                {
                    "verse": "proposito, in sese muliebris suscitat iram"
                },
                {
                    "verse": "flagrantem ingenii, quod amor furiavit iniquus"
                },
                {
                    "verse": "et male suada Venus. Quid non vesana libido"
                },
                {
                    "verse": "mersa cupidinibus mortalia pectora cogit?"
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Audivi, et timeo ne veri nuncia fama"
                },
                {
                    "verse": "sit quae multorum pervolat ora frequens."
                },
                {
                    "verse": "Scin verum, quaeso? scin tu, Strozza? eia age, fare;"
                },
                {
                    "verse": "maior quam populi, Strozza, fides tua sit."
                },
                {
                    "verse": "An noster fluvio misere ...? (Heu timeo omnia! at illa,"
                },
                {
                    "verse": "d\u00ee, prohibete, et eant irrita verba mea;"
                },
                {
                    "verse": "et redeat sociis hilari ore, suasque Marullus"
                },
                {
                    "verse": "ante obitum ridens audiat inferias)."
                },
                {
                    "verse": "Fama tamen vatem, sinuoso vortice raptum,"
                },
                {
                    "verse": "dulciloquam fluvio flasse refert animam."
                },
                {
                    "verse": "Scin verum, quaeso? scin tu, Strozza? eia age, fare;"
                },
                {
                    "verse": "maior quam populi, Strozza, fides tua sit."
                },
                {
                    "verse": "Ut timeo! nam vana solet plerumque referre"
                },
                {
                    "verse": "fama bonum; at nisi non vera referre malum."
                },
                {
                    "verse": "Quamque magis referat saevum, crudele, nefandum, "
                },
                {
                    "verse": "proh superi! est illi tam mage habenda fides."
                },
                {
                    "verse": "Quid potuit gravius deferri hoc tempore nobis,"
                },
                {
                    "verse": "qui sumus in Phoebi Pieridumque fide,"
                },
                {
                    "verse": "quam mors divini (si vera est fama) Marulli?"
                },
                {
                    "verse": "Iuppiter! ut populi murmura vana fluant."
                },
                {
                    "verse": "Scin verum, quaeso? scin tu, Strozza? eia age, fare;"
                },
                {
                    "verse": "maior quam populi, Strozza, fides tua sit."
                },
                {
                    "verse": "Nam foret haec gravior iactura mihique tibique,"
                },
                {
                    "verse": "et quemcumque sacrae Phocidos antra iuvent,"
                },
                {
                    "verse": "quam vidisse mala tempestate (improba saecli"
                },
                {
                    "verse": "conditio!) clades et Latii interitum,"
                },
                {
                    "verse": "nuper ab occiduis illatum gentibus, olim"
                },
                {
                    "verse": "pressa quibus nostro colla fuere iugo."
                },
                {
                    "verse": "Quid nostra an Gallo regi an servire Latino,"
                },
                {
                    "verse": "si sit idem hinc atque hinc non leve servitium?"
                },
                {
                    "verse": "Barbaricone esse est peius sub nomine, quam sub"
                },
                {
                    "verse": "moribus? At ducibus, d\u00ee, date digna malis,"
                },
                {
                    "verse": "quorum quam imperium gliscente tyrannide tellus"
                },
                {
                    "verse": "Saturni Gallos pertulit ante truces!"
                },
                {
                    "verse": "Et servate diu doctumque piumque Marullum;"
                },
                {
                    "verse": "redditeque actutum sospitem eum sociis;"
                },
                {
                    "verse": "qui poterit dulci eloquio monitisque severis,"
                },
                {
                    "verse": "quos musarum haustus plurimo ab amne tulit,"
                },
                {
                    "verse": "liberam et immunem (vincto etsi corpore) mentem"
                },
                {
                    "verse": "reddere, et omne animo tollere servitium."
                },
                {
                    "verse": "Sit satis abreptum nuper flevisse parentem:"
                },
                {
                    "verse": "Ah! grave tot me uno tempore damna pati!"
                },
                {
                    "verse": "Tarchaniota aura aetheria vescatur; et inde"
                },
                {
                    "verse": "caetera sint animo damna ferenda bono."
                },
                {
                    "verse": "Scin verum, quaeso? scin tu, Strozza? eia age, fare;"
                },
                {
                    "verse": "maior quam populi, Strozza, fides tua sit."
                },
                {
                    "verse": "At iuvat hoc potius sperare, quod opto: Marullum"
                },
                {
                    "verse": "iam videor laeta fronte videre meum."
                },
                {
                    "verse": "An quid obest sperare homini dum grata sinit res?"
                },
                {
                    "verse": "Heu lacrimis semper sat mora longa datur."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XVI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Hospes, siste parumper, hocque munus"
                },
                {
                    "verse": "habe, et parva brevis morae repende"
                },
                {
                    "verse": "damna, quod patris elegantiarum,"
                },
                {
                    "verse": "Romanae patris eruditionis,"
                },
                {
                    "verse": "vides Cosmici Apolline et sororum"
                },
                {
                    "verse": "urnam Pieridum choro frequentem."
                },
                {
                    "verse": "Sed munus tenue est, sed est pusillum,"
                },
                {
                    "verse": "prae quod vate frui, manente vita,"
                },
                {
                    "verse": "tam comi et lepido tibi fuisset."
                },
                {
                    "verse": "Rursus nec tenue est nec est pusillum,"
                },
                {
                    "verse": "cui non contigerit, manente vita,"
                },
                {
                    "verse": "tam comi et lepido frui, videre"
                },
                {
                    "verse": "saltem Cosmici Apolline et sororum"
                },
                {
                    "verse": "urnam Pieridum choro frequentem."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XVI bis",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Paulum siste, viator, et tibi sit"
                },
                {
                    "verse": "munus, quod patris elegantiarum"
                },
                {
                    "verse": "et cultae simul eruditionis"
                },
                {
                    "verse": "Laeli Cosmici amabilem videbis"
                },
                {
                    "verse": "urnam et Pieridum choro frequentem."
                },
                {
                    "verse": "Est munus tenue, est nimis pusillum,"
                },
                {
                    "verse": "prae quo vate frui, manente vita,"
                },
                {
                    "verse": "tam comi et lepido tibi fuisset."
                },
                {
                    "verse": "Rursus nec tenue est nec est pusillum,"
                },
                {
                    "verse": "cui non contigerit, manente vita,"
                },
                {
                    "verse": "tam comi et lepido frui poeta,"
                },
                {
                    "verse": "saltem relliquias videre; nam quae"
                },
                {
                    "verse": "rari noticia et boni et probati"
                },
                {
                    "verse": "detur quantulacumque amanda est."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XVII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Illius timidis spes sit amoribus,"
                },
                {
                    "verse": "qui formae comitem ferre superbiam,"
                },
                {
                    "verse": "centenamque repulsam"
                },
                {
                    "verse": "leni pectore quiverit;"
                },
                {
                    "verse": "qui surdos tulerit tot querimoniis"
                },
                {
                    "verse": "postes, dura glomerat trux Boreas nives,"
                },
                {
                    "verse": "miraturque suam vim"
                },
                {
                    "verse": "tantis vincier ignibus;"
                },
                {
                    "verse": "qui rivalem animo viderit integro"
                },
                {
                    "verse": "offensum, totiens limen amabile"
                },
                {
                    "verse": "noctu praetereuntem,"
                },
                {
                    "verse": "quod vel iurgia spreverit,"
                },
                {
                    "verse": "iras, nequitias, instabilem fidem,"
                },
                {
                    "verse": "et quicquid dominae saevities tulit."
                },
                {
                    "verse": "Illum mater Amorum,"
                },
                {
                    "verse": "mater blanda Cupidinum"
                },
                {
                    "verse": "tandem audit, precibus victa diutinis,"
                },
                {
                    "verse": "et finem trepidis luctibus imperat,"
                },
                {
                    "verse": "durae corda puellae"
                },
                {
                    "verse": "divino insiliens pede,"
                },
                {
                    "verse": "non oblita facis quam Cinareius"
                },
                {
                    "verse": "excivit iuvenis, quam Phrygius prope"
                },
                {
                    "verse": "Idaeum Simoenta,"
                },
                {
                    "verse": "quam Mars bellipotens pater."
                },
                {
                    "verse": "Illi fert gremio pieno Amathuntia,"
                },
                {
                    "verse": "lusus, illecebras, delitias, iocos,"
                },
                {
                    "verse": "risus, quicquid et almo est"
                },
                {
                    "verse": "regno dulce Cupidinum."
                },
                {
                    "verse": "En me, quem lacrimis, quem miseris modis"
                },
                {
                    "verse": "mersum ludibrio longum habuit puer,"
                },
                {
                    "verse": "spretor div\u00fbm hominumque,"
                },
                {
                    "verse": "en hac luce beat Venus."
                },
                {
                    "verse": "O signanda dies non modo candida"
                },
                {
                    "verse": "nota de veteri more Cydonio,"
                },
                {
                    "verse": "sed sacro celebranda"
                },
                {
                    "verse": "nobis iugiter annuo!"
                },
                {
                    "verse": "Lux, qua plena meis amplaque gaudia"
                },
                {
                    "verse": "commuto lacrimis, quaque laboribus"
                },
                {
                    "verse": "munus grande reporto!"
                },
                {
                    "verse": "O solatia suavia!"
                },
                {
                    "verse": "Fallorne? an placida somnus imagine"
                },
                {
                    "verse": "ludit me, ut miseris questibus obviet?"
                },
                {
                    "verse": "An haec vera Megilla"
                },
                {
                    "verse": "cuius detineor sinu?"
                },
                {
                    "verse": "Haec, haec vera mea est; nil modo fallimur,"
                },
                {
                    "verse": "mi anceps anime: en sume cupita iam"
                },
                {
                    "verse": "mellita oscula, sume"
                },
                {
                    "verse": "expectata diu bona."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XVIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Qualem scientem carminis, et lyra"
                },
                {
                    "verse": "Sappho sonantem molliter aurea,"
                },
                {
                    "verse": "expertem amorum, atque integellam"
                },
                {
                    "verse": "floris adhuc nimium caduci,"
                },
                {
                    "verse": "vocavit altis e penetralibus"
                },
                {
                    "verse": "pubentis agri conspicuus nitor,"
                },
                {
                    "verse": "herbaeque, flosculique hiantes"
                },
                {
                    "verse": "flatibus egelidis Favoni;"
                },
                {
                    "verse": "mox dithyrambos Aeoliae impulit"
                },
                {
                    "verse": "testudini committere spiritus"
                },
                {
                    "verse": "strepens per altas ilices et"
                },
                {
                    "verse": "murmur aquae prope defluentis;"
                },
                {
                    "verse": "qualemve doctam Calliopen modos"
                },
                {
                    "verse": "(cui rex deorum sistere tinnula"
                },
                {
                    "verse": "permisit amnes voce, flavae"
                },
                {
                    "verse": "Iuppiter ob meritum parentis)"
                },
                {
                    "verse": "audivit olim libera coelitum"
                },
                {
                    "verse": "iam iam fugatis mensa gigantibus"
                },
                {
                    "verse": "manum Tonantis et deorum"
                },
                {
                    "verse": "praesidium ad citharam canentem,"
                },
                {
                    "verse": "audivi eburno pollice Iuliam"
                },
                {
                    "verse": "cordas moventem Threiiciae fidis,"
                },
                {
                    "verse": "et arte iucundos magistra"
                },
                {
                    "verse": "ad numerum strepitus citantem;"
                },
                {
                    "verse": "et ora vernis aemula floribus"
                },
                {
                    "verse": "solventem acutis vocibus in modum,"
                },
                {
                    "verse": "nervosque vocales decenter"
                },
                {
                    "verse": "carminibus sociantem Etruscis;"
                },
                {
                    "verse": "cantusque presso gutture mobiles"
                },
                {
                    "verse": "ducentem ad auras (per tremulas prius"
                },
                {
                    "verse": "flexosque concisosque fauces)"
                },
                {
                    "verse": "murmure nunc tacito volutos,"
                },
                {
                    "verse": "nunc plena in aurem voce refractulos,"
                },
                {
                    "verse": "quibus nigranti cedit ab arbore"
                },
                {
                    "verse": "in roscidis quicquid viretis"
                },
                {
                    "verse": "vere canit volucrum tepente."
                },
                {
                    "verse": "Ut ut canoros quaero iterum modos!"
                },
                {
                    "verse": "Ut ut mihi me surripuit melos!"
                },
                {
                    "verse": "Nec mecum adhuc sum; adhuc hiulco"
                },
                {
                    "verse": "nescit abire animus labello!"
                },
                {
                    "verse": "Nec si sciat, vult mitti; adeo et bona et"
                },
                {
                    "verse": "grata tenetur compede. Iam mihi est"
                },
                {
                    "verse": "adempta libertas, nec haustu"
                },
                {
                    "verse": "Elysiae reparanda Lethes."
                },
                {
                    "verse": "Si tale Siren, stirps Acheloia,"
                },
                {
                    "verse": "nautis canebat praetereuntibus,"
                },
                {
                    "verse": "nil miror aversas carinas"
                },
                {
                    "verse": "sponte cavas adiisse rupes."
                },
                {
                    "verse": "Nescis tu, Ulysseu, qui fugis illitis"
                },
                {
                    "verse": "caera Pelasgi remigis auribus,"
                },
                {
                    "verse": "inter puellarum choros tam"
                },
                {
                    "verse": "dulce canentium obire felix."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XIX",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "O pubis iuvenes robora Thessalae,"
                },
                {
                    "verse": "perculsi toties qui pelagi minis,"
                },
                {
                    "verse": "pellem avertere Colchis"
                },
                {
                    "verse": "auratam cupitis tamen,"
                },
                {
                    "verse": "(olim pollicita est Pallas et innuba"
                },
                {
                    "verse": "vobis velivolam cum daret aequori"
                },
                {
                    "verse": "pinum, quam sub opaci"
                },
                {
                    "verse": "flexit vertice Pelii)"
                },
                {
                    "verse": "cur non lecta manus fortiter occupat"
                },
                {
                    "verse": "portus Phasiacos, dum Boreae silet,"
                },
                {
                    "verse": "vestris saepe sinistri"
                },
                {
                    "verse": "votis, spiritus impotens?"
                },
                {
                    "verse": "En vobis spolium tempus apiscier"
                },
                {
                    "verse": "famosae pecudis limine, quod diu"
                },
                {
                    "verse": "servavere dracones,"
                },
                {
                    "verse": "Martisque ignivomi boves."
                },
                {
                    "verse": "Insomnes etenim destituit vigil"
                },
                {
                    "verse": "serpens excubias, ut fera beluis"
                },
                {
                    "verse": "olim infensa marinis,"
                },
                {
                    "verse": "post terrestribus aspera"
                },
                {
                    "verse": "et nunc vipereas in latebras ruens,"
                },
                {
                    "verse": "illum sanguineis unguibus undique"
                },
                {
                    "verse": "pressum turbat, et ore"
                },
                {
                    "verse": "semper caedibus oblito."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XX",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Quis solaciolum meum? meos quis"
                },
                {
                    "verse": "lusus? quis mea gaudia, heu! catellam,"
                },
                {
                    "verse": "herae mnemosynon meae catellam,"
                },
                {
                    "verse": "quis ah, quis misero mihi involavit?"
                },
                {
                    "verse": "Quis, ah, quis malus, improbus, scelestus"
                },
                {
                    "verse": "tam bellam mihi tamque blandientem,"
                },
                {
                    "verse": "tamque molliculam abstulit catellam?"
                },
                {
                    "verse": "Furum pessime es omnium malorum"
                },
                {
                    "verse": "quisquis candidulam mihi catellam,"
                },
                {
                    "verse": "herae mnemosynon meae catellam,"
                },
                {
                    "verse": "meas delicias, meique amoris"
                },
                {
                    "verse": "et desiderii mei levamen,"
                },
                {
                    "verse": "nostras praeteriens fores, dolose"
                },
                {
                    "verse": "manu sub tunicam rapis sinistra!"
                },
                {
                    "verse": "At d\u00ee dent mala multa, d\u00ee deaeque"
                },
                {
                    "verse": "dent omnes tibi, quisquis es, sceleste,"
                },
                {
                    "verse": "actutum mihi ni meam catellam,"
                },
                {
                    "verse": "herae mnemosynon meae, remittis."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Abi, vorax anus, tuis cum blandulis"
                },
                {
                    "verse": "istis susurris; cognita est mihi satis"
                },
                {
                    "verse": "superque vestra (serius licet) fides."
                },
                {
                    "verse": "Non sum ille ego in quem impune vobis ludere"
                },
                {
                    "verse": "fas iugiter sit foeminis rapacibus."
                },
                {
                    "verse": "Ut ut piget me tam diu fallaciis"
                },
                {
                    "verse": "vestris retentum, dum miser dari reor"
                },
                {
                    "verse": "dulces mihi fructus amoris unice,"
                },
                {
                    "verse": "quos comperi post, cum pudore maxumo,"
                },
                {
                    "verse": "illi datos, et illi et illi, et omnibus"
                },
                {
                    "verse": "ementibus pernicioso munere"
                },
                {
                    "verse": "adulterarum coitus foedissimos!"
                },
                {
                    "verse": "Viden ut audax me rogat, tanquam inscium"
                },
                {
                    "verse": "eius probrosi criminis? Recede, abi,"
                },
                {
                    "verse": "abi, impudica, abi, scelesta et impia,"
                },
                {
                    "verse": "impura, lena, venditrix libidinum,"
                },
                {
                    "verse": "meorum amorum prostitutrix lurida."
                },
                {
                    "verse": "Ut ira suadet unguibus nocentia"
                },
                {
                    "verse": "proscindere ora! Ut gliscit impetus ferox"
                },
                {
                    "verse": "inferre canis crinibus truces manus!"
                },
                {
                    "verse": "Impunis anne abibit haec venefica?"
                },
                {
                    "verse": "Iam iam cupidini morem geram meo,"
                },
                {
                    "verse": "et torva lumina eruam isti primulum,"
                },
                {
                    "verse": "linguam deinde demetam dicaculam,"
                },
                {
                    "verse": "quae me misellum effecit, et pessumdedit,"
                },
                {
                    "verse": "et perdidit, nullumque prorsus reddidit."
                },
                {
                    "verse": "Quid me, sodales, detinetis pessumi?"
                },
                {
                    "verse": "Dimittite; est certum obsequi iustissimo"
                },
                {
                    "verse": "meo furori; debitas poenas luat"
                },
                {
                    "verse": "mihi scelesta. An huic, rogo, favebitis,"
                },
                {
                    "verse": "fortasse nescii quam inexpiabile"
                },
                {
                    "verse": "scelus patretis hanc iuvantes impiam,"
                },
                {
                    "verse": "quam saepe nocte repperi obscurissima"
                },
                {
                    "verse": "sacros cadaverum eruentem pulveres,"
                },
                {
                    "verse": "diroque carmine evocantem pallidas"
                },
                {
                    "verse": "umbras ab orci tristibus silentiis?"
                },
                {
                    "verse": "Haec noxio infantes tenellos fascino"
                },
                {
                    "verse": "interficit. Discedite, ut poenas luat."
                },
                {
                    "verse": "At si meae vos nil preces iustae movent,"
                },
                {
                    "verse": "in pessimam crucem recedat pessima;"
                },
                {
                    "verse": "non usque habebit vos paratos subsides."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "<Infelix> <a>nime et miser, quid ultro"
                },
                {
                    "verse": "ipsum te crucias? tuos quid ultro,"
                },
                {
                    "verse": "ah vere miser, excitas fovesque"
                },
                {
                    "verse": "ignes? nec minimae tibi quietis"
                },
                {
                    "verse": "tantillum esse sinis, vigil diesque"
                },
                {
                    "verse": "noctesque ad nitidos hians ocellos,"
                },
                {
                    "verse": "os ad purpureum genasque molles,"
                },
                {
                    "verse": "ad guttur niveum manusque leves,"
                },
                {
                    "verse": "formam denique ad integram puellae,"
                },
                {
                    "verse": "formam non tamen integrae puellae,"
                },
                {
                    "verse": "ausae dellicias meosque lusus ..."
                },
                {
                    "verse": "Dicamne an sileam? Ah quid ah silebo?"
                },
                {
                    "verse": "Ausa est perfida et improba et scelesta,"
                },
                {
                    "verse": "ausa est dellicias meosque lusus"
                },
                {
                    "verse": "auro vendere, nec deos potenteis"
                },
                {
                    "verse": "pavit fallere saepe deieratos."
                }
            ],
            [
                {
                    "verse": "Infelix anime, ecquid impudica,"
                },
                {
                    "verse": "ecquid te meretrix avara perdet?"
                },
                {
                    "verse": "Respira, atque tibi potens vigensque"
                },
                {
                    "verse": "te redde, utque lubet sine impudicam"
                },
                {
                    "verse": "moechis vivere cum suis. Tibine"
                },
                {
                    "verse": "os spurca placet oblitum saliva"
                },
                {
                    "verse": "et livens memori nota perenne"
                },
                {
                    "verse": "foedae, pro dolor!, osculationis?"
                },
                {
                    "verse": "An te illi ebrioli movent ocelli,"
                },
                {
                    "verse": "illi, quos movet hic et hic et ille et"
                },
                {
                    "verse": "quisquis dedecorum putetur emptor?"
                },
                {
                    "verse": "Obdura, mi anime; improba et puella"
                },
                {
                    "verse": "cum moechis valeat suis, puella"
                },
                {
                    "verse": "igne indigna tuo. Potestne, quaeso,"
                },
                {
                    "verse": "quod felicius ardeas deesse?"
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Haec certe Lepidi sunt Regia moenia, quae sic"
                },
                {
                    "verse": "grata mihi paucos ante fuere dies,"
                },
                {
                    "verse": "Lydia dum patrios coleret formosa penates,"
                },
                {
                    "verse": "redderet et forma cuncta serena sua."
                },
                {
                    "verse": "Nunc, ut ab illis immutata! quid illius, eheu!"
                },
                {
                    "verse": "illius amota luce decoris habent?"
                },
                {
                    "verse": "Illius a cara quae me genitrice domoque"
                },
                {
                    "verse": "tot valuit messes detinuisse procul?"
                },
                {
                    "verse": "Tu sine me tacitis excedere, Lydia, portis,"
                },
                {
                    "verse": "tu sine me potis es rura videre tua?"
                },
                {
                    "verse": "Cur comitem me, dura, negas admittere? curve"
                },
                {
                    "verse": "sarcina sum rhedae visa onerosa tuae?"
                },
                {
                    "verse": "In tua non adeo peccarem commoda demens,"
                },
                {
                    "verse": "arctius ut premerem terga, latusve tuum!"
                },
                {
                    "verse": "Conductus non deerat equus, non deerat amicus"
                },
                {
                    "verse": "iuvisset mannis qui mea vota suis."
                },
                {
                    "verse": "Ipse pedum validis potui decurrere plantis,"
                },
                {
                    "verse": "sive terenda brevis seu via longa fuit."
                },
                {
                    "verse": "Ah! ego (vita, modo sineres) quam fortiter irem,"
                },
                {
                    "verse": "sisteret ut nullus crura citata labor!"
                },
                {
                    "verse": "Corruptum nec iter hieme et pluvialibus austris"
                },
                {
                    "verse": "suasisset iustas, te properante, moras."
                },
                {
                    "verse": "Sum sine te biduum: an me ultra patieris abesse?"
                },
                {
                    "verse": "Heu miserum! me me, quaeso, venire iube."
                },
                {
                    "verse": "Ecquid habent gelidi montes et inhospita tesqua?"
                },
                {
                    "verse": "Ecquid habent sine me devia rura boni?"
                },
                {
                    "verse": "Quaeso, venire iube: placeant tum lustra ferarum,"
                },
                {
                    "verse": "atque feris arces montibus impositae;"
                },
                {
                    "verse": "tum placeant silvae, tunc sint gratissima saxa,"
                },
                {
                    "verse": "dum latus ipse tegam, duxque comesque, tuum."
                },
                {
                    "verse": "Tunc iuvet audaci lepores agitare Lacone,"
                },
                {
                    "verse": "caecaque nocturnis ponere vincla lupis;"
                },
                {
                    "verse": "inque plagas turdum strepitu detrudere edacem,"
                },
                {
                    "verse": "et quaecumque hiemis gaudia rure ferunt."
                },
                {
                    "verse": "Quaeso, venire iube. Quod si mala murmura vulgi"
                },
                {
                    "verse": "ne cieam veniens est timor, ipsa redi."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXIV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Istos, quaeso, oculos operi, dum caetera lustrem"
                },
                {
                    "verse": "spectator formae, Lydia bella, tuae;"
                },
                {
                    "verse": "namque meos hebetant sensus prohibentque tueri"
                },
                {
                    "verse": "quam sit digna oculis pars tua quaeque tuis."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Quid causa, aeterna frueris quod, Bacche, iuventa"
                },
                {
                    "verse": "vel sene qui molto grandior es Pilio?"
                },
                {
                    "verse": "- Est quod vino, hospes, genioque indulgeo; quod non"
                },
                {
                    "verse": "ambicio mentem distrahit ulla meam."
                },
                {
                    "verse": "- Cur te nulla operit vestis, cum casta puella"
                },
                {
                    "verse": "saepe puerque tuos cursitet ante pedes?"
                },
                {
                    "verse": "- Ut doceam sic et nudari cuncta mea vi,"
                },
                {
                    "verse": "conscia qui multo torqueo corda mero."
                },
                {
                    "verse": "- Aspera quid sibi vult frons cornibus? - Indicat ut sim"
                },
                {
                    "verse": "Martia siccato promptus ad arma scypho."
                },
                {
                    "verse": "- Cur Nysa, Thebis, Dia, Cytherone relictis,"
                },
                {
                    "verse": "Boiardae cordi sunt tibi prela domus?"
                },
                {
                    "verse": "- Quod praestant cunctis hic vina, quod impius illic"
                },
                {
                    "verse": "proh! mos nunc gelida Massica mutat aqua."
                },
                {
                    "verse": "- Cur neque adest satyrus, neque lynx trahit esseda pictus"
                },
                {
                    "verse": "concitus hic thyrso, concitus ille mero?"
                },
                {
                    "verse": "- Ne feritas huius, ne huius petulantia quemque"
                },
                {
                    "verse": "terreat a nostro limine cavit herus."
                },
                {
                    "verse": "Sed iam iam ingredere, ut, quem vanum forte putasti,"
                },
                {
                    "verse": "ostendant verum pocula plena deum."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXVI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Quod semper vino madidus, somnique benignus,"
                },
                {
                    "verse": "securus pendis nil, nisi quod placeat,"
                },
                {
                    "verse": "laetitia frueris nimirum, Bacche, perenni,"
                },
                {
                    "verse": "exarat et frontem nulla senecta tuam."
                },
                {
                    "verse": "Sic quicumque pedem tua per vestigia ponet,"
                },
                {
                    "verse": "exiget in multa saecula longa rosa."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXVII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Qui non castus adis Bacchi penetralia, non te"
                },
                {
                    "verse": "flumine, sed multo prolue rite mero."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXVIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Una vivamus, sed sic vivamus, amici,"
                },
                {
                    "verse": "una ut diu possimus una vivere;"
                },
                {
                    "verse": "et dum nos fata esse sinunt, ut nos decet esse"
                },
                {
                    "verse": "simus, scientes quod diu esse non sinunt."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXIX",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Ut bella, ut blanda, ut lepida utque venustula ludit"
                },
                {
                    "verse": "Eulalia, Hispanae filia Pasiphiles!"
                },
                {
                    "verse": "Ut bene maternos imitatur parvula mores!"
                },
                {
                    "verse": "incedit, spectat, ridet, agit, loquitur;"
                },
                {
                    "verse": "omnia ut illa facit tandem! iam fingere novit,"
                },
                {
                    "verse": "et sibi de tenero quos amet ungue legit."
                },
                {
                    "verse": "O bona sectatrix matris nata! o bona mater,"
                },
                {
                    "verse": "tam bene dilectam quae instituis sobolem!"
                },
                {
                    "verse": "Ut sibi quandocumque obrepat inertior aetas,"
                },
                {
                    "verse": "cum meretrix nequeas vivere, lena queas."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXX",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "O rarum formae decus, o lepidissima verba,"
                },
                {
                    "verse": "o bene deductum pollice et ore melos!"
                },
                {
                    "verse": "An Charitum quarta, an Venus altera, an addita Musis"
                },
                {
                    "verse": "est decima, an simul haec Gratia, Musa, Venus?"
                },
                {
                    "verse": "Iulia quin sola est, qua cantu Musa, lepore"
                },
                {
                    "verse": "Gratia, qua longe est victa decore Venus."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXXI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Es Veronicane? an potius vere unica? quae me"
                },
                {
                    "verse": "uris, quae mihi me tam cito surpueris?"
                },
                {
                    "verse": "Unica nimirum, cui soli est forma, decorque,"
                },
                {
                    "verse": "gratiaque, et quantum est et salis et veneris."
                },
                {
                    "verse": "Quaeque simul casta es, simul et pulcherrima sola;"
                },
                {
                    "verse": "o sola, o vero nomine digna tuo!"
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXXII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "An Glyceren pluris faciam, plurisne Lycorin,"
                },
                {
                    "verse": "si, Cherinte, scio dicere, dispeream."
                },
                {
                    "verse": "Moribus haec atque haec placet, et placet utraque cultu;"
                },
                {
                    "verse": "parque illis lepor est, gratia, parque venus."
                },
                {
                    "verse": "Hanc amo, depereo illam; quin amo, depereoque"
                },
                {
                    "verse": "utranque, et rursum utraque vita mihi."
                },
                {
                    "verse": "Quaeres fortassis qui possim: nescio; tantum"
                },
                {
                    "verse": "novi ego, quod geminas ardeo, amo, pereo."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXXIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Hasne rosas, an te vendes, an utrumque, puella,"
                },
                {
                    "verse": "quae rosa es, atque inquis vendere velle rosas?"
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXXIV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Vendere velle rosas, inquis, cum sis rosa: quaero"
                },
                {
                    "verse": "tene, rosasne velis, virgo, an utrumque dare."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXXV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Foetum invita lupae, sed iussu nutrit herili,"
                },
                {
                    "verse": "et sua lacte suo pignora fraudat ovis;"
                },
                {
                    "verse": "scilicet ut meritam bene de se perdat adultus:"
                },
                {
                    "verse": "mutare ingenium gratia nulla potest."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXXVI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Cuncta memor recitat quae pangit milia Bardus"
                },
                {
                    "verse": "carmina; nulla tamen scribere Bardus ait."
                },
                {
                    "verse": "Si verum est, bene, Paule, facit, qui perdere chartam"
                },
                {
                    "verse": "nolit, cum mentem perdere sat fuerit."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXXVII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "- Heu puer, - imprudens dixi cum pone viderem"
                },
                {
                    "verse": "Callimachum: - O, - dixi, vertit ut ora - pater."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXXVIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Sunt pueri crines, senis ora, tuique videtur"
                },
                {
                    "verse": "tam belli occipitis sinciput esse pater."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XXXIX",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Ne distorque oculos, ne nuta, ne fode surdum,"
                },
                {
                    "verse": "ne mihi velle latus, ne pede tunde pedem."
                },
                {
                    "verse": "Sensi; te Lalio eripiam vis, Aule, loquaci;"
                },
                {
                    "verse": "dic, age, si id facio, quis tibi me eripiet?"
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XL",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Quod fractus nisu in medio te deserit arcus"
                },
                {
                    "verse": "non tua sed Clarii, Lygdame, culpa dei;"
                },
                {
                    "verse": "qui prius ut cithara clarum te vidit et ore,"
                },
                {
                    "verse": "indoluit cithara victus et ore deus;"
                },
                {
                    "verse": "atque arcum metuens, arcu ne victus abiret,"
                },
                {
                    "verse": "fregit, et imprudens tam mage victus abit."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XLI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Exanimum Paphie puerum miserata feretro"
                },
                {
                    "verse": "- Eheu talis, ait, noster Adonis erat!"
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XLII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "- Arma, Venus, Martis sunt haec; quid inutile pondus,"
                },
                {
                    "verse": "mortali bellum si meditare, subis?"
                },
                {
                    "verse": "Nil opus est ferro, ferri cum nuda potentem"
                },
                {
                    "verse": "exueris spoliis omnibus ipsa deum."
                },
                {
                    "verse": "- Arma deo sua sunt; hospes, ne fallere; Sparta est"
                },
                {
                    "verse": "haec, ubi de patrio sunt data more mihi."
                },
                {
                    "verse": "Meque decent saevo in fluctu quae sanguine nata;"
                },
                {
                    "verse": "quae sum Martis amor, quae Lacedaemonia."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XLIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Quod genere et censu praestes, Trivultia, multis,"
                },
                {
                    "verse": "est decus; at decus id pluribus esse vides."
                },
                {
                    "verse": "Quod prior innumeris tua sit nullique secunda"
                },
                {
                    "verse": "forma, tamen non est unica, rara licet."
                },
                {
                    "verse": "Quod sis casta, etsi non est te castior ulla,"
                },
                {
                    "verse": "tecum alia atque alia est casta puella tamen."
                },
                {
                    "verse": "Quod docta atque sciens Musarum es sola, sed olim"
                },
                {
                    "verse": "Deiphobe et fidicen Lesbia talis erat."
                },
                {
                    "verse": "Quod generosa eadem, dives, formosa, pudica"
                },
                {
                    "verse": "doctaque sis, nulla est par tibi, nulla fuit."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XLIV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Sis dives, generosa, bella, casta,"
                },
                {
                    "verse": "docta, et si ulterius potes quid esse;"
                },
                {
                    "verse": "si, Trivultia, non simul benigna es,"
                },
                {
                    "verse": "nulli bella places, pudica nulli,"
                },
                {
                    "verse": "nulli docta videris, et beatae"
                },
                {
                    "verse": "nullos divitiae movent, genusve,"
                },
                {
                    "verse": "et si his ulterius potes quid esse."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XLV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Marmoris ingenti sub pondere clausa Philippa est:"
                },
                {
                    "verse": "cavit vir tandem ne ulterius fugeret."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XLVI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Quaeris quae fuerim? Me scito fuisse Philippam:"
                },
                {
                    "verse": "plura rogas? Nolo plura loqui, nisi quod"
                },
                {
                    "verse": "nil alienum a me mulier muliebre putavi:"
                },
                {
                    "verse": "hoc, heus! in partem accipe, quaeso, bonam."
                },
                {
                    "verse": "Quid tibi vis? an me interius vis nosse? Quid ipsum"
                },
                {
                    "verse": "ten noscis? Prior haec sit tibi cura, et abi."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XLVII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Huc oculos, huc verte, Bonae quicunque Parentis"
                },
                {
                    "verse": "templa subis, sibi et haec quid velit urna vide."
                },
                {
                    "verse": "Flaminis hic uxor Turini funere acerbo"
                },
                {
                    "verse": "dulcis ab amplexu rapta Labulla viri est;"
                },
                {
                    "verse": "quae forma et censu innumeras et honore parentum,"
                },
                {
                    "verse": "at virtute omnes vicerat una nurus."
                },
                {
                    "verse": "I nunc, et votis coelum, miser, omne fatiga,"
                },
                {
                    "verse": "quando bona haec quanti sint facienda vides."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XLVIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Haec vivens, nec certa satis natisque viroque,"
                },
                {
                    "verse": "si sua curae esset muta futura cinis,"
                },
                {
                    "verse": "illa, virum quamvis et natos semper amarit,"
                },
                {
                    "verse": "uxor quam magis et mater amare potest;"
                },
                {
                    "verse": "esset opes quamvis natis lictura viroque,"
                },
                {
                    "verse": "blanda licet natis, blanda viro fuerit;"
                },
                {
                    "verse": "haec, inquam, coniux Turini saxa paravit,"
                },
                {
                    "verse": "functa quibus voluit luce Labulla tegi."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica XLIX",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "- Quis tegitur tumulo? - Manfredius ille, viator,"
                },
                {
                    "verse": "Roenaldus qui sub pace dolo occubuit."
                },
                {
                    "verse": "- Sed quae tanta necis tam saevae causa? - Sororem"
                },
                {
                    "verse": "interfectoris perdite amasse sui."
                },
                {
                    "verse": "- Proh scelus! ista tulit quod amarit praemia! Quid si"
                },
                {
                    "verse": "odisset? Meriti est dura homini ratio."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica L",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Claudit Alexandrum fossa brevis urna: puella,"
                },
                {
                    "verse": "cui dare dum nimium vult, nimium eripuit."
                },
                {
                    "verse": "Nunc eat, et durum demens incuset Amorem:"
                },
                {
                    "verse": "hunc, quia se facilem praebuit, enecuit."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Qui iuvenis Martem, senior qui Martis amicam"
                },
                {
                    "verse": "tentando, aerumnas hinc tulit, inde decus,"
                },
                {
                    "verse": "Badinus iacet hic: felix ter ut ante iuventa"
                },
                {
                    "verse": "si sic et coelebs acta senecta foret!"
                },
                {
                    "verse": "Caetera vir prudens, solers fidusque gerendis"
                },
                {
                    "verse": "rebus Atestino carus ob idque duci."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "- Ignaro servum domino promittere quicquam"
                },
                {
                    "verse": "posse ratum, mores scriptaque iura vetant. -"
                },
                {
                    "verse": "Hoc mihi, Timothee, in patriam discedere tecum"
                },
                {
                    "verse": "pollicito, intorcto verbere dixit Amor."
                },
                {
                    "verse": "Quid faciam? iubet ille; rogas tu; terret herilis"
                },
                {
                    "verse": "saevicia; ipse fidem poscis; utrumque trahit"
                },
                {
                    "verse": "durus Amor, flectique nequit; tu mitis et idem"
                },
                {
                    "verse": "exorandus: ad haec tu vir, et ille deus."
                },
                {
                    "verse": "Iam quid agam teneo: veniam sperare benigne"
                },
                {
                    "verse": "malo, quam promptae tradere colla neci."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": " Surgite, iam signum venientis tibia nuptae"
                },
                {
                    "verse": "concinuit procul: ecce venit formosa iugato"
                },
                {
                    "verse": "qualis olore Venus, cum Memphim, aut alta Cythera,"
                },
                {
                    "verse": "aut nemus Idalium, aut Amathuntis templa revisit."
                },
                {
                    "verse": "Cernitis ut circumque oculos, circumque decorum"
                },
                {
                    "verse": "osque genasque, humerosque et circum virginis omnem"
                },
                {
                    "verse": "laudatam speciem volitet Charis, utque serenos,"
                },
                {
                    "verse": "vibratis levibus pennis illi afflet honores?"
                },
                {
                    "verse": "Cernitis ut circum tenerorum lusus Amorum"
                },
                {
                    "verse": "obstrepat, ut calathos certent invergere florum"
                },
                {
                    "verse": "in comptum dominae caput, utque hic lilia fronti"
                },
                {
                    "verse": "componens niveae, hic immortales amaranthos"
                },
                {
                    "verse": "purpureasque rosas malis, mirentur eandem"
                },
                {
                    "verse": "formam diversos florum superare colores?"
                },
                {
                    "verse": "Cernitis ut iuvenes obducta fronte Latini,"
                },
                {
                    "verse": "queis est dicta dies reditus, pilenta sequantur?"
                },
                {
                    "verse": "Cur non audimus tacita quid voce volutent,"
                },
                {
                    "verse": "reddere et argutis meditamur commoda dictis,"
                },
                {
                    "verse": "sic ad regales thalamos Hymenaea citantes?"
                },
                {
                    "verse": "Blande Hymen, iucunde Hymen, ades, o Hymenaee."
                }
            ],
            [
                {
                    "verse": " Aspicite Herculeos iuvenes procedere contra,"
                },
                {
                    "verse": "o socii, iam iam numeris certare paratos?"
                },
                {
                    "verse": "Sic certe haud temere veniunt; victoria nobis"
                },
                {
                    "verse": "difficilis, laetas nam poscunt carmina mentes;"
                },
                {
                    "verse": "nos tristes: quid enim nisi triste efferre paramus,"
                },
                {
                    "verse": "culmine deiecti tanto, pulcherrima, cum te"
                },
                {
                    "verse": "externi invideant thalami, Lucretia, nobis?"
                },
                {
                    "verse": "Dure Hymen, Hymenaee, piis invise Latinis!"
                }
            ],
            [
                {
                    "verse": " Aspicite Ausonios meditata requirere vates,"
                },
                {
                    "verse": "victrici qui saepe caput pressere corona."
                },
                {
                    "verse": "Quare non facilis stat nobis palma, sodales,"
                },
                {
                    "verse": "qui prima alterno cantu certamina inimus;"
                },
                {
                    "verse": "gloria sed maior quae multo parta labore"
                },
                {
                    "verse": "provenit. Hoc agite, huc animum convertite, ne qua"
                },
                {
                    "verse": "sit mora cum docto deceat succedere cantu."
                },
                {
                    "verse": "Blande Hymen, iucunde Hymen, ades, Hymenaee."
                }
            ],
            [
                {
                    "verse": " Omnia vertuntur: quae quondam maxima Roma"
                },
                {
                    "verse": "Ausonias inter tantum caput extulit urbes,"
                },
                {
                    "verse": "quantum abies inter graciles annosa genistas,"
                },
                {
                    "verse": "aut quantum tenues inter vetus Albula rivos,"
                },
                {
                    "verse": "seu claris hominum studiis, seu moenibus altis;"
                },
                {
                    "verse": "nunc deserta vacat, veteri depressa ruina,"
                },
                {
                    "verse": "atque ubi templa de\u00fbm et Capitolia celsa fuere,"
                },
                {
                    "verse": "curiaque et sancto subsellia trita senatu,"
                },
                {
                    "verse": "flexipedes surgunt hederae fruticesque maligni,"
                },
                {
                    "verse": "et turpes praebent latebras serpentibus atris."
                },
                {
                    "verse": "Est levis haec iactura tamen: ruat hoc quoque, quicquid"
                },
                {
                    "verse": "est reliquum, iuvet et nudis habitare sub antris,"
                },
                {
                    "verse": "vivere dum liceat tecum, pulcherrima Virgo."
                },
                {
                    "verse": "Dure Hymen, Hymenaee, piis invise Latinis!"
                }
            ],
            [
                {
                    "verse": " Omnia vertuntur: modicis quae moenibus olim"
                },
                {
                    "verse": "hinc viridi ripa, hinc limosa obducta palude"
                },
                {
                    "verse": "angustas capiebat opes Ferraria pauper,"
                },
                {
                    "verse": "angustasque domos, angustaque templa deorum,"
                },
                {
                    "verse": "apta tamen tenui populo tenuique senatu;"
                },
                {
                    "verse": "finitimas inter tantum nunc eminet urbes,"
                },
                {
                    "verse": "quantum inter Bacchi colles pater Apenninus,"
                },
                {
                    "verse": "Eridanusve inter fluvios, quos accipit infra,"
                },
                {
                    "verse": "quosque supra e tota Hesperia Neptunus uterque."
                },
                {
                    "verse": "Nunc, ubi piscoso pellebant gurgite lintrem,"
                },
                {
                    "verse": "aut ubi in aprico siccabant retia campo,"
                },
                {
                    "verse": "regia templa, domus, fora, compita, curia, turres"
                },
                {
                    "verse": "Herculeique decent muri, portaeque, viaeque,"
                },
                {
                    "verse": "vixque suo populo ampla, potenti et molibus aequis"
                },
                {
                    "verse": "et paribus studiis generi contendere Martis."
                },
                {
                    "verse": "At nullos tantum iactat Ferraria cultus,"
                },
                {
                    "verse": "quam quod te dominam accipiat, pulcherrima Virgo."
                },
                {
                    "verse": "Blande Hymen, iucunde Hymen, ades, o Hymenaee."
                }
            ],
            [
                {
                    "verse": " Qualis in Ionio magno, bacchantibus austris,"
                },
                {
                    "verse": "nauta, ubi vel Syria vel Thynna merce gravatam"
                },
                {
                    "verse": "illiditque ratem scopulisque relinquit acutis"
                },
                {
                    "verse": "naufragus, et multum per caerula volvitur expes,"
                },
                {
                    "verse": "nudus et ignota tandem iactatur arena;"
                },
                {
                    "verse": "dum vacuam querulis contristat fletibus oram,"
                },
                {
                    "verse": "haud procul informi in limo radiare coruscam"
                },
                {
                    "verse": "intuitur, quam vertit atrox ad littora, gemmam,"
                },
                {
                    "verse": "tempestas, seque illa opibus solatur ademptis;"
                },
                {
                    "verse": "ecce autem mirantem ignes rutilumque decorem"
                },
                {
                    "verse": "incautumque potens manus occupat obvia, et illum"
                },
                {
                    "verse": "dimittit maria implentem et nemus omne querelis:"
                },
                {
                    "verse": "talis Roma, diu casus ubi flevit iniquos"
                },
                {
                    "verse": "optavitque dolens veterum decora alta Quiritum,"
                },
                {
                    "verse": "dum Vaticano flexisset lumina colli,"
                },
                {
                    "verse": "te vidit clari soboles, Lucretia, Borgae,"
                },
                {
                    "verse": "pulchro ore et pulchris aequantem moribus, aut quas"
                },
                {
                    "verse": "verax fama refert, aut quas sibi fabula finxit;"
                },
                {
                    "verse": "atque novo veteres solata est munere curas."
                },
                {
                    "verse": "O septem colles, Tiberis pater, altaque prisci"
                },
                {
                    "verse": "imperii monimenta, graves intendite luctus!"
                },
                {
                    "verse": "Nuper Atestini fratres, proceresque propinqui,"
                },
                {
                    "verse": "Herculeus iuvenis patria quos misit ab urbe,"
                },
                {
                    "verse": "quod pulchri fuerat vobis impune tulere,"
                },
                {
                    "verse": "externoque decus vestrum iunxere marito."
                },
                {
                    "verse": "Dure Hymen, Hymenaee, piis invise Latinis!"
                }
            ],
            [
                {
                    "verse": " Ut qui perpetuis viret hortus consitus umbris,"
                },
                {
                    "verse": "mobilibusque nitet per quadrua compita rivis,"
                },
                {
                    "verse": "laudetur licet Idaeae sub sidere Caprae,"
                },
                {
                    "verse": "seu cum Libra oritur, seu cum sata Sirius urit,"
                },
                {
                    "verse": "est tamen egelidos Tauro referente tepores"
                },
                {
                    "verse": "gratior (erumpunt tum lento e vimine frondes,"
                },
                {
                    "verse": "tum pingunt variis decorantque coloribus herbas"
                },
                {
                    "verse": "liliaque, violaeque, rosaeque, brevesque hyacinthi);"
                },
                {
                    "verse": "sic quae regali fulsit Ferraria cultu,"
                },
                {
                    "verse": "aedibus aut sacris, aut auctae molibus urbis,"
                },
                {
                    "verse": "aut mage privatis opibus luxuque decenti,"
                },
                {
                    "verse": "vel studiis primum ingenuis iuvenumque senumque,"
                },
                {
                    "verse": "nunc pulchra est, nunc grata magis, cum, Borgia, tauro"
                },
                {
                    "verse": "vecta tuo referes auratis cornibus annum."
                },
                {
                    "verse": "Vere novo insuetos summittit terra colores,"
                },
                {
                    "verse": "Herculeique nitent nativis floribus horti;"
                },
                {
                    "verse": "arte tibi qua quisque valet blanditur honesta,"
                },
                {
                    "verse": "et nos, qui teneris musas veneramur ab annis,"
                },
                {
                    "verse": "alternis laetos numeris canimus Hymenaeos."
                },
                {
                    "verse": "Blande Hymen, iucunde Hymen, ades, o Hymenaee."
                }
            ],
            [
                {
                    "verse": " Dure Hymen, Hymenaee, piis invise Latinis,"
                },
                {
                    "verse": "qui potes e lacrimis miserorum auferre parentum,"
                },
                {
                    "verse": "ardentique viro trepidam donare puellam,"
                },
                {
                    "verse": "et procul a patria longinquas ducere ad oras!"
                },
                {
                    "verse": "Dure Hymen, Hymenaee, piis invise Latinis!"
                }
            ],
            [
                {
                    "verse": " Blande Hymen, iucunde Hymen, ades, o Hymenaee,"
                },
                {
                    "verse": "qui cupido iuveni cupidam sociare puellam"
                },
                {
                    "verse": "tendis, qui tacitos questus miseraris amantum;"
                },
                {
                    "verse": "qui nympham haud pateris viduo tabescere lecto,"
                },
                {
                    "verse": "longinquasque urbes geniali foedere iungis."
                },
                {
                    "verse": "Blande Hymen, iucunde Hymen, ades, o Hymenaee."
                }
            ],
            [
                {
                    "verse": " O quondam gratae pulchro candore puellae,"
                },
                {
                    "verse": "quae Phaethontei colitis vada conscia casus,"
                },
                {
                    "verse": "quid Latiae nuptae iucundo occurritis ore?"
                },
                {
                    "verse": "Nec sensistis uti potioris luminis ortu"
                },
                {
                    "verse": "vester hebet, languetque decor spectabilis olim,"
                },
                {
                    "verse": "Arctos ut Eoo veniente Hyperionis axe?"
                },
                {
                    "verse": "Dure Hymen, Hymenaee, piis invise Latinis!"
                }
            ],
            [
                {
                    "verse": " O longum incultae tenuique in honore puellae,"
                },
                {
                    "verse": "pinguia quae colitis testantia culta labores"
                },
                {
                    "verse": "Herculeos, ubi multiplicem Dux inclytus hydram"
                },
                {
                    "verse": "contudit ignavis foedantem flexibus agros,"
                },
                {
                    "verse": "virginis adventu Romanae exporgite frontem."
                },
                {
                    "verse": "Nam pulchra ut rerum facies celatur opaca"
                },
                {
                    "verse": "in nocte et picea sordens caligine nullos"
                },
                {
                    "verse": "oblectat torpetque alienae obnoxia culpae,"
                },
                {
                    "verse": "quae mox cum thalamo Tithonia surgit ab Indo,"
                },
                {
                    "verse": "apparet meritasque audit clarissima laudes;"
                },
                {
                    "verse": "sic vos ingrata resides latuistis in umbra"
                },
                {
                    "verse": "heroe Herculeo post vincula prima tot annos"
                },
                {
                    "verse": "caelibe, at Aurora nunc exoriente Latina,"
                },
                {
                    "verse": "gratae estis, capiturque decor non visilis ante."
                },
                {
                    "verse": "Blande Hymen, iucunde Hymen, ades, o Hymenaee."
                },
                {
                    "verse": "At vos, Romulei vates, ne tendite contra;"
                },
                {
                    "verse": "iam numeris satis est lusum: iam tecta subimus"
                },
                {
                    "verse": "regia, nec pigeat concordi dicere cantu:"
                },
                {
                    "verse": "blande Hymen, iucunde Hymen, ades, o Hymenaee."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LIV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Est mea nunc Glycere, mea nunc est cura Lycoris,"
                },
                {
                    "verse": "Lyda modo meus est, est modo Phyllis amor."
                },
                {
                    "verse": "Primas Glaura faces renovat, movet Hybla recentes,"
                },
                {
                    "verse": "mox cessura igni Glaura vel Hybla novo."
                },
                {
                    "verse": "Nec mihi, diverso nec eodem tempore, saepe"
                },
                {
                    "verse": "centum vesano sunt in amore satis."
                },
                {
                    "verse": "Ut sum si placeo, me, me sic utere, virgo,"
                },
                {
                    "verse": "seu grata es, seu iam grata futura mihi."
                },
                {
                    "verse": "Hoc olim ingenio vitales hausimus auras,"
                },
                {
                    "verse": "multa cito ut placeant, displicitura brevi."
                },
                {
                    "verse": "Non in amore modo mens haec, sed in omnibus impar;"
                },
                {
                    "verse": "ipsa sibi longa non retinenda mora."
                },
                {
                    "verse": "Saepe eadem Aurorae rosea surgente quadriga"
                },
                {
                    "verse": "non est, quae fuerat sole cadente mihi."
                },
                {
                    "verse": "O quot tentatas illa est versata per artes"
                },
                {
                    "verse": "festivum impatiens rettulit unde pedem!"
                },
                {
                    "verse": "Cum primum longos posui de more capillos"
                },
                {
                    "verse": "estque mihi primum tradita pura toga;"
                },
                {
                    "verse": "haec me verbosas suasit perdiscere leges,"
                },
                {
                    "verse": "amplaque clamosi quaerere lucra fori;"
                },
                {
                    "verse": "atque eadem optatam sperantem attingere metam"
                },
                {
                    "verse": "non ultra passa est improba ferre pedem;"
                },
                {
                    "verse": "meque ad Permessum vocat Aoniamque Aganippem,"
                },
                {
                    "verse": "aptaque virgineis mollia prata choris;"
                },
                {
                    "verse": "meque iubet docto vitam producere cantu,"
                },
                {
                    "verse": "per nemora illa, avidis non adeunda viris."
                },
                {
                    "verse": "Iamque acies, iam facta ducum, iam fortia Martis"
                },
                {
                    "verse": "concipit aeterna bella canenda tuba."
                },
                {
                    "verse": "Ecce iterum. - Male sana, inquit, quid inutile tento"
                },
                {
                    "verse": "hoc studium? Vati praemia nulla manent.-"
                },
                {
                    "verse": "Meque aulae cogit dominam tentare potentem"
                },
                {
                    "verse": "fortunam obsequio servitioque gravi."
                },
                {
                    "verse": "Mox ubi pertaesum est male grati principis, illa"
                },
                {
                    "verse": "non tulit hic resides longius ire moras."
                },
                {
                    "verse": "Laudat et aeratis ut eam spectabilis armis,"
                },
                {
                    "verse": "et meream forti conspiciendus equo."
                },
                {
                    "verse": "Et mihi sunt aptae vires, patiensque laborum"
                },
                {
                    "verse": "corpus, et has possunt tela decere manus."
                },
                {
                    "verse": "Nec mora; bellator sonipes, et cuncta parantur"
                },
                {
                    "verse": "instrumenta acri commoda militiae;"
                },
                {
                    "verse": "iuratusque pio celebri sub principe miles,"
                },
                {
                    "verse": "expecto horrisonae martia signa tubae."
                },
                {
                    "verse": "Iam neque castra placent, rursus nec classica nobis;"
                },
                {
                    "verse": "ite procul, Getici tela cruenta dei."
                },
                {
                    "verse": "Humanone trucem foedabo sanguine dextram,"
                },
                {
                    "verse": "ut meus assiduo sub bove crescat ager?"
                },
                {
                    "verse": "Et breve mortis iter sternam mihi, ut horridus umbram"
                },
                {
                    "verse": "horreat immitem portitor ipse meam?"
                },
                {
                    "verse": "Atque aliquis, placida aspiciens a sede piorum"
                },
                {
                    "verse": "me procul Eumenidum verbera saeva pati,"
                },
                {
                    "verse": "- En qui Musarum liquit grata otia, dicat,"
                },
                {
                    "verse": "anxius ut raperet munere Martis opes -;"
                },
                {
                    "verse": "manibus et sociis narret me digna subisse"
                },
                {
                    "verse": "supplicia, haud ulla diminuenda die?"
                },
                {
                    "verse": "Antra mihi placeant potius, montesque supini"
                },
                {
                    "verse": "vividaque irriguis gramina semper aquis;"
                },
                {
                    "verse": "et Satyros inter celebres, Dryadasque puellas"
                },
                {
                    "verse": "plectra mihi digitos, fistula labra terat."
                },
                {
                    "verse": "Dum vaga mens aliud poscat, procul este, Catones;"
                },
                {
                    "verse": "este quibus parili vita tenore fluit,"
                },
                {
                    "verse": "quos labor angat, iter cupientes limite certo,"
                },
                {
                    "verse": "ire sub instabili cuncta novante polo."
                },
                {
                    "verse": "Me mea mobilitas senio deducat inerti,"
                },
                {
                    "verse": "dum studia haud desint quae variata iuvent."
                },
                {
                    "verse": "Me miserum! quod in hoc non sum mutabilis uno,"
                },
                {
                    "verse": "quando me assidua compede vincit Amor:"
                },
                {
                    "verse": "et nunc Hybla licet, nunc sit mea cura Lycoris,"
                },
                {
                    "verse": "et te, Phylli, modo, te modo, Lyda, velim;"
                },
                {
                    "verse": "aut Glauram aut Glyceren, aut unam aut saepe ducentas"
                },
                {
                    "verse": "depeream; igne tamen perpete semper amo."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Quae fuerant, vivente anima olim, mortua membra"
                },
                {
                    "verse": "absque anima tandem claudit humata lapis."
                },
                {
                    "verse": "Corporis affecti aerumnas novus incola coeli"
                },
                {
                    "verse": "spiritus hic gaudet deposuisse graves."
                },
                {
                    "verse": "Quare animam Iani seu corpus flere, viator,"
                },
                {
                    "verse": "frustra hoc, sero illud, vanus uterque dolor."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LVbis",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Iani Francisi Gonzagae mortua pridem"
                },
                {
                    "verse": "membra, animae quanvis iuncta, dies solvit,"
                },
                {
                    "verse": "hicque iacent: anima ad sedes sublata quietas"
                },
                {
                    "verse": "gaudet onus tandem deposuisse grave."
                },
                {
                    "verse": "Hospes, quaeso, animam flebis corpusve sepulti?"
                },
                {
                    "verse": "Serum hoc, saevum illud, vanus uterque dolor."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LVI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Sum dat es est, et edo dat es est: genus unde, magister,"
                },
                {
                    "verse": "Estense? an quod sit dicitur, an quod edat?"
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LVII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Excita festivo populi Ferraria plausu,"
                },
                {
                    "verse": "protulit ex adytis ora verenda sacris:"
                },
                {
                    "verse": "utque sua Hippolytum prospexit templa tuentem,"
                },
                {
                    "verse": "- O claros, inquit, gens mea nacta duces!"
                },
                {
                    "verse": "Quis patre invicto gerit Hercule fortius arma?"
                },
                {
                    "verse": "Mystica quis casto castius Hippolyto?"
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LVIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Ludovici Areosti humantur ossa"
                },
                {
                    "verse": "sub hoc marmore, seu sub hac humo, seu"
                },
                {
                    "verse": "sub quicquid voluit benignus haeres,"
                },
                {
                    "verse": "sive haerede benignior comes, sive"
                },
                {
                    "verse": "oportunius incidens viator;"
                },
                {
                    "verse": "nam scire haud potuit futura. Sed nec"
                },
                {
                    "verse": "tanti erat vacuum sibi cadaver,"
                },
                {
                    "verse": "ut urnam cuperet parare vivens."
                },
                {
                    "verse": "Vivens ista tamen sibi paravit,"
                },
                {
                    "verse": "quae inscribi voluit suo sepulchro,"
                },
                {
                    "verse": "(olim si quod haberet is sepulchrum)"
                },
                {
                    "verse": "ne, cum spiritus, exili peracto"
                },
                {
                    "verse": "praescripti spatio, misellus artus,"
                },
                {
                    "verse": "quos aegre ante reliquerit, reposcet,"
                },
                {
                    "verse": "hac et hac cinerem hunc et hunc revellens,"
                },
                {
                    "verse": "dum noscat proprium, vagus pererret."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LVIIIbis",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Ludovici Areosti humantur ossa"
                },
                {
                    "verse": "hoc sub marmore, seu sub hac humo, seu"
                },
                {
                    "verse": "sub quicquid voluit benignus haeres:"
                },
                {
                    "verse": "nam scire haud potuit futura de se,"
                },
                {
                    "verse": "nec tanti vacuum fuit cadaver"
                },
                {
                    "verse": "illi urnam ut cuperet parare vivens."
                },
                {
                    "verse": "Signari voluit tamen sepulchrum,"
                },
                {
                    "verse": "ne, cum spiritus ultimo dierum"
                },
                {
                    "verse": "in membra haec veniet redire iussus,"
                },
                {
                    "verse": "inter tot tumulos diu vagetur."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LIX",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Qui patriae est olim iuvenis moderatus habenas,"
                },
                {
                    "verse": "quique senum subiit pondera pene puer"
                },
                {
                    "verse": "(quem molles elegi ostendunt, seu grandia mavis,"
                },
                {
                    "verse": "sive canenda lyra carmina, quantus erat),"
                },
                {
                    "verse": "Herculis hic Strozzae tegitur cinis: intulit uxor"
                },
                {
                    "verse": "Barbara, Taurellae stemmate clara domus."
                },
                {
                    "verse": "Quale hoc cumque suo statuit sacrum aere sepulchrum,"
                },
                {
                    "verse": "iuncta ubi vult chari manibus esse viri."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LX",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Antiqua Fusci claraque Aristii,"
                },
                {
                    "verse": "puer, propago, forsitan et meum"
                },
                {
                    "verse": "ductum unde nomen et meorum,"
                },
                {
                    "verse": "nunc Ariostum, at Aristium olim;"
                },
                {
                    "verse": "te vix triennem iam comitem vocat"
                },
                {
                    "verse": "suum imperator; grandia iam tibi"
                },
                {
                    "verse": "virtutis elargitur ultro"
                },
                {
                    "verse": "praemia, tergeminos honores,"
                },
                {
                    "verse": "virtus prius quam (nam tenera impedit"
                },
                {
                    "verse": "aetas) tuo se iungere pectori"
                },
                {
                    "verse": "possit: sed Augustus futuram"
                },
                {
                    "verse": "mox videt adveniente pube."
                },
                {
                    "verse": "Hoc spondet illi nota parentium"
                },
                {
                    "verse": "virtus tuorum, patrui et optima"
                },
                {
                    "verse": "Thomae institutio, et quod ista"
                },
                {
                    "verse": "omnibus indole polliceris."
                },
                {
                    "verse": "At quantum honoris, tantum oneris datur:"
                },
                {
                    "verse": "quippe elaborandum est tibi maximam"
                },
                {
                    "verse": "tui omnium expectationem et"
                },
                {
                    "verse": "Caesaris indicium tueri."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LXI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Huc oculos - non longa mora est -, huc verte; meretur"
                },
                {
                    "verse": "te, quamvis properes, sistere qui iacet hic:"
                },
                {
                    "verse": "cuius picta manu te plurima forsan imago"
                },
                {
                    "verse": "iocunda valuit sistere saepe mora."
                },
                {
                    "verse": "Hoc, Urbine, tuum decus; hoc tua, Roma, voluptas;"
                },
                {
                    "verse": "hoc, Pictura, tuus marmore splendor inest."
                },
                {
                    "verse": "Marmor habet iuvenem exanimum, qui marmora quique"
                },
                {
                    "verse": "illita parietibus vivere signa facit."
                },
                {
                    "verse": "Os oculosque movere, pedes proferre, manusque"
                },
                {
                    "verse": "tendere; tantum non posse deditque loqui:"
                },
                {
                    "verse": "quod dum qui faciat meditatur, opusque perenne"
                },
                {
                    "verse": "reddat, monstra Deae talia morte vetant."
                },
                {
                    "verse": "Hospes, abi, monitus mediocria quaerere, quando"
                },
                {
                    "verse": "stare diu summis invida fata negant."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LXII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Cum desperata fratrem languere salute"
                },
                {
                    "verse": "et nulla redimi posse putaret ope,"
                },
                {
                    "verse": "d\u00ees vovet Hippolytus, Getico dum currit ab orbe,"
                },
                {
                    "verse": "Manibus ipse suum, vivat ut ille, caput."
                },
                {
                    "verse": "Vota deos faciles habuere: Alphonsus ab Orco"
                },
                {
                    "verse": "eripitur, fratris fratre obeunte vices."
                },
                {
                    "verse": "Morte tua, Pollux, redimis si Castora, munus"
                },
                {
                    "verse": "accepturus idem das, nec obis, sed abis;"
                },
                {
                    "verse": "quod dedit hic, nunquam accipiet, nec lusus inani"
                },
                {
                    "verse": "spe reditus avidi limina Ditis adit."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LXIII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Paulum siste, mora est brevis; rogat te"
                },
                {
                    "verse": "Zerbinatus in hoc situs sepulchro,"
                },
                {
                    "verse": "si sis forte sciens, ut et scientem"
                },
                {
                    "verse": "se reddas quoque, quis furor Leonem"
                },
                {
                    "verse": "Tassinum impulerit, quem amabat, et quem"
                },
                {
                    "verse": "erat pluribus usque prosecutus"
                },
                {
                    "verse": "magnisque officiis domi forisque,"
                },
                {
                    "verse": "ut ipsum insidiis agens necaret."
                },
                {
                    "verse": "Quod si scire negas, abi; et tibi sit"
                },
                {
                    "verse": "exemplo, ingenium malum feroxque"
                },
                {
                    "verse": "lenire ut benefacta nulla possint."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LXIV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Hicne rosas inter Veneris bulbosque Priapi"
                },
                {
                    "verse": "et Bacchi vites Palladis arbor ero?"
                },
                {
                    "verse": "Immeritoque obscaena et adultera et ebria dicar,"
                },
                {
                    "verse": "sobria quae semper casta pudensque fui?"
                },
                {
                    "verse": "Hinc me auferte, aut me ferro succidite, quaeso,"
                },
                {
                    "verse": "ne mihi dent turpem probra aliena notam."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LXV",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Sis lautus licet et beatus, hospes,"
                },
                {
                    "verse": "et quicquid cupis affluens referto"
                },
                {
                    "verse": "cornu Copia subministret ultro,"
                },
                {
                    "verse": "ne suspende humilem casam brevemque"
                },
                {
                    "verse": "mensam naribus hanc tamen recurvis,"
                },
                {
                    "verse": "si nec, Bauci, tuam, tuam, Molorche,"
                },
                {
                    "verse": "tuamque, Icare, pauperem tabernam,"
                },
                {
                    "verse": "et viles modica cibos patella"
                },
                {
                    "verse": "sprevit Iuppiter, Hercules, Liaeus."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LXVI",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Arida sum, vireoque aliena populus umbra,"
                },
                {
                    "verse": "sumque racemiferis undique operta comis;"
                },
                {
                    "verse": "gratae vitis opus, quae cum moritura iaceret,"
                },
                {
                    "verse": "munere surrexit laeta feraxque meo."
                },
                {
                    "verse": "Nunc nostri memor officii, docet unde referri"
                },
                {
                    "verse": "magna etiam possit gratia post obitum."
                }
            ]
        ]
    },
    {
        "author": "Ludovico Ariosto",
        "work": "Lirica latina",
        "title": "Lirica LXVII",
        "structure": "lirica",
        "url": "http://www.bibliotecaitaliana.it/testo/bibit001517",
        "text": [
            [
                {
                    "verse": "Quae frondere vides serie plantaria longa"
                },
                {
                    "verse": "et fungi densae sepis opaca vicem,"
                },
                {
                    "verse": "lucus erant, horti latus impedientia dextrum"
                },
                {
                    "verse": "e regione domus, e regione viae,"
                },
                {
                    "verse": "parta viderentur septena ut iugera frustra,"
                },
                {
                    "verse": "prospectus longi cum brevis esset agri."
                },
                {
                    "verse": "Non mites edi foetus, coalescere ramos,"
                },
                {
                    "verse": "crescere non urens umbra sinebat olus."
                },
                {
                    "verse": "Emptor ad hos usus Ariostus vertit, et optat"
                },
                {
                    "verse": "non minus hospitibus quam placitura sibi."
                }
            ]
        ]
    }
]