<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Poesie</title>
      <author>Carlo Porta</author>
    </titleStmt>
    <extent>535 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000500</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Poesie</title>
        <author>Porta, Carlo</author>
        <editor id="ed">Isella, Dante</editor>
        <publisher>A. Mondadori</publisher>
        <pubPlace>Milano</pubPlace>
        <date>1987</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="spa">Spagnolo</language></langUsage>
    <textClass>
      <keywords scheme="CDD">
        <term>851.7 - POESIA ITALIANA, 1814-1859</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-02-19T00:00:00.000+02:00</date>
      <respStmt>
        <name>Marta Zanazzi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-12T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<titlePage>
<docTitle>
<titlePart type="princ">Poesie</titlePart>
</docTitle>
<docImprint>
<publisher>Arnoldo Mondadori</publisher>
<pubPlace>Milano</pubPlace>
<docDate>1987</docDate>
</docImprint>
</titlePage>
</front>
<body>
<div1 n="Dedica">
<p>Figlio mio,</p>
<p>A te Giuseppe figliuol mio carissimo ed amatissimo dedico, consagro e dono questo libercolo per te appostamente scritto di mio proprio pugno, e sul quale mi è piaciuto di consegnare tutta quella parte de' miei vernacoli componimenti, che mi è avvenuto di poter raccostare sia coll'aiuto della memoria (che sempre viva mantenni di talun d'essi) sia coll'aiuto degli amici, che a me di buon grado ritornarono quanto delle cose mie era stato da loro in vari tempi raccolto. Io non pretendo in essi esibirti un modello di poesia da dovere, o poter imitare; pretendo bensì di esserti esempio in ciò, che fui nemico in ogni tempo dell'ozio e che ebbi dall'amor delle lettere, almeno in questo modo additata, se non in altro migliore, una strada sicura per sottrarmi alle di lui insidie e fuggirlo.</p>
<p>Alcuni di questi componimenti di genere erotico griderebbero altamente contro di me, se io avessi permesso che venissero pubblicati colle stampe, o se fossi stato meno circospetto nell'esporgli alla lettura di chi bramava conoscere le cose mie. Questa prudente circospezione io la raccomando a te pure figliuol mio, e sappi che non mi spinse, a tentar questo genere, amor di lascivie, o torpitudine di mente e di cuore, ma curiosità e brama soltanto di provare se il dialetto nostro poteva esso pure far mostra di alcune di quelle veneri, che furono fin or credute intangibile patrimonio di linguaggi più generali ed accetti. Ho io così fabbricato quell'appuntato coltello, che sarebbe mal affidato nelle mani dell'inesperto fanciullo, e tu lo custodirai, figlio mio, con gelosia, siccome custodiresti le altre armi non meno pericolose fabbricate dai Salomoni e dai Sanchez!</p>
<p>Se tuttavia però qualche accigliato ipocrita alzasse la voce contro tuo Padre e gridasse : All'empio! Al libertino! Al lascivo!, dì francamente a costui che a favor di tuo Padre stava a' suoi giorni la pubblica opinione, ch'esso fu un intemerato amministratore del danaro del Principe: che nessun operaio ha mai frust[r]aneamente reclamata da lui la meritata mercede ; ch'elli non fu mai contaminatore degli altrui talami, ch'elli non ha mai turbato la pace santa delle famiglie, mai blandito con adulazioni le ribalderie e l'ambizion de' potenti, mai chiuse le orecchie ai clamori della indigenza, e che infine egli è vissuto cittadino, figlio, marito, padre e fratello senza che l'infuggibil rimorso o la legge abbia mai un istante percossa la tranquillità de' suoi sonni.</p>
<p>Chiedigli poscia s'egli possa di lui con verità le cose stesse affermare. E se l'animo tuo si acquieta appieno quand'esso risponda che sì, condanna alle fiamme questo mio libro e sagrifica sull'onor di questo ipocrita la memoria di un Padre che procurava d'esser a te caro in un tempo e di divenirlo ancora a' tuoi figli.</p>
<closer>
<salute>Vivi felice</salute>
<signed>Il Padre tuo Carlo</signed>
<dateline>In Milano li 3 Marzo del 1815.</dateline>
</closer>
</div1>
<div1 n="Parte prima">
<div2 type="poesia">
<head>1</head>
<lg type="sonetto">
<lg>
<l>El sarà vera fors quell ch'el dis lu,</l>
<l>che Milan l'è on paes che mett ingossa,</l>
<l>che l'aria l'è malsana, umeda, grossa,</l>
<l>e che nun Milanes semm turlurù.</l></lg>
<lg>
<l>Impunemanch però el mè sur Monsù</l>
<l>hin tredes ann che osservi d'ona cossa,</l>
<l>che quand lor sciori pienten chì in sta fossa</l>
<l>quij benedetti verz no i spienten pù.</l></lg>
<lg>
<l>Per ressolv alla mej sta question,</l>
<l>Monsù ch'el scusa, ma no poss de men</l>
<l>che pregall a addattass a on paragon.</l></lg>
<lg>
<l>On asen mantegnuu semper de stobbia,</l>
<l>s'el riva a mangià biava e fava e fen</l>
<l>el tira giò scalzad fina in la grobbia.</l></lg>
</lg>
</div2>
<div2 type="poesia">
<head>2</head>
<lg type="sonetto">
<lg>
<l>Mè cugnaa l'Ambrosin quell candiron</l>
<l>ch'el pareva on salamm mal insaccaa</l>
<l>el te m'ha daa assabrutta on bell pianton</l>
<l>e l'è cors in castell a fass soldaa.</l></lg>
<lg>
<l>La piang la mamma, e la gh'ha ben reson,</l>
<l>chè la mamma l'è quella che el l'ha faa:</l>
<l>sò pader anca lu el fa el maccaron,</l>
<l>ma l'è semper sò pà, sia bolgiraa!</l></lg>
<lg>
<l>Quell che me par a mì on poo stravagant</l>
<l>l'è a vedè i soeu fradij tutt magonent</l>
<l>a piang, a sospirà, a casciass tant,</l></lg>
<lg>
<l>massem che foeura de sto stat che chì</l>
<l>no ghe n'è vun pù spicc al temp present</l>
<l>per fagh schivà l'incomed del spartì.</l></lg>
</lg>
</div2>
<div2 type="poesia">
<head>3</head>
<lg type="non-definito">
<lg>
<l>Sissignor! saran fors anch</l>
<l>quij fior bianch — che me disii,</l>
<l>ma per mì, sien bianch o scur,</l>
<l>l'è sicur — che sont servii;</l></lg>
<lg>
<l>saran fior, quest el capissi,</l>
<l>ma quand pissi — vedi i stell,</l>
<l>saran fior, ma bona sira</l>
<l>quand el tira — ahj el mè usell!</l></lg>
<lg>
<l>Saran fior, ma i mee camis</l>
<l>hin tutt lis — per el brusacc</l>
<l>che gh'è dent in quella fotta</l>
<l>che pergotta — del pissacc.</l></lg>
<lg>
<l>Sissignora, saran fior,</l>
<l>ma el dottor — che me schizzetta</l>
<l>con pù el varda, pù el se intesta</l>
<l>che l'è pesta — malarbetta;</l></lg>
<lg>
<l>ma per mì già impunemanch</l>
<l>sien fior bianch — o scolament</l>
<l>ve poss dì de galantomm</l>
<l>che del nomm — m'importa nient</l></lg>
<lg>
<l>perchè quand ghe disen roeusa</l>
<l>a la proeusa — di garon</l>
<l>la pò vess con tutt onor</l>
<l>anca on fior — la scolazion.</l></lg>
</lg>
</div2>
<div2 type="poesia">
<head>4</head>
<lg type="madrigale">
<l>Col boeucc avert e cont in aria el venter</l>
<l>sont chì a speccià quaj coss.</l>
<l>Sciori mettimel denter,</l>
<l>gh'avaroo pussee gust con pù l'è gross.</l>
<l>Se poeù rivassev a impregnamm ben prest</l>
<l>prima che passa i fest</l>
<l>v'accorgiarii quanta memoria lassen</l>
<l>i voster benefizzi;</l>
<l>e sì che in pont de fà certi servizzi</l>
<l>l'è mej fà regordà che regordassen.</l></lg>
</div2>
<div2 type="poesia">
<head>5</head>
<head>EPITAFFI PER ON CAN D'ONA SCIORA MARCHESA.</head>

<lg type="non-definito">
<l>Chi gh'è on can che l'è mort negaa in la grassa</l>
<l>a furia de paccià di bon boccon.</l>
<l>Poveritt che passee tegniv de bon</l>
<l>che de sto maa no vee mai pù sull'assa.</l></lg>
</div2>
<div2 type="poesia">
<head>6</head>
<head>LETTERA A LA BARBORIN.</head>
<lg type="non-definito">
<lg>
<l>Barborin speranza dora,</l>
<l>car amor, bell baciocchoeu,</l>
<l>no vedeva la sant'ora</l>
<l>d'avegh noeuva di fatt toeu.</l></lg>
<lg>
<l>Finalment quella lumaga</l>
<l>de quell Peder cavallant</l>
<l>l'è rivaa, che Dio el ghe daga</l>
<l>de penà anca lu oltertant.</l></lg>
<lg>
<l>Da quell dì che te see andada</l>
<l>a Niguarda col patron,</l>
<l>sont pur anch staa di or in strada</l>
<l>a specciall sto lizonon!</l></lg>
<lg>
<l>E ogni voeulta che vedeva</l>
<l>lontan via a comparì</l>
<l>quaj carrell, soo che diseva:</l>
<l>Franch l'è el Peder! Là: l'è chì...</l></lg>
<lg>
<l>el stà pocch... el gh'ha tant pass...</l>
<l>oh che cara! l'è vesin...</l>
<l>Me ingurava ch'el sgorass</l>
<l>lu, la mula, el volantin.</l></lg>
<lg>
<l>Ma lallela! inanz rivà</l>
<l>ghe n'è staa della gran luna,</l>
<l>hoo inscì avuu de sospirà</l>
<l>per godella sta fortuna!</l></lg>
<lg>
<l>Basta: adess cara baciocch</l>
<l>el begliett l'è chì con mì,</l>
<l>l'hoo leggiuu e basaa a dì pocch</l>
<l>milla voeult, staghela lì!</l></lg>
<lg>
<l>Di bigliett, varda, n'hoo vist,</l>
<l>n'hoo portaa di milion,</l>
<l>ma paroll compagn de quist</l>
<l>no s'en scriv nanch daj patron.</l></lg>
<lg>
<l>Che paroll! Quist sì consolen!</l>
<l>Quist chì sì ch'hin natural!</l>
<l>Hin lì lì proppi che scolen</l>
<l>giò d'on coeur s'cett e lejal;</l></lg>
<lg>
<l>fina là, dove per via</l>
<l>della Togna te moccolet,</l>
<l>Barborin te see ona stria,</l>
<l>te me sponget e consolet.</l></lg>
<lg>
<l>Ma voj, varda, stà pur franca,</l>
<l>la pò fann de tucc i stee,</l>
<l>ma la Togna la vuj nanca</l>
<l>caregada de danee.</l></lg>
<lg>
<l>Sì l'è vera, l me cura</l>
<l>sul repian quand vegni a cà,</l>
<l>e di voeult anch la procura</l>
<l>de tegnimm lì a cicciarà.</l></lg>
<lg>
<l>Ma l'è inutel, già, stoo sù</l>
<l>che i vesin tel poden dì.</l>
<l>S'ciavo... allegher, tutt'al pù</l>
<l>la saludi e tendi a mì.</l></lg>
<lg>
<l>E poeù, scolta, el sant Michee</l>
<l>l'è chì arent, ma se te voeu</l>
<l>per mì spazzi anch suj duu pee,</l>
<l>toeuvi cà magara incoeu.</l></lg>
<lg>
<l>Chè per mì, se nol fudess</l>
<l>per reson de quel socchè...</l>
<l>el sarav lì bella adess..</l>
<l>Ma... t'el vedet nee el perchè?</l></lg>
<lg>
<l>Brusi anch mi, per dì el coeur giust,</l>
<l>de vegnì alla conclusion,</l>
<l>chè gh'hoo proppi minga gust</l>
<l>de vedett in l'occasion;</l></lg>
<lg>
<l>chè vuj ben che sti toeu gent</l>
<l>sien tucc fior de galantomen,</l>
<l>ma hin patron... tì finalment</l>
<l>te set donna, e lor hin omen;</l></lg>
<lg>
<l>e poeù tì come bagaja</l>
<l>quell dovej mett a dormì,</l>
<l>scoldà in lecc, vedè in pattaja...</l>
<l>Là: l'è mej pientalla lì.</l></lg>
<lg>
<l>De maross el gh'è anca el coeugh</l>
<l>ch'el soo ben ch'el dorma nò,</l>
<l>e ch'el coeur el temp e el loeugh</l>
<l>per friccammela s'el pò.</l></lg>
<lg>
<l>Sto balloss me l'ha friccada</l>
<l>cont on'oltra adess duu agn,</l>
<l>ma gh'hoo gust ch'el l'ha pientada</l>
<l>e l'ha faa sto bell guadagn.</l></lg>
<lg>
<l>Ma la Giulia l'è ona tosa</l>
<l>ch'ha a che fà nagott con tì,</l>
<l>l'è ona matta capriziosa</l>
<l>de stantà a trovà marì.</l></lg>
<lg>
<l>L'han pientada pù de ses,</l>
<l>pù de sett e pù de vott,</l>
<l>l'è ona vigna senza sces</l>
<l>ch'ha a che fà con tì nagott.</l></lg>
<lg>
<l>Tì mò inscambi, el mè baciocch,</l>
<l>te see bona come el pan,</l>
<l>come on fior spontaa ch'è pocch,</l>
<l>come on dolz de marzapan,</l></lg>
<lg>
<l>te see limpita de coeur</l>
<l>come on'acqua, come on veder,</l>
<l>ma, voj là! coss'eel ch'el voeur?</l>
<l>Cossa vegnel a fà el Peder?</l></lg>
<lg>
<l>L'è già vora d'andà via,</l>
<l>de tornà a Niguarda anmò?</l>
<l>Te saludi anema mia,</l>
<l>voeubbiem ben, che già son tò.</l></lg>
</lg>
</div2>
<div2 type="poesia">
<head>7</head>
<lg type="sonetto">
<lg>
<l>Scimes, pures, bordocch, cent pee, tavan,</l>
<l>camol, mosch, pappatas, vesp, galavron,</l>
<l>formigh, zanzar, scigad, vermen, scorpion,</l>
<l>consolev che l'estaa l'è pocch lontan.</l></lg>
<lg>
<l>Pover bestiolitt! pover badan!</l>
<l>Mordinn, sciscienn, secchenn, che sii patron,</l>
<l>caghenn in suj pitanz, in sul muson,</l>
<l>cribbienn i pagn, i frutt, la carna, el gran.</l></lg>
<lg>
<l>Fee pur quell che ve pias, car bestiolitt,</l>
<l>chè el manch che possem fà per i vost meret</l>
<l>l'è quell de lassav scoeud tutt i petitt.</l></lg>
<lg>
<l>Inscì magara ve vegniss a taj</l>
<l>de andà a quarter d'inverna in del preteret</l>
<l>de chi loda l'estaa coj soeu regaj.</l></lg>
</lg>
</div2>
<div2 type="poesia">
<head>8</head>
<lg type="sonetto">
<lg>
<l>I paroll d'on lenguagg, car sur Gorell,</l>
<l>hin ona tavolozza de color,</l>
<l>che ponn fà el quader brutt, e el ponn fà bell</l>
<l>segond la maestria del pittor.</l></lg>
<lg>
<l>Senza idej, senza gust, senza on cervell</l>
<l>che regola i paroll in del descor,</l>
<l>tutt i lenguagg del mond hin come quell</l>
<l>che parla on sò umilissim servitor:</l></lg>
<lg>
<l>e sti idej, sto bon gust già el savarà</l>
<l>che no hin privativa di paes,</l>
<l>ma di coo che gh'han flemma de studià:</l></lg>
<lg>
<l>tant l'è vera che in bocca de Usciuria</l>
<l>el bellissem lenguagg di Sienes</l>
<l>l'è el lenguagg pù cojon che mai ghe sia.</l></lg>
</lg>
</div2>
<div2 type="poesia">
<head>9</head>
<lg type="sonetto">
<lg>
<l>Gh'è al mond di cristian tant ostinaa</l>
<l>che metten eresij fina in la fed,</l>
<l>gent che se i coss no hin pù che spiegaa</l>
<l>e ciar come del dì no i voeuren cred.</l></lg>
<lg>
<l>Deffatt l'oltrer me n'è giust capitaa</l>
<l>vun che fors l'avarav anmò de zed,</l>
<l>se a bagn maria no l'avess tiraa</l>
<l>cont on bon paragon dent in la red.</l></lg>
<lg>
<l>Lu el sostegneva che no gh'era el piatt</l>
<l>de fà stà in carna e oss tucc i vivent</l>
<l>unii insemma in la vall de Giosafatt,</l></lg>
<lg>
<l>e mì gh'hoo faa vedè ciar e patent</l>
<l>che in la piccola vall di mee culatt</l>
<l>ghe foo stà tutt el mond comodament.</l></lg>
</lg>
</div2>
<div2 type="poesia">
<head>10</head>
<lg type="sonetto">
<lg>
<l>Aala faa a ment Sura Madalenin</l>
<l>con che faccia pensosa e motriada</l>
<l>hoo faa de testimoni e de padrin</l>
<l>intrattant che el curat el l'ha sposada?</l></lg>
<lg>
<l>Stava pesand con tant de balanzin</l>
<l>se tutta quella longa farfojada</l>
<l>ch'el ghe leggeva sù el pret in latin</l>
<l>la fudess al sò cas proppi addattada.</l></lg>
<lg>
<l>Deffatt no gh'hoo trovaa nient de redì,</l>
<l>olter che fors l'ha leggiuu sù pussee</l>
<l>de quell che besognava a sò marì:</l></lg>
<lg>
<l>per esempi, quell <hi rend="sc">crescite</hi>... denanz</l>
<l>a ona tosa inscì bella come lee</l>
<l>m'è pars a mì ch'el ghe fudess d'avanz.</l></lg>
</lg>
</div2>
<div2 type="poesia">
<head>11</head>
<lg type="sonetto">
<lg>
<l>Per incoeu guarna pur via</l>
<l>i tò rimm, i toeu conzett</l>
<l>e ven chì a godè in cà mia</l>
<l>vun di solet festinett.</l></lg>
<lg>
<l>Te doo facc che mett legria,</l>
<l>fior de ciapp, de spall, de tett</l>
<l>de imbrojà el coo a chi se sia</l>
<l>che dovess trà el fazzolett.</l></lg>
<lg>
<l>Sont sicur che te diree</l>
<l>che hin i Grazzi e i Mûs che balla</l>
<l>suj bej praa del Pegasee:</l></lg>
<lg>
<l>ma el diroo forsi mej mì</l>
<l>a vedè che no ghe calla</l>
<l>el sò Apoll, che te seet tì.</l></lg>
</lg>
</div2>
<div2 type="poesia">
<head>12</head>
<lg type="sonetto">
<lg>
<l>Capissi anch mì sur professor Ronchett</l>
<l>che in quant a fà strivaj lu l'è quell'omm</l>
<l>che pò stà impari quand se sia al Domm,</l>
<l>che l'è tra i maravej quella di sett.</l></lg>
<lg>
<l>Ma quell vizzi fottuu dell'impromett</l>
<l>e de vess tant de rari galantomm</l>
<l>el fa tort minga pocch al sò bon nomm</l>
<l>e, come dighi, l'è on fottuu diffett.</l></lg>
<lg>
<l>Ma dianzer: coss'hin i mee danee?</l>
<l>Hin merda ch'el voeur proppi ciappann pù?</l>
<l>Foo el sbirr, el boja, el lader de mestee?</l></lg>
<lg>
<l>Anzi quant a mestee semm carna e pell,</l>
<l>chè lavorem in-vers tant mì che lu:</l>
<l>mì i penser del mè coo e lu el vitell.</l></lg>
</lg>
</div2>
<div2 type="poesia">
<head>13</head>
<lg type="sonetto">
<lg>
<l>Lacrem stee indree... no sbottii foeura, nò!</l>
<l>Infin, s'el voeur andà sto sur Giovann</l>
<l>a somenà a Trevis i Tordorò,</l>
<l>ch'el resta pur servii, che l'è sò dann.</l></lg>
<lg>
<l>Piantà Milan per on Trevis? Ohibò!</l>
<l>Ghe mancava in Milan di bej tosann</l>
<l>de fagh ona donzenna de poppò</l>
<l>tant e quant poden fagh i Trevisann?</l></lg>
<lg>
<l>Lacrem, lacrem stee indree per caritaa</l>
<l>perchè quell sò pientann l'è on cert indizzi</l>
<l>ch'el gh'ha el pel in sul stomegh inscì faa;</l></lg>
<lg>
<l>e no me stupirev ch'el fuss capazz</l>
<l>de drovà in st'occasion de sposalizzi</l>
<l>i noster lacrem per lavass el cazz.</l></lg>
</lg>
</div2>
<div2 type="poesia">
<head>14</head>
<head>BRINDES DE MENEGHIN ALL'OSTARIA. DITIRAMB PER EL MATRIMONNI DE S.M. L'IMPERATOR NAPOLEON CON MARIA LUISA I. R. ARZIDUCCHESSA D'AUSTRIA.</head>
<lg type="non-definito">
<l>Scià del vin — per Meneghin</l>
<l>chè 'l moment — de fass onor</l>
<l>finalment — l'è soltaa foeura.</l>
<l>Cattaloeura! — El nost resgiô,</l>
<l>el nost pà, l'Imperator,</l>
<l>el se sposa! Scià del vin,</l>
<l>chè l'è temp da fà glô glô.</l>
<l>Vuj trincammen on sidell</l>
<l>del pù bon che gh'ha el Perell:</l>
<l>vuj che i rimm dal mè cervell</l>
<l>sbilzen foeura come el most</l>
<l>dalla spinna</l>
<l>d'ona tinna.</l>
<l>Ch'el se beva el Pegasee</l>
<l>tutta l'acqua d'Elicona:</l>
<l>sto miracol di sò pee</l>
<l>che sel goden rann e sciatt:</l>
<l>per mì l'acqua, se l'è bona,</l>
<l>l'è domà per lavà i piatt.</l>
<l>De sto liqued fatt e ciall,</l>
<l>domà on gott che en beva in fall,</l>
<l>me va el floss</l>
<l>fina in di oss,</l>
<l>me va a stondera el coo, me donda i brasc,</l>
<l>ruzzi adree i gamb che pari on omm de strasc.</l>
<l>Quand mò inscambi ona caraffa</l>
<l>poss boffann della ciavetta,</l>
<l>o del scabbi della staffa,</l>
<l>passi subet la stacchetta,</l>
<l>e me senti anch mì poetta,</l>
<l>e voo via, via, via</l>
<l>col cervell lontan di mia.</l>
<l>Alto donca, portee chì</l>
<l>del bon vin — per Meneghin:</l>
<l>vojeen subet ona tazza:</l>
<l>glô, glô, glô — glô, glô, evvivazza!</l>
<l>L'hoo trincada. Ah che guston!</l>
<l>Viva el gran Napoleon,</l>
<l>noster pà, resgiô, patron,</l>
<l>coeur e amor di buseccon!</l>
<l>Viva semper la gran Tosa</l>
<l>ch'el se sposa!</l>
<l>Che la possa, come i vid,</l>
<l>attaccass a lu polid</l>
<l>de fagh prest on bell basgioeu</l>
<l>de fioeu — tucc pari soeu.</l>
<l>Giò giò allegher</l>
<l>del vin negher:</l>
<l>sbegascemm,</l>
<l>che poeù dopo parlaremm.</l>
<l>Che granada! varda varda!</l>
<l>sent che odor!</l>
<l>che bell color!</l>
<l>Viva Bust</l>
<l>e i sò vidor!</l>
<l>Quest chì sì l'è el ver bombas</l>
<l>che consola, che dà gust</l>
<l>alla bocca, ai oeucc, al nas.</l>
<l>Che piasè! la boccalinna</l>
<l>cont el cuu la varda el sô:</l>
<l>glô, glô, glô.</l>
<l>Viva, viva el Patriarca</l>
<l>che mennava la gran barca:</l>
<l>per lu gh'emm tinn e vassij</l>
<l>ch'hin faa anch quij — sul gust dell'arca.</l>
<l>Grazie, grazie, o gran Noè,</l>
<l>che 'l piasè</l>
<l>te n'ee daa de god el sugh</l>
<l>che se spremm foeura di ugh:</l>
<l>grazie, grazie, o gran Noè.</l>
<l>Oh gran vin! quanci miracol</l>
<l>te spanteghet sulla terra:</l>
<l>tì te dee la lengua ai baccol,</l>
<l>ai soldaa la forza in guerra.</l>
<l>L'è per tì, cara vinaja,</l>
<l>che 'l soldaa in d'ona battaja</l>
<l>el se scolda, el stà sul fort,</l>
<l>el se impippa della mort.</l>
<l>L'è per tì, per la toa tetta,</l>
<l>che anca mì foo de poetta;</l>
<l>per tì infin fastidi e cruzzi</l>
<l>no deventen che minuzzi;</l>
<l>se pasenten — se indormenten</l>
<l>fina quij senza pescuzzi.</l>
<l>Quanti Prenzep e Monarca</l>
<l>al mè Santo Patriarca</l>
<l>dovaran fors i sostegn</l>
<l>del sò imperi e del sò regn?</l>
<l>Chè on biccer del sò liquor</l>
<l>s'el sopiss i penser seri</l>
<l>el dà intant temp all'amor</l>
<l>de trà insemma i suzzessor</l>
<l>per el regn e per l'imperi.</l>
<l>Me despias però, o Noè,</l>
<l>che te resta in st'occasion</l>
<l>da fà proppi pocch de chè;</l>
<l>chè l'è gioven el patron,</l>
<l>e la menna adree con lee</l>
<l>tanci grazzi la miee</l>
<l>che tutt quell che te pò fà</l>
<l>col tò balsem caloros</l>
<l>el sarà</l>
<l>de confortà,</l>
<l>de giustà — el stomegh di spos.</l>
<l>Presto, ovej, della cantinna!</l>
<l>porteen scià ona caraffinna</l>
<l>de quell fin de Gattinara,</l>
<l>vera gloria de Novara.</l>
<l>Quest l'è on vin, l'è on vin de scior</l>
<l>ch'el pò vess bevuu magara</l>
<l>anch dal primm Imperator.</l>
<l>Varda chì, varda sta scumma</l>
<l>sanguanon! come la sfumma:</l>
<l>la cor via dal biccer</l>
<l>a saltand, come van via</l>
<l>dal palpee brusaa i lugher.</l>
<l>Quest l'è on vin che mett legria;</l>
<l>l'è on poo gross, ma fa nagott;</l>
<l>l'è olter tant pussee gustos,</l>
<l>pù mostos, — pù sostanzios;</l>
<l>l'è on bon pader de mas'ciott.</l>
<l>Se volzass, <hi rend="sc">sacra maistaa</hi>,</l>
<l>de sto vin miracolos</l>
<l>presentaghen domà on fiaa,</l>
<l>sarev franch che cont on tos,</l>
<l>cont on bell Napoleonin,</l>
<l>vegnaraven alla prima</l>
<l>compii i vôt de Meneghin.</l>
<l>Cert pinciorla, cert pacciugh</l>
<l>senza corp, senza color,</l>
<l>hin vergogna, hin disonor</l>
<l>di vidor — di vid, di ugh.</l>
<l>Sti ciorlinn — sti impiastra stomegh</l>
<l>guasta tinn — guasta vassij,</l>
<l>domà on di che comandass</l>
<l>corponon! vorrev bandij.</l>
<l>Podarav allora dass</l>
<l>che quij birbi de brugnon</l>
<l>no vendessen mai pù al taj</l>
<l>el sò vin come i limon.</l>
<l>Chè i mes'ciozz a Meneghin</l>
<l>fan fastidi, fan ingossa:</l>
<l>mì puttost che on vin de vin</l>
<l>bevarev... non soo che cossa.</l>
<l>Ma coss'eel, car lampedin?</l>
<l>Cossa voeut?... Perchè tontonnet?...</l>
<l>Mì pientatt!... Mai pù: mincionnet!</l>
<l>No sont minga inscì cocô.</l>
<l>Car amor, ven scià: glô glô.</l>
<l>Oh che balsem! Adess mò,</l>
<l>el mè ben, che te seet giò,</l>
<l>che te see attacch al mè coeur,</l>
<l>fagh coragg, digh che l'è vôra</l>
<l>da dì sù tutt quell ch'el voeur</l>
<l>in onor della Resgiôra.</l>
<l>L'è la nostra patronscina</l>
<l>ona bella todeschina</l>
<l>in sul primm fior dell'etaa,</l>
<l>viva, pronta, spiritosa</l>
<l>come on vin noeuv domà faa.</l>
<l>El cerin l'è on moscatell</l>
<l>ch'el consola, ch'el rallegra:</l>
<l>lusen i oeucc come dò stell,</l>
<l>negher pù dell'uga negra.</l>
<l>La soa front l'è majestosa;</l>
<l>i duu laver hin rubin;</l>
<l>l'è la pell on lacc e vin.</l>
<l>Bell el coll, el stomegh bell,</l>
<l>bej i brasc, bella statura:</l>
<l>per fornilla, l'è on modell</l>
<l>d'ona scoeura de pittura.</l>
<l>Quanto sia poeù ai vertù</l>
<l>de sta bella <hi rend="sc">arziducchessa</hi>,</l>
<l>quand s'è ditt <hi rend="sc">napoleon</hi></l>
<l>l'ha sciarnida foeura lu,</l>
<l>la dev ess la vertù istessa;</l>
<l>no se pò cercà de pù.</l>
<l>Se ghe stass el paragon,</l>
<l>sarev squasi lì per dì</l>
<l>che la quista opinion,</l>
<l>come on ronch che comprass mì.</l>
<l>Quest l'è franch, che in d'on mè sit</l>
<l>ghe sarav di gran bonn vit.</l>
<l>Ma comè! On olter biccer?</l>
<l>De chi eel mai sto bell penser?</l>
<l>Montarobbi! se badinna?</l>
<l>Montarobbi! gh'è chi pò</l>
<l>avegh coeur de ditt de nò?...</l>
<l>Ah ven scià, cara zajninna,</l>
<l>ven tra i brasc d'on tò devott;</l>
<l>te vuj bev a gott per gott,</l>
<l>te vuj god a onza a onza,</l>
<l>savoritt — come i sorbitt,</l>
<l>stagh adree — del temp assee,</l>
<l>come a beven ona bonza.</l>
<l>L'è peccaa che el Montarobbi</l>
<l>nol sia on mont largh milla mia;</l>
<l>chè in d'on quaj cantonscellin</l>
<l>ghe sarav forsi cà mia.</l>
<l>Ma l'è on mont tant piscinin</l>
<l>che tanc voeult quell pocch penser</l>
<l>de scuffiaghen on biccer</l>
<l>boeugna proppi guarnall via.</l>
<l>Ma che serva? la natura</l>
<l>per i coss prezios e car</l>
<l>l'ha tegnuu curt la mesura,</l>
<l>giust per rendj pussee rar.</l>
<l>Hin i perla, hin i diamant</l>
<l>piscinitt, e hin olter tant</l>
<l>gross i anguri, gross i zucch.</l>
<l>Anca el gran Lissander Magn</l>
<l>che l'ha faa tant badalucch</l>
<l>col sò coo, coj sò campagn,</l>
<l>l'eva piccol, eppur Dari</l>
<l>l'è andaa là coj pitt all'ari.</l>
<l>E poeù ai curt: Napoleon</l>
<l>el pù grand de tucc i grand</l>
<l>no l'è minga on candiron.</l>
<l>Catt incustra all'Inghiterra</l>
<l>ai sò trappol, ai so intrigh!</l>
<l>S'hin i dagn della soa guerra</l>
<l>l'ess al bruso di sò spezzi,</l>
<l>me n'importa proppi on figh,</l>
<l>chè per mì quist hin inezzi.</l>
<l>Mì per mì, quand gh'hoo del scabbi,</l>
<l>del bon pan, del bon formaj,</l>
<l>sont allegher come on matt,</l>
<l>no gh'hoo rabbi — no gh'hoo guaj,</l>
<l>stoo de pappa, stoo de re;</l>
<l>mandi a fass el ciccolatt,</l>
<l>me n'impippi del caffè.</l>
<l>L'ann passaa giust de sti dì,</l>
<l>me regord — che quij Milord</l>
<l>me l'han missa in cinqu quattrin;</l>
<l>ch'han tentaa de casciann chì</l>
<l>di bonn lamm per spongà vin.</l>
<l>El san ben Buragh, Tradaa,</l>
<l>Montaveggia, Oren, Maggenta,</l>
<l>Canegraa, Busser, Masaa,</l>
<l>Pilastrell — Scioccon, Groppell,</l>
<l>quanci lacrem, quanc sospir,</l>
<l>quanci affann, quanci dolor</l>
<l>m'hin costaa quij sò bej fir,</l>
<l>quij sò toppi, quij vidor.</l>
<l>Adess mò hin fornii i pagur;</l>
<l>fiadem, godem, semm sicur:</l>
<l>l'Inghilterra per adess</l>
<l>la pò fà liga coj pess,</l>
<l>chè tra nun — gh'è pù nessun</l>
<l>che ghe loggia ai sò bambann:</l>
<l>l'ha bell pari lee a casciann;</l>
<l>ma denanz fanni rezev,</l>
<l>sì, cocô, doman de sira!</l>
<l>Per mennà l'Europpa a bev</l>
<l>ghe voeur olter che la bira.</l>
<l>Intrattant semm franch del dent,</l>
<l>e i nost vin</l>
<l>cont i vesin,</l>
<l>cont i amis, cont chi ne pias</l>
<l>i emm de bev eternament</l>
<l>cont el coeur viscor, in pas.</l>
<l>Ma sto stat de quijett, de piasè</l>
<l>a chi l'è — ch'el se dev chì giò in terra?</l>
<l>Alla forza, al coragg, al savè</l>
<l>dell'omm unegh in pas come in guerra.</l>
<l>L'ann passaa dalla brutta pagura</l>
<l>el n'ha tolt coj soeu solet miracol:</l>
<l>ma poeù adess el ne franca e segura</l>
<l>di bej secol de pas senza racol.</l>
<l>Donch bevemm, e col fumm di biccer</l>
<l>vaga in aria di evviva scialos</l>
<l>e di vôt i pù cald e sinzer</l>
<l>per la vitta contenta di spos.</l>
<l>Che se beva e a ogni gott che se canta:</l>
<l>sti vassij, sti caraff, st'abbondanza</l>
<l>hin el frut della liga pù santa</l>
<l>di dò cà de Lorenna e de Franza.</l>
<l>Sbegascemm, scudellemm, femm bandoria</l>
<l>chè l'è quest el temp giust de scialalla</l>
<l>e onoremm tucc i agn la memoria</l>
<l>de sto dì col glô glô, colla balla.</l></lg>
</div2>
<div2 type="poesia">
<head>15</head>
<lg type="sonetto">
<lg>
<l>E daj cont sto <foreign lang="fre" rend="italic">chez-nous</foreign>: ma sanguanon!</l>
<l>Subet ch'el gh'ha sta gran cuccagna in Franza,</l>
<l>ghe va tant a andà foeura di cojon</l>
<l>e a tornà a cà a godella sta bondanza?</l></lg>
<lg>
<l>In quant a nun, s'el ne usa st'attenzion,</l>
<l>in contrassegn de grata regordanza</l>
<l>el scassem subet giò del tabellon</l>
<l>di balloss e di porch senza creanza.</l></lg>
<lg>
<l>Anzi, ch'el varda, vuj ch'el preghem fina</l>
<l>de no fà olter quand el riva a cà</l>
<l>che parlà maa de nun sira e mattina.</l></lg>
<lg>
<l>Inscì almanch podaravem lusingass</l>
<l>che paricc finalment, dandegh a trà,</l>
<l>barattassen el sit d'andà a seccass.</l></lg>
</lg>
</div2>
<div2 type="poesia">
<head>16</head>
<lg type="sonetto">
<lg>
<l>Varon, Magg, Balestrer, Tanz e Parin,</l>
<l>cinqu omenoni proppi de spallera,</l>
<l>gloria del lenguagg noster meneghin,</l>
<l>jesuss! hin mort, e inscì nol fudess vera.</l></lg>
<lg>
<l>Ma s'hin mort sti torcionn de tanc stoppin</l>
<l>nanch per quest se pò dì ch'emm fornii brera,</l>
<l>gh'emm anmò pizz on fior de lanternin</l>
<l>coj reverber e i veder de minera.</l></lg>
<lg>
<l>Gh'emm on Pader Garion, Domenican,</l>
<l>viv vivent ch'el Signor ne l'ha daa apposta</l>
<l>per conservà la gloria de Milan;</l></lg>
<lg>
<l>inscì nun meneghitt con sto brav omm</l>
<l>gh'emm i sett maravej tutt in cà nosta:</l>
<l>i primm cinqu, lu che ses, e sett el Domm.</l></lg>
</lg>
</div2>
<div2 type="poesia">
<head>17</head>
<lg type="sonetto">
<lg>
<l>Quand passi dalla piazza di Mercant</l>
<l>e che vedi a brusà di mercanzij</l>
<l>in mezz a on serc de ozios, de tôff, de spij,</l>
<l>ridi de coeur ch'hoo mai riduu oltertant.</l></lg>
<lg>
<l>Ingles mincioni, dighi, arzi ignorant!</l>
<l>Credevev fors che nun fussem de quij</l>
<l>de innorbì coj vost strasc, coj spezziarij?</l>
<l>On cazz! vardee? vj brusem ben d'incant.</l></lg>
<lg>
<l>Nè ve credissev nanch che sti falò</l>
<l>se pizzassen domà per gust del Re</l>
<l>in pubblegh e suj piazz? Mai, mai! Ohihò!</l></lg>
<lg>
<l>I femm anch nun tra nun per nost piasè;</l>
<l>anzi on disnà nol ne fa mai bon prò</l>
<l>se nol sa on poo de gremm del vost caffè.</l></lg>
</lg>
</div2>
<div2 type="poesia">
<head>18</head>
<lg type="sonetto">
<lg>
<l>On villan porch de razza de becchee</l>
<l>che mai nol se sbaretta nè scappella,</l>
<l>ona faccia de folcia e de cortella</l>
<l>cont on lenguagg in bocca de ruee.</l></lg>
<lg>
<l>On sfacciaa petulant come on giudee,</l>
<l>goff, ignorant pussee d'ona sgabella,</l>
<l>ch'el voeur de tucc i donn fass ona bella</l>
<l>in temp che l'è gelos della miee.</l></lg>
<lg>
<l>On lader fortunaa che va in carroccia,</l>
<l>ch'el vorrav figurà per galantomm</l>
<l>perchè nol robba minga alla saccoccia:</l></lg>
<lg>
<l>quest chì l'è el ver ritratt de quell sgonfion</l>
<l>ch'el conserva anmò intregh in del cognomm</l>
<l>tutt l'infamm della prima profession.</l></lg>
</lg>
</div2>
<div2 type="poesia">
<head>19</head>
<head>PER ONA SCENNA MAL ORGANIZZADA.</head>
<lg type="sonetto">
<lg>
<l>Per burattà se droeuva el buratton,</l>
<l>per pontellà se droeuva di pontij,</l>
<l>per limà e scoppellà, limm e scoppij,</l>
<l>per stangà e bastonà, stangh e baston;</l></lg>
<lg>
<l>se droeuva per stoppà di stopporon,</l>
<l>per martellà se droeuva di martij,</l>
<l>per imbrià di brucc se droeuva i brij,</l>
<l>e per scopponà sù, di bon coppon;</l></lg>
<lg>
<l>per inredà i merlott se droeuva el red,</l>
<l>per sganassà all'ingross di bonn ganass,</l>
<l>per inspedà polid se droeuva el sped;</l></lg>
<lg>
<l>ergo donca l'è cossa che la va</l>
<l>soeulia, soeulia, polid e del sò pass,</l>
<l>se droeuven i orghen per organizzà.</l></lg>
</lg>
</div2>
<div2 type="poesia">
<head>20</head>
<head>DESGRAZZI DE GIOVANNIN BONGEE.</head>
<lg type="non-definito">
<lg>
<l>Deggià, Lustrissem, che semm sul descors</l>
<l>de quij prepotentoni de Frances,</l>
<l>ch'el senta on poo mò adess cossa m'è occors</l>
<l>jer sira in tra i noeuv e mezza e i des,</l>
<l>giust in quell'ora che vegneva via</l>
<l>sloffi e stracch come on asen de bottia.</l></lg>
<lg>
<l>Seva in contraa de Santa Margaritta</l>
<l>e andava inscì bell bell come se fa</l>
<l>ziffoland de per mì sulla mia dritta,</l>
<l>e quand sont lì al canton dove che stà</l>
<l>quell pessee che gh'ha foeura i bej oliv</l>
<l>me senti tutt a on bott a dì: <emph>Chi viv?</emph></l></lg>
<lg>
<l>Vardi innanz, e hoo capii dall'infilera</l>
<l>di cardon e dal streppet di sciavatt</l>
<l>che seva daa in la rondena, e che l'era</l>
<l>la rondena senz'olter di Crovatt;</l>
<l>e mì, vedend la rondena che ven,</l>
<l>fermem lì senza moeuvem: vala ben?</l></lg>
<lg>
<l>Quand m'hin adoss che asquas m'usmen el fiaa,</l>
<l>el primm de tutt, che l'eva el tamborin,</l>
<l>traccheta! sto asnon porch del Monferaa</l>
<l>el me sbaratta in faccia el lanternin</l>
<l>e el me fa vedè a on bott sô, luna, stell,</l>
<l>a ris'c de innorbimm lì come on franguell.</l></lg>
<lg>
<l>Seva tanto dannaa de quella azion</l>
<l>che dininguarda s'el fudess staa on olter.</l>
<l>Basta: on scior ch'eva impari a sto birbon,</l>
<l>ch'el sarà staa el sur respettor senz'olter,</l>
<l>dopo avemm ben lumaa, el me dis: <emph>Chi siete</emph></l>
<l rend="italic">Che mester fate? Indove andé? Dicete!</l></lg>
<lg>
<l>Chi sont?, respondi franco, in dove voo?</l>
<l>Sont galantomm e voo per el fatt mè;</l>
<l>intuitù poeu del mestee che foo,</l>
<l>ghe ven quaj cossa de vorell savè?</l>
<l>Foo el cavalier, vivi d'entrada, e mò!</l>
<l>ghe giontaravel fors quaj coss del sò?</l></lg>
<lg>
<l>Me par d'avegh parlaa de fioeu polid,</l>
<l>n'eel vera? Eppur fudessel ch'el gh'avess</l>
<l>ona gran volentaa de taccà lid,</l>
<l>o che in quell dì gh'andass tusscoss in sbiess,</l>
<l>el me fa sercià sù de vott o des</l>
<l>e lì el me sonna on bon felipp de pes.</l></lg>
<lg>
<l>Hoo faa mì dò o trè voeult per rebeccamm</l>
<l>tant per respondegh anca mì quajcoss,</l>
<l>ma lu el torna de capp a interrogamm</l>
<l>in nomo della legge, e el solta el foss,</l>
<l>e in nomo della legge, già se sa,</l>
<l>sansessia, vala ben?, boeugna parlà.</l></lg>
<lg>
<l>E lì botta e resposta, e via d'incant;</l>
<l><emph>Chi siete?</emph> Giovannin. <emph>La parentella?</emph></l>
<l>Bongee. <emph>Che mester fate?</emph> El lavorant</l>
<l>de frust. <emph>Presso de chi?</emph> De Isepp Gabella.</l>
<l><emph>In dovè?</emph> In di Tegnon. <emph>Vee a spass?</emph> Voo al cobbi.</l>
<l><emph>In cà de voi?</emph> Sursì. <emph>Dov'è?</emph> Al Carrobbi.</l></lg>
<lg>
<l><emph>Al Carrobbi! In che porta?</emph> Del piattee.</l>
<l><emph>Al numer?</emph> Vottcent vott. <emph>Pian?</emph> Terz, e inscì?</l>
<l>El sattisfaa mò adess, ghe n'hal assee?</l>
<l>Fussel mò la franchezza mia de mì,</l>
<l>o ch'el gh'avess pù nient de domandamm,</l>
<l>el va, e el me pienta lì come on salamm.</l></lg>
<lg>
<l>Ah, Lustrissem, quest chì l'è anmò on sorbett,</l>
<l>l'è on zuccher fioretton resguard al rest;</l>
<l>el sentirà mò adess el bell casett</l>
<l>che gh'eva pareggiaa depôs a quest.</l>
<l>Proppi vera, Lustrissem, che i battost</l>
<l>hin pront come la tavola di ost.</l></lg>
<lg>
<l>Dopo sto pocch viorin, gris come on sciatt</l>
<l>corri a cà che nè vedi nanch la straa,</l>
<l>foo per dervì el portell, e el troeuvi on tratt</l>
<l>nient olter che avert e sbarattaa...</l>
<l>Stà a vedè, dighi subet, che anca chì</l>
<l>gh'è ona gabola anmò contra de mì.</l></lg>
<lg>
<l>Magara inscì el fudess staa on terna al lott,</l>
<l>che almanch sta voeulta ghe lassava el segn!</l>
<l>Voo dent.. ciappi la scara... stoo lì on bott,</l>
<l>doo a ment... e senti in suj basij de legn</l>
<l>dessora inscimma arent al spazzacà</l>
<l>come sarav on sciabel a soltà.</l></lg>
<lg>
<l>Mì a bon cunt saldo lì: fermem del pè</l>
<l>della scara... e denanz de ris'cià on pien</l>
<l>col fidamm a andà sù, sbraggi: <emph>Chi l'è?</emph></l>
<l>Coss'en disel, Lustrissem, vala ben?</l>
<l>A cercà rogna inscì per spassass via</l>
<l>al dì d'incoeu s'è a temp anch quand se sia.</l></lg>
<lg>
<l>Intant nessun respond, e sto tricch tracch</l>
<l>el cress, anzi el va adree a vegnì debass...</l>
<l>Ghe sonni anmò on <emph>Chi l'è</emph> pù masiacch,</l>
<l>ma, oh dess! l'è pesc che nè parlà coj sass;</l>
<l>infin poeù a quante mai sbraggi: Se pò</l>
<l>savè chi l'è ona voeulta, o sì o nò?</l></lg>
<lg>
<l>Cristo! quanti penser hoo paraa via</l>
<l>in quell'attem che seva adree a sbraggià!</l>
<l>M'è fina vegnuu in ment, Esuss Maria!</l>
<l>ch'el fuss el condam reficciô de cà,</l>
<l>ch'el compariss lì inscì a fà penitenza</l>
<l>de quij pocch ch'el s'è tolt sulla conscienza.</l></lg>
<lg>
<l>El fatt l'è ch'el fracass el cress anmò:</l>
<l>e senti ona pedanna oltra de quell</l>
<l>proppi d'ona personna che ven giò;</l>
<l>mì allora tirem li attacch al portell,</l>
<l>chè de reson, s'el se le voeur cavà,</l>
<l>l'ha de passà de chì, l'ha de passà.</l></lg>
<lg>
<l>Ghe semm nun chì al busilles: finalment</l>
<l>vedi al ciar della lampita de straa</l>
<l>a vegnimm alla contra on accident</l>
<l>d'on cavion frances de quij dannaa,</l>
<l>che inscì ai curt el me dis: <emph>Ett vô el marì</emph></l>
<l><emph>de quella famm, che stà dessora lì?</emph></l></lg>
<lg>
<l>Mì, muso duro tant e quant e lu,</l>
<l>respondi: <emph>Ovì, ge suì moà, perchè?</emph></l>
<l><emph>Perchè</emph>, el repia, <emph>voter famm Monsù</emph></l>
<l rend="italic">l'è trè giolì, sacher Dieu, e me plè.</l>
<l><emph>O giolì o non</emph>, ghe dighi, <emph>l'è la famm</emph></l>
<l rend="italic">de moà de mì, coss'hal mò de cuntamm?</l></lg>
<lg>
<l rend="italic">S'è che moà ge voeu coccé cont ell.</l>
<l><emph>Coccè</emph>, respondi, che <emph>coccé</emph> d'Egitt?</l>
<l>Ch'el vaga a fà <emph>coccè</emph> in Sant Raffajell,</l>
<l>là l'è el loeugh de <emph>coccé</emph> s'el gh'ha el petitt!</l>
<l>Ch'el vaga foeura di cojon, che chì</l>
<l>no gh'è <emph>coccé</emph> che tegna. Avè capì?</l></lg>
<lg>
<l>Cossa dianzer ghe solta, el dis: <emph>Coman!</emph></l>
<l><emph>A moà cojon?</emph>, e el volza i man per damm.</l>
<l>Ovej, ch'el staga requi cont i man,</l>
<l>ch'el varda el fatte sò de no toccamm,</l>
<l>se de nò, Dia ne libra! sont capazz...</l>
<l>e lu in quell menter mollem on scopazz.</l></lg>
<lg>
<l>E voeuna e dò! Sangua de dì de nott,</l>
<l>che nol se slonga d'olter che ghe doo!</l>
<l>E lu zollem de capp on scopellott.</l>
<l>Vedi ch'el tend a spettasciamm el coo,</l>
<l>e mì sott cont on anem de lion,</l>
<l>e lu tonfeta! on olter scopazzon.</l></lg>
<lg>
<l>Ah sanguanon! A on colp de quella sort</l>
<l>me sont sentuu i cavij a drizzà in pee,</l>
<l>e se nol fudess staa che i pover mort</l>
<l>m'han juttaa per soa grazia a tornà indree,</l>
<l>se no ciappi on poo d'aria, senza fall</l>
<l>sta voeulta foo on sparposet de cavall!</l></lg>
</lg>
</div2>
<div2 type="poesia">
<head>21</head>
<lg type="non-definito">
<lg>
<l>A proposet, Lustrissem, de vaccina,</l>
<l>ch'el senta s'el voeur rid questa che chì,</l>
<l>ch'el sarà on mes che la m'è occorsa a mì</l>
<l>in del fà vaccinà la Barborina.</l></lg>
<lg>
<l>Gh'eva in cà del dottor ona mammina</l>
<l>che l'eva in d'on fastidi de no dì</l>
<l>per sciarnì foeura el sit de fà insedì</l>
<l>i varoeul a ona sova piscinina.</l></lg>
<lg>
<l>Minga chì, perchè chì el dà tropp in l'oeucc,</l>
<l>minga là, perchè là se vedarà,</l>
<l>chì nanch, perchè ghe resta el segn di boeucc.</l></lg>
<lg>
<l>Tira, bestira, on mondo de rason,</l>
<l>fin ch'el medegh, per falla quiettà,</l>
<l>Femmegh l'inset, el dis, in suj garon?</l></lg>
<lg>
<l>Oh che tocch de mincion,</l>
<l>(l'esclama sta sciorina all'improvvista)</l>
<l>suj garon? Giust inscì, pussee anmò in vista!</l></lg>
</lg>
</div2>
<div2 type="poesia">
<head>22</head>
<lg type="sonetto">
<lg>
<l>Paracar che scappee de Lombardia</l>
<l>se ve dan quaj moment de vardà indree</l>
<l>dee on'oggiada e fee a ment con che legria</l>
<l>se festeggia sto voster sant Michee.</l></lg>
<lg>
<l>E sì che tutt el mond sa che vee via</l>
<l>per lassà el post a di olter forastee</l>
<l>che per quant fussen pien de cortesia</l>
<l>voraran anca lor robba e danee.</l></lg>
<lg>
<l>Ma n'avii faa mò tant violter balloss</l>
<l>col ladrann e coppann gent sora gent,</l>
<l>col pelann, tribolann, cagann adoss,</l></lg>
<lg>
<l>che infin n'avii redutt al punt puttanna</l>
<l>de podè nanca vess indiferent</l>
<l>sulla scerna del boja che ne scanna.</l></lg>
</lg>
</div2>
<div2 type="poesia">
<head>23</head>
<head>IN MORT DEL CONSEJER DE STAT CAV. STANISLAO BOVARA.</head>
<lg type="non-definito">
<lg>
<l>In d'on secol che asquas tucc i poetta</l>
<l>se la caven coj sogn e coj vision</l>
<l>domà mì dovaroo stà alla stacchetta?</l></lg>
<lg>
<l>Domà mì dovaroo avè suddizion</l>
<l>de vestimm alla moda, perchè sont</l>
<l>on poetta balloss e buseccon?</l></lg>
<lg>
<l>Mai pù: resguard, rossor, vergogna a mont!</l>
<l>L'è mè el vestii, nessun me l'ha imprestaa;</l>
<l>chi ha d'avè vegna a scoeud, i pioldi hin pront.</l></lg>
<lg>
<l>Musa, che te m'ee vist indormentaa</l>
<l>a saltà per el lecc come on usell,</l>
<l>juttem a cuntà su el brutt sogn che hoo faa.</l></lg>
<lg>
<l>Comenza in prima a spacciugà el penell</l>
<l>in la seggia del negher, e picciura</l>
<l>la cà in dove sont staa cont el cervell.</l></lg>
<lg>
<l>La cà la gh'ha ona porta scura scura</l>
<l>fada a bocca de dragh con tant de dent,</l>
<l>e suj dent gh'è ona riga de scricciura,</l></lg>
<lg>
<l>che la dis: <emph>Pover lu, che va dent!!</emph></l>
<l>Sulla porta on lecchee cont i pee d'occa</l>
<l>el fa lumm a i paroll coj torc de vent!</l></lg>
<lg>
<l>Me senti i sgrisor pesc de quand el fiocca</l>
<l>a pensà come el dragh tirand el fiaa</l>
<l>el m'ha sorbii de pianta dent in bocca.</l></lg>
<lg>
<l>Lì in d'ona crenna d'on dentasc oggiaa</l>
<l>me sont trovaa sbattuu e mes'ciaa sù insemma</l>
<l>a ona missoeulta d'anem condannaa.</l></lg>
<lg>
<l>Invers la gora, dove la fa on Emma</l>
<l>l'ugola col cannaa che va ai busecch,</l>
<l>gh'è settaa in trono Soa Maistaa Supremma.</l></lg>
<lg>
<l>Duu corna stort sul gust de quij d'on becch</l>
<l>ghe formen pedestall alla coronna</l>
<l>che l'è de ferr coj ragg guzz come stecch.</l></lg>
<lg>
<l>Intorna via della soa personna</l>
<l>coj forchitt in di sgriff el gh'è on fregott</l>
<l>de ciappitt che fa i mòcch e che mincionna.</l></lg>
<lg>
<l>Belzebù l'è quell Re, i olter rabott</l>
<l>hin Asmodee, Uriell, Saroth, Boora,</l>
<l>Ur, Moria, Cedon, Oreb, Astarhott,</l></lg>
<lg>
<l>tutta cannaja istessa sott e sora,</l>
<l>che cascen i anem coj forchitt a mucc</l>
<l>e i sfonden giò a forcad per quella gora.</l></lg>
<lg>
<l>Mi tormentava come fuss suj gucc,</l>
<l>specciand la mia infilzada ogni moment,</l>
<l>quand el Re el sbraggia, e se quietten tucc.</l></lg>
<lg>
<l>Chi cela mò costee che ven deddent</l>
<l>sonand i castegnoeur e s'giaccand fort</l>
<l>tricch e tracch i pee biott sul paviment?</l></lg>
<lg>
<l>Chi l'è?... L'è nient olter che la Mort,</l>
<l>e la ven gloriosa e stracontenta</l>
<l>a fagh a Belzebù sto bell rapport.</l></lg>
<lg>
<l>Vedet, la dis, sta ranza sanguanenta?</l>
<l>Quest l'è on colp ch'hoo faa adess: rid, Belzebù,</l>
<l>t'hoo mazzaa on omm ch'el rèffen minga in trenta.</l></lg>
<lg>
<l>L'eva on omm pien de meret e vertù,</l>
<l>e giust perchè el guastava el tò mestee,</l>
<l>zaccheta! hoo stimaa ben de tajall sù.</l></lg>
<lg>
<l>Allora Re Bargniff el solta in pee,</l>
<l>el ghe trà i brasc al coll, e el dis: Oh cara,</l>
<l>viva tì, viva i medegh e i speziee!</l></lg>
<lg>
<l>Ma sta gioja del mond, sta perla rara</l>
<l>se pò savè chi l'è? el repia el Re.</l>
<l>E lee la ghe respond: Sì, l'è Bovara.</l></lg>
<lg>
<l>A sto nomm Belzebù el torna a tasè,</l>
<l>el scrolla dò o trè voeult el sò mazzucch</l>
<l>e poeu el dis, sospirand: Gh'hoo despiasè.</l></lg>
<lg>
<l>La Mort la resta lì come de stucch;</l>
<l>ma poeù dopo con rabbia la ghe dis:</l>
<l>Spieghem on poo sto enimma, o Re tarlucch!</l></lg>
<lg>
<l>N'evel forsi Bovara on tò nemis?</l>
<l>N'evel forsi el papà di bisognos,</l>
<l>largh de coeur e de man, senza vernis?</l></lg>
<lg>
<l>N'evel forsi el modell de tucc i spos,</l>
<l>l'esempi di parent e di tutor,</l>
<l>l'amis ver dell'amis, l'omm vertuos?</l></lg>
<lg>
<l>No l'eva forsi el magistraa d'onor</l>
<l>ch'el se drovava senza fin segond</l>
<l>tant a prò del pitocch come del scior?</l></lg>
<lg>
<l>Tutt va ben, Belzebù allora el respond,</l>
<l>ma per mì foo el mè cunt per la mia vista</l>
<l>che l'eva mej ch'el fuss restaa anmò al mond.</l></lg>
<lg>
<l>Chè fin ch'el stava là, tanc gabolista,</l>
<l>becch, avar, lecca-cuu, biassa rosari</l>
<l>vegneven de galopp sulla mia lista,</l></lg>
<lg>
<l>chè, vedend di vertù strasordenari,</l>
<l>sta gent invidiosa per natura</l>
<l>la crepava pù prest dell'ordenari.</l></lg>
<lg>
<l>Adess mò ridaran senza mesura,</l>
<l>e guariran fors anca in st'occasion</l>
<l>quij ch'even giamò mezz in sepoltura.</l></lg>
<lg>
<l>Sentend a dì la Mort de sti reson,</l>
<l>Hoo vist, la sclama, per dà gust a tì</l>
<l>de chì innanz copparoo domà i mincion,</l></lg>
<lg>
<l>e giust in quella la se volta a mì</l>
<l>molland la ranza contra el dent oggiaa.</l>
<l>Per fortuna che a furia de sgarì</l></lg>
<lg>
<l>hoo schivaa el colp col vessem dessedaa.</l></lg>
</lg>
</div2>
<div2 type="poesia">
<head>24</head>
<head>ON MIRACOL.</head>
<lg type="non-definito">
<l>Per giustizia de Dio on giovenott</l>
<l>lussurios, porscell all'ultem segn,</l>
<l>che no l'eva mai pregn</l>
<l>de passà el dì e la nocc in barilott,</l>
<l>el creppa, e el creppa, Dio ne guarda lor!</l>
<l>in vun de quij moment</l>
<l>che a voress regordà de nost Signor</l>
<l>ghe voeur on bell talent.</l>
<l>L'anema sciolta da la carna morta</l>
<l>la va a vol vers i stell,</l>
<l>chè el dianzen le porta,</l>
<l>e in manch de quella la se troeuva al pè</l>
<l>del tribunal tremend</l>
<l>de Gesù Crist, che, brusch in volt comè,</l>
<l>el ninna el cuu su on cossinon badial</l>
<l>de nivol prepontaa de coo coj al.</l>
<l>Sulla dritta l'arcangior sant Michee,</l>
<l>sul fà de quij che vend</l>
<l>el formaj in Verzee,</l>
<l>el gh'ha dessora a on tavol lì denanz</l>
<l>carimaa, carta, penna e dò balanz.</l>
<l>Sulla sinistra, sora ona poltronna</l>
<l>de velù crèmes con i sbarr a intaj,</l>
<l>Soa Majestaa la Madonna</l>
<l>l'assist al gran giudizzi del bagaj.</l>
<l>In circol dedree via come all'Arenna</l>
<l>dan resalt alla scenna</l>
<l>Cherubin, Serafin, Dominazion,</l>
<l>Angior, Arcangior, Tron.</l>
<l>L'aria l'è lustra che la par de ras</l>
<l>e i angior del Signor</l>
<l>la parfummen sgorand con tanti odor</l>
<l>che per usmaj se vorrav vess tutt nas.</l>
<l>Gesù el ninnava el cuu, come v'ho ditt,</l>
<l>perchè Michee el gh'aveva già squajaa</l>
<l>tutta la tiritera di delitt</l>
<l>del pover desgraziaa,</l>
<l>e, semma el dava ment a costuu chì</l>
<l>ch'el tremava de foffa,</l>
<l>semma all'Angiol Custod che el stava lì</l>
<l>pass con giò i al come on usell che cova,</l>
<l>e semma el varda el Diavol</l>
<l>che scrusciaa sott al tavol</l>
<l>el rideva a tutt rid menand la cova.</l>
<l>In sto de mezz la Mader del Signor</l>
<l>regordandes che el pover giovinott,</l>
<l>sebben gran peccator,</l>
<l>l'eva staa impunemanch on sò devott,</l>
<l>e savend ben che l'eva scritt in l'abet,</l>
<l>che el digiunava el sabet</l>
<l>per i soeu sett dolor, e al lunedì</l>
<l>el ne beveva on mezz</l>
<l>per i sett allegrezz;</l>
<l>regordandes che indoss tutt quant el dì</l>
<l>el tegneva el sò offizzi e la coronna,</l>
<l>che vedend el ritratt de la Madonna</l>
<l>el levava el capell,</l>
<l>e che andand a bordell</l>
<l>el scondeva a bon cunt sott ai cossin</l>
<l>la serioeura, el Crist, l'acquasantin,</l>
<l>la se voeulta pressosa invers al tôs</l>
<l>e la ghe dis: Pietaa, pietaa Signor!</l>
<l>In grazia mia sospend</l>
<l>quell giudizzi tremend:</l>
<l>l'è on scorlacoo, l'è vera, on peccador,</l>
<l>ma chè! cuntet nagott</l>
<l>el vess staa de toa mamma inscì devott?</l>
<l>Ah Signor, per sto venter</l>
<l>che t'ha portaa de denter,</l>
<l>per quij dolor che hoo avuu in del parturitt,</l>
<l>per sto coo, per sti tett, per sti boritt,</l>
<l>per sti man, per sti brasc che t'han portaa</l>
<l>fassaa e nudregaa,</l>
<l>Signor, te preghi, abbia pietaa, pietaa...!</l>
<l>Gesù Crist, che l'è a on grad de amor per lee</l>
<l>che in terra l'è impossibil de cognoss,</l>
<l>che l'è on amor che lassa fina indree</l>
<l>quell ch'el gh'aveva el Bazzer al vin ross,</l>
<l>el biassa on bott la lengua, el palpa i oeucc,</l>
<l>el se carezza on poo</l>
<l>la ponta del barbozz, el frega el coo,</l>
<l>e poeù el dis: Verament</l>
<l>la legg l'è fada, e se dovess dà ascolt</l>
<l>domà alla mia giustizia</l>
<l>dovarev condannall al gran torment</l>
<l>de vess priv de la vista del mè volt.</l>
<l>Ma basta per adess...</l>
<l>Vedaremm... Quell però che me rincress</l>
<l>l'è che, essend giamò mort,</l>
<l>l'impegn de aveghel salv l'è on poo tropp fort.</l>
<l>Non ostant, per giustalla..., hoo bell e vist</l>
<l>con la divina ment</l>
<l>che no gh'è che on de mezz... Zitto lì, attent.</l>
<l>Mì patron de tutt coss, mì Gesù Crist,</l>
<l>che col moeuv d'on mè brasc</l>
<l>poss fav tucc in spettasc,</l>
<l>mì che per vess soa divina maistaa</l>
<l>poss pissà in lecc e dì che son sudaa,</l>
<l>comandi e vuj che st'anema che chì</l>
<l>la torna in del sò corp in sul moment</l>
<l>e, appena che l'è dent,</l>
<l>che la se metta in man d'on confessor,</l>
<l>chè ghe doo temp domà ventiquattr'or.</l>
<l>Dopo el se volta tutt affettuos</l>
<l>alla Vergin Maria</l>
<l>e el ghe dis: Credii pur che hoo faa per vù</l>
<l>quella mincionaria</l>
<l>che per mè pader non la farev pù.</l>
<l>Scompar Iddio, i Sant, i Anger, i Tron</l>
<l>i nivol, la Madonna, la poltronna,</l>
<l>i balanz, sant Michee, i Dominazion,</l>
<l>e l'anema del gioven la ritorna</l>
<l>in del sò corp a fà la confession.</l>
<l>Resta lì el Diavol, che grattand i corna</l>
<l>el dis robba de ciod</l>
<l>adree all'Angior Custod,</l>
<l>e el tratta de giustizia bolgironna</l>
<l>la giustizia divina,</l>
<l>concludend che per lu el n'aveva assee</l>
<l>de struziass a servill sira e mattina,</l>
<l>quand daj moinn d'ona donna,</l>
<l>sibben ch'el fuss Gesù,</l>
<l>el se lassava menà a bev anch lu.</l>
<l>Cont st'istoria, che franch la sarà vera</l>
<l>perchè l'è scritta sora al <emph>Praa Fiorii</emph>,</l>
<l>voeuren dì i pret che gh'è la soa manera</l>
<l>de settass a cavall di duu partii,</l>
<l>idest che el sò negozi l'è provist</l>
<l>anch de bontaa e pietaa de Gesù Crist.</l></lg>
</div2>
<div2 type="poesia">
<head>25</head>
<lg type="sonetto">
<lg>
<l>Coss'el voeur Ezzelenza che responda:</l>
<l>ch'el diga quell ch'el cred che l'è patron,</l>
<l>e s'el ghe paress pocch damm del cojon</l>
<l>ch'el droeuva ona parolla pù redonda.</l></lg>
<lg>
<l>E che nol creda mai che me confonda,</l>
<l>che ghe patissa, o gh'abbia suddizion,</l>
<l>anzi deslengui de consolazion</l>
<l>compagn ch'el me fass re de Trabisonda.</l></lg>
<lg>
<l>Perchè a damm del mincion l'è come on dimm</l>
<l>che sont in straa per guadagnà quell terna</l>
<l>che no quistaroo mai cont i mee rimm.</l></lg>
<lg>
<l>E deffatt vedend lu, che l'è pagaa</l>
<l>con tante milla lira dal Governa,</l>
<l>no me par che i cojon se tratten maa.</l></lg>
</lg>
</div2>
<div2 type="poesia">
<head>26</head>
<lg type="sonetto">
<lg>
<l>Bravo lu el mè sur Cont! col vemm negaa</l>
<l>quij quatter guadagnaa coj mee servizzi</l>
<l>l'ha faa, come se dis, in d'ona straa</l>
<l>e in d'on medemm viacc duu benefizzi.</l></lg>
<lg>
<l>Lu, col negammj, fors l'ha comenzaa</l>
<l>a quistass l'opinion d'omm de giudizzi,</l>
<l>e mì, per via de no avej ciappaa,</l>
<l>quisti quella d'on omm bon, senza vizzi.</l></lg>
<lg>
<l>Perchè lu, s'el fudess proppi tolt via</l>
<l>per quell spenseradon che dis Milan,</l>
<l>l'avarav mai pù faa sta spiossaria.</l></lg>
<lg>
<l>Perchè mì, se fudess on impostor,</l>
<l>o on amis d'ona crappa o on quaj roffian,</l>
<l>no sarev restaa senza i soeu favor.</l></lg>
</lg>
</div2>
<div2 type="poesia">
<head>27</head>
<head>FRAA DIODATT.</head>
<lg type="non-definito">
<lg>
<l>Fraa Diodatt de Tolosa guardian,</l>
<l>anzi definitor di zoccolott,</l>
<l>amalastant el pes del fabrian</l>
<l>e de cinqu brazza in roeuda de trippott,</l>
<l>el stava tutt i nocc sospes in l'ari</l>
<l>paricc or in sul gust d'on lampedari.</l></lg>
<lg>
<l>Ciovè, me doo d'intend ch'el stava sù</l>
<l>minga taccaa a quaj asa, o quaj rampon,</l>
<l>ma in estes, bandonaa, lu de per lu</l>
<l>come sarav i gemm faa col savon.</l>
<l>Miracol ch'el sarav gross in cà mia,</l>
<l>ma che in di sant l'è ona cojonaria.</l></lg>
<lg>
<l>Ora ona bella sira dell'estaa,</l>
<l>cantand devotament fraa Diodatt</l>
<l>el sò vesper in còr coj olter fraa,</l>
<l>el s'è vist a volzass tutt in d'on tratt</l>
<l>e a andà sù sù bell bell cont on cerin</l>
<l>mostos come el scisciass on busecchin.</l></lg>
<lg>
<l>E sù e sù, quand l'è asquas lì ch'el tocca</l>
<l>el soffitt cont i brasc, el stà li on bott;</l>
<l>el fa ona girivoeulta, e poeù l'imbocca</l>
<l>on bravo fenestron con sù nagott;</l>
<l>molla i brasc, sbassa el coo, sterza on poo el cuu,</l>
<l>e fôrt foeura di ball, chi ha avuu n'ha avuu.</l></lg>
<lg>
<l>Foeura i fraa tucc in tròppa alla serenna</l>
<l>a vedè el vol de Soa Reverenza,</l>
<l>ma, per quant corren, riven malappenna</l>
<l>a vedell pocch pù grand d'ona carsenza;</l>
<l>se tarden anca mò on minutt o duu</l>
<l>el veden nient pù grand del bus del cuu.</l></lg>
<lg>
<l>Passa l'ora del copp de incoeu e doman,</l>
<l>passa ona settimana, passa on mes,</l>
<l>maneman l'è chì l'ann, e el guardian</l>
<l>el seguita anca mò a stà giò di spes;</l>
<l>resten i fraa ogni bott coj oeucc per ari</l>
<l>locch e cojon pussee dell'ordinari.</l></lg>
<lg>
<l>Perchè, per quant fudessen persuas</l>
<l>ch'el sò Diodatt el fudess sant de bon,</l>
<l>nanch per quest ghe pareva ch'el sò cas</l>
<l>el fudess minga quell d'on'assension;</l>
<l>Cazzo, diseven, nanch ch'el fuss Enocch,</l>
<l>Elia o la Madonna quell marzocch!</l></lg>
<lg>
<l>Cazzo, coss'hal poeù faa de sorprendent</l>
<l>per meritass la fin de sant Franzesch?</l>
<l>Che util n'ha cavaa de lu el convent?</l>
<l>Se no gh'eva i cercott, sì! stavem fresch!</l>
<l>Sì: l'ann passaa ch'hin mort squas tucc i vid</l>
<l>se stava a lu vorevem bev polid!</l></lg>
<lg>
<l>Basta, se vedarà... Quand poeù han veduu</l>
<l>che el specciall l'eva on'opera de matt,</l>
<l>han faa on olter guardian pù bottoruu</l>
<l>e pussee grev al doppi de Diodatt,</l>
<l>han miss di bonn ferrad ai fenestron</l>
<l>e s'el voeur sgorà anch lu l'è bon patron.</l></lg>
<lg>
<l>A gloria intant del Santo Fondator</l>
<l>el Pader General l'ha faa on decrett</l>
<l>che de sto vol no s'en dovess descor</l>
<l>sott penna de scomunega e interdett,</l>
<l>e che l'eva assee a dì, quant a Diodatt,</l>
<l>che l'è passaa alla gloria di beatt.</l></lg>
<lg>
<l>De lì cent dodes ann, sentii sto cas</l>
<l>e restee lì de gess se sii cristian,</l>
<l>intant che i fraa scennand in santa pas</l>
<l>no pensaven che al mond ghe fuss on can,</l>
<l>se sent invers la porta del convent</l>
<l>on malarbetto scampanellament.</l></lg>
<lg>
<l>Corr el fraa portinee mezz a taston,</l>
<l>bestemmiand la pressa e quell che sonna,</l>
<l>e dopo d'avè vist daj boeucc del spion</l>
<l>che l'eva on fraa, o el pareva alla pattonna,</l>
<l><emph>Benedicite</emph>, el dis, Razza de muj!</l>
<l>S'cioppa i fasoeu de fà tant cattabuj?</l></lg>
<lg>
<l><emph>Pax vobis</emph>, respond quell, e lì el se invia</l>
<l>amalappenna avert al refettori;</l>
<l>Pian, ferma, cossa fal, l'olter el cria,</l>
<l>ma quell senza fagh olter responsori</l>
<l>el slonga el pass, de moeud ch'el portinee</l>
<l>par sta voeulta el pò dagh el nas dedree.</l></lg>
<lg>
<l>Ve sii mai imbattuu in quaj ostaria</l>
<l>a fallà l'uss dopo vess staa a pissà</l>
<l>e andà in mezz a tutt'oltra compagnia</l>
<l>cantand cont i botton mezz de lazzà?</l>
<l>Ben: fee cunt press a pocch che per adess</l>
<l>el cas del refettori el sia l'istess.</l></lg>
<lg>
<l>Resten i fraa de stucch, pesc che incantaa</l>
<l>a trovass lì denanz vun del sò croeucc</l>
<l>tutt a filaper, sporch e spaventaa</l>
<l>ch'el gira intorna mezza spanna d'oeucc,</l>
<l>e resten tant de stucch che pienten lì</l>
<l>fin de mangià e de bev, che l'è tutt dì.</l></lg>
<lg>
<l>El guardian credendel el Diavol</l>
<l>ch'el voeubbia fagh passà ona mala sira</l>
<l>rampèghes alla mej in pee del tavol</l>
<l>e li cont on coracc de milla lira</l>
<l>come el fuss sant Dominegh in personna</l>
<l>trìnciegh giò on bell croson colla coronna.</l></lg>
<lg>
<l>E: In nomm del Dio tremend di cristian,</l>
<l>parla, el ghe dis, chi seet? fa minga el sord!</l>
<l>Per quell lì, lu el respond, sont el guardian,</l>
<l>ma mì no soo... me senti tant balord,..</l>
<l>che se nol fuss che seva chi inscì arent</l>
<l>credarev squas d'avè fallaa el convent.</l></lg>
<lg>
<l>Daj daj, sbraggen sù tucc, daj che l'è on matt,</l>
<l>fermel, lighell, denanz ch'el daga foeura.</l>
<l>Alto là, lu el repia, sont fraa Diodatt,</l>
<l>no ve slonghee fraa becchi boefoeura,</l>
<l>perchè quell Dio che me fa sgorà</l>
<l>el ve darà del franch noeuva de cà!</l></lg>
<lg>
<l>Per fortuna el guardian fraa Gian Maria</l>
<l>di norantatrii fraa de quell convent</l>
<l>l'eva l'unegh che fuss staa in libraria,</l>
<l>e per fortuna gh'è vegnuu in la ment</l>
<l>d'avè leggiuu in no soo qual occasion</l>
<l>d'on vol de fraa Diodatt scritt su on carton.</l></lg>
<lg>
<l>E tiràndesel mej in la memoria</l>
<l>el le interroga a taj del fatt leggiuu,</l>
<l>e lu el ghe squitta lì tutta l'istoria</l>
<l>dalla qual se capiss che, avend creduu</l>
<l>d'ess staa in estes mezz'ora a falla grassa,</l>
<l>el gh'eva staa cent dodes agn e passa.</l></lg>
<lg>
<l>Giò i fraa tucc in genoeugg pesc che nè impressa</l>
<l>a domandagh perdon d'avegh faa on sfris:</l>
<l>lu el ghe perdonna, el scenna, el se confessa,</l>
<l>el dorma, el moeur, el torna in paradis,</l>
<l>e i fraa in memoria en fan l'anniversari</l>
<l>con dò pittanz de pù dell'ordinari.</l></lg>
<lg>
<l>Se vorii mò savè el perchè percomm</l>
<l>cent dodes ann gh'hin pars ona mezz'ora,</l>
<l>ciappee el <emph>Prato Fiorito</emph> stampaa in Comm</l>
<l>del milla ses cent quindes da on tal Frora;</l>
<l>là a foeuj dusent settantacinqu se troeuva</l>
<l>sta cossa frusta che par semper noeuva.</l></lg>
<lg>
<l>Là se ved come stand Soa Reverenza</l>
<l>in gran contemplazion di coss eterna,</l>
<l>massem del vers del salmo che comenza</l>
<l><foreign lang="lat" rend="italic">Et mille anni tamquam dies hesterna</foreign>,</l>
<l>gh'è compars on usell che innamorava,</l>
<l>che se no l'eva uman pocch ghe calava.</l></lg>
<lg>
<l>St'usell, come per forza d'attrazion</l>
<l>l'è lu ch'el l'ha tiraa dove v'hoo ditt:</l>
<l>lu che gh'ha ziffolaa quella canzon</l>
<l>che fa passà i cent agn come i foghitt;</l>
<l>infin se l'ha goduu quaj coss de bell</l>
<l>credimm che l'è staa in grazia dell'usell.</l></lg>
</lg>
</div2>
<div2 type="poesia">
<head>28</head>
<lg type="sonetto">
<lg>
<l>Bravi i mee Gambaritt! Se Dio el v'ha daa</l>
<l>la deslippa de vess curt de danee</l>
<l>a tutta manca el v'ha poeù compensaa</l>
<l>con fior de tolla che la var pussee.</l></lg>
<lg>
<l>Deffatt con quij sproposet rezitaa</l>
<l>con franchezza e prononzia de Verzee</l>
<l>avii daa on bell ajutt alla zittaa</l>
<l>che, poverascia, l'eva in gran cuntee.</l></lg>
<lg>
<l>Però, trattandes de vorè juttalla</l>
<l>a comprà quij cavaj che ghe besogna,</l>
<l>podevev con pocch pù portalla in spalla.</l></lg>
<lg>
<l>L'eva el cas de fà porta per nagott</l>
<l>e poeù con bona pas della vergogna</l>
<l>voltà là alla platea el forell biott;</l></lg>
<lg>
<l>scometti che in d'on bott</l>
<l>ve mettevev in stat coj vost talent</l>
<l>d'avegh cavaj per quatter reggiment.</l></lg>
</lg>
</div2>
<div2 type="poesia">
<head>29</head>
<lg type="sonetto">
<lg>
<l>Signor, se in quanto omm certi travaj</l>
<l>che indegnament v'han faa patì i giudee</l>
<l>poss senza ostentazion paragonaj</l>
<l>ai travaj ch'el dà a mì on tal sur Michee,</l></lg>
<lg>
<l>sont chì col vost esempi a sopportaj</l>
<l>con pazienza a mesura de quartee,</l>
<l>pront, anch s'el se intendess de redobbiaj,</l>
<l>a lassall fà senza voltamm indree.</l></lg>
<lg>
<l>Anzi, per imitav anmò de pù,</l>
<l>ve foo quella orazion per sto Pilatt</l>
<l>che per el vost Pilatt avii faa vù.</l></lg>
<lg>
<l>Ah sì, el mè car Signor, fegh sù on croson,</l>
<l>nescit enim quid facit, e deffatt</l>
<l>el savè no l'è pan per i cojon.</l></lg>
</lg>
</div2>
<div2 type="poesia">
<head>30</head>
<head>I SETT DESCRAZZI.</head>
<lg type="non-definito">
<lg>
<l>On pover cereghett schisciamicchin,</l>
<l>per toeuss sto carnevaa on divertiment,</l>
<l>l'ha pientaa ona pastoccia ai soeu parent</l>
<l>e l'è sghimbiaa alla festa al Teatrin.</l></lg>
<lg>
<l>Però per no fà tort al collarin</l>
<l>el s'è vestii de mascher bravament,</l>
<l>barattand contra on scud de pagament</l>
<l>l'abet de pret in l'abet d'on pollin.</l></lg>
<lg>
<l>Ma el Diavol, nemis nassuu e giuraa</l>
<l>de tucc i cristian, ma anmò pussee</l>
<l>de quij che gh'han sul coo quell'O pelaa,</l></lg>
<lg>
<l>prevedend fors ch'el studi o la fortuna</l>
<l>podeven tirall foeura del vivee,</l>
<l>l'ha ressolt de strozzà el prevost in cuna</l></lg>
<lg>
<l>e el te ghe n'ha faa vuna</l>
<l>proppi maggenga e pesc della tempesta,</l>
<l>che in pocch paroll, senza tant franz, l'è questa.</l></lg>
<lg>
<l>Appenna sulla festa</l>
<l>el ghe spediss incontra on bell donnin</l>
<l>cont on cuu pù redond d'on pomm poppin,</l></lg>
<lg>
<l>de moeud che l'Abbadin,</l>
<l>che l'è de carna infin, che infin l'è on omm,</l>
<l>nol pò de manch de pettà i ong sul pomm,</l></lg>
<lg>
<l>e in quella on galantomm</l>
<l>de quij tal della gippa de Baltramm</l>
<l>el ferma al vol sto bell sciampin d'Adamm.</l></lg>
<lg>
<l>Ah traditor infamm</l>
<l>d'on demoni! va là: corregh adree,</l>
<l>fagh pur fà de maross anch la minee</l></lg>
<lg>
<l>intant ch'el va a pollee!!</l>
<l>Va là: sattisfet pur, fa i tò vendett,</l>
<l>d'ona desgrazia faghen foeura sett,</l></lg>
<lg>
<l>demoni marcadett!!</l>
<l>Sissignor, proppi sett, nanch vuna men,</l>
<l>cuntej, e vedarii se dighi ben.</l></lg>
<lg>
<l>Vuna: l'arrest. Dò: el pien</l>
<l>coj soeu de cà che pronten la cannella.</l>
<l>La terza: i guaj e el rugh della soa bella.</l></lg>
<lg>
<l>La quarta: la querella</l>
<l>e el nihil transit de Monscior Vicari.</l>
<l>La quinta: el benefizzi che va all'ari.</l></lg>
<lg>
<l>La sesta: el vestiari</l>
<l>de pagà al mascaree fin che 'l stà dent,</l>
<l>ciovè a tutt sabet grass comodament.</l></lg>
<lg>
<l>L'ultema, finalment,</l>
<l>quella d'avè daa el nas in d'on poetta</l>
<l>che spantega sto fatt con la trombetta.</l></lg>
</lg>
</div2>
<div2 type="poesia">
<head>31</head>
<lg type="sonetto">
<lg>
<l>Sto bell mas'ciott, sto noster patronscin</l>
<l>che stavem tant in ansia de vedè,</l>
<l>sto mas'c profetizaa de Meneghin</l>
<l>giura bacco bacchetta adess mò el gh'è!</l></lg>
<lg>
<l>Adess mo l'è bell fà a fà l'induvin,</l>
<l>chè el futur el va via de sò pè</l>
<l>col <foreign lang="lat" rend="italic">derivata patris</foreign> di latin</l>
<l>e cont on poo de regola del trè.</l></lg>
<lg>
<l>L'è on frutt de bona pianta e l'è sicur</l>
<l>che nol pò reussì che on frutt scialos</l>
<l>ona voeulta ch'el riva a vess madur.</l></lg>
<lg>
<l>E el gh'ha poeù anch quest de bon per madurà,</l>
<l>ch'el god lu per el primm i ragg prezios</l>
<l>del bell sô di vertù del sò papà.</l></lg>
</lg>
</div2>
<div2 type="poesia">
<head>32</head>
<lg type="sonetto">
<lg>
<l>Là, piantèla i mee car Filo-fuston</l>
<l>con quij voster sonitt de Orazzi fiacch</l>
<l>che varen ona pippa de tabacch</l>
<l>nè gh'han prenzipi, mezz, nè conclusion.</l></lg>
<lg>
<l>Vujolter Gamber poeù fee de cojon,</l>
<l>aree drizz e de longh, chè l'è mò a sbacch</l>
<l>che inscì indorment abbiev trovaa el polacch</l>
<l>de mettes a defend i vost reson.</l></lg>
<lg>
<l>Seguitee in bona pas el vost tran tran,</l>
<l>chè se in la bolgia ghe n'è pocch, me par</l>
<l>che no ghen sia d'avanz in del magnan.</l></lg>
<lg>
<l>Sii gamber, sii fuston, e quest l'è assee</l>
<l>per dì che i gamber van innanz de rar</l>
<l>e che i fuston de solet van dedree.</l></lg>
</lg>
</div2>
<div2 type="poesia">
<head>33</head>
<head>L'INTOLLERANZA RELIGIOSA.</head>
<lg type="non-definito">
<lg>
<l>Deggià che sti Accademech hin content</l>
<l>che diga sù anca mì quaj cossorina,</l>
<l>gh'hoo on fattarell curios e noeuv novent</l>
<l>de cuntav inscì in lengua meneghina:</l>
<l>sto fatt el fa al nost cas, e poeù el gh'ha quell</l>
<l>de vess almanca curt se no l'è bell.</l></lg>
<lg>
<l>On reverendo pader del cavicc,</l>
<l>dottor emeret de teologia,</l>
<l>cont trii barbozz de grassa e on bell botticc</l>
<l>de cinqu brazza de corda al manch che sia,</l>
<l>l'eva on mes fa per trippa e per juss</l>
<l>president della congrega del Suss.</l>
<gap desc="sequenza di punti di sospensione" reason="censura di Tosi"/>
</lg>
</lg>
</div2>
<div2 type="poesia">
<head>34</head>
<head>LA NINETTA DEL VERZEE.</head>
<lg type="non-definito">
<lg>
<l>Bravo el mè Baldissar! bravo el mè nan!</l>
<l>l'eva poeù vora de vegnì a trovamm...</l>
<l>T'el seet mattascion porch che maneman</l>
<l>l'è on mes che no te vegnet a ciollamm?</l>
<l>Ah Cristo! Cristo! com'hin frecc sti man!</l>
<l>Bell bell... speccia on freguj... te voeu geramm,</l>
<l>bolgirossa! che giazz! aja i mee tett!</l>
<l>che bell cojon, sont minga on scoldalett.</l></lg>
<lg>
<l>Pover tett nèe?... te sentet com'hin froll?</l>
<l>Ma, gh'hoo avuu ona passion, varda, in sti dì</l>
<l>che l'è stada, per brio! el mè tracoll.</l>
<l>L'è quaj cossa ancamò se sont inscì.</l>
<l>Ven scià... settet giò on poo... già l'è anmò moll,</l>
<l>e poeù coss'eet de fà? l'è venerdì,</l>
<l>gh'è minga d'opra: descorremm on poo,</l>
<l>chè subet che l'è all'orden te la doo.</l></lg>
<lg>
<l>Varda el mè Baldissar se se pò dà</l>
<l>on mond pussee carogna, on mond pù infamm!</l>
<l>Te se regordet d'avemm vist per cà</l>
<l>quell gioven magher, longh come on salamm,</l>
<l>ch'el me vegneva a toeù de andà a ballà?</l>
<l>Che di voeult te l'ee vist a peccenamm?</l>
<l>Ben: sent adess, sto roffianon strozzaa</l>
<l>che tir fioeul d'ona negra el m'ha giugaa.</l></lg>
<lg>
<l>Prima de tutt t'ee de savè che fina</l>
<l>de vint agn fa, quand sont restada indree</l>
<l>della povera mamm, la mia medina,</l>
<l>che adess, jesuss! l'è al Gentilin anca lee,</l>
<l>per no invodamm a santa Catarina,</l>
<l>o lassamm andà in cà d'on quaj mestee,</l>
<l>la m'ha tiraa in cà sova e tegnuu inguala</l>
<l>d'ona soa tosa vera e naturala.</l></lg>
<lg>
<l>Sta mia medina l'eva ona tetton,</l>
<l>matta, allegra quell mai che se pò dà:</l>
<l>ghe piaseva a paccià del bell e bon</l>
<l>e andà dent per i boeucc a boccalà:</l>
<l>ma sora tutt poeù la soa gran passion</l>
<l>l'eva quella de fassela fregà:</l>
<l>oh intuitù de quest gh'è nient de noeuv,</l>
<l>desdott in fira e fresca come on oeuv.</l></lg>
<lg>
<l>In quell temp la gh'aveva per gimacch</l>
<l>on gioven d'offellee, fort, traccagnott,</l>
<l>ch'el stava lì in la porta e in l'uss attacch.</l>
<l>Costuu, me cunten ch'el gh'avess de sott</l>
<l>on peston de pirotta masiacch,</l>
<l>ma basta, fussel mò per sto bescott,</l>
<l>o per quij del mestee ch'el ghe portava,</l>
<l>l'offellee l'eva lu ch'el le ciavava.</l></lg>
<lg>
<l>S'ha mò de dà l'inconter che costuu</l>
<l>el gh'ha giusta d'avegh anch lu on bagaj,</l>
<l>che l'è nient alter che quell porch fottuu</l>
<l>che m'è costaa in sti dì tanto travaj.</l>
<l>Inscì, cont el stà insemma tutt e duu,</l>
<l>col giugà insemma e fà quij cattanaj</l>
<l>che fan tucc i fioeu, semm rivaa a quell</l>
<l>de trovass cott tutt duu senza savell.</l></lg>
<lg>
<l>Intrattanta, per via della via</l>
<l>dell'intrigh inscì faa della medina,</l>
<l>ne faven dormì nun bardassaria</l>
<l>foeura di pee de lor in la cusina;</l>
<l>là ne saraven sù all'ave maria</l>
<l>de sira fina a quella de mattina,</l>
<l>e là nun de per nun tutta la nocc</l>
<l>sevem patron de fà onia sort de locc.</l></lg>
<lg>
<l>Fin però che semm staa duu cisquittitt,</l>
<l>ciovè a dì de des, vundes, dodes agn,</l>
<l>se semm faa quaj carezz e quaj basitt,</l>
<l>e poeù voltavem là come lasagn;</l>
<l>ma quand emm comenzaa a sentì i gallitt</l>
<l>vers la part che comenzen i cavagn,</l>
<l>se semm accort d'avegh di olter besogn</l>
<l>on poo pussee gajard de quij del sogn.</l></lg>
<lg>
<l>Ma sì! per dilla giusta, in quant a mì,</l>
<l>sto besogn savarev minga spiegall...</l>
<l>soo che sentiva el sangu come a buì,</l>
<l>che gh'aveva ona voeuja de tentall</l>
<l>e in l'istess temp vergogna a comparì.</l>
<l>Soo anch che andava in broeuda in del basall,</l>
<l>e soo che quand el me toccava i tett</l>
<l>trepillava del gust come on gallett.</l></lg>
<lg>
<l>Soo de giunta che, quand alla mattina</l>
<l>me toccava de andà a tend in Verzee</l>
<l>alla banca del pess della medina,</l>
<l>ogni bott che passass on perrucchee</l>
<l>o quajghedun con bianca la marsina,</l>
<l>me sentiva a rugà fina in di pee:</l>
<l>me andava insemma i onz della stadera</l>
<l>e el coeur l'andava a vella e el coo a stondera.</l></lg>
<lg>
<l>Mì el mè Pepp el vedeva de per tutt,</l>
<l>e semper ghe l'aveva de denanz:</l>
<l>mì el vedeva in di tèmol, in di trutt,</l>
<l>in di micch, in la suppa, in di pittanz,</l>
<l>no gh'eva giovenott, nè bell nè brutt,</l>
<l>che se podess ris'cià de famm di avanz:</l>
<l>respondeva pesciad, desgarb e slepp,</l>
<l>e tutt sti coss in grazia del mè Pepp.</l></lg>
<lg>
<l>Nè l'è minga de dì che fin d'allora</l>
<l>el m'avess missa alla comunion.</l>
<l>On cazz! Me poden dà on cortell in gora</l>
<l>se mì pensava mai che in di colzon</l>
<l>ghe fudess dent de quella sort de bora!</l>
<l>A vedè come el mond l'è mai cojon!</l>
<l>Tucc me credeven ona gran canonega,</l>
<l>e seva fatta pesc che nè ona monega.</l></lg>
<lg>
<l>Anzi gh'hoo anmò in la ment la gran paura</l>
<l>che hoo avuu, quand de lì a on pezz me l'ha daa in man,</l>
<l>l'hoo creduu on boll, ona besiadura,</l>
<l>on bugnon (soeuja mì), on quaj maa de can,</l>
<l>e soo che m'è soltaa ai oeucc addrittura</l>
<l>come on s'cioppon de piang, ma lu, el giavan,</l>
<l>da bravo perucchee el s'è miss a rid</l>
<l>e a saramel pù strenc in mezz ai did.</l></lg>
<lg>
<l>Cristo! che sgarbiada de cervell</l>
<l>l'è staa per mì quell cioll in ardion.</l>
<l>Poss dì ch'el m'ha daa in man minga on usell,</l>
<l>ma el manegh de tucc quanc i cognizion;</l>
<l>allora subet hoo capii tutt quell</l>
<l>che se daven d'intend paricc smorbion</l>
<l>quand lì alla banca me diseven milla</l>
<l>cinad sulla panscietta e sulla inguilla.</l></lg>
<lg>
<l>Lì emm comenzaa tutt duu de sto moment</l>
<l>a lavorass intorna de fadiga,</l>
<l>lu a fà onia possa per sonamel dent</l>
<l>e mì olter tant per stoppagh sù la figa.</l>
<l>Fors anca el sarà staa on presentiment,</l>
<l>ma l'ha avuu pari a sbatt, l'hoo faa stà in riga,</l>
<l>ghe l'hoo basaa, menaa, gh'hoo daa de tetta,</l>
<l>ma de pondamel?... voj! ciappa sta fetta.</l></lg>
<lg>
<l>Sent mò che macciavella de birbon</l>
<l>l'è rivaa a tirà a man per mettem sott.</l>
<l>L'ha comenzaa a fà el trist, el lumagon,</l>
<l>a fass vedè a mangià pocch o nagott.</l>
<l>Lu el me schivava, el fava repetton,</l>
<l>el sospirava come on mantes rott,</l>
<l>e con pù mì ghe andava per el vers</l>
<l>con pussee el fava el pregn, el gnucch, l'invers.</l></lg>
<lg>
<l>Infin quand l'ha creduu de vess a tir</l>
<l>vedi ch'el mett a voltra on cortellasc</l>
<l>e ch'el sbassa i cannij incontra al fir:</l>
<l>mì, bona a dagh a trà, fermegh el brasc,</l>
<l>e prepotenta e franca come on sbir,</l>
<l>Cossa farisset mai, dighi, pajasc?...</l>
<l>Cossa vuj fà, el respond... mazzamm... morì...</l>
<l>fornì sta vitta... contentatt anch tì...</l></lg>
<lg>
<l>Sanguanon! che dianzer de paroll!</l>
<l>m'è calaa i forz de sbalz, m'è vegnuu frecc.</l>
<l>Me sont pondada a lu coj brasc al coll,</l>
<l>e lu borlonem là a travers al lecc,</l>
<l>e lì in terra el cortell, in aria el cioll,</l>
<l>lecchem, basem, stroffignem, brascem strecc,</l>
<l>Ninin... tas... lassem fà... pensa nagotta...</l>
<l>sto fioeul d'ona vacca el me l'ha rotta.</l></lg>
<lg>
<l>Ona voeulta poeù rotta che l'è stada</l>
<l>no gh'è staa pù resguard nè pù respett.</l>
<l>Via ona ciavada on'altra gran ciavada,</l>
<l>no se fava olter facc che quell giughett,</l>
<l>e se con tant piccià nol m'ha impregnada</l>
<l>l'è proppi robba de fà fà on quadrett,</l>
<l>tanto pù che sti usij già hin certi ordegn</l>
<l>che fornissen el gioeugh con lassà pregn.</l></lg>
<lg>
<l>L'eva trii agn pocch manca che st'istoria</l>
<l>l'andava quietament semper inscì,</l>
<l>quand la medina, che Dio l'abba in gloria,</l>
<l>l'ha tolt sù ona fevrascia de morì.</l>
<l>I dottor l'han creduda inflammatoria</l>
<l>e gh'han faa vint solass in tredes dì,</l>
<l>ma el dì adree, giust in quella che han dezis</l>
<l>de faghen pù, l'è andada in paradis.</l></lg>
<lg>
<l>Morta lee, bona nocc ai sonador</l>
<l>s'è barattaa la scenna in d'on moment;</l>
<l>mì sont andada in cà del cogitor</l>
<l>e el Pepp l'è andaa in cà anch lu d'un sò parent,</l>
<l>e lì, via de vedess e de descor</l>
<l>quaj voeulta per el dì denter per dent,</l>
<l>resguardo sia alla prozion de mezz,</l>
<l>sant March! gh'è staa sù el gatt per on bell pezz.</l></lg>
<lg>
<l>Ma mì, tra che a trovamm inscì ligada</l>
<l>in cà del pret moriva de passion,</l>
<l>e tra che el Pepp el m'eva sueffada</l>
<l>de bon'ora a saggià certi boccon,</l>
<l>assa brutta on bell dì ciappi la strada</l>
<l>e pienti el cogitor come on fuston</l>
<l>ressolutta de tend al fatto mè</l>
<l>senza tance seccad de barolè.</l></lg>
<lg>
<l>Deffatt per quant sto pover religios</l>
<l>l'abba faa, l'abba ditt per famm capì</l>
<l>ch'el pass che fava l'eva on pass ris'cios</l>
<l>e che la purgarev forsi on quaj dì,</l>
<l>l'ha traa via el sò fiaa e la soa vos,</l>
<l>anzi el gh'ha avuu de grazia a mondamm lì</l>
<l>de circa milla lir, che la medina</l>
<l>la m'ha lassaa tra pilla e robba fina.</l></lg>
<lg>
<l>Con cà pientada, e con quij pocch danee,</l>
<l>fresca, giovena e grassa come sera,</l>
<l>gh'aveva semper gent innanz indree</l>
<l>alla mia banca mej che nè a ona fera;</l>
<l>de coeugh poeù gh'en vegneva di vivee,</l>
<l>e a quist basta domà che ghe fass ciera,</l>
<l>se gh'avess anch venduu merda per pess</l>
<l>sti facc de porca even content l'istess.</l></lg>
<lg>
<l>E che fior de partii ch'hoo possuu fà!</l>
<l>(Inscì magara avess vorsuu dattamm)</l>
<l>fioretton de marcant, de famm marcià</l>
<l>inguala di primm sciori, di primm damm;</l>
<l>e se fuss stada tosa de trattà</l>
<l>soo che on fraa Geromin l'ha vorsuu damm</l>
<l>del pelter assossenn, famm desmett banca,</l>
<l>mandamm in fiacca, e lu comparì nanca.</l></lg>
<lg>
<l>Ma mì ciocca, imbriaga, incarognada</l>
<l>de sto razza de can d'on tajapioeucc,</l>
<l>tant e quant ghe n'è staa che m'han cercada</l>
<l>olter tant n'hoo casciaa foeura di oeucc;</l>
<l>e sì che giamò on pezz m'en seva dada</l>
<l>ch'el me fava scusà de stoppaboeucc,</l>
<l>ma già nun vacch de donn semm tucc inscì,</l>
<l>se al mond gh'è on crist el vemm proppi a sciarni!</l></lg>
<lg>
<l>E dininguarda a nun poeù a fass toeù via,</l>
<l>en fan toninna, en fan de sott e doss.</l>
<l>Pur tropp l'è inscì: mì ch'hoo provaa la mia,</l>
<l>soo cossa gh'è de noeuv con sti balloss.</l>
<l>Pur tropp sont dada denter in la stria,</l>
<l>e el cogitor l'ha induvinaa tutt coss.</l>
<l>Ah roffianon d'on Pepp!... Varda el mè nan</l>
<l>se gh'è on cristo compagn in tutt Milan!</l></lg>
<lg>
<l>Minga content sto faccia de figon</l>
<l>de vess staa lu el strozzaa che el me l'ha rotta,</l>
<l>d'avemm traa i mej partii tucc a monton,</l>
<l>d'avemm drovada pesc d'ona pirotta,</l>
<l>d'avemm semper goduu i pù bon boccon</l>
<l>che gh'aveva alla banca, e per nagotta,</l>
<l>sagg de mì, del mè ton, della mia inguilla</l>
<l>l'ha comenzaa a miramm anca alla pilla.</l></lg>
<lg>
<l>In prenzipi col sloffi de dovè</l>
<l>comprà ona cossa o l'oltra a ona quaj posta</l>
<l>el me cercava in prestet per piasè;</l>
<l>ma in seguet poeù, quand el m'ha vist desposta</l>
<l>a lassagh god in pas el fatto mè</l>
<l>l'andava al cantarà lu de soa posta,</l>
<l>e lì, servo umelissem sur baslott,</l>
<l>ogni freguj, allon, giò on scopellot.</l></lg>
<lg>
<l>Ma sè! impiastraa de vizzi come l'era,</l>
<l>lallela! gh'en voreva olter che inscì:</l>
<l>l'avarav traa in setton la cà Mellera,</l>
<l>l'Archint, el Greppi, el Melz, staghela lì.</l>
<l>Dì cojon! Lu ostarij, trissett, primera,</l>
<l>lu scènn, lu palch, lu donn de mantegnì;</l>
<l>e mì ciollatononna de massee</l>
<l>compramm i corna cont i mee danee!</l></lg>
<lg>
<l>Olter che corna! l'ha tentaa per fina</l>
<l>de taccamm ona pesta bolgironna;</l>
<l>e se no sont allesta ona mattina</l>
<l>a tirà i ciapp indree t'el me le sonna.</l>
<l>Per fortuna del ciel che intanta fina</l>
<l>che hoo faa per compagnamel in la monna</l>
<l>hoo miss i did in mezz a on masarott</l>
<l>de filapper consciaa cont el scirott.</l></lg>
<lg>
<l>Eppur: coss'eel?... l'eva inscì tant vergnon,</l>
<l>tant marcadett e tanto fin d'ingegn,</l>
<l>che hoo avuu de grazia a fagh la remission;</l>
<l>anzi l'ha tiraa i coss finna a quel segn.</l>
<l>de pacciamm (direv squas) anca i mincion,</l>
<l>perchè a furia de vend e de fà pegn</l>
<l>el m'ha sbiottada e el m'ha redutt in pocch</l>
<l>come on oss spuvaa foeura d'on pitocch.</l></lg>
<lg>
<l>No gh'aveva olter pù che el lecc, i scagn,</l>
<l>la cros de perla e quatter strasciarij,</l>
<l>inscì tra robba dora e quij pocch pagn,</l>
<l>quand besognos de vendem anca quij</l>
<l>on dì el m'è vegnuu in cà, torber compagn</l>
<l>de quand el s'è vorsuu tajà i cannij,</l>
<l>e piovend giò daj oeucc acqua a monton</l>
<l>press a pocch el me parla de sto ton.</l></lg>
<lg>
<l>Sent Ninetta, el me dis, i creditor</l>
<l>m'hin taccaa al cuu come tanc can mastin;</l>
<l>se no i paghi in sti pocch vintiquattr'or</l>
<l>gh'è già in pront la fameja e i manezzin;</l>
<l>donca on fioeu par mè! on fioeu d'onor</l>
<l>l'avarà de reduss a fà sta fin?...</l>
<l>Ah nò Ninetta!... innanz de famm granì</l>
<l>già l'è on moment... faroo quell che soo mì.</l></lg>
<lg>
<l>Mì dolza come l'uga, appenna senti</l>
<l>dove van a fornì sti ultem paroll,</l>
<l>deventi smorta, tremi, me spaventi,</l>
<l>e poeù al solet ghe metti i brasc al coll;</l>
<l>infin voo al cantarà: lì me resenti</l>
<l>della cros, di peritt, del tornacoll,</l>
<l>e ghe dighi, piangend, Ciappa antecrist,</l>
<l>deggià ch'eet mangiaa el rest, mangia anca quist.</l></lg>
<lg>
<l>Redutta che son stada ona pitocca</l>
<l>senza credet, nè robba, nè danee,</l>
<l>s'hoo avuu de pagà el ficc, de mett in bocca,</l>
<l>hoo proppi dovuu mettem al mestee.</l>
<l>Ma fina che gh'hoo avuu taccaa alla socca</l>
<l>sto sanguetta fottuu d'on perucchee,</l>
<l>on quattrin che on quattrin, nanca a pagamel</l>
<l>sont mai stada patronna de vanzamel.</l></lg>
<lg>
<l>Infin per compì l'opra adess mò sent</l>
<l>cossa ghe solta in coo a sto porch infamm!</l>
<l>Giust on mes fa el ven chì, el me sara dent,</l>
<l>e el me dis ch'el gh'ha voeuja de ciavamm;</l>
<l>voo sul lecc: me le mett lì inscì on poo arent,</l>
<l>e poeù, paffeta, el fa per inculamm;</l>
<l>mì allora streng el ghicc, dagh on button,</l>
<l>e dighi... Ovej!... coss'hin sti pretension!</l></lg>
<lg>
<l>Nanca el cuu poss salvamm sangua de dì!</l>
<l>Malarbetto ludron, brutto pendizzi!</l>
<l>el cuu l'è mè, vuj fann quell che vuj mì</l>
<l>nè hoo besogn de cavatt de sti caprizzi.</l>
<l>S'avess vorsuu dall via, a st'ora chì</l>
<l>sarev fors maridada a vun d'offizzi.</l>
<l>Figuret mò se sont inscì cojonna</l>
<l>de mettem sott a tì a fà la seggionna!</l></lg>
<lg>
<l>Infin vedend che dura come on sass</l>
<l>no dava a scolt pù al piang nè al sospirà,</l>
<l>nè al solet sloffi de vorè mazzass,</l>
<l>el s'è ressolt de fammela pagà;</l>
<l>nè savend toeù oltra straa de vendicass</l>
<l>l'è andaa a cercà on poetta e el m'ha faa fà</l>
<l>ona dianzer d'ona bosinada</l>
<l>de famm fà la minee perfinna in strada.</l></lg>
<lg>
<l>Ecco el mè Baldissar, ecco on trattin</l>
<l>la reson bolgironna di passion</l>
<l>che me deslenguen come on candirin.</l>
<l>Ma el pussee pesc anmò di mee magon</l>
<l>l'è a vedè che sta birba d'on bosin</l>
<l>tra i lapp ch'el dis per mettem in canzon</l>
<l>el ghe ne infira voeuna, el mè car nan,</l>
<l>che tend nient manca che a famm perd el pan.</l></lg>
<lg>
<l>L'è rivaa fina a dì che gh'hoo in di oss</l>
<l>on morbo vecc de brusà via l'usell!</l>
<l>Ma se pò dà on trattà pussee balloss,</l>
<l>on'azion pussee infamma e de cortell?</l>
<l>Pacciamm tutt, godemm tutt, e de maross</l>
<l>taccamm anca in l'onor, toeumm anca quell?</l>
<l>Questa per cristo no la poss capì:</l>
<l>mì impestada?... Buffon!... dighel mò tì.</l></lg>
<lg>
<l>Dighel mò tì, per brio! se gh'è ona donna</l>
<l>pussee sana de mì in tutt quant Milan!</l>
<l>Te le taccarà ben lì alla Coronna</l>
<l>la Mora del sciall giald, ma mì, doman!</l>
<l>Ma ovej!... varda che aria bolgironna</l>
<l>l'ha ciappaa sto tò cioll!... scià... scià el mè nan...</l>
<l>dammel car... toeù... l'è tova... ah dio!... ciccin...!</l>
<l>Vegni... ve... gni... ghe sont... Cecca?... el cadin.</l></lg>
</lg>
</div2>
<div2 type="poesia">
<head>35</head>
<lg type="madrigale">
<lg>
<l>A Caravagg gh'è staa on cert talenton</l>
<l>che perchè la tempesta</l>
<l>la gh'eva sassinaa tucc i melon</l>
<l>senza lassaghen razza,</l>
<l>el s'è casciaa in la testa</l>
<l>on'oltra staa de mettj tucc in sgrazza.</l>
<l>Senti mò che a Suell</l>
<l>anch i sgrazz hin andaa a fass bolgirà:</l>
<l>savii coss'hii de fà?</l>
<l>A ogni sgrazza mettigh el sò cappell.</l></lg>
</lg>
</div2>
<div2 type="poesia">
<head>36</head>
<lg type="sonetto">
<lg>
<l>El mangià e bev in santa libertaa</l>
<l>in mezz ai galantomen, ai amis,</l>
<l>in temp d'inverna al cold, al fresch d'estaa,</l>
<l>diga chi voeur, l'è on gust cont i barbis.</l></lg>
<lg>
<l>Ma se poeù se ghe gionta el vess trattaa</l>
<l>a macca, come incoeu dal nost Luvis,</l>
<l>et quidem con quell coeur largh inscì faa,</l>
<l>cossa serva! l'è on gust de paradis.</l></lg>
<lg>
<l>E el gh'è poeù anch quest de bon, che el Tordorò</l>
<l>sto sò bell paradis el ne le dà</l>
<l>senza fann romp in prima i ce o cò;</l></lg>
<lg>
<l>chè a quistall no ghe voeur macerazion</l>
<l>e per godell dadrizz basta domà</l>
<l>mortificass on poo in la colezion.</l></lg>
</lg>
</div2>
<div2 type="poesia">
<head>37</head>
<head>ONA VISION.</head>
<lg type="non-definito">
<lg>
<l>On certo reverendo fraa Pasqual,</l>
<l>omm de gran pes in che se sia manera</l>
<l>tant a toeull dalla part spiritual</l>
<l>come a toeull dalla part della stadera,</l>
<l>vun de sti dì de podisnà al camin</l>
<l>pien come on porch el fava on visorin.</l></lg>
<lg>
<l>L'eva in cà de dò damm bonn religios</l>
<l>che per no desturbagh quella quiett</l>
<l>mormoraven intant a bassa vos,</l>
<l>e pregaven de coeur Dio benedett</l>
<l>ch'el sterminass con la soa gran bontaa</l>
<l>tucc quij che secca i pret dopo disnaa.</l></lg>
<lg>
<l>Da on'oltra part don Diegh ex zenturon,</l>
<l>teologh, canonista e missionari,</l>
<l>on poo el juttava la mormorazion</l>
<l>e on olter poo el sfojava el breviari</l>
<l>per tirass intrattant foeura di pee</l>
<l>quell mattutin cojomber dei dì adree.</l></lg>
<lg>
<l>Ora mò don Pasqual l'è de notass</l>
<l>ch'el s'eva quistaa el nomm coj soeu sudor</l>
<l>de sant e de paccion de prima class,</l>
<l>tant che paricc credeven ch'el Signor</l>
<l>giust in l'ora del chilo e del sognett</l>
<l>el le mettess a part di soeu secrett.</l></lg>
<lg>
<l>A bon cunt, col conzett ch'el se godeva,</l>
<l>Soa Reverenza l'eva despensaa</l>
<l>da ogni att de creanza, anzi el podeva</l>
<l>ronfà tutta la santa podisnaa</l>
<l>senza pericol mai che i dò lustrissem</l>
<l>ghe dassen del viilan porch solennissem.</l></lg>
<lg>
<l>Ma sta voeulta dormend sto don Pasqual</l>
<l>el fava cert versori e certi mocch</l>
<l>inscì foeura dell'orden natural</l>
<l>che i damm s'hin spaventaa minga de pocch,</l>
<l>per paura che quaj vision tremenda</l>
<l>la ghe fass perd la famm per la marenda.</l></lg>
<lg>
<l>Basta, quand pias a Dio, finalment</l>
<l>el se desseda torbed come on ors,</l>
<l>e vedend i dò damm tutt in spavent</l>
<l>e curios de savè cossa gh'è occors,</l>
<l>Che se consolen, Marchesinn, el dis,</l>
<l>che rivi adess adess del paradis.</l></lg>
<lg>
<l rend="italic">Caspita che bel coss l'averà vist!</l>
<l>esclamen tutt dò i damm in compagnia.</l>
<l>Certament, hoo veduu, el dis, Gesù Crist</l>
<l>la soa Mader Santissima Maria,</l>
<l>e de sant e beatt, no cunti baj,</l>
<l>n'hoo vist assee de fann lecc a cavaj.</l></lg>
<lg>
<l rend="italic">Dunque l'avrà veduu nostra cucina</l>
<l rend="italic">la contessa a cui ci han stampaa la vita,</l>
<l rend="italic">poi altre dame molte, e qualch pedina</l>
<l rend="italic">scritt nel Suss e dirett dai Bernabita?</l>
<l>Cara lor, s'hoo da dilla tal e qual,</l>
<l>n'hoo vist nanch vuna, el respond don Pasqual.</l></lg>
<lg>
<l rend="italic">Neanch'una! Come mai! In tanta gloria</l>
<l rend="italic">ghe sarebber fors mai sfuggii de vista?</l>
<l rend="italic">Caspita, el nost Devecc bona memoria</l>
<l rend="italic">l'ha sempre dett ch'el ciel l'è di Sussista;</l>
<l rend="italic">Dunque, <hi rend="tondo">repien</hi>, chi è che c'è lassù</l>
<l rend="italic">de nostra conoscenza e sua de lu?</l>
</lg>
<lg>
<l>Per esempi, el rispond, gh'è Mascaron...</l>
<l>Alfer... Parin... gh'è el sò pessee de cà...</l>
<l>gh'è Metastasi... gh'è l'ost del Falcon.</l>
<l rend="italic">Metastasi!... <hi rend="tondo">i damm sclamen</hi>, se pol dà!</l>
<l rend="italic">Quel pret che abbiam sentit coi nost orecc</l>
<l rend="italic">a biasimar tant volt dal bon Devecc?</l></lg>
<lg>
<l rend="italic">E d'alter chi hal veduu, ch'el dica on pò!</l>
<l>Hoo vist Bovara, hoo vist Battaja... el dis,</l>
<l>Mosca... Pensa... Vian... <emph>Ohibò, ohibò, ohibò!</emph></l>
<l rend="italic">Anch de sta sort de robba in Paradis?</l>
<l rend="italic">No sal che son de quej che l'ha daa in lista</l>
<l rend="italic">el Devecc per Massoni a noi Sussista?</l></lg>
<lg>
<l rend="italic">In Paradis i franchi murator!</l>
<l rend="italic">Se burlem? Ma sal minga don Pasqual</l>
<l rend="italic">che solamente a conversar con lor</l>
<l rend="italic">se incorre la scomunica papal?</l>
<l rend="italic">Ma caro lei, car don Pasqual, ch'el taccia,</l>
<l rend="italic">ch'el par che Dio el ci abbia voltaa faccia.</l>
</lg>
<lg>
<l>Intant, per toeù la curta e vegnì al sugh,</l>
<l>con sto sogn cuntaa sù inscì de salamm</l>
<l>l'ha ris'ciaa don Pasqual de fass dà el rugh</l>
<l>dalla cà e dalla tavola di damm,</l>
<l>se el canonista e teolegh don Diegh</l>
<l>nol ghe trovava subet on repiegh.</l></lg>
<lg>
<l>Costuu el gh'ha faa vedè che don Pasqual</l>
<l>per vess staa in del disnà on poo intemperant</l>
<l>l'ha squilibraa col fisegh el moral,</l>
<l>ch'hin i potenz in sogn predominant,</l>
<l>che <foreign lang="lat" rend="italic">distinguendum est in casu tali</foreign></l>
<l><foreign lang="lat" rend="italic">quod detur causae phisicae aut morali.</foreign></l></lg>
<lg>
<l>E l'ha conclus infin che l'avè vist</l>
<l>el paradis coj sant e coj beatt</l>
<l>l'è effett moral che ven de Gesù Crist;</l>
<l>ma che <foreign lang="lat" rend="italic">eadem ratione</foreign> el ten per fatt</l>
<l>che l'avegh vist insemma i fraa masson</l>
<l>l'è effett fisegh che ven d'indigestion.</l></lg>
</lg>
</div2>
<div2 type="poesia">
<head>38</head>
<head>OLTER DESGRAZZI DE GIOVANNlN BONGEE.</head>
<lg type="non-definito">
<lg>
<l>Quand se nass deslippaa, Lustrissem scior,</l>
<l>l'è inutel toeuss el coeur, chè l'è tuttuna,</l>
<l>no gh'è pù nè fadigh nè pont d'onor</l>
<l>che poda mett in cas de fà fortuna.</l>
<l>Vegnen adoss i bott de traditor,</l>
<l>nè s'ha nanca fornii de toeunn sù vuna,</l>
<l>che in manch de quella ghe s'en tacca adree</l>
<l>sett, vott come ona salva de mortee.</l></lg>
<lg>
<l>Mì che pari nassuu in de quell moment</l>
<l>ch'el Signor l'ha creaa i pù gran travaj,</l>
<l>come sarav a dì el dolor de dent</l>
<l>e quell caro sur Lella per strappaj,</l>
<l>hoo già provaa ai mee dì tanti azzident</l>
<l>che ghe vorrav on secol a cuntaj,</l>
<l>de moeud che no me specci a fornì l'ascia</l>
<l>che on quaj copp in sul coo che me spettascia.</l></lg>
<lg>
<l>Vussustrissema el sa se mì sont vun</l>
<l>de quij che van in volta a fa quarell,</l>
<l>chè grazia ai pover mort no gh'è nessun</l>
<l>che pò cusamm d'avegh storgiuu on cavell;</l>
<l>anzi, quand gh'è di rogn tra quajghedun,</l>
<l>regola ginerala ficchi el vell,</l>
<l>chè no vuj minga per on gust de ciall</l>
<l>andà in peltrera o toeù sù el reff in fall.</l></lg>
<lg>
<l>Eppur con tutt el mè fà de cojon,</l>
<l>col mè bon pè de pombi e l'arà drizz,</l>
<l>giust perchè sont nassuu in quel dì birbon</l>
<l>ogni bott borli dent in quaj pastizz;</l>
<l>e poeù, senza stà chì a fà tant reson,</l>
<l>se Vussustrissem el gh'ha flemma on sgrizz</l>
<l>gh'en cunti voeuna che m'è occors adess,</l>
<l>ch'el le farà restà proppi de gess.</l></lg>
<lg>
<l>Quand per vedè el Prometti trii mes fa</l>
<l>el correva alla Scara tutt Milan</l>
<l>e vegneven giò a tròpp de là e da scià</l>
<l>i forastee de tante mia lontan,</l>
<l>tant che per ciappà post boeugnava ess là</l>
<l>col disnà mezz in gora e mezz in man,</l>
<l>vedend tutta sta truscia e sto spuell</l>
<l>me sont ressolt anch mì de andà a vedell.</l></lg>
<lg>
<l>Oltra el rest me premeva, a dì el coeur ciar,</l>
<l>de sattisfà in quaj moeud anca la donna,</l>
<l>che dopo quell scappusc col paracar</l>
<l>l'ha miss giò el coo davvera e la dragonna.</l>
<l>Poverascia, anca lee la gh'eva car</l>
<l>d'andà a vedè on vesin della soa nonna,</l>
<l>che l'è quell che vestii come on pollin</l>
<l>l'andava a beccà sù el primm ballarin.</l></lg>
<lg>
<l>Intrattanta el bell dì de tutt i sant,</l>
<l>dopo i dottrinn invers l'ora di trè,</l>
<l>ciappi la donna in aria de marciant,</l>
<l>e content tutt e duu come duu re</l>
<l>se inviem alla Scara ben d'incant</l>
<l>e là se postem per i primm del pè</l>
<l>della porta sarada del lobbion</l>
<l>coi noster bravo cuu pondaa all'us'cion.</l></lg>
<lg>
<l>Passa i trè, passa i quatter, i cinqu'or</l>
<l>se impieniss de personn tutt el pasquee,</l>
<l>chi mangia, chi gingina, chi descor,</l>
<l>chi ziffolla, chi rid, chi fa el scocchee,</l>
<l>chi se scolda la pissa e fa sussor</l>
<l>a contra di impresari del soree,</l>
<l>che goden i soeu comed e fan grassa,</l>
<l>e no gh'han nanca el pubblegh per la cassa.</l></lg>
<lg>
<l>Ma a furia de speccià poeù finalment</l>
<l>solten voltra anca lor sti lizonon,</l>
<l>che in mezz ai urla e ai fis'c plazidament</l>
<l>se derven la calchera coj button,</l>
<l>e quand me riven lì ben ben d'arent</l>
<l>quell denanz cont i ciav e col lampion</l>
<l>con tutta grazia el me sgombetta el venter</l>
<l>e el me dis: Allon, fourt! s'emm d'andà denter.</l></lg>
<lg>
<l>Mì però tant e tant tegneva dur,</l>
<l>ma intrà che l'eva l'us'c d'on'anta solla</l>
<l>de derviss in canton attacch al mur,</l>
<l>e intrà che in del derviss la cress la folla,</l>
<l>zonfeta! tutta a on bott me tran là al scur</l>
<l>a giugà appos all'anta al tira molla</l>
<l>tant che s'ciavo miee, s'ciavo primm post,</l>
<l>ona grazia del ciel l'è a salvà i cost.</l></lg>
<lg>
<l>Ma ch'el varda, Lustrissem, s'el par vera</l>
<l>che m'abba da suzzed tuss coss a mì,</l>
<l>eppur questa l'è anmò la pù leggiera,</l>
<l>com'el sentirà adess s'el voeur sentì.</l>
<l>Appenna liberaa de capponera</l>
<l>vardi intorna per tutt de chì e de lì</l>
<l>per cercà Barborin, ma dess! descor,</l>
<l>l'è inutel! dove l'è, le sa el Signor.</l></lg>
<lg>
<l>Barborin senza mì, senza danee</l>
<l>senza on can che tampocch le cognossess,</l>
<l>l'eva sù a mitaa scara de per lee</l>
<l>senza savè in che mond la se fudess.</l>
<l>No la podeva andà nè innanz nè indree,</l>
<l>perchè per andà innanz ghe va del pess,</l>
<l>e per tornà indree solla, a quij or là,</l>
<l>ghe va manch carna indoss che no la gh'ha.</l></lg>
<lg>
<l>Basta, voo sù anca mì alla fenitiva,</l>
<l>se incontrem, se demm part di nost desgrazzi,</l>
<l>femm rid on poo ai nost spall la gent che riva,</l>
<l>e poeù marcem innanz, paghem el dazzi,</l>
<l>e a vedè, quand se dis! rivem a piva</l>
<l>de trovà tant e tant assee de spazzi</l>
<l>de settass giò tutt duu in loeugh competent,</l>
<l>on poo cusii segur, ma almanca arent.</l></lg>
<lg>
<l>Lì intrattant che la gent, coj ziffolin,</l>
<l>col pestà, col <emph>sonee</emph>, se spassen via,</l>
<l>se comenza a smorbià, a taccà ballin</l>
<l>con quij ch'è pussee arent de cottaria.</l>
<l>Oh chì lassa fà a lee la Barborin,</l>
<l>che, minga per dì a dì che la sia mia,</l>
<l>ma intrà che l'è buffona anca de sort,</l>
<l>l'è inutel già: la farav rid i mort.</l></lg>
<lg>
<l>Besognava sentilla sta mattocca</l>
<l>in temp dell'opra per crepà del rid.</l>
<l>La n'ha ditt sù pur anch de quella pocca!</l>
<l>Tra i olter n'ha ditt voeuna tant polid</l>
<l>contra de quell spettacol de quell'occa</l>
<l>cha canta inscì de sbergna e inscì inivid,</l>
<l>ch'anch che la fuss la prima ballarinna</l>
<l>per tutta sira se n'è faa toninna.</l></lg>
<lg>
<l>Sè! tutta sira on corno, chè per mì</l>
<l>fornissen tucc i spass tutt a ona sort</l>
<l>anzi quand rivi a god in pas on dì</l>
<l>l'è el ver mejorament del punt de mort,</l>
<l>ch'el voeur dì che l'è in brusa de sbottì</l>
<l>on malann col segond de contrafort,</l>
<l>e on terz de foeudra, e on quart de guarnizion,</l>
<l>come m'è giust suzzess in st'occasion.</l></lg>
<lg>
<l>Deffatt dopo sto rid strasordenari,</l>
<l>quand sul pù bon del ball m'era duvis</l>
<l>de vess anch mì coj niver sù per l'ari,</l>
<l>e de vedè a andà a spass in paradis</l>
<l>tucc i sant in di soeu reliquiari</l>
<l>coj lumitt pizz intorna alla cornis,</l>
<l>tutt a on tratt Barborin la trà sù on sguagn</l>
<l>tant guzz e fort ch'hoo mai sentuu el compagn.</l></lg>
<lg>
<l>Ch'eel, che no eel, l'è che on despresios</l>
<l>el te gh'aveva refilaa dedree</l>
<l>proppi a cuu biott on pezzigon rabbios.</l>
<l>Mì allora, sanguanon, me volti indree,</l>
<l>e con duu oeucc de brasca e besios</l>
<l>vardi in motria a on pomper e a on lampedee</l>
<l>disend: Per Cristo, vorrev anch cognoss</l>
<l>quell'asen porch che fa sta sort de coss!</l></lg>
<lg>
<l>Paricc col lampedee fan d'Indian,</l>
<l>ma el soldaa se le scolda in sul moment,</l>
<l>el me dà on pugn e el dis: <emph>Tasi là can</emph>,</l>
<l><emph>che te fotto in platea, saprament!</emph></l>
<l>Mì che sont pesc d'on azzalin bressan</l>
<l>che tacchi foeugh appenna strusamm dent</l>
<l>volzi la vos de prepotent anch mì</l>
<l>e ghe respondi: On can te saret tì!</l></lg>
<lg>
<l><emph>Vien de fora</emph>, el repia, <emph>marmotton</emph>,</l>
<l><emph>che te la darò mì, mummia d'Egitto</emph>.</l>
<l>Che vegnì foeura, dighi, di cojon,</l>
<l>te insegnaroo anca chì a parlà politto.</l>
<l>Intrattant dapertutt in sul lobbion</l>
<l>no se sent che <emph>Silans!... Abbasso!... Citto!</emph></l>
<l>E lu el giudee rebuttonandem sù,</l>
<l>se pò trovà! el sbraggia citto anch lu.</l></lg>
<lg>
<l>Seva lì lì, vedel, Lustrissem scior,</l>
<l>per fann vuna de quij de andà in gazzetta,</l>
<l>e se no gh'eva i mee sant protettor</l>
<l>a juttamm e portamm proppi in spalletta,</l>
<l>vuj dì a famm borlà adoss on respettor</l>
<l>all'improvvista come ona sajetta,</l>
<l>ghe soo dì mì ch'en reussiva on scempi</l>
<l>de cuntass de chì innanz per on esempi.</l></lg>
<lg>
<l>Basta: la cossa l'è fornida lì,</l>
<l>almanch resguard ai ciaccer e ai quarell,</l>
<l>ma intuitù de quell che voeubbia dì</l>
<l>bona voeuja e indrittura de buell,</l>
<l>s'ciavo, quella l'è andada a fass rostì.</l>
<l>De moeud ch'el ball per quant el fudess bell</l>
<l>(ch'el faga el locch s'el ved el Viganò)</l>
<l>nè a mì nè a Barborin l'è piasuu nò.</l></lg>
<lg>
<l>Già besogna poeù anch dì che on gran motiv</l>
<l>de vess critegh e brusch come l'asee</l>
<l>l'eva con pocch respett quell lavativ</l>
<l>del soldaa semper lì inciodaa dedree,</l>
<l>che de gionta al sgognamm e al mangiamm viv</l>
<l>cont i oeucc, domà on poo vardass indree,</l>
<l>el s'eva anch tiraa arent cert camarada,</l>
<l>che dininguarda Cristo in su ona strada.</l></lg>
<lg>
<l>Mì che cognossi on poo el mè natural,</l>
<l>che soo fina a che pont poda fidamm,</l>
<l>vedend proppi in d'on specc che sto animal</l>
<l>el me tirava a perd coll'inzigamm,</l>
<l>lott lott a dondignand voo invers i scal...</l>
<l>foo segn a Barborin de seguitamm,</l>
<l>e al bell trà, giò fioj! speccia ch'el ven...</l>
<l>Chi gh'ha prudenza l'usa: vala ben?</l></lg>
<lg>
<l>Adess mò che gh'hoo daa in pegn on canton</l>
<l>giontandegh tutt quell spass che gh'hoo giontaa,</l>
<l>Sustrissem el sarà de opinion</l>
<l>che i coss andassen soeuli come on daa,</l>
<l>ciovè che dopo on para de boccon</l>
<l>e ona bona scorada de boccaa</l>
<l>el pover Giovannin lontan di rogn</l>
<l>el fuss in lecc al cold in del primm sogn.</l></lg>
<lg>
<l>Lustrissem sì: el sarav proppi induvin</l>
<l>se se trattass de tutt'oltra personna,</l>
<l>ma trattandes del pover Giovannin</l>
<l>l'è ben dolz anca lu, ch'el me perdonna.</l>
<l>Sì, adess el sentirà che bescottin,</l>
<l>olter che in lecc al teved con la donna!</l>
<l>Preson, cadenn, ballin, sbir, rabbi, frecc,</l>
<l>quist hin staa i mee bej sogn, quist el mè lecc.</l></lg>
<lg>
<l>Ah el mè car lecc! Sì: te seet dur, l'è vera,</l>
<l>te seet tutt a carpotter, a montagn,</l>
<l>ma l'è franch el primm cas che in cà Bongera</l>
<l>te siet staa voeuj per on baratt compagn!</l>
<l>Desill vujolter banch, pajon, testera,</l>
<l>piumitt, covert, desill se in tresent agn</l>
<l>avii mai vist olter lugher nè sbir</l>
<l>che quij del scoldalecc e di candir.</l></lg>
<lg>
<l>Ma deggià che, Sustrissem, l'è tant bon</l>
<l>che l'è despost a dà de scolt al rest,</l>
<l>per no desabusamm di soeu attenzion</l>
<l>faroo de tutt almanch per sbrigall prest.</l>
<l>Donca appenna sghimbiaa giò del lobbion</l>
<l>per fà la straa pù curta butti lest,</l>
<l>e senz'olter boltrigh che me incoronna</l>
<l>rivi a cà in quatter salt con la mia donna.</l></lg>
<lg>
<l>Pian pian dervi el portell, pian pian voo sù</l>
<l>di scal, che no s'accorgen i vesin,</l>
<l>dervi el mè bravo lus'c bell bell anch lu,</l>
<l>rugatti el fogoraa col zoffreghin,</l>
<l>pizzi el lumm: Barborina ove sei tu?</l>
<l>La vedi là col coo sora i cossin</l>
<l>travers al lecc, cont ona man sul ghicc,</l>
<l>che la tirava sù grev grev el ficc.</l></lg>
<lg>
<l>Cossa gh'eet Barborin?... <emph>Me doeur</emph>... Dov'è?</l>
<l><emph>Chì inscì</emph>... Sul cuu? Cojonet!... <emph>Proppi chì</emph>...</l>
<l>N'eel staa fors?... <emph>Sì quell porch</emph>... Lassa vedè!</l>
<l><emph>Mì nò</emph>... Perchè mò nò? sont tò marì...</l>
<l><emph>Gh'hoo vergogna</emph>... Set matta? Fa piasè...</l>
<l>Là, stà savia... <emph>Fa pian</emph>... Lassa fà a mì...</l>
<l>Basta: infin cont i dolz l'hoo missa a termen</l>
<l>de lassassel vardà biott come on vermen.</l></lg>
<lg>
<l>Cribbi, Lustrissem! se l'avess veduu!</l>
<l>Minga cojonarij, tant de svargell</l>
<l>ross, scarlatt, ch'el quattava on quart de cuu,</l>
<l>con de giunta duu gran barbis morell.</l>
<l>Bona ch'el ciel el gh'ha mò provveduu</l>
<l>on fior de timpen con tiraa la pell,</l>
<l>chè se l'eva on poo froll, dighi nient,</l>
<l>che boccon de zaffagna el ghe fa dent.</l></lg>
<lg>
<l>Mì però, soeuja mì, quij duu barbis</l>
<l>m'hin pars come on poo tropp in simetria;</l>
<l>deffatt ghe strusi dent, e ghe foo on sfris,</l>
<l>freghi, e vedi che el negher el ven via,</l>
<l>torni a fregà, me resta i did tutt gris,</l>
<l>tacchent e luster de besonciaria,</l>
<l>finalment usmi, e senti on odorusc</l>
<l>come d'oeuli ordenari e de moccusc.</l></lg>
<lg>
<l>Ah canaja! Ah balloss d'on lampedee!</l>
<l>L'è chì el prozzess, l'è chi el corp del delitt:</l>
<l>olter che fà la loeuggia e el forastee</l>
<l>e che fà a mostra de cuntà i travitt...</l>
<l>Ma va pur là: se te me dee in di pee</l>
<l>no t'avaree d'andà a Roma a pentitt.</l>
<l>Te l'hoo giurada mì, brutto desutel,</l>
<l>e quand rivi a giurà, varda, l'è inutel.</l></lg>
<lg>
<l>Negher come on sciavatt tal e qual sera</l>
<l>foo on spiret de no dì alla Barborin,</l>
<l>ma infin per cascià via la scighera,</l>
<l>Rèzzipe, dighi, on bon biccer de vin.</l>
<l>Ti parcura intrattant in quaj manera</l>
<l>de tegnitt sù bagnaa di piumazzin,</l>
<l>chè adess tornaroo mì col tocca e salda</l>
<l>de quattordes boritt Rocca Grimalda.</l></lg>
<lg>
<l>In quatter salt sont lì dell'Antongina,</l>
<l>in d'on esuss me sbrighi e torni indree</l>
<l>col mè bravo peston de bombasina,</l>
<l>e quand sont lì alla porta del cartee</l>
<l>in dove mett giò banca la Rosina,</l>
<l>ch'el diga on poo chi catti in sul mestee?</l>
<l>Robba minga de cred! Catti l'amis,</l>
<l>quell lampedee inscì faa di duu barbis.</l></lg>
<lg>
<l>Vedell e sentì el sangu a surbuì,</l>
<l>sentimm a quattà i oeucc, perd la reson,</l>
<l>l'è staa tuttuna: no me poss tegnì,</l>
<l>de slanz ghe sari adoss cont on button,</l>
<l>e ghe dighi: Toeù sù, quest l'è per tì,</l>
<l>a cunt de quell tò credet del lobbion</l>
<l>portel mò via e impara o porch fottuu</l>
<l>a toccà i donn e a pizzigagh el cuu.</l></lg>
<lg>
<l>Vedend ch'el resta lì come de sass</l>
<l>senza nè repettà nè tirà el fiaa</l>
<l>l'hoo creduu per on marter che purgass</l>
<l>con tutta la pascienza el sò peccaa:</l>
<l>me tiri allora indree per dagh el pass,</l>
<l>e lu in ringraziament sto renegaa</l>
<l>lassem voltà, e poeù zonfeta sul coo</l>
<l>on pugn senza dì varda che te doo.</l></lg>
<lg>
<l>Acqua! coss'el deventa el Giovannin!</l>
<l>I tigher, i lion gh'hin per nagott;</l>
<l>volzi in l'ari el mè bon peston de vin,</l>
<l>e zinf zonf dov'el va fin che l'è rott!</l>
<l>Giò la cassa dell'oeuli e di stoppin,</l>
<l>giò i transilli tutt quant in barillott,</l>
<l>e giò anca nun coj ong in di cavij</l>
<l>a tomborlon per straa come vassij.</l></lg>
<lg>
<l>El mè pù gran tracoll in sta tommada</l>
<l>l'è staa a restagh dessott giust col mostacc</l>
<l>e col stomegh schisciaa contra la strada,</l>
<l>del rest, se nol gh'aveva sto vantacc,</l>
<l>no ghe dighi nagott che peccenada!</l>
<l>Gh'en dava proppi fin che seva sacc,</l>
<l>ma el maa l'è staa, resguard al pestà giò,</l>
<l>che lu l'eva de comed e mì nò.</l></lg>
<lg>
<l>L'unega macciavella in sto moment</l>
<l>l'eva quella de mettem a sgarì,</l>
<l>per vedè de juttamm col fà corr gent,</l>
<l>e de fatt con sta tattega che chì</l>
<l>seva asquasi redutt a salvament,</l>
<l>se el dianzer nol fa capità lì</l>
<l>senza besogn a cress la compagnia</l>
<l>quatter o cinqu dannaa de polizia.</l></lg>
<lg>
<l>Costor con quij sò vacch de cappellon,</l>
<l>che somejen on meder de barchett,</l>
<l>fan on ruzz, on sussor, che sanguanon</l>
<l>nol ne pò fà de pù el medemm parfett!</l>
<l>Lì ne vegnen adoss cont i baston</l>
<l>come fudessem can senza collett,</l>
<l>e ne sercen sù strenc cont on spuell,</l>
<l>pesc ch'avessen avuu de toeù el Castell.</l></lg>
<lg>
<l>Con sta sort de tavan taccaa alla vitta,</l>
<l>spongiuu, casciaa per straa tucc i moment,</l>
<l>se va on trattin vers Santa Margaritta</l>
<l>con dedreevia on santa cros de gent,</l>
<l>che paren poresitt taccaa alla pitta.</l>
<l>In sto moeud tutt dojos, tutt sporcellent</l>
<l>se consegna in guardina on Giovannin</l>
<l>pesc che nel fuss on Jacom Legorin.</l></lg>
<lg>
<l>Eppur, ch'el varda, a dì quell ch'è da dì,</l>
<l>in mezz ai mee travaj, ai mee cuntee</l>
<l>me restorava tutt a vedè lì</l>
<l>in l'istessa mojascia el lampedee.</l>
<l>Catto! in Milan, diseva intrà de mì,</l>
<l>gh'è giustizia, e ghe n'è tant che sia assee,</l>
<l>e quand me sentiran ghe giughi el coo</l>
<l>che ona sattisfazion ghe l'avaroo.</l></lg>
<lg>
<l>Intant che padimava i mee dolor</l>
<l>con la giusta giustizia ch'han de fann,</l>
<l>che tirava sù el cunt fin del valor</l>
<l>che podeva partend per spes e dann,</l>
<l>ecco lì che compar el respettor</l>
<l>che addrittura el comenza a interrogann,</l>
<l>chi semm e chi no semm, in dove stemm,</l>
<l>patria, porta, cà e tecc, che mestee femm.</l></lg>
<lg>
<l>Suj primm respost el dava nanca a ment</l>
<l>com'el fuss ona statova de saa,</l>
<l>ma appenna el lampedee l'ha tiraa dent</l>
<l>la gran reson de vess Regio Impiegaa,</l>
<l>dighi nagott! hin deventaa parent;</l>
<l>ma già l'è inscì, tra lor utoritaa,</l>
<l>fuss sansessia, già, se dan de man.</l>
<l>Proppi vera che can no mangia can.</l></lg>
<lg>
<l>Deffatt tutt i attenzion, tutt i resguard</l>
<l>hin staa per l'illustrissem lampedee,</l>
<l>e per mì on corno come fuss bastard!</l>
<l>Anzi, perchè on dò voeult sont soltaa in pee</l>
<l>a dagh, com'eva giusta, del bosard,</l>
<l>merda de gatt! com'el m'ha saraa adree...</l>
<l><emph>Citto là voi, non voglio, o temerari</emph></l>
<l><emph>che se parla in la mane al lampedari!</emph></l></lg>
<lg>
<l>Cont ona protezion tant spiattarada,</l>
<l>senza d'olter desperdes in reson</l>
<l>el pò domà capì come l'è andada.</l>
<l>No s'è parlaa ona sverza del lobbion,</l>
<l>del pizzegh in sul cuu ona sbolgirada,</l>
<l>de moeud che el prepotent, el birbonon,</l>
<l>el boja, can, sassin l'è staa el Bongee,</l>
<l>e lì, allon, spettasciell già che sii adree.</l></lg>
<lg>
<l>Vedend ona ingiustizia de sta sort,</l>
<l>Nò: hoo ditt intrà de mì, m'han de ligà,</l>
<l>m'han de mett sott ai pee, de damm la mort,</l>
<l>ma vuj parlà, l'è inutel, vuj parlà;</l>
<l>e lì per brio me sont miss al fort</l>
<l>d'ona manera tal, che andà a cercà!</l>
<l>Sant March! l'ha avuu de grazia el respettor</l>
<l>de mett giò i ari e de lassamm descor.</l></lg>
<lg>
<l>Foeura i manegh! E lì come on molin</l>
<l>voo via senza mett parolla in fall,</l>
<l>ghe cunti dell'affront faa a Barborin</l>
<l>in sul pubblegh lobbion, in temp del ball,</l>
<l>dighi e sostegni che l'è cinqu in vin</l>
<l>ch'el rejo l'è staa lu, che poss giurall,</l>
<l>e che quell mè primm impet del button</l>
<l>l'è giusta staa on formaj suj maccaron.</l></lg>
<lg>
<l>Gh'en diseva inscì anmò, ma quell balloss</l>
<l>d'on lampedee, malign come on demoni,</l>
<l>el me dà su la vos, negand tutt coss,</l>
<l>e domandand i proeuv e i testimoni.</l>
<l>Allora el respettor el solta el foss</l>
<l>e el ghe fa el lecco senza zerimoni,</l>
<l>disend: <emph>Sur sì le prove, affar fenito</emph>,</l>
<l rend="italic">le prove sur Giovanni riverito!</l></lg>
<lg>
<l>I proeuv, respondi,... i proeuv... Cristo Maria,</l>
<l>anca i proeuv gh'hoo de dà? questa l'è bella!</l>
<l>Con quij facc de scappusc d'intorna via,</l>
<l>cribbi e boffitt, ghe calarav anch quella!...</l>
<l>Gh'hoo daa ona bettegada longa on mia...</l>
<l>me s'è geraa sul pizzegh la tappella,</l>
<l>e quella proeuva tal de faj stordì,</l>
<l>quella del sett l'hoo soffegada in mì.</l></lg>
<lg>
<l>Ma ch'el diga on poo lu, Lustrissem scior:</l>
<l>coss'avaravel faa in del Giovannin?</l>
<l>Avaravel ris'ciaa ch'el respettor</l>
<l>el mandass a cà a toeù la Barborin,</l>
<l>e ch'oltra del stremizzi, se l'occor,</l>
<l>l'avess avuu de voltà là el sesin</l>
<l>a discrezion de quij carna de coll?</l>
<l>Oh quest chì sì ch'el sarav staa on bell noll.</l></lg>
<lg>
<l>S'ciavo, pascienza per i pover mort!</l>
<l>Infin, per maa che la me poda andà,</l>
<l>eel pù che sentì el giudes a damm tort</l>
<l>e che toeù sù on felipp de portà a cà?</l>
<l>Intrattanta che foo on cunt de sta sort,</l>
<l>vedi che in santa pas el toeù sù e el va,</l>
<l>ch'el fa on cert segn, e poeù el me dis a mì:</l>
<l rend="italic">Parlarete el mè omo martedì.</l></lg>
<lg>
<l>Grazia tant della soa caritaa.</l>
<l>Foo per corregh adree a basagh la man</l>
<l>e per sentì a che or l'è in libertaa,</l>
<l>per no vessegh de incomed posdoman,</l>
<l>e in quella che sont lì, che l'hoo rivaa,</l>
<l>me senti a tirà indree per el gabban...</l>
<l>Chi l'è? L'è on sbir che in aria de sgognamm</l>
<l>el me prega a fagh grazia de fermamm.</l></lg>
<lg>
<l>Fermamm, ghe dighi, che fermamm d'Egitt!</l>
<l>Oh questa sì che la sarav mincionna.</l>
<l>Se fuss Michee! Vuj andà a cà dritt dritt,</l>
<l>ch'hin trè or che l'è là a specciamm la donna.</l>
<l>Intant costuu el va adree a famm i gallitt</l>
<l>e a sfognatamm per tutta la personna,</l>
<l>tant che alla fin sont poeù vegnuu in sentor</l>
<l>de quell segn inscì faa del respettor.</l></lg>
<lg>
<l>Ah che segn l'è staa quell! che segn birbon,</l>
<l>tant come quell de Giuda Scariott;</l>
<l>l'è on segn che m'ha fottuu in d'ona preson</l>
<l>a piang come on bagaj tutta la nott.</l>
<l>Sissignor: no gh'è staa pù remission.</l>
<l>Dopo d'avemm palpaa fina sul biott</l>
<l>m'han miss sott a tant ciav e cadenazz,</l>
<l>che no gh'en va oltertant a fà on palazz.</l></lg>
<lg>
<l>Ah Giovannin della mala fortuna!</l>
<l>Dov'eel ch'el t'ha redutt el tò destin?</l>
<l>Varda: chì: su on ballin, saraa in comuna</l>
<l>tra i miseri, la spuzza, e i malandrin,</l>
<l>ma quest l'è anmò nagott, l'è anmò tuttuna</l>
<l>e la povera mia Barborin?</l>
<l>Cossa farala adess senza de mì?</l>
<l>Ah destin fioron, dimmel mò tì!</l></lg>
<lg>
<l>La Barborin, de quella brava donna</l>
<l>che l'è, come Sustrissema già el sà,</l>
<l>intant che mì biassava sta coronna</l>
<l>l'eva intorna per tutt a sciavattà</l>
<l>per cattà noeuva della mia personna,</l>
<l>e l'ha faa tant col spiret che la gh'ha,</l>
<l>che innanz dì la saveva el comm e el romm</l>
<l>da podeghen cuntà al lanzian del Domm.</l></lg>
<lg>
<l>Sponta nanch l'alba che la torna a cor,</l>
<l>senza requi, sta povera meschina,</l>
<l>daj parent, daj amis, daj protettor,</l>
<l>e infin la catta foeura ona pedina</l>
<l>inscì fada, a resguard del respettor,</l>
<l>che invers i des pocch pù della mattina,</l>
<l>quand me la specci manch, me sont veduu</l>
<l>a dervì l'us'c, e chi n'ha avuu n'ha avuu.</l></lg>
<lg>
<l>Voeurel mò adess, Lustrissem, sentinn vuna,</l>
<l>de quij de fà restà de marzapan?</l>
<l>Sont nanca foeura mezz della comuna</l>
<l>che m'incontri in del sbir, quell del gabban,</l>
<l>che come el fuss staa lì a ninnamm in cuna</l>
<l>el partend on trattin la bona man...</l>
<l>Anca la bona man?... Ma ghe n'è anmò</l>
<l>car Signor di angarij de mandann giò!</l></lg>
</lg>
</div2>
<div2 type="poesia">
<head>39</head>
<lg type="sonetto">
<lg>
<l>Tas el mè Amor, guarna la berta in sen,</l>
<l>e de quell che no gh'entret no t'en vanta,</l>
<l>che s'el s'è cott el Prenzep Pietrasanta</l>
<l>l'è che no l'ha poduu fà condemen.</l></lg>
<lg>
<l>E come nol doveva voregh ben</l>
<l>a ona donnin che balla, e sonna, e canta,</l>
<l>e parla on lenguagg dolz che tocca e incanta,</l>
<l>e che l'è bella come on ciel seren?</l></lg>
<lg>
<l>Come no coeus per Donna Fulvietta,</l>
<l>quand deventen per lee ver e real</l>
<l>perfina i patanflann de nun poetta?</l></lg>
<lg>
<l>Sur sì: denanz al sò cierin giovial</l>
<l>sponten i roeus, la ciappa el verd l'erbetta,</l>
<l>sfumen i nebbi e i vent pieghen sù i al,</l></lg>
<lg>
<l>e la proeuva badial</l>
<l>de sti miracol l'è che in sto dì chì</l>
<l>ai ragg di soeu bellezz canti anca mì,</l></lg>
<lg>
<l>che l'è tant come dì</l>
<l>che in del bell mezz del frecc e di nevad</l>
<l>la riva fina a fà cantà i scigad.</l></lg>
</lg>
</div2>
<div2 type="poesia">
<head>40</head>
<head>A MIA SUOCERA LA SIGNORA CAMILLA PREVOSTI.</head>
<lg type="non-definito">
<lg>
<l>Giacchè non posso per ragion d'impiego</l>
<l>venire a lei col fisico in vettura,</l>
<l>le vengo col morale in questo piego.</l>
<l>È magro il cambio assai, pur mi procura</l>
<l>certa reputazion d'uomo capace,</l>
<l>che sebbene non meriti mi piace.</l></lg>
<lg>
<l>Ma lei per carità non dica niente</l>
<l>che tal riputazione non mi merito,</l>
<l>perchè, quantunque men che colla mente</l>
<l>il salario guadagni col preterito,</l>
<l>pur mi dò il tono d'uomo affaccendato</l>
<l>di qualunqu'altro al par regio impiegato.</l></lg>
<lg>
<l>E tanto più la prego di tacere</l>
<l>in quanto, imposturando in tal maniera,</l>
<l>dò a me stesso una spinta onde ottenere</l>
<l>di correre più nobile carriera.</l>
<l>Frà Modesto non fu giammai priore,</l>
<l>e i grandi esempi alfin mi stanno al cuore.</l></lg>
<lg>
<l>E chi lo sa che un giorno non diventi</l>
<l>qualche signore anch'io di importanza?</l>
<l>A buon conto sto assai bene di denti,</l>
<l>ho bastante presenza ed arroganza;</l>
<l>malcreato, mordace, sprezzatore</l>
<l>mi farò poi col diventar signore.</l></lg>
<lg>
<l>Ah, con doti sì belle egli è un peccato</l>
<l>che quel tempo prezioso sia decorso</l>
<l>in cui bastava ad essere ammirato</l>
<l>crin mozzo, gran berretto e voce d'orso,</l>
<l>in cui quanto più eri manigoldo</l>
<l>ne ritraevi onor, rispetto e soldo.</l></lg>
<lg>
<l>Ah se fosse quel tempo! per Milano</l>
<l>mi vederebbe correre severo</l>
<l>con tanto d'occhi in fronte e sciabla in mano,</l>
<l>gran flagello de' nobili e del clero,</l>
<l>ma quei tempo felice oggi è passato</l>
<l>e sol oggi il mio spirto è sviluppato.</l></lg>
<lg>
<l>Nè in oggi mancherebbermi i talenti</l>
<l>di volger pel rovescio la medaglia,</l>
<l>massime colli esempi ognor presenti</l>
<l>d'una quantità simil di canaglia</l>
<l>ch'oggi Gracchi corcarsi e all'indomani</l>
<l>Tigellini si alzar, Plauzi, Seiani.</l></lg>
<lg>
<l>Ma io troppo divergo dal cammino</l>
<l>che di far verso lei m'era proposto</l>
<l>e la cuffia le avrò rotta un tantino,</l>
<l>come è ben natural, dunque, ciò posto,</l>
<l>temp'è che sul sentier tosto mi metti</l>
<l>pel quale al labbro van del cuor gli affetti;</l></lg>
<lg>
<l>e le dica che l'amo di maniera</l>
<l>da correr per giovarle, se abbisogna,</l>
<l>a vendermi al lavor della galera,</l>
<l>a chiedere e accettar posto in Bologna,</l>
<l>od anche a rimanermene in eterno</l>
<l>come adesso impiegato subalterno.</l></lg>
<lg>
<l>Per difenderla poi farei prodezza</l>
<l>di cui non udirebbesi seconda.</l>
<l>Vorrei passare in forza ed accortezza</l>
<l>fin gli eroi della tavola rotonda</l>
<l>ed avere per lei sotto alle reni</l>
<l>Agramante, li Mori e i Saraceni.</l></lg>
<lg>
<l>Nè creda che il mio dire sia iperbolico.</l>
<l>Non esagero mai, poi, se prometto,</l>
<l>mantengo la parola da cattolico</l>
<l>cristiano onorato, e quel che ho detto</l>
<l>lo confermo di nuovo, e in fede etcettera</l>
<l>mi sottoscrivo, e poi chiudo la lettera.</l></lg>
</lg>
</div2>
<div2 type="poesia">
<head>41</head>
<lg type="non-definito">
<lg>
<l>Umilissimamente in ginocchione</l>
<l>le confesso, Signora, il mio peccato,</l>
<l>io sono un solennissimo poltrone,</l>
<l>mancator di parola, screanzato.</l>
<l>Insomma io sono proprio una bestiaccia</l>
<l>e me lo dico francamente in faccia.</l></lg>
<lg>
<l>Nè pretendo scusarmi, ancorchè sappia</l>
<l>che vizi tali son doti e retaggi</l>
<l>di persone di nobile prosappia,</l>
<l>di magistrati ed alti personaggi,</l>
<l>e benchè sappia che il non mantenere</l>
<l>la parola è un'azion da cavaliere.</l></lg>
<lg>
<l>No, mia Signora, che che il mondo dica</l>
<l>onde addombrare i vizi de' potenti,</l>
<l>in mia difesa io non l'adduco mica.</l>
<l>Io dell'ultima classe de' viventi</l>
<l>ho della plebe l'esclusivo dritto</l>
<l>di sentire il rimorso di un delitto.</l></lg>
<lg>
<l>Perciò, sapendo che ho mancato a lei</l>
<l>dopo tante promesse replicate,</l>
<l>arrossisco, vergognomi e offrirei</l>
<l>volontario il mio culo alle sferzate</l>
<l>piuttosto che soffrir l'onta e il rossore</l>
<l>di comparirle innanzi mancatore.</l></lg>
<lg>
<l>Ma che posso ora far perchè sia tolto</l>
<l>il mio peccato dalla sua memoria?</l>
<l>Le piace che componga alquanto il volto</l>
<l>e le intuoni una prece espiatoria?</l>
<l>Ebbene: eccomi qui più smunto e serio</l>
<l>del sovrano famoso del salterio.</l></lg>
<lg>
<l><emph>Salve</emph> donna Camilla tutta grazia</l>
<l>nel morale così come nel fisico,</l>
<l>sopra la quale il ciel mai non si sazia</l>
<l>versare i doni suoi, quantunque a risico</l>
<l>che gridin l'altre donne con mestizia:</l>
<l>A lei tutto, a noi niente? Oh che giustizia!</l></lg>
<lg>
<l><emph>Salve</emph> tu moglie di cotanto uomo,</l>
<l>raro e prezioso assai più de' brillanti</l>
<l>che compera e che vende in faccia al Duomo.</l>
<l><emph>Salve</emph> tu madre di campioni erranti,</l>
<l>valorosi più assai di mille squadre</l>
<l>alle tavole tonde ed alle quadre.</l></lg>
<lg>
<l><emph>Salve</emph> nipote di quel bravo zio,</l>
<l>generoso, leale, umano, nobile,</l>
<l>franco, grazioso, buon servo di Dio</l>
<l>e dell'isola d'Orta il più bel mobile.</l>
<l><emph>Salve</emph> tu madre delle tre ragazze</l>
<l>conservatrici delle buone razze.</l></lg>
<lg>
<l><emph>Salve</emph> tu madre d'altra figlia eletta,</l>
<l>tipo d'ogni più onesta costumanza,</l>
<l>che avrà marito quando men l'aspetta.</l>
<l><emph>Salve</emph> suocera tu d'una Costanza</l>
<l>che per sue forme e per buontà di cuore</l>
<l>è un fiore, un ananas d'ogni sapore.</l></lg>
<lg>
<l>Deh per virtù di questa settenaria</l>
<l>serie di gaudi, che t'inebrian l'alma,</l>
<l>una indulgenza accordami plenaria</l>
<l>e il mar dell'ira tua riponi in calma,</l>
<l><foreign lang="lat" rend="italic">quoniam pro meo peccato cogitavi</foreign></l>
<l><foreign lang="lat" rend="italic">et stratum meum lacrymis rigavi.</foreign></l></lg>
<lg>
<l>Orsù via dunque, i miei clamori ascolta</l>
<l><foreign lang="lat" rend="italic">meas omnesque iniquitates dele</foreign>,</l>
<l>e s'io torno a mancarti un'altra volta</l>
<l>s'estingua per me il sole e le candele,</l>
<l>o se il ciel mi concede di guardare</l>
<l>mi mostri sol de' conti da pagare.</l></lg>
<lg>
<l>Possa il sonno fuggirmi in quel momento</l>
<l>ch'alzo la gamba per montar sul letto,</l>
<l>o se pure che dorma è il ciel contento</l>
<l>sognar sempre mi faccia a mio dispetto</l>
<l>nuovo impiego più adatto, assai promesso</l>
<l>e sospirato indarno infino adesso.</l></lg>
<lg>
<l>Finalmente per sempre mi soscrivo</l>
<l>d'indomito appetito esser bersaglio,</l>
<l>senza denaro e di vivande privo,</l>
<l>ed a soffrir che mi si mostri in sbaglio</l>
<l>da chi non ben distingue le persone</l>
<l>per groppier di roletta o faraone.</l></lg>
<lg>
<l>Da tutto ciò, Camilla mia, tu vedi</l>
<l>quanto abborro e detesto il mio peccato,</l>
<l>perciò levo i ginocchi e m'alzo in piedi</l>
<l>persuaso che m'hai già perdonato,</l>
<l>anzi mi pare udirti dire: Oh bravo!</l>
<l>Tu sei de' gaudi miei proprio l'ottavo.</l></lg>
</lg>
</div2>
<div2 type="poesia">
<head>42</head>
<head>A MONSIGNOR STEFANO VESCOVO DI FAENZA E PATRIARCA NOMINATO DI VENEZIA.</head>
<lg type="sonetto">
<lg>
<l>Monscior Reverendissem, quell lodamm</l>
<l>come se fuss on'arca de sapienza</l>
<l>el me par tant parent del tavanamm</l>
<l>che asquas gh'el metti a caregh de conscienza.</l></lg>
<lg>
<l>Ma saal che se voo là inscì de baltramm</l>
<l>e no me metten minga in avvertenza</l>
<l>i lod d'on pari sò podeven famm</l>
<l>on scherz d'ona quaj brutta conseguenza?</l></lg>
<lg>
<l>Podeva sgonfiamm foeura con reson,</l>
<l>damm a d'intend de vess on bell ingegn</l>
<l>e famm toeù via intant per on mincion.</l></lg>
<lg>
<l>Tanto pù che paricc hin a sto segn</l>
<l>domà per on quaj gest de approvazion</l>
<l>de quaj Prenzep Arcadegh de Seregn.</l></lg>
</lg>
</div2>
<div2 type="poesia">
<head>43</head>
<head>FRAA ZENEVER.</head>
<lg type="non-definito">
<lg>
<l>Bagaj che sii amoros, che sii intendever,</l>
<l>deggià che gh'avii gust de damm a trà</l>
<l>vuj cuntav on bell cas de fraa Zenever</l>
<l>ch'el ve farà restà de mascabà.</l>
<l>Vel cunti senza franz nè saa nè pever</l>
<l>tal e qual l'hoo sentii anca mì a cuntà</l>
<l>l'ann passaa de sti dì da quell panscion</l>
<l>che predicava al Carmen la mission.</l></lg>
<lg>
<l>Avii donch de savè innanz a tuss coss</l>
<l>che fraa Zenever l'eva on bon vivan,</l>
<l>tutt scisger e buell, tutt carna e oss</l>
<l>col medemm fondator di Franzescan,</l>
<l>e ch'anzi, quell beato requiepposs</l>
<l>che adess goden in ciel sti duu cristian,</l>
<l>l'han quistaa insemma in l'istess loeugh tutt duu,</l>
<l>vun con l'offizzi e l'olter col cazzuu.</l></lg>
<lg>
<l>Ma per quant tutt e duu per santitaa</l>
<l>fudessen dò mosch bianch in religion,</l>
<l>impunemanch però voeuren che i fraa</l>
<l>gh'avessen pussee amor per el ratton;</l>
<l>se seva fraa anca mì già sarev staa,</l>
<l>dighi el coeur, dell'istessa opinion,</l>
<l>perchè in convent almanca fraa Zenever</l>
<l>quajcossa el ghe portava per la fever.</l></lg>
<lg>
<l>Deffatt, quand che lu el fava el cercador,</l>
<l>a furia de panzanegh e tabacch,</l>
<l>de coronn e maistaa coj pajett d'or</l>
<l>ogni esuss l'eva a cà a vojà i bissacch.</l>
<l>Sant Franzesch el podeva cantà in cor</l>
<l>sira e mattina fin che l'eva stracch,</l>
<l>che fin che lu el batteva la cattolega</l>
<l>l'eva franch l'interess della buccolega.</l></lg>
<lg>
<l>Oltra de tutt i sloffi di cercott</l>
<l>l'eva anch famos per cent olter cossett,</l>
<l>ciovè per giustà zent e braghee rott,</l>
<l>solassà, strappà dent, mett i coppett,</l>
<l>tajà caj, componn acqu, sugh e decott</l>
<l>per collegh, toss, bugnon, brusor de pett,</l>
<l>de moeud che i medegh per desperazion</l>
<l>el ciamaven padrin rompacojon.</l></lg>
<lg>
<l>Ma i fraa che hin semper fraa, e come fraa</l>
<l>no se diletten tant de cortesia,</l>
<l>giust appont per sta pocca abilitaa</l>
<l>pondegh anca sul goeubb l'infermaria,</l>
<l>e lu content e stracontent inguaa</l>
<l>che se gh'avessen daa la libraria,</l>
<l>el portava i duu pes con quell savor</l>
<l>che mì portarev quell de senator.</l></lg>
<lg>
<l>Oh chì inscì sì, el diseva el Missionari,</l>
<l>besognava vedell sto religios,</l>
<l>con pù gh'eva occasion de vess in l'ari</l>
<l>pussee el pareva ch'el fudess a spos.</l>
<l>Lu el vojava spuvin, vas, orinari,</l>
<l>com'el vojass di impoll d'oeuli de ros,</l>
<l>lu el nedrugava piagh, marsciur e crost</l>
<l>come el nedrugass quaj de coeus a rost.</l></lg>
<lg>
<l>Quand se trattava poeù de tend adree</l>
<l>a on ammalaa d'on maa de conseguenza</l>
<l>l'eva proppi offellee fa el tò mestee.</l>
<l>Fraa Zenever dov'eel? con reverenza</l>
<l>el gh'eva saldo lì del pè di pee</l>
<l>tutta la santa nocc anca in sentenza</l>
<l>de restà in del patton di settimann</l>
<l>dritt dritt come el battacc in di campann.</l></lg>
<lg>
<l>Ma el fà stringh della pell in di occasion</l>
<l>l'eva anmò direv squas on bescottin,</l>
<l>ch'el n'ha faa fin de quij, giurabaccon,</l>
<l>de fass cred sassinaa in di mezzanin!</l>
<l>E per quest sant Bernard el gh'ha reson</l>
<l>là in dove el tratta dell'amor divin</l>
<l>e che el dis ciar e nett, ve zitti el test,</l>
<l>che <foreign lang="lat" rend="italic">Amor quaedam sancta insania est</foreign>.</l></lg>
<lg>
<l>Adess mò i mee bagaj che cognossii</l>
<l>fraa Zenever con tutt i sò virtù,</l>
<l>stee quiett, demm a trà che sentirii</l>
<l>quell fatt che v'hoo promiss de cuntav sù.</l>
<l>Col dà a scolt, chi sa fors che no podii</l>
<l>deventà tanc Zenever come lu,</l>
<l>se de nò restarii tanci Gervas,</l>
<l>Baciocch, Michee, Pasqual, quell che Dio pias.</l></lg>
<lg>
<l>Ora sappiee che tra i tanc ammalaa</l>
<l>ch'el gh'ha avuu fraa Zenever per i man</l>
<l>gh'è capitaa ona voeulta on certo fraa</l>
<l>ch'el ciamaven fraa Sist de Fabrian.</l>
<l>L'eva Sist in sul fior della soa etaa,</l>
<l>e se dis che on trattin quand l'eva san</l>
<l>l'avarav daa de fà a tendegh adree</l>
<l>a on para de bottegh de prestinee.</l></lg>
<lg>
<l>Fraa Sist, che a colezion, a disnà, a scenna</l>
<l>e a tucc i marenditt, che inscì ghen fuss!</l>
<l>el ris'ciava là on stomegh de balenna</l>
<l>che l'avarav sbertii i ostregh col guss,</l>
<l>adess senza appetitt e senza lenna,</l>
<l>desf de stomegh e magher come on uss</l>
<l>el deslenguava in man de fraa Zenever</l>
<l>senza on dolor de coo nè on fil de fever.</l></lg>
<lg>
<l>I medegh e i zerusegh della cura,</l>
<l>avend faa i soeu rifless che, a no toccall,</l>
<l>el se inviava al babbi per vicciura,</l>
<l>e el marciava per posta a medegall,</l>
<l>han dezzis de lassagh alla natura</l>
<l>el scrupol de conscienza de coppall,</l>
<l>e se n'hin lavaa i man col streng i laver,</l>
<l>alzà i oeucc e scrusciass el coo in del baver.</l></lg>
<lg>
<l>Ma Zenever, per quella cognizion</l>
<l>ch'el gh'aveva del stomegh de fraa Sist,</l>
<l>el s'eva tolt l'impegn in religion</l>
<l>de fagh vedè ai dottor che gh'han stravist.</l>
<l>Tutt stà ch'el aggradissa el primm boccon,</l>
<l>el diseva, e vuj ess on becch fottrist</l>
<l>se adree vun l'olter nol redusi in cas</l>
<l>de mangiass i sciavatt in allabras.</l></lg>
<lg>
<l>E lì allon, fa sù insemma in d'on fagott</l>
<l>polver, pinol, triacch, elettuari,</l>
<l>impoll, groppitt, tollitt, mestur, decott,</l>
<l>e giò per el condutt del nezzessari!</l>
<l>E poeù mettegh al post de sti ciappott</l>
<l>di bon peccher de vin vecc, ordenari,</l>
<l>de quell però che scuffien tra de lor</l>
<l>quand fan capitol i definitor.</l></lg>
<lg>
<l>E poeù a furia de broeud e geladinn,</l>
<l>de rossumad leggier e de oeuv fresch,</l>
<l>de pantrid, de pappinn e de nozzinn</l>
<l>de zinivella fritta e pan todesch,</l>
<l>te l'ha redutt a segn de sbalordinn</l>
<l>perfina l'istess Pader sant Franzesch,</l>
<l>ch'el sclamava dì e nocc: <foreign lang="lat" rend="italic">Integram horum</foreign></l>
<l><foreign lang="lat" rend="italic">opto silvam habere juniperorum.</foreign></l></lg>
<lg>
<l>Ma fin chì gh'è nagott de stravagant,</l>
<l>me dirii, perchè hin coss che al dì d'incoeu</l>
<l>senza dass a d'intendes de vess sant</l>
<l>i fan all'Ospedaa fina i pezzoeu.</l>
<l>Sì: bona! bravi! Me rallegher tant,</l>
<l>savii nanmò nagotta i mee fioeu...</l>
<l>Ma basta... sentii questa, e sappiem dì</l>
<l>se i pezzoeu en fan anch lor de quist che chì.</l></lg>
<lg>
<l>Quand fraa Sist grazia al ciel l'è staa alla via</l>
<l>de fà ballà coj dent i duu polsitt,</l>
<l>Zenever saldo arent come l'ombria</l>
<l>nol fava che inzigagh tutt i petitt,</l>
<l>e gh'je scodeva tucc, fuss sansessia,</l>
<l>come fan i mamm grand coj biadeghitt,</l>
<l>savend che quell che pias nol fa descapit,</l>
<l>e che el proverbi el dis <foreign lang="lat" rend="italic">Nutrit quod sapit</foreign>.</l></lg>
<lg>
<l>Ma a forza de fregagh el culisseo,</l>
<l>sur sì mò che on bell dì ghe solta in ment</l>
<l>de vorè on pè de porch a scottadeo!</l>
<l>E Zenever dolz dolz e compiasent</l>
<l>el ghe respond col solet <foreign lang="lat" rend="italic">Laus Deo</foreign>,</l>
<l>e poeù el corr come on matt per el convent</l>
<l>a cercà on porch de quij de quatter pè,</l>
<l>ma de quatter, sì adess! ciappa, ch'el gh'è.</l></lg>
<lg>
<l>El resta suj sò duu come de strasc,</l>
<l>come in att de dà a trà a on'ispirazion,</l>
<l>poeù va in cusina, ranca on cortellasc,</l>
<l>regolzes fina al sedes el patton,</l>
<l>ciappa la straa pù curta a on cassinasc,</l>
<l>solta foss, scarpa sces, sforza on us'cion,</l>
<l>branca on bell porch per on pescioeu dedree</l>
<l>zanfeta! tajel via e scappa indree.</l></lg>
<lg>
<l>I sguagn del pover porch, e quij d'on tos</l>
<l>ch'eva staa testimonni dell'azion,</l>
<l>desseden on vespee de curios</l>
<l>che van innanz indree come in fonzion;</l>
<l>intant per el paes la corr la vos,</l>
<l>e la riva all'oreggia del patron</l>
<l>ch'el sent, e el ved el cas, e el buj, e el fumma</l>
<l>come la birra che va tutta in scumma.</l></lg>
<lg>
<l>E inscì cold cold de rabbia el va sul fatt</l>
<l>a cattà sant Franzesch proppi in personna,</l>
<l>e lì el comenza a scartagh giò bagatt,</l>
<l>disendegh adree robba bolgironna;</l>
<l>che ghe voeur olter che portà i zappatt,</l>
<l>el coo pelaa, el cuu biott e la coronna,</l>
<l>che predegà el degiun scoeudend a ôff</l>
<l>tutt i petitt con la reson del lôff.</l></lg>
<lg>
<l>Ch'el vegniss, e el vedess che sort de spass</l>
<l>el s'eva tolt con lu vun di soeu fraa...</l>
<l>Ch'el vegniss, el vedess e el giudicass</l>
<l>se no even canaj, lader de straa...</l>
<l>De moeud che a no sfondagh tutt dò i ganass</l>
<l>gh'è vorsuu la pascienza e l'umiltaa</l>
<l>d'on sant pazzifegh come on sant Franzesch,</l>
<l>se l'eva sant Ambroeus el stava fresch!</l></lg>
<lg>
<l>Ma Franzesch mansuett come on agnell</l>
<l>el ghe lassa con flemma svojà el goss,</l>
<l>el compassionna el stat del sò porscell,</l>
<l>el confessa anca lu ch'el fall l'è gross,</l>
<l>poeù el le ruzza alla porta inscì bell bell</l>
<l>promettendegh on mondo de bej coss,</l>
<l>e el se le cava infin dal brutt impacc</l>
<l>col saragh la pusterla in del mostacc.</l></lg>
<lg>
<l>A on pover capp de cà che gh'ha interess</l>
<l>de conservà i provecc d'ona fameja</l>
<l>ghe lassi on poo pensà s'el ghe rincress</l>
<l>a Franzesch el trovass in sta boreja!</l>
<l>Intant, per medegà el maa ch'è suzzess</l>
<l>col pel de quell che ha avuu sta bella ideja,</l>
<l>Dio el ghe ispira de ciamà a rassegna</l>
<l>tucc i fraa tant ratton che de colmegna.</l></lg>
<lg>
<l>Appenna sonaa el copp fiocchen i fraa</l>
<l>in di sal del capitol a ballocch,</l>
<l>chè quand se tratta de curiositaa</l>
<l>corraraven descolz suj articiocch.</l>
<l>Se setten: stan lì zitt, che no tran fiaa,</l>
<l>a vardà sant Franzesch che in ton pattocch</l>
<l>el ghe squaquara giò con pocch paroll</l>
<l>tutta la relazion de sto bell noll.</l></lg>
<lg>
<l>Paricc a sta borlanda comenzaven</l>
<l>a ninnà per la bila el taffanari;</l>
<l>paricc, inscambi, manch fogos tremaven</l>
<l>sulla cerca del vin che l'eva in l'ari;</l>
<l>paricc d'olter pù agher mormoraven</l>
<l>e faven di giudizzi temerari,</l>
<l>quand Zenever a on tratt el sbalza in mezz</l>
<l>e el rezzita assa brutta sto bell pezz.</l></lg>
<lg>
<l>Se in d'on paes cattolegh e roman</l>
<l>se stima pussee on porch che nè on fradell,</l>
<l>se la var manch la vitta d'on cristian</l>
<l>che ona strascia de gamba d'on porscell,</l>
<l>gh'avii reson, sont mì el razza de can,</l>
<l>sì, Reverendi Pader, sont mì quell,</l>
<l>tajee giò pur allegher la sentenza,</l>
<l>chè s'hoo faa el maa, faroo la penitenza.</l></lg>
<lg>
<l>Ma ve avvisi però ch'el fatt che hoo faa</l>
<l>l'hoo faa per scoeud i butti de fraa Sist,</l>
<l>per dà la vitta a on pover ammalaa,</l>
<l>a on omm similitudina de Crist,</l>
<l>l'hoo faa perchè el Signor me l'ha ispiraa,</l>
<l>perchè la mia passion l'è a fann de quist,</l>
<l>chè infin m'en vanti, e che poss ben vantammen</l>
<l>se quell che hoo faa l'hoo faa <foreign lang="lat" rend="italic">ad Dei gloriam: Amen</foreign>.</l></lg>
<lg>
<l>Ah Zenever! Zenever! Sti reson,</l>
<l>el sclama sant Franzesch, hin bonn, hin bej,</l>
<l>varen di copp in sù di milion,</l>
<l>ma chì in terra no paghen i porscej.</l>
<l>Ora però che l'è staa faa el scarpon</l>
<l>besogna giustall sù alla bella mej,</l>
<l>e perchè mò te pias de parlà inscì</l>
<l>fa on poo giust el piasè de giustall tì.</l></lg>
<lg>
<l>Fan l'ecco tucc i fraa alla provvidenza</l>
<l>e al mezz termen del Pader General,</l>
<l>e Zenever, che in punt de obbedienza</l>
<l>el corr ladin pussee d'on servizial,</l>
<l>appenna l'ha sentii la soa sentenza</l>
<l>el va a cercà el patron dell'animal,</l>
<l>e el le catta suj oeuv che l'eva adree</l>
<l>a dinn di Franzescan tant che sia assee.</l></lg>
<lg>
<l>E lì allon vagh adoss saraa addrittura</l>
<l>con di argument che tacchen alla pell,</l>
<l>con di pass de vangeli e de scrittura,</l>
<l>col paragon tra Sist e tra el porscell,</l>
<l>e el sa trovagh tant ben l'infilzadura</l>
<l>che d'on torrion che l'era del castell</l>
<l>in manch d'on ave e on gloria el me deventa</l>
<l>ona torr de lasagn e de polenta.</l></lg>
<lg>
<l>E Zenever ch'el ved la mudazion</l>
<l>che suzzed in quell'omm a oeucc battent,</l>
<l>el tocca via de longh de l'istess ton,</l>
<l>fin che tutt sbaguttii, tutt maccarent</l>
<l>el ghe se butta in terra in genoeuggion</l>
<l>e el le prega a aggradì e portà in convent</l>
<l>in segn de componzion vera e sincera</l>
<l>quell porscell de trè gamb tal e qual l'era.</l></lg>
<lg>
<l>Zenever trionfant e glorios</l>
<l>l'entra in convent cont el porscell in spalla.</l>
<l>Ghe fan cortegg intorna i religios,</l>
<l>che in st'occasion no ghe n'è vun che calla;</l>
<l>se canta on bell tedeum a sett vos,</l>
<l>e dopo in refettori la se scialla,</l>
<l>e se sent fina i fraa pù scompiasever</l>
<l>a sbraggià a tutt sbraggià: Viva Zenever!</l></lg>
<lg>
<l>Bagaj, ch'oltra a vess bravi e savi e bon,</l>
<l>sii timoraa de Dio e sii devott,</l>
<l>no lassev vegnì in coo la tentazion</l>
<l>de imità al dì d'incoeu sto fraa cercott,</l>
<l>perchè col codez de Napoleon,</l>
<l>all'articol tresent e vottantott,</l>
<l>ve costarav st'ispirazion divina</l>
<l>cinqu o des ann de ferr e la berlina.</l></lg>
</lg>
</div2>
<div2 type="poesia">
<head>44</head>
<lg type="sonetto">
<lg>
<l>Remirava con tutta devozion</l>
<l>vuna de sti mattinn in l'Ospedaa</l>
<l>el ritratt de Monteggia e l'iscrizion</l>
<l>che dis con pocch paroll tanc veritaa;</l></lg>
<lg>
<l>quand on tricch e tritracch sott al porton</l>
<l>el me presenta on asen mezz spellaa</l>
<l>ch'el fava on vòlt real cont el firon</l>
<l>per rampà sora in cort on ammalaa.</l></lg>
<lg>
<l>A sto pont tutt l'amor per la virtù</l>
<l>ch'el me ispirava quell dottor de sass</l>
<l>l'è andaa in fond di calcagn lu de per lu.</l></lg>
<lg>
<l>E hoo vist infin che i sciori no gh'han tort</l>
<l>quand se disen tra lor per confortass</l>
<l>che var pù on asen viv che on dottor mort.</l></lg>
</lg>
</div2>
<div2 type="poesia">
<head>45</head>
<lg type="sonetto">
<lg>
<l>Marcanagg i politegh secca ball,</l>
<l>cossa serv tanc descors, tance reson?</l>
<l>Già on bast infin di facc boeugna portall,</l>
<l>e l'è inutel pensà de fà el patron;</l></lg>
<lg>
<l>e quand sto bast ghe l'emm d'avè suj spall</l>
<l>eternament e senza remission</l>
<l>cossa ne importa a nun ch'el sia d'on gall,</l>
<l>d'on'aquila, d'on'oca, o d'on cappon.</l></lg>
<lg>
<l>Per mì credi che el mej el possa vess</l>
<l>el partii de fà el quoniam, e pregà</l>
<l>de no barattà tant el bast despess,</l></lg>
<lg>
<l>se de nò, col postà da on sit all'olter</l>
<l>i durezz di travers, reussirà</l>
<l>on spellament puttasca e nagott olter.</l></lg>
</lg>
</div2>
<div2 type="poesia">
<head>46</head>
<lg type="sonetto">
<lg>
<l>Sissignor, sur Marches, lu l'è marches,</l>
<l>marchesazz, marcheson, marchesonon,</l>
<l>e mì sont el sur Carlo Milanes,</l>
<l>e bott lì! senza nanch on strasc d'on <emph>Don</emph>.</l></lg>
<lg>
<l>Lu el ven luster e bell e el cress de pes</l>
<l>grattandes con sò comod i mincion,</l>
<l>e mì, magher e biott, per famm sti spes</l>
<l>boeugna che menna tutt el dì el fetton.</l></lg>
<lg>
<l>Lu senza savè scriv nè savè legg</l>
<l>e senza, direv squas, savè descor</l>
<l>el god salamelecch, carezz, cortegg;</l></lg>
<lg>
<l>e mì (destinon porch!), col mè stà sù</l>
<l>sui palpee tutt el dì, gh'hoo nanch l'onor</l>
<l>d'on salud d'on asnon come l'è lu.</l></lg>
</lg>
</div2>
<div2 type="poesia">
<head>47</head>
<lg type="sonetto">
<lg>
<l>Mò sissignor, no gh'hoo vergogna a dill,</l>
<l>hoo vorsuu ben anca a Napoleon,</l>
<l>e fina tant che l'è staa lu el patron</l>
<l>gh'hoo faa onor col servill, coll'obbedill;</l></lg>
<lg>
<l>e adess dighi, e sont pront a sostegnill,</l>
<l>ch'anca a Franzesch ghe vuj ben benonon.</l>
<l>Cazzo! el me paga, e sarev ben birbon</l>
<l>se avess minga de amall, de benedill!</l></lg>
<lg>
<l>E quest ghe provarà che mì i sovran</l>
<l>i rispetti, i obbedissi, e i lassi fà,</l>
<l>e ghe sont grato quand ghe mangi el pan.</l></lg>
<lg>
<l>Che infin poeù el voeur dì quest, che in del mè coeur</l>
<l>almanch quajcoss de bon ghe stà de cà,</l>
<l>che in del sò ghe stà fors quell che Dio voeur!</l></lg>
</lg>
</div2>
<div2 type="poesia">
<head>48</head>
<lg type="sonetto">
<lg>
<l>Carlo Porta poetta Ambrosian</l>
<l>no vorend vess creduu per on balloss,</l>
<l>prima perchè a sto mond el gh'ha quajcoss,</l>
<l>e poeù perchè el gh'ha minga el coo balzan,</l></lg>
<lg>
<l>el protesta e el deciara a tutt Milan</l>
<l>che tucc quij vers che gira e che dà adoss</l>
<l>a re, governa, prenzep e pess gross</l>
<l>no hin farina fada col sò gran;</l></lg>
<lg>
<l>e però el prega quij cagazibett</l>
<l>che ogni bott el battezen autor</l>
<l>a vess on freguin pussee discrett,</l></lg>
<lg>
<l>giacchè, per scriv sti bozzer de cavall,</l>
<l>no l'è nè on vis de cazz sul gust de lor,</l>
<l>nè el gh'ha come i lumagh la cà suj spall.</l></lg>
</lg>
</div2>
<div2 type="poesia">
<head>49</head>
<lg type="sonetto">
<lg>
<l>Quand per i stravaganz de la stagion</l>
<l>la campagna la va a fass sbolgirà,</l>
<l>ogni fedel zeocò subet el va</l>
<l>a toeussela con chi ghe fa passion.</l></lg>
<lg>
<l>I picch ghe l'han coj vizzi di patron,</l>
<l>i scrupolos col tropp amoreggià,</l>
<l>i sonaj col vorè filosofà,</l>
<l>i quamquam con la strada del Sempion,</l></lg>
<lg>
<l>i magatton col stomegh desquattaa,</l>
<l>i beatt coj bottegh avert in festa,</l>
<l>i pessee coj vegili trascuraa.</l></lg>
<lg>
<l>E i pret locch e stremii de la tempesta,</l>
<l>usand misericordia ai nost peccaa,</l>
<l>ghe l'han, savii con chi?... con quell che resta...</l></lg>
</lg>
</div2>
<div2 type="canto">
<head>50</head>
<head>TRADUZIONE DALL'«INFERNO» DI DANTE.</head>
<div3 type="canto">
<head rend="italic">Canto I</head>
<lg type="ottava">
<l>A mitaa strada de quell gran viacc</l>
<l>che femm a vun la voeulta al mond da là</l>
<l>me sont trovaa in d'on bosch scur scur affacc,</l>
<l>senza on sentee da podè seguità:</l>
<l>domà a pensagh me senti a vegnì scacc,</l>
<l>nè l'è on bosch inscì fazzel de retrà,</l>
<l>negher, vecc, pien de spin, sass, ingarbij</l>
<l>pesc che nè quell del barillott di strij.</l></lg>
<lg type="ottava">
<l>Quanto sia al cascià pussee spavent</l>
<l>in tra el bosch e la mort gh'è pocch de rid,</l>
<l>ma gh'eva anca el sò bon, vel cunti, attent.</l>
<l>Com'abbia faa a trovamm in quell brutt sid,</l>
<l>no savarev mò nanch tirall in ment:</l>
<l>soo che andava e dormiva, e i coss polid</l>
<l>in sto stat no je fan in suj festin</l>
<l>squas nanca i sonador de viorin.</l></lg>
<lg type="ottava">
<l>Ma, quand sont vegnuu a coo de quella vall</l>
<l>che la m'ha miss in coeur tanto spaghett,</l>
<l>me troeuvi al pè d'on mont che sora i spall</l>
<l>el gh'eva on farioeu d'or del pù s'cett</l>
<l>ch'el fava starnudà domà a vardall:</l>
<l>farioeu formaa daj ragg de quell pianett</l>
<l>che s'ciariss tucc i strad e menna dritt</l>
<l>tucc i vivent all'eccezion di orbitt.</l></lg>
<lg type="ottava">
<l>Allora m'è daa a loeugh on poo el folon</l>
<l>ch'el m'eva strasciaa el coeur in quella nocc</l>
<l>de spasem, de rottoeuri e de magon;</l>
<l>e istess come on bagaj che in del fà locc</l>
<l>el trà in ciapp ona tazza, o on quaj peston,</l>
<l>e el schiva tant e tant de toeù sù i strocc,</l>
<l>ch'el varda i ciapp e el pà cont ona ciera</l>
<l>ch'el resparmi di strocc nol ghe par vera,</l></lg>
<lg type="ottava">
<l>stremii anca mì l'istess, e fors pussee,</l>
<l>sbarloggiava quell bosch, quella vallada</l>
<l>dove alla Mort che ghe fa de campee</l>
<l>nessun prima de mì ghe l'ha friccada.</l>
<l>Lì me setti on fregui stracch de stà in pee,</l>
<l>e poeù rampeghi dopo ona fiadada</l>
<l>sul mont desert, in moeud che me pertocca</l>
<l>de tegnimm on genoeugg semper in bocca.</l></lg>
<lg type="ottava">
<l>Tè lì che appenna sù de quatter bricch</l>
<l>incontri faccia a faccia ona pantera</l>
<l>che cont duu oggiatter ross come barlicch</l>
<l>de coo a pee la me squadra, de manera</l>
<l>che sont staa per on scisger a fà el spicch</l>
<l>de trà a mont el mè pian voltand bandera,</l>
<l>chè mì a quij besti ghe la doo de vott</l>
<l>anca quand hin in piazza in d'on casott.</l></lg>
<lg type="ottava">
<l>Ma trattandes che l'eva de mattina,</l>
<l>che el sô el vegneva in sù con tucc quij stell,</l>
<l>tal e qual hin staa most dalla divina</l>
<l>bontaa el primm dì che el gh'è soltaa in cervell,</l>
<l>e trattandes che gh'eva in la marsina</l>
<l>on pistolott de fond, Sia pell per pell</l>
<l>(hoo ditt intrà de mì), l'è mej zollagh;</l>
<l>se la va a pell no poss che guadagnagh.</l></lg>
<lg type="ottava">
<l>Solta foeura in sto menter da ona tanna</l>
<l>vun de quij lion che inscambi de patì</l>
<l>com'i olter la fevera terzanna</l>
<l>patissen la manginna tutt i dì:</l>
<l>Bona nocc sur coragg! quest nol tavanna,</l>
<l>e el par ch'el corra giust contra de mì.</l>
<l>El ruggiss e el corr tant, che l'aria anch lee</l>
<l>per el gran fôff la ghe sgariss adree.</l></lg>
<lg type="ottava">
<l>Vens anch ona lovessa de maross</l>
<l>che l'ha faa viv suj gucc della gran gent,</l>
<l>magra, strasida de cuntagh i oss,</l>
<l>ma che la gh'eva picciuraa suj dent</l>
<l>el petitt de taccass proppi a tutt coss.</l>
<l>Costee coj oeucc la m'ha miss tant spavent</l>
<l>che hoo ditt tra de mì subet, N'occorrolter</l>
<l>i verz là inscima no ghj porti d'olter.</l></lg>
<lg type="ottava">
<l>Tal qual sospira, piang e se immagonna</l>
<l>on spiosser che ha vanzaa sossenn pescuzzi</l>
<l>quand ghe va incontra la comaa Ranzonna</l>
<l>a fagh pientà lì el frutt de tucc i struzzi;</l>
<l>reculaa anch mì da st'ultema bestionna</l>
<l>dava indree press a pocch con l'istess cruzzi,</l>
<l>e hoo daa indree tant che sont andaa a fornì</l>
<l>in d'on loeugh che l'è nocc anch de mezz dì.</l></lg>
<lg type="ottava">
<l>Quand ecco me compar on figurott,</l>
<l>cont ona vos scarpada de bordoeu,</l>
<l>che per vess on gran pezz ch'el dis nagott</l>
<l>gh'eva fors vegnuu rusgen el pezzoeu.</l>
<l>Sont restaa lì de preja tutt a on bott,</l>
<l>ma denanz che l'andass a fà i fatt soeu:</l>
<l>Fermet, ghe dighi, siet mò on'ombra o on omm,</l>
<l>juttem, che te fee on tratt de galantomm.</l></lg>
<lg type="ottava">
<l>Seva anch mì on omm grand, gross e scopazzuu,</l>
<l>el respond, ma sont mort che l'è lì ajbella;</l>
<l>even Lombard e Mantovan tutt duu</l>
<l>quij che m'ha daa stat, vitta e parentella;</l>
<l>Giulli ai mee dì el s'è francaa in man 'l cazzuu;</l>
<l>sott a August galantomm vera ponzella</l>
<l>hoo vivuu a Romma ai temp di Dia infamm...</l>
<l>Se no te me fee el nomm te see on salamm.</l></lg>
<lg type="ottava">
<l>Voeutt de pù?... Te diroo ch'hoo faa el bosin</l>
<l>e che hoo scritt on poemma, ma sul sciall,</l>
<l>sora Eneja e el foeugh d'Illi in vers latin,</l>
<l>e te diroo che voreva anch brusall</l>
<l>per ghignon de no avell faa in meneghin.</l>
<l>Ma tì eet traa on buj a tornà indree in sta vall</l>
<l>inscambi d'andà inscima alla montagna</l>
<l>dove gh'è el ver paes della cuccagna?</l></lg>
<lg type="ottava">
<l>Oh santissima Vergin del Rosari!</l>
<l>chi m'avarav mai ditt (esclami fort)</l>
<l>che in d'on loeugh inscì brutt e solitari</l>
<l>avess de fà on inconter de sta sort!</l>
<l>Tì Vergilli scrittor che no gh'ha pari?</l>
<l>Tì di poetta onor, lumm e confort?</l>
<l>Ah de st'inconter possa avenn profitt,</l>
<l>almanca per l'amor che hoo avuu ai toeu scritt!</l></lg>
<lg type="ottava">
<l>Despoeù cont el coo bass come on novizzi</l>
<l>ghe disi rispettos: Tì te seet staa</l>
<l>quell che m'ha insegnaa a scriv con del giudizzi,</l>
<l>e l'è tò se gh'hoo in zucca on sgrizz de saa!</l>
<l>Sia tò anca el liberamm de sto stremizzi</l>
<l>ch'el m'obblega tremand a voltà straa!</l>
<l>Descasciem quell bestion che me spaventa,</l>
<l>e fa trentun deggià che t'ee faa trenta.</l></lg>
<lg type="ottava">
<l>Diseva, e trava lacrem de sta posta,</l>
<l>quand Vergilli el respond: Sent el mè Dant,</l>
<l>gh'è on'oltra straa de schivà la battosta</l>
<l>e scappà da sto sit che te noeus tant;</l>
<l>gh'è on'oltra straa che la par fada apposta</l>
<l>per andà inscima al mont anch tant e tant</l>
<l>e impippass della bestia che la sbranna</l>
<l>tucc quij che passa arent alla soa tanna.</l></lg>
<lg type="ottava">
<l>La gh'ha proppi costee el maa della lova,</l>
<l>e paccia e paccia e paccia, no el l'ha nanch</l>
<l>el paccià in bocca che 'l ghe va in la cova,</l>
<l>e la ghe batt semper pussee in di fianch.</l>
<l>Paricc besti se cobbien con sta scrova,</l>
<l>pussee s'en cobbiarà, se tarda almanch</l>
<l>a vegnì on zert livree, che soo poeù mì,</l>
<l>e ch'el ven giusta per stringalla lì.</l></lg>
<lg type="ottava">
<l>Quest l'è on can de Verona, e no l'è on can</l>
<l>da dagh on oss in bocca e mandà a spass.</l>
<l>Quand ghe stà del sò onor, nol cura el pan,</l>
<l>s'el fuss anca mojaa dent in del grass:</l>
<l>magara inscì quaj nost Ambrosian</l>
<l>a sto can de Verona el somejass,</l>
<l>che l'or nol gh'avarav tanto dessù</l>
<l>su l'amor, la sapienza e la vertù.</l></lg>
<lg type="ottava">
<l>Costuu de Italia el salvarà quell tocch</l>
<l>ch'ha faa andà Nis e Eurial in partendel</l>
<l>a fà on salud al tredes de tarocch,</l>
<l>tant quant Turno e Camilla per defendel;</l>
<l>e el farà tant sto can che a pocch a pocch</l>
<l>el casciarà el bestion, bojand, mordendel,</l>
<l>in l'inferno de dove el dè el sghimbiett</l>
<l>quand l'invidia la gh'ha smollaa el collett.</l></lg>
<lg type="ottava">
<l>Ma puttost che stà chì come on lizon</l>
<l>a fa mì de per mì castij in aria</l>
<l>l'è manch maa che te faga el Ciceron,</l>
<l>che te compagna, e che intrattant me svaria:</l>
<l>ven che te vuj menà a cà de Pluton</l>
<l>a sentì ziffol, vers, che storniss l'aria,</l>
<l>e a vedè di anem trist ona missoeulta</l>
<l>che domanden la mort on'oltra voeulta.</l></lg>
<lg type="ottava">
<l>E poeù t'en vedaree paricc de quij</l>
<l>che gh'han i ciapp sul foeugh, eppur no sbrotten,</l>
<l>perchè speren quij spasem de fornij,</l>
<l>e on poo per voeulta intant in ciel scamotten;</l>
<l>se mai poeù te soltass in coo di grij</l>
<l>d'andà lassù a vedè come sgazzotten,</l>
<l>mì te lassaroo in man col bon profazza</l>
<l>d'on pussee bravo servitor de piazza.</l></lg>
<lg type="ottava">
<l>Per mì d'andà lassù hoo scuccaa badia,</l>
<l>chè el Resgiô de quell loeugh el m'ha bandii</l>
<l>perchè n'hoo mai savuu ch'el fudess Dia</l>
<l>unegh e in l'istess temp ch'el fudess trii:</l>
<l>da quell loeugh là lu el ten tutt coss in bria,</l>
<l>là el comanda a bacchetta e l'è ubbedii,</l>
<l>e beatt quell tantin de mond cristian</l>
<l>che per rivagh el gh'ha la carta in man.</l></lg>
<lg type="ottava">
<l>Come l'è inscì, ghe disi, te scongiuri</l>
<l>per quell Dio che no t'ee mai cognossuu.</l>
<l>Levem prest de sto loeugh de mal inguri,</l>
<l>menem giò tra quij trist pesc imbattuu,</l>
<l>che pensand che despoeù voo in ciel te giuri</l>
<l>che la camisa no me tocca el cuu:</l>
<l>fa prest... El va, mì ghe tabacchi adree</l>
<l>col pass pù curt per no schisciagh i pee.</l></lg>
</div3>
</div2>
<div2 type="poesia">
<head>51</head>
<lg type="sonetto">
<lg>
<l>Hoo leggiuu paricc voeult e releggiuu</l>
<l>quij rimm ch'el m'ha imprestaa del Pelliscion,</l>
<l>e m'hin minga piasuu, ma strappiasuu,</l>
<l>e poss digh ch'el m'ha faa on gran regalon.</l></lg>
<lg>
<l>E aben con sto confront me sia accorgiuu</l>
<l>che mi sont on bosin di mee mincion</l>
<l>tant e tant sont content perchè hoo veduu</l>
<l>che l'è anmò viv l'onor di buseccon.</l></lg>
<lg>
<l>Quell l'è on omon dedrizz! Quell l'è on poetta!</l>
<l>Che idej bizzar ch'el gh'ha, che fantasia!</l>
<l>Come el maneggia ben la foresetta!</l></lg>
<lg>
<l>Eppur, con tutt ch'el taja fin sull'oss,</l>
<l>l'ha riduu el Zucch, e ridi la part mia</l>
<l>anch mì che cont i zucch gh'entri on quaj coss.</l></lg>
</lg>
</div2>
<div2 type="poesia">
<head>52</head>
<lg type="sonetto">
<lg>
<l>L'è ona cossa per cristo curiosa</l>
<l>a vedè desperass tanti marì</l>
<l>quand i sò donn ghe sfighen lì ona tosa</l>
<l>inscambi d'on bambin cont el pipì.</l></lg>
<lg>
<l>Eppur quist hin tutt gent ch'han tolt la sposa,</l>
<l>che han besogn de la figa pù de mì,</l>
<l>che scorlissen miee, puttann, morosa,</l>
<l>che s'infighen insomma tutt el dì.</l></lg>
<lg>
<l>Costor, per cristo!, fan vedè d'ess senza</l>
<l>la gratitudin giusta per la potta</l>
<l>e d'avegh in quel loeugh la providenza.</l></lg>
<lg>
<l>Quella che in forza di soeu sant decrett</l>
<l>la se serv giust d'ona figascia rotta</l>
<l>per fà la recasciada di fighett.</l></lg>
</lg>
</div2>
<div2 type="poesia">
<head>53</head>
<head>ALL'EX CAPPUCCINO COSTANTINO LONGARETTI CHE,<lb/> VILLEGIANDO DA TOMMASO BUSSI SUL LAGO D'ORTA, MANDÒ AL<lb/> PORTA UN CESTO DI DRESSI</head>
<lg type="non-definito">
<lg>
<l>Grazie, grazie, o Reverendo,</l>
<l>de' tuoi merli, de' tuoi tordi,</l>
<l>ma più ancor perché comprendo</l>
<l>ch'io non sfuggo a' tuoi ricordi:</l></lg>
<lg>
<l>ché, sebben da me discosto</l>
<l>vivi i dì, grati e felici,</l>
<l>il tuo cuor sta saldo al posto,</l>
<l>vòlto sempre ai primi amici,</l></lg>
<lg>
<l>Quanto ai tordi, quanto ai merli</l>
<l>eran pingui, freschi, sani</l>
<l>che una gioia era il vederli,</l>
<l>il palparli colle mani;</l></lg>
<lg>
<l>ma la gioia la più intensa</l>
<l>quella fu de' convitati</l>
<l>allorquando sulla mensa</l>
<l>caldi caldi fur poggiati.</l></lg>
<lg>
<l>Volti in candide indumenta</l>
<l>con lardosa maestà</l>
<l>sedean sopra una polenta</l>
<l>come i turchi sui <emph>sophà</emph></l></lg>
<lg>
<l>e l'olezzo che d'intorno</l>
<l>svolazzava a' commensali</l>
<l>non aveva invidia un corno</l>
<l>de' profumi orientali.</l></lg>
<lg>
<l>Ti ricordi sulla scena</l>
<l>d'aver visto come ratte</l>
<l>ad un cenno, a un fischio appena</l>
<l>son le tele a noi sottratte?</l></lg>
<lg>
<l>Tal disparve in un istante</l>
<l>quel trionfo agli occhi nostri</l>
<l>né rimaseci d'inante</l>
<l>fuor che un monte d'ossa e rostri;</l></lg>
<lg>
<l>ma allor quando poi da' ceffi</l>
<l>la contenta comitiva</l>
<l>tolse i baffi ed i sberleffi</l>
<l>scoppiò fuori in questi evviva:</l></lg>
<lg>
<l>Viva il bravo ex Francescano</l>
<l>che non è più de' <emph>balordi</emph></l>
<l>se ci dona a larga mano</l>
<l>buoni merli e buoni tordi!</l></lg>
<lg>
<l>Gli risani il ciel pietoso</l>
<l>quei polmoni semi offesi,</l>
<l>onde schivo di riposo</l>
<l>prema i monti più scoscesi</l></lg>
<lg>
<l>e s'inoltri in quei recessi,</l>
<l>ove astuto il cacciatore</l>
<l>alli tordi, ai merli, ai dressi</l>
<l>tende il laccio ingannatore,</l></lg>
<lg>
<l>onde possa... Ma qui taccio,</l>
<l>ché non vuò che il mio Tommaso</l>
<l>creda ascoso un altro laccio</l>
<l>sotto quel ch'io parlo a caso.</l></lg>
<lg>
<l>E Tommaso, quell'Angelico</l>
<l>mio dottor del venerdì,</l>
<l>che me pasce ognor famelico,</l>
<l>con ragion può dir così,</l></lg>
<lg>
<l>ma a te sagra reverenza</l>
<l>della razza questuaria</l>
<l>starà a carco di coscienza</l>
<l>l'induzione temeraria,</l></lg>
<lg>
<l>né alcun papa al caso fora</l>
<l>di levarti gli interdetti,</l>
<l>se a piantar de' becchi ancora</l>
<l>in mia casa ti permetti;</l></lg>
<lg>
<l>ma poiché dagli incidenti</l>
<l>fu Tommaso tratto in scena</l>
<l>vi si fermi, e s'accontenti</l>
<l>che rivolga a lui la vena,</l></lg>
<lg>
<l>onde s'abbia quel tributo</l>
<l>d'amor vero e giusta stima,</l>
<l>quell'abbraccio e quel saluto</l>
<l>con cui termino la rima.</l></lg>
</lg>
</div2>
<div2 type="poesia">
<head>54</head>
<head>BRINDES SCRITT ALL'OSTARIA DELLA ZITTAA A ON DISNÀ DE ALLEGRIA.</head>
<lg type="non-definito">
<lg>
<l>Mì ve preghi a despensamm</l>
<l>dal fà vers in suj duu pee,</l>
<l>perché, minga per lodamm,</l>
<l>in sto gener sont tripee:</l>
<l>stanti a fai settaa polid,</l>
<l>figurev poeù inscì suj did.</l></lg>
<lg>
<l>Paricc voeult per allegria</l>
<l>in sul fin d'on quaj disnà</l>
<l>hoo provaa a mollà la bria</l>
<l>al mè ingegn per fall trottà;</l>
<l>ma el bell trott l'è staa trii pass</l>
<l>e poeù traccheta fermass.</l></lg>
<lg>
<l>E el bell frutt che n'hoo cavaa</l>
<l>de sti mee speculazion</l>
<l>l'è staa quell d'ess saludaa</l>
<l>per el primm re di mincion.</l>
<l>Nò, nò, nò, me catten pù,</l>
<l>vuj dì pesc, ma pensagh sù.</l></lg>
</lg>
</div2>
<div2 type="poesia">
<head>55</head>
<head>AKMETT A' SS.<hi rend="sup">ri</hi> SOCI DEL CASINO IL GIORNO PRIMO DELL'ANNO 1814.</head>
<lg type="sonetto">
<lg>
<l>Sciori, che scusen se el pover Akmett</l>
<l>l'è de capp a seccagh anmò i perdee,</l>
<l>ma in sto porch de sto tredes malarbett</l>
<l>per tasé boeugnarav vess on mortee.</l></lg>
<lg>
<l>Col pan tant car, con bon mercaa i spazzett,</l>
<l>cont i ficc che gh'han sù quel pocch asee,</l>
<l>coj fioeu e la miee (con pocch respett),</l>
<l>come se fà a tasè senza danee?</l></lg>
<lg>
<l>Come se fa a tasè, quand el Natal</l>
<l>che l'è on'operazion de gran ressorsa</l>
<l>in st'ann del tredes l'è mò andada mal?</l></lg>
<lg>
<l>Ah, s'el torna a seccaj l'è per reson</l>
<l>ch'el spera de guarì del maa de borsa</l>
<l>col presentass alla circonscision.</l></lg>
</lg>
</div2>
<div2 type="poesia">
<head>56</head>
<head>DECIARAZION DE AKMETT, IN OCCASION CHE TUCC I SOZZI DEL CASIN DOMANDAVEN PERCHÈ GH'AVESSEN MISS STO SORANOMM.</head>
<head rend="italic">Quartin</head>
<lg type="non-definito">
<lg>
<l>Anca sì ben che gh'abbia nomm Akmett</l>
<l>me deciari però bon cristian,</l>
<l>cattolegh, apostolegh e roman,</l>
<l>fedel mincion che no me calla on ett.</l></lg>
<lg>
<l>Hoo domandaa a paricc perché percomm</l>
<l>han vorsuu nominamm compagn d'on bracch</l>
<l>tucc m'han daa di reson, ma hin reson fiacch</l>
<l>chè nessun sa el perché gh'abbia sto nomm.</l></lg>
<lg>
<l>Gh'è staa vun ch'el m'ha ditt che l'è perchè</l>
<l>gh'hoo on'ideja sul gust oriental,</l>
<l>come se ved deffatt in suj vental</l>
<l>e in suj basgiann antigh di canapè!</l></lg>
<lg>
<l>On olter el m'ha ditt che l'è per via</l>
<l>che bevi come on turch, e che voo in gippa.</l>
<l>On olter perché gh'hoo on mostacc de pippa,</l>
<l>de quij pipp che provegnen de Turchia.</l></lg>
<lg>
<l>Finalment hoo daa dent in d'on bacilla</l>
<l>ch'el sosten ch'even turch i mee parent,</l>
<l>che han traa insemma on besasc d'on falliment</l>
<l>e hin scappaa dalla Mecca senza pilla.</l></lg>
<lg>
<l>Mì però che no en soo on cazz della Mecca</l>
<l>poss provà a tutt el mond coj cart in man</l>
<l>che sont nassuu e staa battezzaa in Milan</l>
<l>coll'acqua del Fossaa che gira in Zecca.</l></lg>
</lg>
</div2>
<div2 type="poesia">
<head>57</head>
<head>A CERTI FORESTEE CHE VIVEN IN MILAN E CHE NE SPARLEN.</head>
<head rend="italic">Ode</head>
<lg type="non-definito">
<lg>
<l>Merda ai vost ariezz</l>
<l>marcanaggi pajasc de forastee!</l>
<l>Andee foeura di pee,</l>
<l>tornee pù per on pezz,</l>
<l>fenela sta regina di finezz!</l></lg>
<lg>
<l>I avessem nanca vist</l>
<l>col fagottell sott sella a intrà in Milan</l>
<l>biott, descolz, a pescian,</l>
<l>magher, umel e trist,</l>
<l>sti gran bondanz, sti malarbetti crist!</l></lg>
<lg>
<l>Hin staa chì, s'hin faa sù</l>
<l>lenc e petard col noster cervellaa,</l>
<l>che abonora el gh'ha faa</l>
<l>slongà el coll come i grù,</l>
<l>e adess, porconi, el ghe fa ingossa anch lu!</l></lg>
<lg>
<l>Nun pover buseccon</l>
<l>se semm strengiuu in di cost per fagh el loeugh</l>
<l>de scoldass al nost foeugh,</l>
<l>e lor cont el carbon</l>
<l>se spassen via a tengen el muson!</l></lg>
<lg>
<l>Merda, ve torni a dì,</l>
<l>marcanaggi pajasc de forastee!</l>
<l>Andee foeura di pee,</l>
<l>e innanz de tornà chì</l>
<l>specciee deprima che vel diga mì.</l></lg>
<lg>
<l>E chi hin sti forestee</l>
<l>che se la scolden tant contra Milan?</l>
<l>Hin Chines, hin Persian?</l>
<l>Sur nò: hin tutt gent chì adree,</l>
<l>hin d'Italia anca lor... Peh! la minee!</l></lg>
<lg>
<l>O Italia desgraziada,</l>
<l>cossa serv andà a toeulla cont i mort</l>
<l>in temp che tutt el tort</l>
<l>de vess inscì strasciada</l>
<l>l'è tutt de <emph>Tì</emph>, nemisa toa giurada!</l></lg>
<lg>
<l>Sur sì, se te seet senza</l>
<l>legg e lenguacc, se tutt hin forestee</l>
<l>i tò usanz, i mestee,</l>
<l>se a dilla in confidenza</l>
<l>te tegnen i dandinn, l'è Providenza.</l></lg>
<lg>
<l>E fin ch'el natural</l>
<l>nol te giusta on deluvi o on terremott</l>
<l>l'ess inscì l'è nagott,</l>
<l>mej i Turch coj soeu pal</l>
<l>che l'invidia e i descordi nazional.</l></lg>
<lg>
<l>Ma stemm alla reson:</l>
<l>eel sto porch d'on paes che ve despias?</l>
<l>Lassell in santa pas;</l>
<l>andemm, spazzetta, allon!</l>
<l>V'emm forsi ligaa chì per i mincion?</l></lg>
<lg>
<l>Alto donca, tabacch!</l>
<l>Andee foeura di ball sanguededì!</l>
<l>Già che podem guarì</l>
<l>la piaga del destacch</l>
<l>forsi mej col butter che coj triacch!</l></lg>
</lg>
</div2>
<div2 type="poesia">
<head>58</head>
<head>BRINDES DE MENEGHIN A L'OSTARIA PER L'ENTRADA IN MILAN DE SOVA S.C. MAISTAA I.R.A. FRANZESCH PRIMM IN COMPAGNIA DE SOVA MIEE L'IMPERATRIZ MARIA LUVISA.</head>

<lg type="non-definito">
<lg>
<l>Alto allon, trinche vain, trinche vain!</l>
<l>Portee scià mezz e zain — e peston,</l>
<l>trinche vain, trinche vain, prest, allon!</l>
<l>Mì denanz de mia trippa voller</l>
<l>d'ogni sort de caraff, de biccer,</l>
<l>mì voller metter surba in vassell</l>
<l>e vodara cantina a Perell!</l>
<l>Ah che bev! Ah che bev che vuj fà,</l>
<l>vuj sgonfiamm,</l>
<l>vuj negamm — vuj s'cioppà,</l>
<l>vuj scarpamm,</l>
<l>sgarbellamm — col cantà,</l>
<l>col fà eviva</l>
<l>al <hi rend="sc">gran mètter</hi> che riva,</l>
<l>al <hi rend="sc">patron</hi>, car carasc, bon <hi rend="sc">patron</hi>,</l>
<l>ch'el ven scià con la brocca d'oliva,</l>
<l>senza ruzz, nè sparad, nè baccan,</l>
<l>a proved ai besogn de Milan.</l>
<l>Alto allon, trinche vain, trinche vain!</l>
<l>Portee scià mezz e zain — e peston,</l>
<l>trinche vain, trinche vain, prest, allon!</l>
<l>Se i speranz della pas ses agn fa</l>
<l>m'han faa bev a sto post tanto vin</l>
<l>de fà corr di barchitt, di molin,</l>
<l>tanto mej l'è incoeu el dì de boffà,</l>
<l>de spongà,</l>
<l>de sugà,</l>
<l>de negà,</l>
<l>chè la pas no la manca — l'è franca,</l>
<l>chè l'è chì, che la pò pù scappà.</l>
<l>Alto donch, trinche vain, scià del vin!</l>
<l>ch'el mè stomegh l'è secch come on ciod,</l>
<l>scià on martin</l>
<l>de Buscaa, ch'el vuj god</l>
<l>con savor</l>
<l>in onor — del <hi rend="sc">patron</hi>!</l>
<l>Quest l'è bon!</l>
<l>Cara, cara, che fior</l>
<l>de bobô — che l'è quest! Oh che gust!</l>
<l>Glô, glô, glô — Benedetta la terra</l>
<l>de Buscaa, di contorna de Bust,</l>
<l>che ve staga lontana la guerra,</l>
<l>che i tempest, i stravent, la scighera</l>
<l>vaghen tucc a pestass in brughera.</l></lg>
<lg>
<l>Viva semper quell patron</l>
<l>che manten — grass el terren,</l>
<l>ch'el sa spend in piantagion</l>
<l>e in repar quell che conven,</l>
<l>che l'è giust cont i pajsan,</l>
<l>che in del spend el va corriv,</l>
<l>che ai fattor el liga i man,</l>
<l>ch'el sa viv e lassà viv!</l>
<l>Viva semper quell patron</l>
<l>che va, ved, e che proved,</l>
<l>che sa cred ai relazion</l>
<l>quell ch'el cred de podè cred!</l></lg>
<lg>
<l>Ogni sces a on patron su sto taj</l>
<l>la deventa ona vigna pientada,</l>
<l>sgrazzononn d'ugonona inscì fada</l>
<l>da stantà col stanghett a portaj.</l>
<l>A on patron de sta sort tucc i ugh</l>
<l>ghe fan vin, ghe van tucc in cantina:</l>
<l>nissun grippa, nissun fa pacciugh,</l>
<l>hin inutel i ciav sulla spina.</l>
<l>Donch glô, glô — Viva viva el <hi rend="sc">resgiô</hi></l>
<l>gloria e onor di Lombard, di Todesch,</l>
<l>donch glô, glô — Viva viva <hi rend="sc">franzesch</hi>!</l>
<l>L'è <hi rend="sc">franzesch</hi> quell patron — tanto bon,</l>
<l>tucc el san, el san tucc che l'è lu</l>
<l>quell patron caregh ras de vertù,</l>
<l>ch'el ven scià senza ruzz nè baccan</l>
<l>a proved ai besogn de Milan!</l></lg>
<lg>
<l>Ohè baroni,</l>
<l>brugnoni,</l>
<l>slandroni!</l>
<l>Pientamm chì</l>
<l>giuradì!</l>
<l>de parmì</l>
<l>on trattin</l>
<l>col martin</l>
<l>senza vin?</l>
<l>On intort</l>
<l>de sta sort</l>
<l>al bosin?</l>
<l>Prest canaj,</l>
<l>razzapaj,</l>
<l>Mort o Vin!</l></lg>
<lg>
<l>Pas, pas, pas — che l'è chì lu el bombas.</l>
<l>Canegraa — del Modron?...</l>
<l>Sanguanon!</l>
<l>Pas, pas, pas —</l>
<l>hoo fallaa — i mee brugnon.</l>
<l>Che Toccaj, che Alicant, che Sciampagn,</l>
<l>che pacciugh, che mes'ciozz forester!</l>
<l>Vin nostran, vin di noster campagn,</l>
<l>ma legittem, ma s'cett, ma sinzer,</l>
<l>per el stomegh d'on bon Milanes</l>
<l>ghe va robba del noster paes.</l>
<l>Nun che paccem del bell e del bon,</l>
<l>fior de manz, de vedij, de cappon,</l>
<l>fior de pan, de formaj, de butter,</l>
<l>no emm besogn de fà el cunt coj biccer,</l>
<l>e per quest la gran mader natura</l>
<l>la s'è tolta la santa premura</l>
<l>de vojann giò de bev col boccaa</l>
<l>fior de scabbi passant e salaa,</l>
<l>fior de scabbi mostos e suttir</l>
<l>di nost vign, di nost ronch, di nost fir.</l>
<l>Vin nostran, vin nostran, torni a dì,</l>
<l>de trincà col coeur largh e a memoria,</l>
<l>chè di vin forestee la gran boria</l>
<l>per el pù la va tutta a fornì</l>
<l>in d'on pôff, fumm e scumma, e bott lì!</l></lg>
<lg>
<l>Ma ovej là! giust mò lu sur Perell,</l>
<l>scià on bon fiaa de vinett, ma de quell</l>
<l>savorii, limped, luster e s'cett</l>
<l>che se catta suj ronch del Gergnett.</l>
<l>Con sto scabbi, che in pont de lejal</l>
<l>l'è el retratt del nost coeur tal e qual,</l>
<l>gh'hoo intenzion — de intonà ona canzon</l>
<l>in onor della nostra <hi rend="sc">patrona</hi></l>
<l>che poeù infin, se l'è bella, l'è bona,</l>
<l>se l'è dolza, graziosa — e giusosa,</l>
<l>foo el mè cunt che l'è on rasol anch lee</l>
<l>d'ona vit — ben sciarnida — e scialosa,</l>
<l>insedida — e cressuda in sto sit</l>
<l>grazia all'aria e all'influss del Verzee!</l>
<l>Scià — manch ciaccer, vint, trenta caraff!</l>
<l>Paghi mì — chi voeur bev vegna chì,</l>
<l>chi voeur bev, presto chì — paghi mì!</l>
<l>Creppa, s'cioppa in sto dì — l'avarizia,</l>
<l>e che viva la pas, l'amicizia.</l>
<l>Alto andemm —</l>
<l>sù sbraggemm — sù cantemm,</l>
<l>che la sòlfa l'è questa che chì,</l>
<l>alto là! intoni mì — citto lì.</l></lg>
<lg>
<l>Viva, viva la nostra <hi rend="sc">patrona</hi>,</l>
<l>buseccona</l>
<l>tant lee come nun,</l>
<l>che intuitù</l>
<l>de bellezza e virtù</l>
<l>per brio bacco le zed a nissun!</l></lg>
<lg>
<l>St'anemina del ciel delicada,</l>
<l>destinada</l>
<l>a stà ai fianch del <hi rend="sc">patron</hi>,</l>
<l>l'è el retratt</l>
<l>de la pas che l'è in att</l>
<l>de fà a sciosc con la giusta reson.</l></lg>
<lg>
<l>Dopo i torber, i guaj, la deslippa</l>
<l>che la pippa</l>
<l>n'han rott per tant ann,</l>
<l>lee la ven</l>
<l>come l'arco balen</l>
<l>a prometten la fin di malann.</l></lg>
<lg>
<l>Viva, viva la nostra <hi rend="sc">resgiôra</hi></l>
<l>protettora</l>
<l>di bon Milanes,</l>
<l>no gh'è ben</l>
<l>fin ch'el ciel le manten</l>
<l>che nol poda sperà el nost paes.</l></lg>
<lg>
<l>Car vinitt del Monsciasch savorii</l>
<l>che gh'avii</l>
<l>giustaa el stomegh de tosa,</l>
<l>tornee adess</l>
<l>a giustaghel l'istess,</l>
<l>conservenn la soa vitta preziosa!</l></lg>
<lg>
<l>Trinche vain, trinche vain, prest, allon!</l>
<l>che l'è inscì che forniss la canzon.</l></lg>
<lg>
<l>Puntum chì: adess ghe voeur on crostin</l>
<l>tant per romp, per destingu vin de vin...</l>
<l>Cribbi! cribbi! che pan piscinin!</l>
<l>Hin pù grand i paroll de la metta,</l>
<l>hin pù gross i botton del Lapouff,</l>
<l>se me catta ona famm de poetta,</l>
<l>m'en sgandolli on mezz gerla in d'on bouff.</l>
<l>Ma andemm là — che la pas, ch'el <hi rend="sc">patron</hi></l>
<l>el ven chì a sigillann in persona,</l>
<l>la farà — scomparì sti botton.</l>
<l>Manch aggravi, commerzi, danee,</l>
<l>on bon Prenzep che faga on quaj spicch,</l>
<l>el san tucc, fina el Miggia e el Simona,</l>
<l>ch'hin el mantes che sgonfia sù i micch.</l></lg>
<lg>
<l>Ora intant che l'abbondanza</l>
<l>l'è in viagg cont el <hi rend="sc">resgiô</hi>,</l>
<l>vuj spassamm per la Brianza</l>
<l>anmò on bott a fà glô glô.</l>
<l>Gh'hoo el petitt de impì el bottan</l>
<l>cont on fior de firisell</l>
<l>che se fa in d'on cantonscell</l>
<l>su la volta de Vedan.</l>
<l>Ah che vin! Pader Abaa!</l>
<l>limped, viv e savorii!</l>
<l>De quest chì in del vin de trii</l>
<l>no ghe n'è proppi mai staa.</l>
<l>Se sto vin tal e qual l'è</l>
<l>el podess deventà on omm,</l>
<l>e mì anmì deventà on re,</l>
<l>no vorrev de galantomm</l>
<l>che sto scior vin de Vedan</l>
<l>el me stass on brazz lontan...</l>
<l>Ma, eel fors lu... che denanz dagh el sacc</l>
<l>el me cascia in del coeur el coracc</l>
<l>de voltamm per brio bacco a descor</l>
<l>col medemm</l>
<l>noster <hi rend="sc">re</hi> e <hi rend="sc">imperator</hi>?</l>
<l>Ah sì ben che l'è lu!... saldo... andemm...</l>
<l>Alto, spiret, sur Carla!... politto...</l>
<l>Via ch'el parla — Moxtill!... spiret.. citto!</l></lg>
<lg>
<l>Cont el fumm de sto vin <hi rend="sc">sacra maistaa</hi>,</l>
<l>come procurador del popol bass,</l>
<l>ghe stampi in ciel pù mej che nè sul sass</l>
<l>el giurament de amor, de fedeltaa!</l>
<l>Adess, Maistaa, mò el leggiarà addrittura</l>
<l>sul volt de tucc la carta de procura.</l></lg>
<lg>
<l>Anem tucc: Trinche vain, prest, allon,</l>
<l>viva semper <hi rend="sc">franzesch</hi> nost Patron!</l>
<l>Chee?... Vin bianch!</l>
<l>Quest poeù nò, nol vuj nanch</l>
<l>s'el fudess de Masaa del pù s'cett!</l>
<l>Nò, nol vuj, malarbetta la pressa!</l>
<l>Vin de messa? — Sont pien de respett,</l>
<l>hin bon vin, tutt sostanza e savor,</l>
<l>ma però van bevuu de per lor,</l>
<l>chè no lighen coj vin de color.</l>
<l>Mì puttost vorrev fann ona tomma</l>
<l>col vin ross de Masaa de cà Romma,</l>
<l>cordial, nett e s'cett come on specc,</l>
<l>semper bon — stupendon — quand l'è vecc.</l>
<l>L'è peccaa, sanguanon, ch'el mè venter</l>
<l>nol sia largh come el fond d'ona tina;</l>
<l>podarev inscì metteghen denter</l>
<l>de sti fior de siropp de cantina,</l>
<l>chè ghe n'emm proppi a mucc, a balocch,</l>
<l>che a lassaj me va l'anema in tocch.</l>
<l>Pagarev no soo cossa... on million!</l>
<l>che in quij dì — che stà chì — el nost <hi rend="sc">patron</hi></l>
<l>possess mì — fagh in cà el cantinee,</l>
<l>ma con patt che i Dottor de la Cort</l>
<l>fôrt... s'intend, stassen foeura di pee.</l>
<l>Vorrev mettegh lì tucc in spallera</l>
<l>i nost scabbi, scialos e baffios,</l>
<l>quell bell limped e sodo d'Angera,</l>
<l>quell de Casten brillant e giusos,</l>
<l>quij grazios — de la Santa e d'Osnagh</l>
<l>quell magnifegh de Omaa, de Buragh,</l>
<l>quell de Vaver posaa e sostanzios,</l>
<l>quell sinzer e piccant de Casal,</l>
<l>quij cordial — de Canonega e Oren,</l>
<l>quij mostos — nett e s'cett e salaa</l>
<l>de Suigh, de Biassonn, de Casaa,</l>
<l>de Bust piccol, Buscaa, Parabiagh,</l>
<l>de Mombell, de Cassan, Noeuva e Des,</l>
<l>de Maggenta, de Arlaa, de Vares,</l>
<l>e olter milla million — de vin bon,</l>
<l>che, s'el riva a saggiaj el <hi rend="sc">patron</hi>,</l>
<l>nol ne bev mai pù on gott forestee;</l>
<l>fors el loda, chi sa, el cantinee,</l>
<l>e fors'anca el le ciamma e el ghe ordenna</l>
<l>de inviaghen quaj bonza a Vienna.</l>
<l>Scià de bev anca mò, che sont succ!</l>
<l>che no poss pù mennà la tappella...</l></lg>
<lg>
<l>Franco in gamba... voj là... ch'el se ponda...</l>
<l>Vej! s'el donda — ch'el sbassa la vella,</l>
<l>sì s'el voeur voltà là la caraffa</l>
<l>de quell tal inscì faa de la staffa.</l>
<l>Che caraffa! che vella d'Egitt!</l>
<l>Gaviraa?... del sur Duca?... del mej?</l>
<l>Vuj sgonfiamm,</l>
<l>vuj negamm — l'hoo già ditt!</l>
<l>Foo on sequester su tucc i vassej,</l>
<l>che l'è quest el ver dì — de boffà,</l>
<l>de spongà,</l>
<l>de sugà,</l>
<l>de negà,</l>
<l>chè la pas no la manca — l'è franca,</l>
<l>chè l'è chì — che la pò pù scappà.</l>
<l>Alto allon! Trinche vain, paghi mì!</l>
<l>Chi gh'ha sêt, chi voeur bev, vegna chì!</l>
<l>Foo poeù cunt che la pas in d'on mes</l>
<l>la ne paga la ciòcca coj spes.</l>
<l>Cara pas, santa pas sospirada,</l>
<l>tant cercada — comprada e pagada,</l>
<l>t'emm cattada — pur anch se Dio voeur!</l>
<l>Ah stà chì! Pientet, sceppa, radisa,</l>
<l>no destacchet mai pù dal nost coeur!</l>
<l>Te faran de ciel limped, de sò</l>
<l>i vertù de <hi rend="sc">franzesch</hi>, de <hi rend="sc">luvisa</hi>,</l>
<l>te faran de difesa — e de scesa</l>
<l>gratitudena e amor di <hi rend="sc">resgiô</hi>,</l>
<l>finalment te faran de rosada</l>
<l>sta granada</l>
<l>e sti gôtt de glô glô.</l>
<l>Svint, sù, allegher! coj tazz in di man</l>
<l>femm eviva al <hi rend="sc">patron</hi> de Milan!</l>
<l>Tucc unii in d'ona sola fameja</l>
<l>gent de toga, de spada e livreja,</l>
<l>gent de cappa, de gippa e de penna,</l>
<l>Venezian, Busecconi, Todesch,</l>
<l>bevemm tucc, sù sbraggemm — sù cantemm,</l>
<l>fin che cascia la spina e la lenna,</l>
<l>viva, viva la <hi rend="sc">cá de lo renna</hi>!</l>
<l>viva, viva, evivazza <hi rend="sc">franzesch</hi>!</l>
<l>Ch'el ne possa durà sto <hi rend="sc">resgiô</hi></l>
<l>fin che al mond ghe sarà de glô glô.</l>
<l>Trinche vain, trinche vain, femm bandoria,</l>
<l>chè l'è quest el temp giust de scialalla,</l>
<l>«e onoremm tucc i ann la memoria</l>
<l>de sto dì col glô glô, con la balla».</l></lg>
</lg>
</div2>
<div2 type="poesia">
<head>59</head>
<head rend="sc">PER LA MORT DEL BRAVISSEM PITTOR E LETTERATO GIUSEPP BOSS.</head>
<lg type="sonetto">
<lg>
<l>L'è mort el pittor Boss! Jesuss per lu!</l>
<l>sclamen, e passen, i fedel cristian;</l>
<l>i pretocch vicciuritt freghen i man</l>
<l>e disen: Mej! on candirott de pù;</l></lg>
<lg>
<l>quij del mestee, ch'el veden in di fu,</l>
<l>goden de vess tant manch intorna al pan;</l>
<l>i ricch ozios ghe dan del barbasgian</l>
<l>a vesses sbolgiraa per la virtù;</l></lg>
<lg>
<l>i malign che hin pù spess che i galantomm</l>
<l>o de riff o de raff, o indrizz o stort,</l>
<l>cerchen, se ponn, de spiscinigh el nomm;</l></lg>
<lg>
<l>e mì per consolamm del mè magon</l>
<l>ghe dighi a sto grand omm che se l'è mort</l>
<l>l'è pur anch foeura d'on gran mond cojon.</l></lg>
</lg>
</div2>
<div2 type="poesia">
<head>60</head>
<head rend="sc">ONA FAVOLA.</head>
<lg type="non-definito">
<lg>
<l>M'han cuntaa che Porcinella</l>
<l>on dì el fava el prepotent</l>
<l>menestrand con la cannella</l>
<l>bott a tucc allegrament.</l></lg>
<lg>
<l>El sur Lelli, el Dottorazz,</l>
<l>el Tartaja, el Pantalon</l>
<l>n'han faa e ditt de tutt i razz</l>
<l>per redull alla reson.</l></lg>
<lg>
<l>Ma con pù ghe la pettaven</l>
<l>reussiven a nagott</l>
<l>e de gionta anca buscaven</l>
<l>quaj razion doppia de bott.</l></lg>
<lg>
<l>L'era appunt in sto travaj</l>
<l>la gran cà de Romanin</l>
<l>quand ghe riva proppi a taj</l>
<l>el famoso Truffaldin;</l></lg>
<lg>
<l>Truffaldin, che l'eva staa</l>
<l>al servizzi d'ona stria,</l>
<l>el gh'aveva giust grippaa</l>
<l>on bacchett con la magia.</l></lg>
<lg>
<l>E con quell l'è andaa a incontrà</l>
<l>quell birbon de Porcinella</l>
<l>e spliff splaff te le mett là</l>
<l>incantaa lù e la cannella.</l></lg>
<lg>
<l>Malappenna che l'han vist</l>
<l>dur e immobel come on mort,</l>
<l>foeura tucc i baracchist!</l>
<l>ghe n'han faa de tutt i sort,</l></lg>
<lg>
<l>gh'han daa bott, gh'han spuvaa in faccia,</l>
<l>gh'han ditt robba malarbetta,</l>
<l>ma i pù spert a dagh la caccia,</l>
<l>i pù brav hin staa i poetta.</l></lg>
<lg>
<l>Quist che chì ghe s'hin taccaa</l>
<l>come can per i lustrissem</l>
<l>e gh'han scritt e gh'han stampaa</l>
<l>perarij proppi bellissem.</l></lg>
<lg>
<l>Ma coss'è!... se romp l'incant,</l>
<l>Porcinella el torna viv;</l>
<l>alto, a gamb, mollen tucc quant</l>
<l>quij che baja e quij che scriv.</l></lg>
<lg>
<l>Ora mò cossa credii</l>
<l>che nassess de sta lezion?...</l>
<l>Ch'abben miss el coo a partii?</l>
<l>Andee là che sii ben bon.</l></lg>
<lg>
<l>Per fortuna Porcinella</l>
<l>l'è andaa ai quondam a fà cà,</l>
<l>se de nò serem a quella</l>
<l>de vedej anmò a scappà.</l></lg>
</lg>
</div2>
<div2 type="poesia">
<head>61</head>
<head rend="sc">ALTRA FAVOLA PER I CAROCCIEE E FIACAREE.</head>
<lg type="non-definito">
<lg>
<l>La giustizia de sto mond</l>
<l>la someja a quij ragner</l>
<l>ordii in longh, tessuu in redond,</l>
<l>che se troeuva in di tiner.</l></lg>
<lg>
<l>Dininguarda a mosch, moschitt</l>
<l>che ghe barzega on poo arent;</l>
<l>purghen subet el delitt</l>
<l>malappenna ghe dan dent.</l></lg>
<lg>
<l>All'incontra i galavron</l>
<l>sbusen, passen senza dagn,</l>
<l>e la gionta del scarpon</l>
<l>la ghe tocca tutta al ragn.</l></lg>
<lg>
<l>Fiacarista e vicciuritt</l>
<l>che vee foeura de manera,</l>
<l>innanz batt quij gambaritt</l>
<l>pensee ai mosch e alla ragnera.</l></lg>
</lg>
</div2>
<div2 type="poesia">
<head>62</head>
<head rend="sc">A S.A.R. L'ARCIDUCHESSA BEATRICE RICCIARDA D'ESTE.</head>
<head rend="sc">OTTAVE SCRITTE PER COMMISSIONE DELLA SIG.RA GIUSEPPA PAREA FIGLIA ED EREDE DEL FU SIG.R DOM.O BALESTRIERI CELEBRE POETA MILANESE.</head>
<lg type="ottava">
<lg>
<l>In temp che tutt Milan l'è in allegria</l>
<l>per amor dell'arriv de vosta Altezza,</l>
<l>nassa quell che sa nass, no vuj stà in bria,</l>
<l>vuj proppi fà anca mì la mia prodezza,</l>
<l>e già che per reson de malattia</l>
<l>no poss vosà per straa de contentezza,</l>
<l>suppliroo per resparmi de polmon</l>
<l>con la vos della ment chi inscì in setton.</l></lg>
<lg>
<l>Ah sì, Altezza Real! l'è tant l'effett</l>
<l>ch'el prodûs sul mè anem el sò arriv</l>
<l>che me ne impippi asquas del maa de pett,</l>
<l>e sont tornada in pee de mort e viv,</l>
<l>de moeud che se dovess fà fà el quadrett</l>
<l>de sto miracol verament fettiv</l>
<l>dovarev fagh fà sù el retratt de Lee,</l>
<l>e mì in genoeugg cont el <hi rend="sc">g.r</hi>. ai pee.</l></lg>
<lg>
<l>Magara inscì, deggià che sont fioeura</l>
<l>del quondàmm sò poetta el Balestrer,</l>
<l>gh'avess trovaa in di strasc quella tal scoeura</l>
<l>de tirà in pee di fabbregh col penser,</l>
<l>che in st'occasion vorrev giust sfodragh foeura</l>
<l>on fabbricon suj moll proppi a dover</l>
<l>e pù scialos anmò dell'Edefizzi</l>
<l>ch'el gh'ha faa lu in del temp del sposalizzi.</l></lg>
<lg>
<l>Inscambi d'ona porta trionfanta</l>
<l>vorrarev in del bell mezz de Milan</l>
<l>tiragh sù ona basilega de pianta,</l>
<l>redonda come Sant Sebastian,</l>
<l>ma pù ricca, pù granda e pù eleganta,</l>
<l>cont on gir de colonn de sass nostran</l>
<l>che portassen per ari on cupolon</l>
<l>largh e longh come quell de la Passion.</l></lg>
<lg>
<l>Sott a sto cupolon, su on pian de sass</l>
<l>avolt e lavoraa con gran finezza,</l>
<l>vorrev ch'el sur Canoeuva el ghe pientass</l>
<l>on statovon ben grand de Vosta Altezza,</l>
<l>e vorrev che sul volt el ghe stampass</l>
<l>quell tratt caratteristegh de dolcezza</l>
<l>che invida de primm slanz tutta la gent</l>
<l>a tappezzagh i mur de coeur d'argent.</l></lg>
<lg>
<l>De foeura, innanz la porta, ghe farev</l>
<l>come a Santa Eufemmia on porteghett</l>
<l>cont sù incastraa in del timpen in relev</l>
<l>el sô che sbusa on niver sul Brovett,</l>
<l>e sora all'architrav ghe scrivarev</l>
<l>a parolonn de bronz sto bell conzett:</l>
<l rend="italic">Alla Madonna dell'Imperator</l>
<l rend="italic">i Busecconi in contrassegn d'amor.</l></lg>
<lg>
<l>Ora appunt sott a chì per devozion</l>
<l>vorrev mettegh quell quader che gh'hoo ditt,</l>
<l>sperand de compagnall in l'occasion</l>
<l>che rivass a basagh quij car manitt.</l>
<l>Ah se poss god de sta consolazion</l>
<l>ghe gionti alla cornis anca i lumitt,</l>
<l>e sul cartell del <emph>grazia reportada</emph></l>
<l>ghe foo mett in massizz <emph>centuplicada</emph>.</l></lg>
</lg>
</div2>
<div2 type="poesia">
<head>63</head>
<head rend="sc">ON ESEMPI.</head>
<lg type="non-definito">
<l>Ona veggianna esosa</l>
<l>spiossera, avara, tègna, pedocciosa,</l>
<l>che per cavà d'on pozz la cros d'on ghell</l>
<l>l'avarav faa la corda con la pell,</l>
<l>l'andava da on gran pezz fantastegand</l>
<l>masnand e ruminand</l>
<l>come possè in d'on bott</l>
<l>senza tanci cuntee</l>
<l>deventà ricca e sgonfià sù el bolgiott.</l>
<l>E avend sentii a descor come qualment</l>
<l>gh'eva staa de la gent</l>
<l>che aveven ottegnuu sta sort de coss</l>
<l>coll'ajutt de quell'angior di orecc d'oss,</l>
<l>la s'è ressolta anch lee</l>
<l>de buttass alla sort e alla fortuna,</l>
<l>e intant, per scongiurall e fass juttà,</l>
<l>dee a trà cossa la fa.</l>
<l>(Ma ovèj! fioeuj, che i coss staghen chì inscì</l>
<l>tra violter e mì,</l>
<l>chè in punt de striament e malefizzi</l>
<l>gh'è di oeucc intorna e boeugna avegh giudizzi).</l>
<l>Donca vegnend a nun, la va ona nott</l>
<l>de luna pienna sora on baltreschin</l>
<l>e alzand el sottanin</l>
<l>la le incensa sett voeult cont el cuu biott.</l>
<l>Dopo la dà de man</l>
<l>a on pugnattin de biella de trè tett,</l>
<l>e denter la ghe mett</l>
<l>descartandj e basandj a vuna a vuna</l>
<l>i sett origen de la gran fortuna,</l>
<l>cioè: pell de roffian,</l>
<l>ugora de cantant — reff de socchett,</l>
<l>lengua de adulator</l>
<l>gengiv de fornitor,</l>
<l>cranni de becch content e on sora oss</l>
<l>de lader all'ingross.</l>
<l>Faa quest, la seccudiss el pugnattin,</l>
<l>le ponda in terra, la ghe fa d'intorna</l>
<l>sett voeult on biccocchin,</l>
<l>sett voeult le segna cont el stamp di corna</l>
<l>e poeù (con pocch respett)</l>
<l>la ghe fa sù sett pett.</l>
<l>Dopo i pett, la barbotta ona lienda</l>
<l>in barlicch e barlocch,</l>
<l>mezza in lenguagg ebrej, mezza in latin,</l>
<l>e intant la tira a voltra ona faccenda</l>
<l>sul gust d'on barettin.</l>
<l>Le ciappa per el fiocch,</l>
<l>le mett con gravitaa sora el zignon,</l>
<l>e la dis in genoeugg st'oltra orazion.</l>
<l>Oh Argen, ai, gol, Oet, che te see stada</l>
<l>su la crappa pelada</l>
<l>del gran Rot, sop, mifraa</l>
<l>majester di danaa,</l>
<l>cedem in st'occasion</l>
<l>a gloria de Astarott</l>
<l>almanca tutt e vott</l>
<l>i sett peccaa mortal del tò patron!</l>
<l>E lì, addrittura, subet triff e traff</l>
<l>la fa sù on'insalatta</l>
<l>de pesa grega, zoffregh, trementina,</l>
<l>acqua rasa, resina,</l>
<l>e dent in la pugnatta;</l>
<l>e poeù la ghe dà el foeugh sett spann lontan</l>
<l>cont on sonett dell'avvocatt Stoppan.</l>
<l>Se volza on gran fummeri tutt on tratt</l>
<l>cont in mezz ona fiamma verdesina;</l>
<l>scappen tucc i tegnoeur, scappen i ratt,</l>
<l>corren i gatt a scondes in cantina,</l>
<l>e anch lee la luna la se tira appos</l>
<l>(a sguajtà el rest) d'on piantonon de nos.</l>
<l>Mort el foeugh e fornii tutt el striozz,</l>
<l>la veggia la regoeuj</l>
<l>la sova brava scendera in d'on foeuj:</l>
<l>la ne fa sù on scartozz — e el te le mett</l>
<l>colda colda in tra el bust e el post di tett,</l>
<l>e finalment, che la ringrazzi anch mì,</l>
<l>notte felice la va anch lee a dormì.</l>
<l>Ora a dispett de sti filosofon,</l>
<l>che in punt de striarij</l>
<l>riden de compassion</l>
<l>e battezen tutt coss col nomm d'arlij,</l>
<l>dee a trà fioeuj cossa che va a suzzed,</l>
<l>e credill che vel doo come de fed.</l>
<l>L'eva nanca sta veggia bolgirona</l>
<l>squas se pò dì indormenta,</l>
<l>che tracch! ghe se presenta</l>
<l>vun di primm carbonee proppi in persona.</l>
<l>Costuu l'eva ona machena de lard,</l>
<l>luster, lenc e petard — come el Cecchett,</l>
<l>largh de fianch e de s'cenna,</l>
<l>con dò ganass come dò micch boffett</l>
<l>e on volt de luna pienna.</l>
<l>Sott al barbozz e fina a mezza gippa</l>
<l>ghe pendeva on scalott de grassa matta,</l>
<l>e el comor de la trippa</l>
<l>el ghe podeva asquas scusà de patta.</l>
<l>L'eva costuu in sostanza</l>
<l>on ciappin tentador de refettori,</l>
<l>de quij che fan consist tucc i soeu glori</l>
<l>a fà peccà i prior de intemperanza,</l>
<l>e che in certe occasion</l>
<l>de vegilia e degiun l'è el sò spasson</l>
<l>a mollà via petitt de fà stordì,</l>
<l>e jutten per despresi a digerì.</l>
<l>In mezz a quest però,</l>
<l>se nol fuss staa che sora del toppè</l>
<l>el gh'eva qui socché — che gh'han i bò,</l>
<l>ghe scometti che al volt,</l>
<l>all'aria ambrosiana, alla marsina</l>
<l>el podeva vess tolt</l>
<l>minga per quell che l'è</l>
<l>ma per on collaron de la dottrina.</l>
<l>E deffatt tutt grazios, cont on bocchin</l>
<l>giustaa come la mitria del pollin,</l>
<l>el ghe se vòlta, e el dis: Car baciocchoeu,</l>
<l>parla, sont chì, dì sù,</l>
<l>coss'eel mò che te voeu?</l>
<l>Hin felipp de quij quader de Milan?</l>
<l>Hin dobel, hin sovran,</l>
<l>hin savoj, genovinn, spagn, portoghes?</l>
<l>Hin ongher de quij grand come tondin</l>
<l>che te pias? che te voeu? parla ciccin!</l>
<l>La veggia stria a sta proposizion</l>
<l>la se rallegra tutta,</l>
<l>e la respond che in quant a la valutta,</l>
<l>già che l'eva tant bon,</l>
<l>le remetteva in lu,</l>
<l>olter no ghe premend resguard al rest</l>
<l>che d'aveghen sossenn e mondaj prest.</l>
<l>Ebien, donch el repia, Madamoisell,</l>
<l>je vai en avant, venez, suivez mes pas,</l>
<l>ne doutez rien, vous en aurez on sfragell.</l>
<l>Inscì ditt el va innanz, e in quella anch lee</l>
<l>la va, o ghe par almanch de andagh adree.</l>
<l>E va, va che te va, va che te va,</l>
<l>sù de chì, giò de là — per drizz, per stort,</l>
<l>volta revolta, corr, traversa, solta,</l>
<l>per cors, contrad, pasquee,</l>
<l>trànset, pont, piazz, straccioeu, zappej, sentee;</l>
<l>passa vign, camp, ortaj, riser e praa,</l>
<l>finalment eccoj denter in d'on bosch</l>
<l>folt, folt, antigh e fosch,</l>
<l>de rogher e de scerr gross inscì faa!</l>
<l>E va anmò che te va, quand de lì on pezz</l>
<l>riven in del bell mezz,</l>
<l>compaa bargniff el se revolta indree</l>
<l>e, fermandela ai pee</l>
<l>de vun de quij miara de pianton,</l>
<l>el ghe forlocca sù st'oltra reson.</l>
<l>Chì sott sett brazza e on quart cara ciccin</l>
<l>gh'è sotteraa on seggion de semicuppi,</l>
<l>pien de dobel de Spagna e de zecchin.</l>
<l>Ven chì doman mattina,</l>
<l>zappa, la mia ciccina,</l>
<l>e god per amor mè tutt el marsuppi!</l>
<l>Grazie grazie sur Dianzer benedett,</l>
<l>la sclama tirand salt come on cavrett,</l>
<l>ma innanz de voltà vella,</l>
<l>caro lu, la repia, ch'el diga on poo;</l>
<l>com'eel mò che faroo</l>
<l>in mezz a tance piant, in tanto spazzi</l>
<l>a cattà giusta quella</l>
<l>che gh'ha sott sur Dianzer i soeu grazzi?</l>
<l>Speccia, el respond... te gh'ee reson... che stria!</l>
<l>Sass no ghe n'è... brocch de cattà... nemmen;</l>
<l>oh appont... scolta el mè ben,</l>
<l>te gh'avarisset mai par azzident</l>
<l>volontaa de boschì?</l>
<l>Brava donch! falla chì...</l>
<l>Inscì tornand doman te trovaree</l>
<l>a specciatt al post giust el tò campee!</l>
<l>Ditt e fatt l'alza i socch in d'on moment,</l>
<l>la scruscia giò i garon, la ninna i quart,</l>
<l>la calca el fiaa, la strucca la musella</l>
<l>per dervì foeura el part.</l>
<l>E sparlafeta là, la se fa sott</l>
<l>(dessedandes in quella)</l>
<l>on tesor d'on levaa tant galiott</l>
<l>ch'el passa i matarazz, el passa i banch!</l>
<l>Ona navascia, i mee fioeuj, nient manch.</l></lg>
</div2>
<div2 type="poesia">
<head>64</head>
<head rend="sc">IN OCCASION CHE S.S.C.M. L'IMPERATOR E RE FRANZESCH PRIMM E L'IMPERATRIZ E REGINA MARIA LUISA ONOREN CON LA SOA PRESENZA ONA RAPPRESENTAZION COMICA E ONA CANTADA IN MUSEGA CHE LA SOZIETAA ACCADEMEGA DI FlLODRAMMATEGH LA GHE TRIBUTA IN DEL SÒ TEATER LA SIRA DEL 6 MARZ 1816.</head>
<head rend="italic">Canzon</head>
<lg type="canzone">
<lg>
<l>Musa nostrana, che te gh'ee el coeur pien</l>
<l>d'amor, de gratitudena, de stima</l>
<l>vers on <hi rend="sc">sovran</hi> che te voeur tanto ben,</l>
<l>va là: digh sù quaj rima</l>
<l>col tò solet lenguagg s'cett e leal,</l>
<l>tant ch'el veda anca <hi rend="sc">lu</hi></l>
<l>l'impronta natural</l>
<l>che stampen de per tutt i sò virtù.</l></lg>
<lg>
<l><hi rend="sc">sacra maistaa</hi>, la veritaa l'è vuna,</l>
<l>ma on Prenzep che se degna de sentilla</l>
<l>e de fagh ciera l'è ona tal fortuna</l>
<l>che se dà minga in milla;</l>
<l>per quell <hi rend="sc">lu</hi> el god del santo don del ciel</l>
<l>d'aveghela d'arent</l>
<l>interpreta fedel</l>
<l>del batticoeur de tant million de gent.</l></lg>
<lg>
<l>Per quell denanz a <hi rend="sc">lu</hi> se dan de man</l>
<l>e ciappen spiret tutt i noeuv sorell,</l>
<l>gloria di nost ingegn italian,</l>
<l>e l'è giusta per quell</l>
<l>che cold bujent de tanta protezion</l>
<l>procuren in sta sira</l>
<l>de respondegh a ton</l>
<l>de quella istessa lenna ch'el ghe ispira.</l></lg>
<lg>
<l>Oh quante voeult in su sti scenn l'<emph>Alfieri</emph></l>
<l>el n'ha faa corr el fregg giò del firon</l>
<l>col depengen al viv cuntee e miseri</l>
<l>de re prepotenton!</l>
<l>Inscì per la magia di pittor</l>
<l>ona nocc fosca e negra</l>
<l>la cress forza e splendor</l>
<l>al contrappost d'ona bell'alba allegra.</l></lg>
<lg>
<l>E chi sa fors che intorna del sò bust</l>
<l>nol sgoratta l'<emph>Alfieri</emph> con l'ombria,</l>
<l>e che in sto pont nol goda fors con gust</l>
<l>l'effett de sta magia!</l>
<l>Inscì spionaven i pittor antigh</l>
<l>fassaa sù in del tabar</l>
<l>l'effett di soeu fadigh</l>
<l>battend la ronda intorna ai soeu telar.</l></lg>
<lg>
<l>Ah sì, <hi rend="sc">sacra maistaa</hi>! la soa clemenza,</l>
<l>l'amor paterna che ghe scolda el coeur,</l>
<l>la soa giustizia, l'alta soa sapienza</l>
<l>hin i roeus, i vioeur,</l>
<l>hin el lumm de quell'alba incarnadina,</l>
<l>che corr denanz a Lu</l>
<l>a dà ona scorlidina</l>
<l>e a dessedà dal sogn tucc i virtù.</l></lg>
<lg>
<l>Nun sora tutt la sentem l'importanza</l>
<l>de sto descantament e, giust per quest,</l>
<l>on dì de tanta gloria e de esultanza</l>
<l>no l'imbròjem col rest,</l>
<l>ma el sègnem anzi incoronand <emph>Golden</emph>,</l>
<l>che coll'avè retraa</l>
<l>i pù car di passion</l>
<l>l'ha appont depengiuu i <hi rend="sc">sò, sacra maistaa</hi>!</l></lg>
<lg>
<l>Inscì tucc quij fadigh e tucc quij spes</l>
<l>ch'emm faa, che femm e semm despost a fà</l>
<l>per mejorà i costumm del nost paes</l>
<l>ne vegnaran a dà</l>
<l>quell frutt che cerchem, ch'emm fissaa in la ment,</l>
<l>deggià che no se pò</l>
<l>rivà mej all'intent</l>
<l>che presentandegh on modell par <hi rend="sc">sò</hi>.</l></lg>
<lg>
<l>Adess a Lee mò Sura <hi rend="sc">patronscina</hi></l>
<l>a spiegagh al <hi rend="sc">patron</hi> sti vers nostran;</l>
<l>a Lee con quella soa bella grazijna</l>
<l>a voltaghj in toscan;</l>
<l>ah sì, <hi rend="sc">sacra maistaa</hi>! se Lee la voeur,</l>
<l>la pò fà che sti rimm,</l>
<l>che hin buttaa là dal coeur,</l>
<l>deventen de maross anca sublimm.</l></lg>
</lg>
</div2>
<div2 type="poesia">
<head>65</head>
<head rend="sc">LAMENT DEL MARCHIONN DI GAMB AVERT.</head>
<lg type="non-definito">
<lg>
<l>Moros dannaa, tradii de la morosa,</l>
<l>pien de loeuj, de fastidi e pien de corna,</l>
<l>sercemm chì tucc d'intorna,</l>
<l>stee chì a sentì l'istoria dolorosa</l>
<l>del pover Marchionn,</l>
<l>del pover Marchionn che sont mì quell,</l>
<l>striaa e tiraa a bordell</l>
<l>da la cappa de tucc i bolgironn!</l></lg>
<lg>
<l>Godeva la mia vita i mes indree</l>
<l>proppi campagna, in pas e in libertaa;</l>
<l>i varoeul i eva faa,</l>
<l>seva foeura di busch quant al mestee,</l>
<l>e in grazia di desgrazzi</l>
<l>che de bagaj m'han revoltaa i garett</l>
<l>aveva anch passaa nett</l>
<l>el pù malarbetton de tucc i dazzi.</l></lg>
<lg>
<l>Seva insomma la incia de Milan,</l>
<l>el capp di logg, el pader di legrij,</l>
<l>e in tucc i cottarij</l>
<l>no se parlava d'olter che del Nan.</l>
<l>De gionta anca sonava</l>
<l>fior de sonad in sull'armandorin,</l>
<l>e se andava a on festin</l>
<l>gh'eva subet la gent che se portava.</l></lg>
<lg>
<l>E appont in su la sara del Battista</l>
<l>in dove fava el primm sto carnevaa</l>
<l>me sont trovaa imbrojaa</l>
<l>come on merla in di lazz a l'improvvista.</l>
<l>Mì inscì come se fa</l>
<l>giubianava per spass con la Tetton,</l>
<l>e lee con quij oggion</l>
<l>la me dava mej ansa a giubianà.</l></lg>
<lg>
<l>Che fitt, che foi! Mi la vardava lee</l>
<l>e lee de scrocca la vardava mì,</l>
<l>i nost oeucc even lì</l>
<l>saldo adoss vun de l'oltra innanz indree,</l>
<l>ma infin daj e redaj</l>
<l>doeuggia, sbarloeuggia quij duu oggion de foeugh,</l>
<l>sont rivaa in coo del gioeugh</l>
<l>a brusattamm i ar come on parpaj.</l></lg>
<lg>
<l>Ma el colp che m'ha traa là come on per cott</l>
<l>l'è staa quand ona sira sta baltrocca</l>
<l>la m'ha strappaa de bocca</l>
<l>la caraffa lì lì in sull'ultem gott</l>
<l>e postandela in mezz</l>
<l>de quij duu laver ch'even de bornis,</l>
<l>Sur Marchionn, la dis,</l>
<l>bevi con pocch respett i soeu bellezz!</l></lg>
<lg>
<l>In quell pont ona vampa de calor</l>
<l>la m'ha quattaa la faccia, el coeur, el coll;</l>
<l>soltaven i paroll</l>
<l>e i oeucc voreven soltà foeura anch lor,</l>
<l>e fin l'armandorin,</l>
<l>che ghe l'eva de car come on fradell</l>
<l>el m'è borlaa anca quell</l>
<l>debass del pè di pee de l'orchestin.</l></lg>
<lg>
<l>A vedella chì inscì con che premura</l>
<l>la s'è sbassada giò per toeummel sù,</l>
<l>Cristo! n'hoo possuu pù,</l>
<l>che bombè, che gambott, che inquartadura!</l>
<l>La m'ha daa de maross</l>
<l>tra el manegh e i biroeu ona strengiudina</l>
<l>de man tant moresina</l>
<l>ch'hoo sentuu i sgrisor fina in mezz di oss.</l></lg>
<lg>
<l>S'ciavo sur primm: per tutta quella sira</l>
<l>hoo tiraa giò a campann va là che vegn,</l>
<l>e gh'eva el cocch a on segn</l>
<l>che fava, anca a fà inscì, s'cioppon de lira.</l>
<l>Forniss el ball infin</l>
<l>e mì, inscambi de tend ai fatti mee,</l>
<l>sgori a cercalla lee</l>
<l>e a storgem de per mì el mè straforzin.</l></lg>
<lg>
<l>Ghe foo millia finezz in del bordalla</l>
<l>e poeù ghe molli el loffi, al primm bell trà,</l>
<l>de compagnalla a cà;</l>
<l>e lee, svergnand el coo sora ona spalla,</l>
<l>ninnandes de simonna,</l>
<l>Giust inscì! la respond, incomodass!...</l>
<l>E mì: Catt, fegurass!</l>
<l>L'è on onor che me fa la soa personna!</l></lg>
<lg>
<l>Intant che femm i noster compiment</l>
<l>solta voltra anch la mamma marcanaggia,</l>
<l>che per fà gropp e maggia</l>
<l>la comenza de capp el striament.</l>
<l>M'han vist on gorgoran</l>
<l>che pativa i galitt in del lodamm,</l>
<l>e lor giò a insavonamm</l>
<l>per drizz e per travers a quatter man.</l></lg>
<lg>
<l>Me ciappi la mia stria sott al brasc,</l>
<l>vemm in straa, nun denanz la mamma indree</l>
<l>col sò gimacch anch lee,</l>
<l>e lì ghe canti sù i mee resonasc,</l>
<l>e per dagh a capì</l>
<l>che l'eva proppi el coeur che ghe parlava</l>
<l>de tant in tant ghe dava</l>
<l>di strengiudinn de brasc col mè de mì.</l></lg>
<lg>
<l>Ghe parli de moros? Par che cojonna;</l>
<l>d'amor?... no la sa nanca coss'el sia;</l>
<l>e de sciguettaria?</l>
<l>Pesc che pesc! Sitta squas! la par nanch donna.</l>
<l>Lee tutt el sò deffà</l>
<l>l'è sguggià, soppressà, l'è fà giò fir,</l>
<l>e per sparmì i candir,</l>
<l>quand i nocc hin tant longh, l'è andà a ballà.</l></lg>
<lg>
<l>E i omen? Porta a mì: bej capital!</l>
<l>Ma el coeur? El coeur, sant March, ch'el staga lì.</l>
<l>Ma on tocchell de marì?</l>
<l>Oh quest poeù!... se sa ben... l'è natural...</l>
<l>Ma però impunemanch</l>
<l>se nol catti a mè genni... in sul sò fà</l>
<l>vuj puttost restà in cà</l>
<l>a speccià i sepoltoo cont el pann bianch.</l></lg>
<lg>
<l>Donca mì ghe sont minga indeferent?</l>
<l>Caspeta, fa besogn? vorrev savè</l>
<l>a chi pò despiasè</l>
<l>on omm del sò mostacc, del sò talent.</l>
<l>E in quella la me incioda</l>
<l>on'oltra oggiadonona, ma de quij</l>
<l>che sbusa i scinivij:</l>
<l>e andemm là, sur mincion, ch'el se la goda!</l></lg>
<lg>
<l>Ona reson dree l'oltra in su sto fà</l>
<l>rivem che m'en despias al Malcanton;</l>
<l>e lì la volponon,</l>
<l>infirand el portell de la soa cà</l>
<l>fora fora a cuu indree,</l>
<l>denanz che l'oltra la ghe riva arent</l>
<l>la me dà el pontament</l>
<l>de trovass del Battista anch el dì adree.</l></lg>
<lg>
<l>Ghe stampi sul butter de quij soeu man</l>
<l>on basin s'ciasser, stagn, proppi sul biott,</l>
<l>ghe doo la bona nott,</l>
<l>resti in quell per l'affare de doman,</l>
<l>e dopo d'avè faa</l>
<l>con la mamma e el miscee quatter dover,</l>
<l>regoeuj i mee penser</l>
<l>e voo drizz drizz a cà per la mia straa.</l></lg>
<lg>
<l>Cribbi che nocc de can! povera mì!</l>
<l>Che striament, fioeul de settimanna!</l>
<l>Volta, revolta, danna,</l>
<l>sont mai staa muso de possé dormì.</l>
<l>Domà che reussiss</l>
<l>a carpiamm domà on poo, domà on'ombria,</l>
<l>soltava subet via</l>
<l>giust come quand se insogna de stremiss.</l></lg>
<lg>
<l>Quell babbi, quij paroll, quij oggionon,</l>
<l>quij manitt moresin, quij bej brasciott,</l>
<l>quij relev sora e sott,</l>
<l>quij gamb de portà intorna anca on canon,</l>
<l>no faven oltra vita</l>
<l>che ballamm la forlana in del cervell</l>
<l>e cress fiamma al fornell</l>
<l>come a stravaccagh sù dell'acquavita.</l></lg>
<lg>
<l>Finalment l'alba tance voeult spionada</l>
<l>l'è comparsa anca lee di filidur</l>
<l>e inscì tra el ciar e scur</l>
<l>hoo pessegaa a vestimm e a corr in strada.</l>
<l>Doveva andà a patron</l>
<l>on trattin dal Liron fina in di Fior,</l>
<l>e i pee lor de per lor</l>
<l>te m'han menaa de posta al Malcanton.</l></lg>
<lg>
<l>E denanz che sti marter de sti pee</l>
<l>in quel dì me ruzzassen a bottia</l>
<l>n'han pur anch faa di mia</l>
<l>tra el Cappell e el Falcon innanz indree!</l>
<l>Brusava de possè</l>
<l>speggiamm dent in quel volt, ma perchè giust</l>
<l>el m'eva allora on gust</l>
<l>l'è staa assee quest per no possell godè!</l></lg>
<lg>
<l>Sont staa a bottia e hoo poncignaa per scusa,</l>
<l>che a chi tocca quij ponc povera lor!</l>
<l>Nè hoo possuu famm onor</l>
<l>sangua de dì de nocc, nanch alla busa.</l>
<l>Amor me se specciava</l>
<l>ch'el possess ben rostimm in la legria,</l>
<l>ma che el me brusass via</l>
<l>l'appetitt e la sogn mai pù el pensava.</l></lg>
<lg>
<l>Mì che infirava i mee vott or de sloffen</l>
<l>soeuli, seguent, e senza nanch voltamm,</l>
<l>mì, mì che articol famm</l>
<l>avarev mangiaa i pee de sant Cristoffen,</l>
<l>mì adess, pover quajò,</l>
<l>pisorgni e scummi inscambi de dormì</l>
<l>e intuitù trà chì</l>
<l>ses colp ogni boccon per mandall giò.</l></lg>
<lg>
<l>Basta: anch sto dì, per quant el me pariss</l>
<l>vun di pù longh che m'abba mai passaa,</l>
<l>infin l'è deslenguaa,</l>
<l>e prima prima on pezz eh'el se scuriss</l>
<l>seva giamò in Quadronn</l>
<l>che no gh'eva anmò insegna de pizzà</l>
<l>nè gh'eva nanmò a cà</l>
<l>nè el Battista, nè i guardi, nè i stellonn.</l></lg>
<lg>
<l>Ah! Quand che pensi, sangua de quell can,</l>
<l>che gh'era in tra i stellonn la Firisella,</l>
<l>on trattin la pù bella</l>
<l>e la mej ballarina de Milan;</l>
<l>e quand pensi che sera</l>
<l>el patron mì de toeulla quand se sia,</l>
<l>Cristo Gesus Maria,</l>
<l>me senti a andà giò el fond proppi davvera!</l></lg>
<lg>
<l>Porco mì milla voeult, porcon, porcasc!</l>
<l>A vedè che posseva intrà mì e lee</l>
<l>guadagnamm tant assee</l>
<l>de famm on scior e de trà via i strasc;</l>
<l>e mì, porcasc, porcon,</l>
<l>con pussee la me fava la giangiana</l>
<l>ghe andavi alla lontana</l>
<l>e ghe giugavi adree de repetton.</l></lg>
<lg>
<l>E giust in quella sira me sovven</l>
<l>che essend rivada lee prima de tucc</l>
<l>seva come in di gucc</l>
<l>a savè minga come fà a fà ben,</l>
<l>chè sarev puttost mort</l>
<l>che no ris'cià di voeult che la Tetton</l>
<l>l'avess avuu occasion</l>
<l>de cred che fuss capazz de fagh intort.</l></lg>
<lg>
<l>Intant a liberamm de sti martiri</l>
<l>riva el Battista, i guardi, i sonador,</l>
<l>e infin riva el mè amor</l>
<l>la cara Tetton d'or, el mè deliri.</l>
<l>La gh'eva sù on corsett</l>
<l>de velù ross scarlatt strengiuu suj fianch,</l>
<l>con sott on percall bianch</l>
<l>ch'el rivava domà al fior di colzett.</l></lg>
<lg>
<l>El sen bianch com'el lacc, comer, grassott,</l>
<l>el sbanfava dessott d'on panettin</l>
<l>inscì suttil e fin</l>
<l>ch'el diseva sì e nò tra el quattaa e el biott;</l>
<l>i cavij a la zoeura</l>
<l>spartii in duu sulla front, negher e folt,</l>
<l>ghe faven parì el volt</l>
<l>on rosin lì per lì per derviss foeura!</l></lg>
<lg>
<l>Quij duu popoeu de foeugh, luster, strion,</l>
<l>che in dove varden lassen el sbarbaj,</l>
<l>spionaven da duu taj</l>
<l>bislongh come la sferla di maron;</l>
<l>e daj lavritt rident</l>
<l>compariva ona fira de dencitt</l>
<l>bej, ingual, piscinitt</l>
<l>come ona fira de perlinn d'argent.</l></lg>
<lg>
<l>Quij gambott inscì faa, redond, polpos</l>
<l>che se vedeven sott ai socch a pend,</l>
<l>andaven via morend</l>
<l>de suttir in suttir fina alla nos</l>
<l>e forniven in bocca</l>
<l>d'on para de scarpett curt e streccinn</l>
<l>e pussee piscininn</l>
<l>che no ponn vess duu covercij de rocca.</l></lg>
<lg>
<l>Oltra poeù de vess lì tutta de god,</l>
<l>viscora, drizza, avolta, traversada,</l>
<l>e de vess prepontada,</l>
<l>de ciccia bianca e stagna come on ciod,</l>
<l>la gh'eva anca in sò ajutt</l>
<l>la bellezza regina di bellezz,</l>
<l>desdott annitt e mezz,</l>
<l>quel gran roffian che dà marì anca ai brutt.</l></lg>
<lg>
<l>L'eva inscì pù nè manch in quell moment</l>
<l>che l'ha alzaa la pattonna de la sara</l>
<l>e che tucc gh'han faa ara</l>
<l>per possè remiralla a vegnì dent;</l>
<l>tucc quanc ghe daven sott</l>
<l>cont ona quaj reson, foeura de mì,</l>
<l>che seva restaa lì</l>
<l>che a cavamm sangu no m'en vegneva on gott.</l></lg>
<lg>
<l>Mì al primm vedella sont restaa addrittura</l>
<l>locch e geraa coj dit come indorment</l>
<l>suj cord de l'istrument,</l>
<l>e sont staa lì in sto stat de ingermadura</l>
<l>fin tant che coj soeu oggion</l>
<l>l'è vegnuda a sciarnimm lee in l'orchestin</l>
<l>e la m'ha faa on ghignin</l>
<l>come sarant a dì: tel là el cojon.</l></lg>
<lg>
<l>Allora m'è tornaa l'anema in sen</l>
<l>e hoo ditt e hoo faa tutt quell che fa on moros</l>
<l>quand l'è bujent e ansios</l>
<l>de desmostrà al sò ben ch'el ghe voeur ben.</l>
<l>E lee anca lee con mì</l>
<l>umanament l'ha faa tutt quell che fa</l>
<l>ona tosa che gh'ha</l>
<l>on brus al coeur e el le voeur dà a capì.</l></lg>
<lg>
<l>Inscì de amor e accord per tutta sira</l>
<l>s'è ballaa, s'è sonaa, s'è boccalaa,</l>
<l>s'è smorbiaa, s'è scoccaa,</l>
<l>s'è faa cinad e giubianad de lira,</l>
<l>tant che innanz mezza nott,</l>
<l>per vegnì ai curt, sevem giamò, mì, lee,</l>
<l>la mamma e el sò miscee</l>
<l>alla Commenda a prozionà el risott.</l></lg>
<lg>
<l>E lì tra el cold del foeugh, tra quell del scabbi,</l>
<l>tra l'intrigh di genoeugg contra genoeugg,</l>
<l>tra el tempestà di oeucc</l>
<l>e el gioeugh de cent descors faa come i cabbi,</l>
<l>me sont a bagn maria</l>
<l>trovaa ciappaa, ligaa, bell e impromiss</l>
<l>denanz che reussiss</l>
<l>a portà foeura i verz de l'ostaria.</l></lg>
<lg>
<l>Dopo che m'han leggiuu dent in del coeur</l>
<l>come a legg intramezz d'on impollin,</l>
<l>el compaa zoffreghin</l>
<l>che l'eva on primm sargent in di sapoeur</l>
<l>nol s'è possuu tegnì</l>
<l>de basamm, de famm millia esibizion,</l>
<l>siben che sul pù bon</l>
<l>el me pientass lì el cunt de pagà mì.</l></lg>
<lg>
<l>Ma poeù in dell'andà a cà dighi nient</l>
<l>che porch d'on scior el me voreva fà!</l>
<l>El voreva famm dà</l>
<l>l'appalt di scarp de tutt el reggiment,</l>
<l>el voreva famm vè</l>
<l>on post in su foragg, suj proviand,</l>
<l>on post de gatt in grand</l>
<l>de fornì a mett bottia mì del mè.</l></lg>
<lg>
<l>E mì tamberla andava tutt in broeuda</l>
<l>in tra i soeu loffi e quij de la fioeura</l>
<l>e me sgonfiava foeura</l>
<l>tal e qual on pollin che fa la roeuda;</l>
<l>e cantava ogne pocch</l>
<l>in del respond ai coss che parponeven</l>
<l>tutt quell che lor voreven</l>
<l>come on dord sott ai smorfi del lorocch.</l></lg>
<lg>
<l>Rivaa a cà che semm staa, tucc a ona vos</l>
<l>me s'hin miss all'intorna a fà on frecass</l>
<l>de dessedà anca i sass:</l>
<l>Reverissi sur spos, grazia sur spos!</l>
<l>M'han vorsuu gibollà</l>
<l>cont i cinqu e cinqu des, cont i attenzion,</l>
<l>e infin m'han faa patron,</l>
<l>(come l'eva de giust) d'andagh in cà.</l></lg>
<lg>
<l>Magara inscì in de quell fottuu moment</l>
<l>ch'hoo profittaa el dì adree di soeu favor</l>
<l>me fuss vegnuu a mì o a lor</l>
<l>on dianzen suj corna o on accident,</l>
<l>che no sarev in st'ora</l>
<l>quell pover Marchionn desfortunaa</l>
<l>tradii desonoraa</l>
<l>magher e biott e in l'ultema malora.</l></lg>
<lg>
<l>Ma s'ciavo, inutel, chi l'ha dent s'el tegna.</l>
<l>Per mì no gh'è reson che me suffraga,</l>
<l>chè l'è a quell punt la piaga</l>
<l>ch'el remedi del maa l'è a Zilavegna.</l>
<l>Per mì l'unegh confort</l>
<l>l'è quell de svojà el goss, piang e sgarì</l>
<l>e de sentimm a dì:</l>
<l>Pover dianzen, el gh'ha minga tort.</l></lg>
<lg>
<l>Se gh'avii viscer donch, se gh'avii flemma</l>
<l>de scoltà on desgraziaa che se lumenta,</l>
<l>e se nol ve spaventa</l>
<l>el trovass forsi in cas de piang insemma,</l>
<l>stee chì, no ve movii,</l>
<l>che sentirii di coss strasordenari,</l>
<l>di azion de scurì l'ari,</l>
<l>gabol e tradiment mai pù sentii.</l></lg>
<lg>
<l>Dopo ona nocc in largh e in longh goduda</l>
<l>tra la pisorgna e tra el dormì in ombria,</l>
<l>cont in coeur quella stria</l>
<l>semper fissa inciodada e rebattuda,</l>
<l>sont soltaa sù al primm segn,</l>
<l>e dopo avè sgrossaa in pee in pee ona messa,</l>
<l>sont cors a gamb in pressa</l>
<l>al Malcanton sù per quij scar de legn.</l></lg>
<lg>
<l>Ciamann cunt, vess a l'uss, l'è staa on moment,</l>
<l>e, mesurand el sò dal mè piasè,</l>
<l>tiri in pee l'alzapè,</l>
<l>e tragh! butti in là l'uss e voo de dent,</l>
<l>e denter che sont staa,</l>
<l>cribbi e boffitt, fuss puttost mort in strada!</l>
<l>la bella improvvisada</l>
<l>hin staa i dò donn in mezz a trii soldaa.</l></lg>
<lg>
<l>Vun negher e pelos comè on cavron</l>
<l>el se fava la barba a on tocch de speec;</l>
<l>e vun de fianch del lecc</l>
<l>l'eva adree a lazzà el bust a la Tetton;</l>
<l>e el sur sargent in gippa</l>
<l>el se scoldava i ciapp voltaa al camin,</l>
<l>intant che la mammin</l>
<l>l'eva scrusciada a nedrugagh la pippa.</l></lg>
<lg>
<l>A sto colp tutt a on bott hoo sentuu in sen</l>
<l>on voltiament come a s'cioppamm la fel,</l>
<l>e gh'è staa calaa on pel</l>
<l>(tant seva irato) che nassess on pien;</l>
<l>ma on luzzid intravall</l>
<l>el te m'ha daa on parer de cristian:</l>
<l>s'cioppee, razza de can!</l>
<l>e dittum fattum vòltegh tant de spall.</l></lg>
<lg>
<l>E giò a ses, sett, a vott basij per voeulta,</l>
<l>segond vegneven, per quij scar infamm,</l>
<l>a ris'c de spettasciamm</l>
<l>i scinivij in d'ona girivoeulta;</l>
<l>e lor anch lor i donn</l>
<l>adree a la gamba a salt come livree</l>
<l>me tendeven adree</l>
<l>sbraggiand, Sur Marchionn, sur Marchionn!</l></lg>
<lg>
<l>Dess vegn! scarpev el goss! Ma giust in quell</l>
<l>che seva lì per infirà la straa,</l>
<l>pondi i pee in su on bagnaa,</l>
<l>e ponf in terra come on fass de squell.</l>
<l>Inlora la Tetton</l>
<l>la gh'ha vuu el contrattemp de possemm giong,</l>
<l>de francamm in di ong,</l>
<l>de tornamm a trâ al coll el cavezzon.</l></lg>
<lg>
<l>La fu... l'è staa... l'è on sart... l'è on mè cusin...</l>
<l>El staa l'è che a vedella in sorioeura,</l>
<l>mezza sbarlada foeura,</l>
<l>a piang, a sospirà, a strusamm vesin,</l>
<l>tutt la bila e el spuell</l>
<l>hin fornii in quell freguj de fora fora</l>
<l>e in del tornà de sora</l>
<l>umel e mansuett come on agnell.</l></lg>
<lg>
<l>Fada la pas, tornadi la legria,</l>
<l>andaa per i fatt soeu quij duu soldaa,</l>
<l>per on pezz no gh'è staa</l>
<l>olter guaj che di voeult quaj poo d'ombria,</l>
<l>però de quij nebbijtt</l>
<l>che, se sa, nè se ponn de condemen</l>
<l>tra gent che se voeur ben,</l>
<l>salsettinn brusch che guzzen el petitt.</l></lg>
<lg>
<l>Domà ch'anch sti nebbijtt e sta salsetta</l>
<l>han comenzaa anca lor de lì on des dì</l>
<l>a spessiss e a vegnì</l>
<l>scigher folt e senavra malarbetta,</l>
<l>ch'hoo savuu del sicur</l>
<l>che quell can d'on soldaa, quell porch d'on sart</l>
<l>el gh'andava in la part</l>
<l>de nascondon de mì, in tra el ciar e el scur.</l></lg>
<lg>
<l>E con tutt che tant mader che fioeura</l>
<l>in quanto sia giurà, negà e sconfond</l>
<l>fussen, primm e segond,</l>
<l>dò canonegonn vecc de bona scoeura,</l>
<l>impunemanch però,</l>
<l>sott a on Marchionn gh'è staa nagott de noeuv,</l>
<l>i hoo cattaa suj oeuv,</l>
<l>e pussee d'ona voeulta e pù de dò.</l></lg>
<lg>
<l>Ma poeù ona sira infin di facc che sera</l>
<l>negher, dannato malarbettament,</l>
<l>che l'hoo vist mì a corr dent</l>
<l>in del comed in fond de la linghera,</l>
<l>me sont pientaa in del mezz</l>
<l>(dur come on ciod) de la linghera anmì,</l>
<l>e hoo ditt: Se te set lì,</l>
<l>stagh almanca, birbon, per on bell pezz!</l></lg>
<lg>
<l>E lì intrattant che i donn me rebuttaven</l>
<l>de tutt i part per tiramm dent in cà,</l>
<l>e che mì saldo là</l>
<l>me stinava de pù con pù bajaven,</l>
<l>torna indree quell canaja</l>
<l>ch'el me ven col muson fin sul muson</l>
<l>a domandamm reson</l>
<l>de quell rebuttament, de quella guaja.</l></lg>
<lg>
<l>E poeù infin desmostrand se l'eva lì</l>
<l>de vessegh per parlà al sargent maggior,</l>
<l>e d'avenn nanch mì e lor</l>
<l>per el boeucc de la cassa del tartì,</l>
<l>el te me dà del mona,</l>
<l>del can, del marmotton, de l'impiccaa,</l>
<l>del pilatt inciodaa,</l>
<l>e via el va sbroffand ch'el par che trona.</l></lg>
<lg>
<l>I donn allora, ch'han capii el latin,</l>
<l>dighi nagott che plajt, che trebuleri!</l>
<l>M'han ditt giò vetuperi</l>
<l>de fà corr in su l'uss tucc i vesin,</l>
<l>e s'hin scoldaa talment</l>
<l>ch'hoo vuu paria denanz cavann costrutt,</l>
<l>che lor... pascenza tutt,</l>
<l>ma in l'onor dininguarda a strusagh dent.</l></lg>
<lg>
<l>Inscì con tutt el mè stà de sguajton</l>
<l>e con tutt el deffà de avej squajaa,</l>
<l>sont restaa lì sgognaa,</l>
<l>pien de vergogna e locch come on tappon;</l>
<l>e tutt quell mè sussor</l>
<l>l'è fornii anch lu compagn de l'olter guaj,</l>
<l>anzi cont el pregaj</l>
<l>a dì nagotta al sur sargent maggior.</l></lg>
<lg>
<l>De l'ora inanz, allon, me sont miss dent</l>
<l>coj man, coj pee per pessegà a sposalla,</l>
<l>me sont vestii on poo in galla,</l>
<l>hoo giustaa sù la cà passantament,</l>
<l>e el rest di pocch ciovitt</l>
<l>vanzaa on poo col sonà, on poo col mestee,</l>
<l>gh'i hoo faa soltà dree a lee,</l>
<l>scoeudendegh vun per un tucc i petitt.</l></lg>
<lg>
<l>Gh'aveva giamò tolt i peritt d'or,</l>
<l>la guggia d'ora, el coll de granadinn,</l>
<l>la cros de perla finn</l>
<l>e quaj barlafus d'olter de valor,</l>
<l>quand la m'ha daa occasion</l>
<l>de capì che pù mej che nè i peritt,</l>
<l>l'avarav vuu el petitt</l>
<l>de avegh on quaj bell para de anellon.</l></lg>
<lg>
<l>E mì addrittura, catt! corri in del Bin,</l>
<l>quell che stà là schisciaa in del post di ant</l>
<l>del volton di Mercant,</l>
<l>e con quatter bej ses-des-e-on-quattrin</l>
<l>te me petti in saccoccia</l>
<l>duu bravi anellonon d'or badial,</l>
<l>grand asquas tal e qual</l>
<l>de duu sercion de roeuda de carroccia.</l></lg>
<lg>
<l>E via a gambe, torni indree de trott,</l>
<l>voo a toeù la mia Tetton, vemm del Battista,</l>
<l>tegni ben ben de pista</l>
<l>in dove che la mett giò el manicott,</l>
<l>e quand la me ven fada,</l>
<l>bell bell, bell bell ghe barzeghi d'arent</l>
<l>per faghj sghimbià dent,</l>
<l>e dagh el giubel de l'improvvisada.</l></lg>
<lg>
<l>Mò sur sì che intrattant che foo el giughett</l>
<l>e che ghj foo passà d'ona guadina,</l>
<l>marcia passa cammina,</l>
<l>squitta foeura de l'oltra on begliett;</l>
<l>mì prest, allon, sù on pè,</l>
<l>ghe stoo on poo adoss fasend el peder sloffi,</l>
<l>e poeù ciaff, mel gajoffi,</l>
<l>e torni in l'orchestin per el fatt mè.</l></lg>
<lg>
<l>Soni, stoo alegher, la compagni a cà,</l>
<l>doo a ment se vedi moeuv el manicott,</l>
<l>se la se incorg nagott,</l>
<l>se di voeult mai la scolti a descartà;</l>
<l>ma oh dess! ch'eel, che no eel,</l>
<l>che fors no la tovess quell mè palpee</l>
<l>per l'olter sò de lee,</l>
<l>nè l'ha avert bocca, n'è l'ha most on peel.</l></lg>
<lg>
<l>Se lassem donca tutt e duu al portell</l>
<l>descognet del regall che gh'emm indoss;</l>
<l>ma el pù grev, el pù gross</l>
<l>mel seva andaa a toeù mì senza savell;</l>
<l>ch'el mè l'eva on regall</l>
<l>pien, caregh, ras de pever e de spezzi,</l>
<l>e che mai pù a quell prezzi</l>
<l>no me sarev creduu de guadagnall.</l></lg>
<lg>
<l>Ecco, fioeuj, dee a trà, scoltee, sentii</l>
<l>coss'el diseva quell fottuu begliett;</l>
<l>no ghe baratti on ett;</l>
<l>scoltell, che ghe l'hoo in ment piccaa e scolpii:</l>
<l rend="italic">Caro mio dolcie core</l>
<l rend="italic">ho receputo el tuvo beglietto</l>
<l rend="italic">del qualo te imprometto</l>
<l rend="italic">che te sarò fidele in del mè amore.</l></lg>
<lg>
<l rend="italic">Domane sò de guardia tutto el gorno</l>
<l rend="italic">pôso ce vedaremo. Stà segura:</l>
<l rend="italic">ma tì però parcura</l>
<l rend="italic">de scasciare quell'aseno de intorno.</l>
<l rend="italic">Basta nè vedo l'ora</l>
<l rend="italic">ch'el ti abbia tolto questro tuo accidento</l>
<l rend="italic">per fornire el tormento</l>
<l rend="italic">de far sta vita. Adio anema d'ora.</l></lg>
<lg>
<l>Ona fevera cutta, on maa de pett,</l>
<l>on azzident, on copp in sul tegnon</l>
<l>saraven staa on bonbon</l>
<l>in pari a sto balloss d'on begliett.</l>
<l>Hoo comenzaa a buì,</l>
<l>a sudà, a fumà come on caldar,</l>
<l>e sont daa foeura a sgar,</l>
<l>matt, matt affacc, de no possemm tegnì.</l></lg>
<lg>
<l>Amor, rabbia, vergogna e millia inferna</l>
<l>me strasciaven, me faven a freguj;</l>
<l>catto che cattabuj!</l>
<l>che malarbetta nocc, che nocc eterna!</l>
<l>Se sarava palpera,</l>
<l>no vedeva che sangu, che beccaria,</l>
<l>e tracch soltava via</l>
<l>de la pagura ch'el podess vess vera.</l></lg>
<lg>
<l>Seva col coeur in mezz a sti cortij,</l>
<l>quand senti a Sant Ambroeus a sonà i ses,</l>
<l>e poeù per tutt i gies</l>
<l>de lì on poo a scampanà i avemarij.</l>
<l>Al son de quij campann</l>
<l>me regordi in bon pont de quell lassù,</l>
<l>e ch'olter che nè lu</l>
<l>pò juttamm e salvamm de sti malann.</l></lg>
<lg>
<l>E inscì cold cold de fed voo giò di scar,</l>
<l>e corri via de vol foeura de cà</l>
<l>per andamm a buttà</l>
<l>in di sò brasc del pè d'on quaj altar;</l>
<l>ma appenna faa duu pass,</l>
<l>doo mò giust dent in del sargent maggior</l>
<l>che al frecc e de quij or</l>
<l>el me impastoccia d'ess intorna a spass.</l></lg>
<lg>
<l>El me trà i brasc al coll, el me strascina</l>
<l>per pagamm l'acquavita a tutt i stee;</l>
<l>el me stà tant adree,</l>
<l>el me frega, el me vergna e el me mojna,</l>
<l>che infin sto malarbett</l>
<l>el me cava del coeur la confession</l>
<l>de quell mè gran magon,</l>
<l>e el me strappa di ong el begliett.</l></lg>
<lg>
<l>E lì cont ona longa filastrocca</l>
<l>el me fa comparì el negher per bianch,</l>
<l>e el me proeuva nient manch</l>
<l>ch'el begliett l'ha scritt lu per fà ona scocca,</l>
<l>e che l'è bell capì</l>
<l>che domà el termen d'asen che gh'è sù,</l>
<l>l'è assee lu de per lu</l>
<l>a desmostrà che nol pertocca a mì.</l></lg>
<lg>
<l>Infin, per calcamm sù mej la reson,</l>
<l>el me ciappa sott brasc, che hoo pari a sbattem,</l>
<l>e el me mena in su l'atem</l>
<l>de bon compagn a cà de la Tetton,</l>
<l>che la m'ha faa ona festa</l>
<l>e ona truscia de sort, che i mee travaj</l>
<l>m'hin calaa in di strivaj,</l>
<l>e bravament hoo bevuu sù anca questa.</l></lg>
<lg>
<l>Intrattant in su l'assa del Brovett</l>
<l>gh'eva giamò el mè nomm bell e impastaa;</l>
<l>tuttcoss eva prontaa,</l>
<l>finamai i cumò, la dota, el lett;</l>
<l>l'eva giamò fin stada</l>
<l>intorna lee la sposa coj benis</l>
<l>a pertegà i amis</l>
<l>e i post e i cavalier de la contrada.</l></lg>
<lg>
<l>Seva insomma già in brusa de sposalla,</l>
<l>e l'eva anca de gionta fissaa el dì,</l>
<l>quand el bell giovedì,</l>
<l>giust l'antegrass, voo al solet a trovalla;</l>
<l>l'eva un'ora de sira,</l>
<l>vedi la lumm per terra in d'on canton,</l>
<l>e troeuvi la Tetton</l>
<l>sul leec che se lumenta e che sospira.</l></lg>
<lg>
<l>La mamm, tutta modacc, col did sul nas</l>
<l>la fa segn de tasè e de andà pian pian;</l>
<l>resti de marzapan</l>
<l>de la pagura de sentì on quaj cas;</l>
<l>e quand ghe sont del pè</l>
<l>lee medemm la Tetton la solta sù:</l>
<l>Ah, sur Marchionn! mai pù</l>
<l>credeva incoeu possell tornà a vedè!</l></lg>
<lg>
<l>Ah car mort beneditt! perchè sta cossa?</l>
<l>Me trema i gamb, voo tutt in d'on sudor,</l>
<l>e in quell eh'el car amor</l>
<l>l'eva adree a impastocciammen vuna grossa,</l>
<l>riva denter on tos</l>
<l>che, voltaa vers la mamma, el sbraggia: Ej lee,</l>
<l>l'ha ditt el mascaree...</l>
<l>e bott lì: ghe se soffega la vos.</l></lg>
<lg>
<l>Sangua d'on can barbin! me solta in testa</l>
<l>che quell maa nol fudess on cremesì</l>
<l>per liberass de mì</l>
<l>e andà a la Canobbiana a god la festa;</l>
<l>e mì de maladett</l>
<l>ghe molli el <emph>vada</emph> a lee de parnonzià</l>
<l>s'hoo de andà o s'hoo de stà,</l>
<l>e stoo spionand in dove la se mett...</l></lg>
<lg>
<l>Ma lee, senza fà tante zerimoni,</l>
<l>la gradiss el boccon, l'imbrocca el <emph>vada</emph>,</l>
<l>e la me dà l'alzada</l>
<l>in moeud che ditt e fatt me la capponi;</l>
<l>e quand sont su la scara</l>
<l>me senti tant a messedà el ghignon,</l>
<l>che foo la conclusion</l>
<l>de rivà a tutt i cunt a l'acqua ciara.</l></lg>
<lg>
<l>E sitta bolgiraa l'intrigh e i gabel!</l>
<l>Voo a toeù on vestii de turch d'on mascaree,</l>
<l>longh e largh tant assee</l>
<l>de possemm scond con la pelanda i sciabel;</l>
<l>e de trott e galopp,</l>
<l>pettegasciand per terra la balzana</l>
<l>corri a la Canobbiana</l>
<l>a curà el legoratt con tant de s'ciopp.</l></lg>
<lg>
<l>E sù e giò, innanz indree, gira, regira</l>
<l>per la platea e el palch, e intorna i scagn,</l>
<l>varda gent, varda pagn,</l>
<l>scolta vos, spiona andann, tira, bestira,</l>
<l>finalment de lì on poo,</l>
<l>tra on gropp de gent che balla la monfrina</l>
<l>vedi ona mascarina</l>
<l>che l'è lee, tutta lee, giugagh el coo!</l></lg>
<lg>
<l>Sò tal e qual el taj de la persona,</l>
<l>la grazia in del fà el pass, sò el perovett,</l>
<l>sò el sporg innanz di tett,</l>
<l>e el svergnà el cuu de fianch a la s'ciancona,</l>
<l>sò quij brasciott redond,</l>
<l>sò el color di cavij, sò el portament,</l>
<l>sò quij oggion sbirent,</l>
<l>insomma sò tuttcoss de inscima in fond.</l></lg>
<lg>
<l>Ah sguanguana de tucc i sguanguanonn,</l>
<l>l'è chì la bolgirona, l'hoo cattada,</l>
<l>l'è chì col camarada</l>
<l>a sbavazzass ai spall de Marchionn!</l>
<l>Sangue de fraa de legn,</l>
<l>no manca pù che de squajatt la vos,</l>
<l>e poeù te pesti i nos,</l>
<l>che per on pezz t'ee de portann el segn!</l></lg>
<lg>
<l>Seva foeura de mì d'ona manera</l>
<l>che no sont staa mai pù tanto dannaa!</l>
<l>Ghe voo adree infuriaa</l>
<l>de per tutt foeura e dent per la calchera;</l>
<l>no scolti pù nagott,</l>
<l>no doo a trà pù a reson, vedi lee e lu</l>
<l>on bott a brasciass sù,</l>
<l>e mì giò ona firada de cazzott.</l></lg>
<lg>
<l>Alto lì, allon, l'è deciaraa la guerra!</l>
<l>Daj, redaj, para, pia, messeda, tira,</l>
<l>pugn e pesciad de lira,</l>
<l>reussissem tucc trii col cuu per terra;</l>
<l>ne riva adoss infin</l>
<l>de quatter o cinqu turch pesg che nè mì,</l>
<l>gendarma vestii inscì,</l>
<l>che ne menen de slanz in camarin.</l></lg>
<lg>
<l>Lì on bravo respettor, grazios, compii,</l>
<l>el scolta di dò part tutta la scenna,</l>
<l>e poeù con pas l'ordenna</l>
<l>de tirà via i mascher a tutt trii.</l>
<l>Me drizzi allora in pee</l>
<l>per vardalla on poo mì la porconon</l>
<l>a desquattà el faccion,</l>
<l>e, disii mò, fioeuj?... l'è minga lee...</l></lg>
<lg>
<l>Cara Madonna! Ajutt, coss'hoo mai faa!</l>
<l>Ghe domandi perdon, confessi el fall,</l>
<l>ghe sebissi mendall</l>
<l>magara a tutt danee, s'han volentaa;</l>
<l>piangi e preghi de sort</l>
<l>che se giusta tusscoss; foeura che mì</l>
<l>boeugna che staga lì</l>
<l>per la reson del mandà sù el ripport.</l></lg>
<lg>
<l>Scoltee mò adess, fioeuj, cossa che nass,</l>
<l>e vardee, quand se dis di coss del mond!</l>
<l>Quell respettor, che in fond</l>
<l>l'eva on bon pastorott, on persegh lass,</l>
<l>vedend che in de quell loeugh</l>
<l>sarev geraa del frecc, el me toeù sù</l>
<l>sott brasc lu come lu,</l>
<l>per menamm in quarter coj guardi al foeugh.</l></lg>
<lg>
<l>E in quella ch'el derv l'uss, che voo de dent,</l>
<l>cribbi! chi troeuvi mì!... Ah fioron!</l>
<l>Lee, giust lee, la Tetton</l>
<l>con la mamma, col sart e col sargent;</l>
<l>gh'aveven a la bocca</l>
<l>tutt quatter la caraffa, e hin restaa lì</l>
<l>cojoni a vardamm mì</l>
<l>senza nè batt on oeucc nè fà ona mocca.</l></lg>
<lg>
<l>El primm a falla foeura, a romp l'incant</l>
<l>sont staa mì, che hoo bajaa d'ona manera</l>
<l>che nanch on turch davvera</l>
<l>no l'avarav possuu bajà oltertant:</l>
<l>per lee seva in cantegora,</l>
<l>per lee in preson, per lee seva a sto pass;</l>
<l>podii donch fegurass</l>
<l>che cagnazz seva mì dedree a sta legora.</l></lg>
<lg>
<l>Ma lee franca francona la spergiura</l>
<l>el ciel, la terra; la me fa parì</l>
<l>ch'el traditor sont mì,</l>
<l>che l'è on pezz ch'el le sa, che la me cura:</l>
<l>la dis che la s'è trada</l>
<l>marada apposta per vegnì a cattamm;</l>
<l>che sont on porch infamm,</l>
<l>e giò, a l'uso di donn, ona lucciada!</l></lg>
<lg>
<l>Mì che poss vedè a piang nanca per rid,</l>
<l>a pocch a pocch deventi moresin,</l>
<l>me se setti vesin,</l>
<l>on poo betteghi, on poo ghe strengi i did.</l>
<l>Lee on poo la me sgoratta</l>
<l>come on usell per no lassass ciappà,</l>
<l>ma infin poeù la se dà:</l>
<l>caraffa in l'aria, e <emph>Pacie cielebrata!</emph></l></lg>
<lg>
<l>No me calava adess che de podè</l>
<l>giustà sù el primm pastizz col respettor,</l>
<l>e el sur sargent maggior,</l>
<l>che l'è quell bravo mennapolt che l'è,</l>
<l>ditt e fatt el corr via</l>
<l>e el truscia tant ch'el porta indree on croson</l>
<l>de quij che ai rogazion</l>
<l>ogni vun ciappa sott ses o sett mia.</l></lg>
<lg>
<l>A sta noeuva, alto, allon, sont mì che paga,</l>
<l>giò allegher fioj on'oltra boccarada!</l>
<l>la motria l'è passada:</l>
<l>viva nun, porchi i sciori! e che la vaga;</l>
<l>e addrittura cold cold</l>
<l>torni, smorbiand coj donn, in su la festa</l>
<l>a god tutt quell che resta</l>
<l>fina a l'ultem quattrin del mè vint sold.</l></lg>
<lg>
<l>De sto pont finamai al sabet grass,</l>
<l>con tant che semm staa in voeulta de chì e lì</l>
<l>a dì quell ch'è da dì,</l>
<l>no gh'hoo avuu el minem chè de lumentass.</l>
<l>Lee se l'eva a on festin</l>
<l>la ballava con mì, con mì la stava,</l>
<l>con mì la cicciarava,</l>
<l>e mì e lee, e lee e mì, saldo vesin.</l></lg>
<lg>
<l>Tal e qual anca in cà: per quant ghe sia</l>
<l>andaa in vers in quij di d'ora e strasora,</l>
<l>no gh'hoo trovaa dessora</l>
<l>mai, mai nissun che podess damm ombria.</l>
<l>Lee saldo là impesada</l>
<l>col cuu su la cardega, adree a sguggià,</l>
<l>la ghe dava a tutt dà</l>
<l>a god tucc i retaj de la giornada.</l></lg>
<lg>
<l>Che brava tosa! che desgaggiadonna,</l>
<l>(diseva in tra de mì) che tosa d'or!</l>
<l>L'ha d'ess proppi el restor,</l>
<l>el dio fece de la cà Marchionna!</l>
<l>E matt adree st'ideja</l>
<l>cuntava ansios e recuntava i dì</l>
<l>ch'aveva de patì</l>
<l>denanz menamm a cà sta maraveja.</l></lg>
<lg>
<l>Finalment quell bell dì, quell di trii sô,</l>
<l>saludaa al primm spontà d'on battajon</l>
<l>d'occh, barbasgian, cappon,</l>
<l>quajott, gasgiott, lorocch, merla e cocô,</l>
<l>quell dì fissaa là sù</l>
<l>per compagnamm con tutt sti razz d'usij</l>
<l>e compì i mee legrij,</l>
<l>l'è compars finalment, dighi, anca lu.</l></lg>
<lg>
<l>L'eva el bell sabet grass. Tutt eva in pront:</l>
<l>la Tetton per la prima in gran parada;</l>
<l>giò fin la fiacca in strada,</l>
<l>ona fiacca campagna e de tutt pont,</l>
<l>per moeud che innanz mezz dì</l>
<l>l'eva già adree in Brovett el Bolognin</l>
<l>in faccia ai duu padrin</l>
<l>e ai soeu scricciatt a bolognalla a mì.</l></lg>
<lg>
<l>Fornii el facc in Brovett, alto lì allon,</l>
<l>se va trott e galopp anca a la cura,</l>
<l>poeù al pastegg addrittura,</l>
<l>poeù al cors, poeù a la rassegna di ballon,</l>
<l>poeù al Carchen, al Lentas,</l>
<l>al Re, a la Canobbiana, e poeù al risott,</l>
<l>poeù a la messa ai Carott,</l>
<l>poeù ai tortij, poeù al rosoli in del Cambias.</l></lg>
<lg>
<l>Infin quand semm staa sagg de possenn pù,</l>
<l>che no possevem dagh né lee né mì</l>
<l>semm andaa a cà a dormì</l>
<l>giust in l'ora che i olter leven sù.</l>
<l>Adess mò, orocch, cappon,</l>
<l>merla, cocô, quajott, occh, barbasgian,</l>
<l>fis'cee, fee pur baccan,</l>
<l>degh dent a scarpagoss, che semm al bon.</l></lg>
<lg>
<l>Tant'è, fioeuj: intramm dent lee in de l'uss,</l>
<l>vegnimm lee in cà, e vedemm a scappà via</l>
<l>quell pocch rest de legria</l>
<l>e de pas di dì indree, l'è staa on esuss.</l>
<l>De sto pont desgraziaa</l>
<l>no gh'è staa pù che guerr, che cattabuj,</l>
<l>trappol, pastizz, garbuj,</l>
<l>gir e regir e corna stermenaa.</l></lg>
<lg>
<l>Lee cagna, lee ciocchera, lee bosarda,</l>
<l>lenguasciona, leccarda, desgarbada;</l>
<l>lee imbrojona, sfacciada,</l>
<l>starlattona, lunatega, testarda;</l>
<l>lee zavaj, lee slandrosa,</l>
<l>lee sguanguana, lee cappa di baltrocch,</l>
<l>vardee, fioj, in pocch</l>
<l>che boccon de belee l'eva sta sposa?</l></lg>
<lg>
<l>Addrittura el primm dì sù e giò di scar</l>
<l>d'ora e strasora gent come i correr,</l>
<l>soldaa, roffiann, patter,</l>
<l>can borian pussee che on port de mar.</l>
<l>La cà l'eva on faxall:</l>
<l>ogni bott gh'eva lì on seccamincion;</l>
<l>seva nanch pù patron</l>
<l>(con licenza) on besogn de possè fall.</l></lg>
<lg>
<l>Se poeù derviva bocca, a revedess;</l>
<l>giò la cà e 'l tecc! bestemmi a cattafira!</l>
<l>sbraggiad, bajad de lira:</l>
<l>del porch fottuu l'è el manch che me vegness;</l>
<l>e gh'eva ogni moment</l>
<l>la conclusion per aria de cusamm</l>
<l>denanz a quij bonn lamm</l>
<l>del soldaa sart e del soldaa sargent.</l></lg>
<lg>
<l>E sti duu galantomm mej che nè mì</l>
<l>comandaven i fest lor in cà mia,</l>
<l>lor la menaven via,</l>
<l>senza nanca dì catt, de nocc, de dì,</l>
<l>e sont fin rivaa a quella</l>
<l>che via de quij pocch or del pasteggià,</l>
<l>che allora l'eva in cà,</l>
<l>l'eva grazia a dormì de possè avella.</l></lg>
<lg>
<l>Podii domà pensà con che dolor</l>
<l>la vedeva inscì matta e desbriada,</l>
<l>sibben giamò visada</l>
<l>millia voeult del curat, del cogitor.</l>
<l>Del piang, del desperass</l>
<l>n'hoo faa pur anch, se n'hoo possuu mai fà;</l>
<l>e adree a l'onor de cà</l>
<l>ghe deslenguava anmì de l'istess pass.</l></lg>
<lg>
<l>Ma infin poeù a tajagh sù sta vita stramba</l>
<l>è soltaa foeura a temp on sgonfiament</l>
<l>col sò compagnament</l>
<l>de gomit, de rincress, de mal in gamba;</l>
<l>de moeud che, balcaa i ari,</l>
<l>hoo quistaa on poo de requi per quaj mes,</l>
<l>pagaa però bon pes</l>
<l>col spendegh in petitt tutt el salari.</l></lg>
<lg>
<l>Ma sè! pascienza spend; quant ai danee</l>
<l>van e vegnen, e inscì fussen staa bon</l>
<l>de fagh intrà reson,</l>
<l>che sarav staa nagotta a traghj adree.</l>
<l>Ma on corna... Sentii questa</l>
<l>che l'è l'ultema infin, la pù gajarda,</l>
<l>e che el Signor ve guarda</l>
<l>quant e mai, fuss un can, de sta tempesta.</l></lg>
<lg>
<l>L'eva ses mes che seva spos, pocch pù,</l>
<l>e i coss andaven via con l'andana</l>
<l>de la fever terzana,</l>
<l>on dì ben, on dì maa, on poo giò, on poo sù,</l>
<l>quand ona bella sira</l>
<l>in del tornà a cà al solet de bottia</l>
<l>me sont vist dree on'ombria</l>
<l>come de vun che me tujess de mira.</l></lg>
<lg>
<l>Mì che sont omm che tendi ai fatte mee,</l>
<l>com'è de giust ch'abben de fà la gent,</l>
<l>no gh'hoo squas nanch faa a ment,</l>
<l>e andava inà senza voltamm indree;</l>
<l>ma quand sont staa al Liron,</l>
<l>lì inscì voltaa el caffè, costù de slanz</l>
<l>el me fa on solt innanz,</l>
<l>e el me trà contra el mur cont on button.</l></lg>
<lg>
<l>L'eva costù on demoni d'on cilan</l>
<l>vestii in s'giacché, con sù duu colzonasc</l>
<l>de tira de pajasc,</l>
<l>col volt tutt a barbis come on magnan;</l>
<l>el fava poeù sgarì</l>
<l>innanz indree per l'aria on nisciorin,</l>
<l>de fà streng el sesin</l>
<l>a mezza ona Boemia, olter che a mì.</l></lg>
<lg>
<l>Denanz, e giust in mira al mè portell,</l>
<l>gh'eva in mezz a la strada on'oltra ombria</l>
<l>che inscì per famm legria</l>
<l>la pestava sui prej cont on tarell.</l>
<l>El sarav staa el mè cas</l>
<l>de rebatt cont i gnocch la prepotenza,</l>
<l>ma inscambi hoo usaa prudenza</l>
<l>e hoo faa sto sagrifizzi per la pas.</l></lg>
<lg>
<l>Tutt inutel però, chè in de quell menter</l>
<l>che ghe molli on sghimbiett per scappà in cà,</l>
<l>me sont sentuu a ciappà</l>
<l>sul portell mitaa foeura e mitaa denter;</l>
<l>e lì coj pee in del cuu,</l>
<l>tal e qual seva inscì a gatton suj sass,</l>
<l>me fan desgorgà el pass</l>
<l>e vegnen dent in cort anca lor duu.</l></lg>
<lg>
<l>Oh pover mì! Signor! La vita in don,</l>
<l>sbraggiava a tutta vos del pè di scar,</l>
<l>e lor adree ai mee sgar</l>
<l>giò inscì a l'orba pesciad, legnad, s'giaffon:</l>
<l>infin compar on lumm,</l>
<l>i lobbi se impienissen de sabett,</l>
<l>e quij, senza dì on ett,</l>
<l>ciappen a gamb la porta e van in fumm.</l></lg>
<lg>
<l>La Tetton, che me ved a comparì</l>
<l>tutt sporch, tutt rabuffaa, tutt sanguanent,</l>
<l>la va in tanto spavent,</l>
<l>che ghe ciappa i dolor del parturì,</l>
<l>ghe solta i conversion</l>
<l>che la sguizza sul lecc come on'inguilla,</l>
<l>d'avè de fà a tegnilla,</l>
<l>e de gionta deliqui e strangojon.</l></lg>
<lg>
<l>Alto prest, el zerusegh, la comaa!</l>
<l>acqua, solass, foment, panncald, asee!</l>
<l>vesinn innanz indree,</l>
<l>tucc dottoren, tucc platen, fan mercaa;</l>
<l>intant ven mezza nott,</l>
<l>gajarda el maa, la donna la peggiora,</l>
<l>e in pont al bott de l'ora</l>
<l>Oèe, oèe! cossa l'è? l'è un bell mas'ciott.</l></lg>
<lg>
<l>Hin andaa i coss tant ben, grazia al Signor,</l>
<l>l'è stada tanta la sattisfazion</l>
<l>che hoo avuu in quella occasion</l>
<l>per sta proeuva inscì granda del sò amor,</l>
<l>che, s'ciavo, hoo pensaa pù</l>
<l>nè ai guaj del temp indree, nè ai soeu caprizzi,</l>
<l>nè al priguer del stremizzi,</l>
<l>nè al brusor del buratt che hoo cattaa sù.</l></lg>
<lg>
<l>Ma cold e matt d'amor ghe stava adree</l>
<l>ch'avarev fin vorsuu famm in freguj,</l>
<l>e a furia d'oeuv, de puj,</l>
<l>de formaj del mejor di cervellee,</l>
<l>a furia de struzziamm,</l>
<l>de stà di nocc intregh senza dormì,</l>
<l>l'hoo missa in quindes dì</l>
<l>a la portada de possè pagamm.</l></lg>
<lg>
<l>El pagament l'è staa che ona mattina,</l>
<l>tornand de la bottia per disnà,</l>
<l>troeuvi netta la cà</l>
<l>de possegh ballà denter la monfrina.</l>
<l>Pù ona camisa, on strasc,</l>
<l>pù on lenzoeu, ona coverta, on piatt, on ramm,</l>
<l>e lee la ladra infamm</l>
<l>scappada a fà la crappa, el soldarasc.</l></lg>
<lg>
<l>Gesus! che infamitaa! che tradiment!</l>
<l>Troeuvi in terra ona motta de palpee;</l>
<l>leggi i letter de lee,</l>
<l>vedi l'intrigh col sart ciar e patent,</l>
<l>e vegni in cognizion</l>
<l>che sò l'eva el begliett, quell del guantin,</l>
<l>sò el ladrament, sò infin</l>
<l>anch quell birba d'on fatt del buratton.</l></lg>
<lg>
<l>In quell stat de passion, de primm bullor</l>
<l>me sarev fors scannaa mì come on can,</l>
<l>se a tertegnimm la man</l>
<l>no me vegneva in ment quell car amor,</l>
<l>quell car angerottell,</l>
<l>quell pover innocent del mè bambin,</l>
<l>che l'è nanch settemin,</l>
<l>e el par squasi d'on ann, tant che l'è bell.</l></lg>
<lg>
<l>Fioeuj tender de coeur che sii staa chì</l>
<l>a scoltà i mee lument con cortesia,</l>
<l>innanz de passà via,</l>
<l>compatimm, consolemm, piangii con mì;</l>
<l>piangii col Marchionn,</l>
<l>col pover Marchionn che sont mì quell,</l>
<l>striaa e tiraa a bordell</l>
<l>da la cappa de tucc i bolgironn.</l></lg>
</lg>
</div2>
<div2 type="poesia">
<head>66</head>
<lg type="sonetto">
<lg>
<l>Gh'hoo miee, gh'hoo fioeu, sont impiegaa</l>
<l>et quidem anch a caregh del Sovran,</l>
<l>gh'hoo al sô quaj crost, gh'hoo el pader pensionaa,</l>
<l>hoo già saraa sù l'anta e sont malsan.</l></lg>
<lg>
<l>E me voeuren mò cred tant desperaa</l>
<l>de pettamm tutt sti coss sul fabrian</l>
<l>per andà a toeulla contra soa Maistaa,</l>
<l>patron de la mia vitta e del mè pan?</l></lg>
<lg>
<l>Ghe fan on bell'onor a sto mè ingegn</l>
<l>col supponel capazz de la vertù</l>
<l>de vess baron fottuu fina a sto segn!</l></lg>
<lg>
<l>E se mai gh'hoo daa gust in quaj manera,</l>
<l>per mè compens no me specciava pù</l>
<l>che me credessen degn de andà in galera.</l></lg>
</lg>
</div2>
<div2 type="poesia">
<head>67</head>
<lg type="sonetto">
<lg>
<l>Se mai el gh'avess gust sur intanaa</l>
<l>de fà sott a cazzotti in poesia</l>
<l>sont chì pront a servill, e manco maa</l>
<l>ch'el me strusa in d'on tast de simpatia.</l></lg>
<lg>
<l>Ma con patt de trattà de bon soldaa</l>
<l>e d'omm d'onor, minga poggià e corr via</l>
<l>a mettes in sicur in sul segraa</l>
<l>de la regia cesarea polizia.</l></lg>
<lg>
<l>Foeura, sur vis de cazz, quell mostaccion,</l>
<l>ch'el vegna a battes cont on'arma pari</l>
<l>e minga col cortell di delazion.</l></lg>
<lg>
<l>O a tutta manca, se nol pò resist</l>
<l>al gust de fà el sassin, de fà el sicari,</l>
<l>ch'el metta innanz la pell come fan quist.</l></lg>
</lg>
</div2>
<div2 type="parte">
<head rend="sc">DODES SONITT ALL'ABAA DON GIAVAN SORA LA SOA DISSERTAZION DI POESIJ MENEGHINN STAMPADA SUL SEGOND NUMER DEL GIORNAL INTITOLAA BIBLIOTECCA ITALIANA.</head>
<div3 type="poesia">
<head>68</head>
<head rend="italic">Sonett proemial</head>
<lg type="sonetto">
<lg>
<l>Largo largo che passa don Giavan</l>
<l>cont el gran valison di soeu talent,</l>
<l>poffar de bio, pò dass! ma el gh'ha fin dent</l>
<l>el gran secrett de drizzà i gamb ai can!</l></lg>
<lg>
<l>Alto, presto, a lor sciori a dass de man</l>
<l>per l'etichetta del rezeviment.</l>
<l>Foeura coeugh, palch, carrocc, appartament</l>
<l>pilla, salamelecch, trusc e baccan!</l></lg>
<lg>
<l>Don Giavan l'è on omon strasordenari,</l>
<l>l'è el Papa del gran tempi de la gloria,</l>
<l>l'Imperator di articol letterari.</l></lg>
<lg>
<l>L'è el gran Kan de l'onor, del disonor,</l>
<l>per donna de servizzi el gh'ha l'istoria</l>
<l>e i poster tucc dedree per servitor.</l></lg>
<lg>
<l>Donca i mee sciori a lor,</l>
<l>a leccall, a palpall, a morisnall,</l>
<l>a impienill sora tutt e a sagollall</l></lg>
<lg>
<l>perchè nol faga el ciall,</l>
<l>chè dininguarda, Esuss Maria! a nun,</l>
<l>s'el smolla la valis anmò degiun.</l></lg>
</lg>
</div3>
<div3 type="poesia">
<head>68,1</head>
<lg type="sonetto">
<epigraph><p>Questa raccolta... la quale non avrei creduto materia conveniente a questo giornale, se ella non mi dasse cagione di aprire un mio pensiero.</p>
<bibl>Pag. 173.</bibl>
</epigraph>
<lg>
<l>Grazie, obbligato a quell sò bell penser</l>
<l>che n'ha procuraa on post sul sò giornal;</l>
<l>mai pù Magg, Tanz, Parin e Balestrer</l>
<l>se posseven speccià on onor egual!</l></lg>
<lg>
<l>E aben che in del dà aria al sò parer</l>
<l>el ne tratta de goff, de trivial,</l>
<l>pomm vess content però in tutt i maner,</l>
<l>chè la spesa la var el servizial;</l></lg>
<lg>
<l>e poeù l'è ciar come duu e duu fan quatter</l>
<l>ch'ognun tant in del ben come in del maa</l>
<l>el lavora segond l'è el sò caratter.</l></lg>
<lg>
<l>Lu come bullo e come sacrenon</l>
<l>el ne voeur consegnà all'eternitaa</l>
<l>cont ona s'ciopettada in del s'cennon.</l></lg>
</lg>
</div3>
<div3 type="poesia">
<head>68,2</head>
<lg type="sonetto">
<epigraph><p>I dialetti mi paiono somiglianti alla moneta di rame... a comunicare coi prossimi le idee più basse e triviali basta a ciascuno l'idioma nativo...</p>
<bibl>Pag. 173-4.</bibl>
</epigraph>
<lg>
<l>Conzess per vera, el mè car sur Giavan,</l>
<l>che lu el parla con pasta de zecchin,</l>
<l>e che a l'incontra nun goff de Milan</l>
<l>parlem con pasta sgresgia de quattrin;</l></lg>
<lg>
<l>ch'el me traga on poo in spezz sto bell sovran</l>
<l>disendem chi tra lu e nun Meneghin</l>
<l>sarav pù scior cont ona dobla in man,</l>
<l>nun tutta in ramm e lu tutta in or fin?</l></lg>
<lg>
<l>E quand lu col sò or, nun col nost ramm</l>
<l>vegnissem a coo a coo in di medemm spes,</l>
<l>che differenza mai porral trovamm?</l></lg>
<lg>
<l>Credi, el me sur Giavan, che tutt al pù</l>
<l>la differenza la starà in del pes...</l>
<l>Oh! se la va a leggier l'ha reson lu!</l></lg>
</lg>
</div3>
<div3 type="poesia">
<head>68,3</head>
<lg type="sonetto">
<epigraph><p>Insinuare la pratica della comune lingua nazionale, <emph>solo istrumento a mantenere la civiltà</emph>.</p>
<p>Il popolo non ha altro mezzo, onde acquistare fuori de' libri insieme alla morale un poco di civiltà, senza la quale io tengo non possi aversi morale.</p>
<bibl>Pag. 174, 177.</bibl></epigraph>
<lg>
<l>Donca senza savè el lenguagg toscan</l>
<l>no ghe pò vess moral né ziviltaa?</l>
<l>E sti virtù ghe stan mò giust taccaa</l>
<l>come la vos de bass ai bicciolan?</l></lg>
<lg>
<l>E nun salvadegoni de Milan</l>
<l>ghe vemm a moccià via senza pietà</l>
<l>quij menus tant prezios, quij inscì faa</l>
<l>ch'hin el gran meret dell'abaa Giavan?</l></lg>
<lg>
<l>E, quell ch'è pesc, nun goff, lorocch, battista</l>
<l>ghe insegnem la moral al taffanari</l>
<l>cont i Arcad toscan, coj Petrarchista?</l></lg>
<lg>
<l>E poeù s'el civilizzem coj giornaj</l>
<l>dove gh'è sù i soeu articol letterari</l>
<l>pien ras tutt de paroll bej finamai?...</l></lg>
<lg>
<l>Ah, per schivà sto guaj,</l>
<l>car sur Abaa ch'el faga d'ona cossa,</l>
<l>de chì innanz che je stampa in carta grossa.</l></lg>
</lg>
</div3>
<div3 type="poesia">
<head>68,4</head>
<lg type="sonetto">
<epigraph><p>Insinuare etc. etc. Il popolo non ha altro mezzo etc. etc. ... Senza di che dodici volumi sono troppi...</p>
<bibl>Pag. 174, 175. 177.</bibl>
</epigraph>

<lg>
<l>Natan profetta (e questa sur Abaa</l>
<l>l'è moral de la bona e de la bella)</l>
<l>l'è andaa de David, dopo quell peccaa</l>
<l>ch'el sa poeù lu, a cuntagh st'istoriella.</l></lg>
<lg>
<l>David, giustizia! On ricch pien ras sfondaa</l>
<l>de bèe, de boeu, de becchi, de scarsella</l>
<l>l'ha traa in setton de pianta on desgraziaa</l>
<l>robandegh ona pocca pegorella.</l></lg>
<lg>
<l>David, che l'eva on re puttost fogos,</l>
<l>Andov'eel, el respond, sto becco etzettera...</l>
<l>ch'el poda fà inciodà sora ona cros?...</l></lg>
<lg>
<l>Bell, bell, allora Natan el repia,</l>
<l>manch foeugh, chè, a redù i coss proppi a la lettera,</l>
<l>tì te see el ricch e el desgraziaa l'è Uria.</l></lg>
<lg>
<l>Istess cont usciuria</l>
<l>bajaroo on poo anca mì Natan nostran.</l>
<l>Come?... Lu che l'è dent coj pee, coj man,</l></lg>
<lg>
<l>col coo, col fabrian</l>
<l>in di rimm de Toscanna, e ch'el ghe n'ha</l>
<l>de fà lecc a cavaj, de impinn di cà,</l></lg>
<lg>
<l>el gh'ha el coracc de fà</l>
<l>la guerra a sti pocch nost dodes tommitt,</l>
<l>all'unega berina di Bositt?</l></lg>
<lg>
<l>Lu, dighi, el gh'ha el petitt</l>
<l>de sgognann, soppedann, rompen la pippa?</l>
<l>Che azion de porch, sur David de la lippa!</l></lg>
</lg>
</div3>
<div3 type="poesia">
<head>68,5</head>
<lg type="sonetto">
<epigraph><p>Chiunque... se gli accade doversi abbassare parlando con gente <emph>rozza</emph>, se venga sorpreso da violenza d'ira si abbandona al favellare degli idioti... ma... se debba coi maggiori trattare... si alza al parlare Italiano...</p>
<bibl>Pag. 174.</bibl></epigraph>
<lg>
<l>Cazzo! el me dis che i soeu paroll toscann</l>
<l>hin tutta grazia, tutta ziviltaa,</l>
<l>e poeù dopo el ne sgogna a brazz de pann</l>
<l>senza che gh'abbiem faa nè ben nè maa?</l></lg>
<lg>
<l>Ma cazzo, s'el voreva strapazzann,</l>
<l>el doveva almanch fall in sbottasciaa,</l>
<l>sbassass, com'el dis lu, trattann, parlann</l>
<l>cont el lenguagg di goff e di rabbiaa!</l></lg>
<lg>
<l>Inscì mò, coss'hal faa con la soa platta?</l>
<l>L'ha sassinaa de pianta i soeu argument</l>
<l>e el s'è desfaa lu de per lu la fatta,</l></lg>
<lg>
<l>e col vorè stà sù e fà el caga in l'olla</l>
<l>l'ha obblegaa a volzass nun per stagh arent</l>
<l>e a digh sù in bon toscan <emph>Stelle che Chiolla!</emph></l></lg>
</lg>
</div3>
<div3 type="poesia">
<head>68,6</head>
<lg type="sonetto">
<epigraph><p>Non so quanto bisogni che si procacci agli scherzi... universalità e perpetuità; senza di che dodici volumi... sono troppi...</p></epigraph>
<lg>
<l>Se i Milanes col scriv in Milanes</l>
<l>pretendessen de trà in terra el toscan,</l>
<l>mì per el primm vorrev che Don Giavan</l>
<l>el te ghe sonass giò sardell de pes;</l></lg>
<lg>
<l>ma siccome l'è pubblegh e pales,</l>
<l>manifest e patent a tutt Milan,</l>
<l>ch'hin gent senza pretes e bon vivan,</l>
<l>vorrev mò inscambi ch'el ghe fuss cortes.</l></lg>
<lg>
<l>Tanto pù che, stampand, stampen per lor,</l>
<l>e in cà soa, e per sò divertiment,</l>
<l>e con licenza di superior;</l></lg>
<lg>
<l>e che infin dodes tomm n'hin minga assee</l>
<l>de portà el minem dann ai soeu parent</l>
<l>in d'ona Italia pienna de pessee.</l></lg>
</lg>
</div3>
<div3 type="poesia">
<head>68,7</head>
<lg type="sonetto">
<epigraph><p>Senza che dodici volumi di scherzi, cioè d'inezie e di inutilità, sono troppi, quel poco che il popolo legge, o ascolta leggere dovrà anch'egli servire a perpetuarlo nella sua grossezza?</p>
<bibl>Pag. 175.</bibl></epigraph>
<lg>
<l>Se on viaggiator el se fudess propost</l>
<l>de descriv on paes, puta Milan,</l>
<l>e che appenna rivaa al Borgh di Ortolan</l>
<l>el fermass la carroccia in del primm ost;</l></lg>
<lg>
<l>e che là, senza mai moeuves de post,</l>
<l>el scrivess giò triff traff robba de can</l>
<l>contra i fabregh, i donn, el ciel, el pian,</l>
<l>i costumm e el savè del popol nost;</l></lg>
<lg>
<l>costuu, domandi mì, saravel somm,</l>
<l>fatov, malign, tamberla, malcreaa,</l>
<l>birbon, canaja, bestia, oppur on omm?</l></lg>
<lg>
<l>Ohjbò! el sarav fradell de quell'Abaa</l>
<l>che in grazia che nol pò capì on primm tomm</l>
<l>el ne strapazza vundes nanmò faa.</l></lg>
</lg>
</div3>
<div3 type="poesia">
<head>68,8</head>
<lg type="sonetto">
<epigraph><p>Poggiamo che il ridere faccia per un momento dimenticare alla plebe le sue miserie, ma i buoni insegnamenti le gioverebbero a saperne gran parte rimediare, gran parte prevenire...</p>
<bibl>Pag. 175.</bibl></epigraph>
<lg>
<l>Poggi anca mì deggià ch'el poggia lu</l>
<l>ch'el sia el rid on solev di nost miseri,</l>
<l>e se i miseri gh'hin poggi de pù</l>
<l>ch'el sia mej toeuj in rid che toeuj sul seri.</l></lg>
<lg>
<l>Ora on liber che gh'abbia la virtù</l>
<l>de barattà in tant rid i piangisteri</l>
<l>per mì poggi ch'el vara on mezz Perù</l>
<l>senza tance prezzett che rompa i zeri.</l></lg>
<lg>
<l>Chè se lu poeù el se poggia e el se repoggia</l>
<l>ostinaa come on mull suj soeu prezzett</l>
<l>cossa serv tante ball ch'el ne je sfoggia,</l></lg>
<lg>
<l>perchè fin che a dispett del breviari</l>
<l>el va adree a poggiann ciaccer e progett</l>
<l>l'è palpee ch'el ne poggia al taffanari.</l></lg>
</lg>
</div3>
<div3 type="poesia">
<head>68,9</head>
<lg type="sonetto">
<epigraph><p>Non vi piacerà che anche fra noi si deponga dal volgo quella dura e rozza grossezza di pensare...? E il popolo è sì poco da aspettare che venga in molto uso di scrivere ed anche solo di leggere.</p>
<bibl>Pag. 175-6.</bibl></epigraph>
<lg>
<l>Nò, nò, bell bell, car sur Abaa Giavan,</l>
<l>intendemes polit, vuna di dò,</l>
<l>o che sto noster popol de Milan</l>
<l>el sa legg, e el pò legg, o el sa legg nò.</l></lg>
<lg>
<l>S'el sa legg, l'è patron de tirà a man</l>
<l>tant on liber di nost come di sò;</l>
<l>se nol sa legg, l'è inutel fà baccan</l>
<l>per on'acqua che corr giò per el Po.</l></lg>
<lg>
<l>E s'el legg e el pò legg e l'è patron</l>
<l>de legg tant el toscan che el meneghin,</l>
<l>cossa gh'entrel lu a rompegh i mincion?</l></lg>
<lg>
<l>Per fà la guerra ai gust, sur Abadin,</l>
<l>ghe va coo, coeur, giudizzi, educazion...</l>
<l>tutt quell che lu el gh'ha minga in fin di fin.</l></lg>
</lg>
</div3>
<div3 type="poesia">
<head>68,10</head>
<lg type="sonetto">
<epigraph><p>Io reputerò sempre abuso di tempo e di ingegno scriver cose che pochi, e non i migliori possano leggere, e senza profitto.</p>
<bibl>Pag. 176.</bibl></epigraph>
<lg>
<l>Quand pensi a quella motta de coment</l>
<l>che soffeghen el test del pover Dant</l>
<l>e rifletti che tanta e tanta gent</l>
<l>hin anmò de cà al limbo anch tant e tant,</l></lg>
<lg>
<l>e quand pensi che fina i istess sapient</l>
<l>ogni tratt se battezen ignorant,</l>
<l>ressoffegand el test de s'ciariment</l>
<l>de lumm, de lumm, de lumm, de variant,</l></lg>
<lg>
<l>me sa duvis che anch lu quell gran poetta</l>
<l>sott al codez penal de Don Giavan</l>
<l>el voeubbia stantà on poo a passalla netta.</l></lg>
<lg>
<l>Anzi me par vedell a cunt fornii</l>
<l>a stà pesg de nun goff Ambrosian</l>
<l>che almanch de cent vint milla semm capii,</l></lg>
<lg>
<l>e in sto numer compii</l>
<l>già de reson gh'è dent anca el mejor,</l>
<l>esclus, s'intend, el Gran Legislator.</l></lg>
</lg>
</div3>
<div3 type="poesia">
<head>68,11</head>
<lg type="sonetto">
<epigraph><p>... e nella moderna Italia <emph>forestiere</emph> come nell'antichissima Roma vuol dire inimico...</p>
<bibl>Pag. 178.</bibl></epigraph>
<lg>
<l>Quand i nost vicciuritt e i fiacaree</l>
<l>mennen intorna on Milanes a spass,</l>
<l>ghe diraven a chi gh'el domandass,</l>
<l>che mennen in carroccia on <emph>forastee</emph>.</l></lg>
<lg>
<l>Quand i nost sciori inviden on vivee</l>
<l>de sò amis Milanes a refiziass,</l>
<l>hin solet digh al coeugh de regolass</l>
<l>che gh'han di <emph>forastee</emph> tant che sia assee.</l></lg>
<lg>
<l>E lu ch'el stà chì inscì a sceppà i radis</l>
<l>l'ha el coragg de stampann in sul muson</l>
<l>che in Milan <emph>forastee</emph> el voeur dì nemis?</l></lg>
<lg>
<l>Ah! on'oltra voeulta, innanz trà lì secch secch</l>
<l>de sti goffad, con tanta presunzion,</l>
<l>ch'el consulta el cervell, minga i busecch.</l></lg>
</lg>
</div3>
<div3 type="poesia">
<head>68,12</head>
<lg type="sonetto">
<epigraph><p>Non vi piacerà che anche fra noi si deponga dal volgo quella dura e rozza grossezza di pensare, e di maniere, della quale dobbiamo pure ogni dì provare increscimento per noi, e appo gli stranieri vergogna?...</p>
<p>... di fare questo nome chiaro a noi stessi, onorato agli stranieri dai quali riceviamo continui e gravi biasimi del nostro non far nulla?</p>
<bibl>Pag. 175, 179.</bibl></epigraph>
<lg>
<l>Per fagh vedè e toccà proppi con man</l>
<l>che anch senza vess nassuu in d'on'aria fina</l>
<l>e avè tettaa de bajla firentina</l>
<l>se pò fass foeura i busch anca in Milan,</l></lg>
<lg>
<l>ch'el me sporgia on poo chi sur Don Giavan</l>
<l>el fregaoeucc de quella soa manina,</l>
<l>e ch'el tocca, ch'el studia e ch'el compina</l>
<l>sti pocch donzenn de nomm italian.</l></lg>
<lg>
<l>S'el leggiarà polit, cont attenzion,</l>
<l>e se de gionta el vorarà notà</l>
<l>sti nomm sul mennabò di citazion,</l></lg>
<lg>
<l>sur Don Giavanin d'or, ch'el lassa fà,</l>
<l>che ghe mettaroo insemma on regalon</l>
<l>ch'el vorarà stantà a portall a cà.</l></lg>
<lg>
<l>Prest donch ch'el vegna zà,</l>
<l>leggemm: <emph>Letteratura</emph>: Muss, Gigee,</l>
<l>Rivola, Castion, Magg, Balestree,</l></lg>
<lg>
<l>Litta, Tanz, Borromee,</l>
<l>Setalla, Ripamont, Gian Marlian,</l>
<l>Carchen, Maggenta, Ajrold, Venust, Cardan,</l></lg>
<lg>
<l>Ferrari Ottavian,</l>
<l>Castion d'Alfons, Berchè, Scott, Purisell,</l>
<l>Peregh, Manzon, Luin, Pozzobonell,</l></lg>
<lg>
<l>Gianella, Gambarell,</l>
<l>Torti, Panigaroeu, Bellott, Parin,</l>
<l>Verr Lissander, Oltrocch, Rejna, Venin.</l></lg>
<lg>
<l><emph>Storia</emph>: Sass, Calch, Giulin,</l>
<l>Verr, Simonetta, Coeuri Bernardin;</l>
<l><emph>Medesima</emph>: Majner, Lanfranch, Baldin.</l></lg>
<lg>
<l>Cros, Concorezz, Tadin,</l>
<l>Salvadegh, Mennaben, Griff, Lampugnan,</l>
<l>duu De Grad, duu Cajmm, Manara Aban,</l></lg>
<lg>
<l>Simonetta, Giussan,</l>
<l>Rovida, Della Porta, Castion,</l>
<l>Moscati, Pravesin, Casaa, Boldon,</l></lg>
<lg>
<l>Boss, Assander, Siton;</l>
<l><emph>Anatomega</emph>: Buzz, Gasper Asell,</l>
<l>Carchen, Bianch, Biumm, Monteggia, Maggistrell,</l></lg>
<lg>
<l>Tron, Cuni, Mazzucchell</l>
<l>e Riboli e Paletta e l'Ospedaa;</l>
<l><emph>Chimera</emph>: l'Aleman, Monguzz, Porraa;</l></lg>
<lg>
<l><emph>Scienza d'Antighitaa</emph>:</l>
<l>Trivulz, Ferrari Ottavi e Ottavian,</l>
<l>Fumagall, Allegranza, Boss anzian,</l></lg>
<lg>
<l>e Cattani Gajtan;</l>
<l><emph>Risega</emph>: Fris, Raccagn, De Regis, Pin;</l>
<l><emph>Mecanega</emph>: Isimbard, Elli, Sonzin</l></lg>
<lg>
<l>e Beccaria Ballin;</l>
<l><emph>Argentaria</emph>: Cardan, Brambilla, Gross,</l>
<l>Luccignoeu, Scorza, Arsagh, e quell pess gross</l></lg>
<lg>
<l>del Foppa Garadoss;</l>
<l><emph>Incision</emph>: Giusepp Longh e la soa scoeula;</l>
<l><emph>Architettura</emph>: Bass, Mangon, Vignoeula,</l></lg>
<lg>
<l>Solar, Meda, Cagnoeula;</l>
<l><emph>Pittura</emph>: Cresp, Boltraffi, Bramantin,</l>
<l>Melz, Lomazz, Foppa, Zeser Sest, Luin,</l></lg>
<lg>
<l>Pamfil, Oggionn, Figin,</l>
<l>Del Cajro, Michelin, Pepp Boss, Appian,</l>
<l>Peregh, Gallear, Sanquiregh, Landrian,</l></lg>
<lg>
<l>Canna, Levaa, Vaccan,</l>
<l>e in tra i donn la Milesi, la Legnana,</l>
<l>la Belleria, la Cornea, la Vedana,</l></lg>
<lg>
<l>l'Olivazza, l'Appiana.</l>
<l><emph>Scultura</emph>: Porta, Biff, Fontana, Agraa,</l>
<l>Solar, Bambaja — <emph>Giusprudenza</emph>: Alziaa,</l></lg>
<lg>
<l>papà di dottoraa,</l>
<l>Pusterla, Ares, Taegg, Cajmm, Carpan,</l>
<l>Manfred Setalla, Gian Luiis Toscan,</l></lg>
<lg>
<l>Piroven e Giussan.</l>
<l><emph>Politega</emph>: Moron, Verr, Beccaria;</l>
<l><emph>Matematega calcol astronomia</emph>:</l></lg>
<lg>
<l>Ceva, Agnesa Maria,</l>
<l>Caravagg, Mazzucchell, Zeser, Carlin,</l>
<l>Lecch, Cavalier, e on Orian che infin</l></lg>
<lg>
<l>l'è on lumm de vott stoppin.</l>
<l><emph>Milizia</emph>: el gran Trivulz, Melz Luduigh,</l>
<l>Medez, Castald e Belgiojos Albrigh</l></lg>
<lg>
<l>e i nost Viscont antigh;</l>
<l><emph>Musega</emph>: Cadenazz, Mess, Palladin,</l>
<l>Minoja, la Grassina, Sant Martin</l></lg>
<lg>
<l>e Luvis Marchesin;</l>
<l><emph>Diplomazia</emph>: el cardinal Moron,</l>
<l>Archint, Taverna, Cresp, Melz, Castion</l></lg>
<lg>
<l>e el Boss de Provvision;</l>
<l><emph>Teologia</emph>: Moron, Branca, Bonscior,</l>
<l>e in Domm on para l'ann dedree del cor;</l></lg>
<lg>
<l><emph>Artegian</emph> poeù descor!</l>
<l>Ona motta, on vivee, un mucc, on brovett</l>
<l>perfett, arziperfett, plusquam perfett:</l></lg>
<lg>
<l>basta dì che on Ronchett</l>
<l>l'instrivalla tutt l'ann re e imperator,</l>
<l>e che a Londra e a Paris ne fan l'onor</l></lg>
<lg>
<l>de dà la metta all'or</l>
<l>coj noster bravi balanzitt nostran</l>
<l>fabbricaa in st'aria grossa de Milan.</l></lg>
<lg>
<l>Ora, sur Don Giavan,</l>
<l>che l'ha leggiuu polit e che l'ha vist</l>
<l>che sto paes no l'è poeù tanto trist,</l></lg>
<lg>
<l>nè inscì biott e sprovist</l>
<l>de gent che vara tant e quant e lu,</l>
<l>se per modestia nol voeur dì de pù,</l></lg>
<lg>
<l>ch'el se toeuva mò sù</l>
<l>inscì alla bona e senza zerimoni</l>
<l>quella motta de liber che ghe doni.</l></lg>
<lg>
<l>Lì gh'è dent el Sigoni,</l>
<l>el Siton 'l Murator, gh'è 'Argellaa,</l>
<l>tucc in foeuj, stampa ciara e ben ligaa,</l></lg>
<lg>
<l>e quist chì sur Abaa</l>
<l>ghe mostraran in tucc i or ch'el stima</l>
<l>tanc olter nomm de omenonon de scima,</l></lg>
<lg>
<l>che in grazia de la rima</l>
<l>e in virtù de la santa discrezion</l>
<l>hoo dovuu per desgrazia in st'occasion</l></lg>
<lg>
<l>lassaj in d'on canton;</l>
<l>infin per la <foreign lang="fre" rend="italic">bonne bouche</foreign> el gh'è on breviari</l>
<l>pien ras e comor de indulgenz plenari</l></lg>
<lg>
<l>tolt foeura del bollari</l>
<l>de Lissander segond, Gregori, Urban</l>
<l>e de duu d'olter Papa de Milan,</l></lg>
<lg>
<l>e quest chì Don Giavan</l>
<l>speri ch'el ghe farà proppi servizzi,</l>
<l>e per l'obblegh ch'el gha de dì l'offizzi</l></lg>
<lg>
<l>e per el benefizzi</l>
<l>de quij sant indulgenz ch'el pò quistass</l>
<l>inscì col stecch in bocca andand a spass,</l></lg>
<lg>
<l>che l'è mej che struzziass</l>
<l>a dragonà, studià, perzipità,</l>
<l>per vegnì in cull a tucc come ch'el fa.</l></lg>
</lg>
</div3>
</div2>
<div2 type="poesia">
<head>69</head>
<head rend="sc">A ON CONTIN BERGAMASCHIN CHE FA EL BRUSCHIN CONTRA DI MENEGHIN.</head>
<lg type="sonetto">
<lg>
<l>Oh carin, beattin, mattin, smorbin,</l>
<l>arcadin, poettin, ciccin, contin,</l>
<l>puresin col tossin che in Parnassin</l>
<l>pien d'estrin fa frin frin col ghittarin.</l></lg>
<lg>
<l>Pian pianin, bell bellin, ch'el troppo foghin</l>
<l>nol te scalda el pissin, contin, ciccin,</l>
<l>te preghi per mammin, per paparin,</l>
<l>per tutt i bortolin Bergamaschin.</l></lg>
<lg>
<l>Te preghi per l'acquin del fontanin</l>
<l>che lava el mostaccin de Doridin</l>
<l>in sul poggin verdin, freschin, gingin.</l></lg>
<lg>
<l>Infin te preghi per el cardeghin</l>
<l>dove te fee settina a fà cacchin</l>
<l>e a fà versin de tutt e duu i boggin.</l></lg>
</lg>
</div2>
<div2 type="poesia">
<head>70</head>
<head rend="sc">EL VIACC DE FRAA CONDUTT</head>
<head rend="italic">Sestinn</head>
<lg type="sestina">
<lg>
<l>In sul deffà de sant Ambroeus andemm</l>
<l>ch'el trottava, el trottava, e via via</l>
<l>el se trovava saldo al post medemm,</l>
<l>lassand de part on bott la sacrestia,</l>
<l>ghe diroo coss'è occors st'estaa passaa</l>
<l>al noster fraa Condutt fraa desfrataa.</l></lg>
<lg>
<l>Fraa Condutt come lor san mej de mì,</l>
<l>per quella gran golascia del dinar...</l>
<l>Come?... El cognossen minga?... Oh questa chì</l>
<l>la me reussiss proppi singolar!</l>
<l>Corpo de bio bion, possibel mò</l>
<l>che sien lor soll che nol cognossen nò?</l></lg>
<lg>
<l>Oh ben, come l'è inscì nagott de maa,</l>
<l>in pocch paroll gh'en daroo mì l'ideja,</l>
<l>e se per sort l'incontraran in straa</l>
<l>me savaran poeù dì s'el ghe someja,</l>
<l>chè un capp rar de sta sort sora tutt coss</l>
<l>var la fadiga de possell cognoss!</l></lg>
<lg>
<l>Fraa Condutt l'è on magrozzer, un carcamm</l>
<l>d'on pret longh longh ch'el par on campanin,</l>
<l>cont on dianzen d'on pomon d'adamm</l>
<l>ch'el ghe sbaggia in là on mia el collarin,</l>
<l>lendenon, coj palper besinfi, ininz,</l>
<l>e el volt a boeucc come el formaj de sbrinz.</l></lg>
<lg>
<l>Sott a duu zij de ruff e scarpignaa</l>
<l>ghe sbarlusca duu boeucc de scoldalecc,</l>
<l>e poeù sott, duu stupendi carimaa,</l>
<l>e anmò sott, on bocchin fina ai orecc,</l>
<l>e in su quell la seggella del moletta</l>
<l>che gotta giò tabacch su la basletta.</l></lg>
<lg>
<l>A cressegh i bellezz el gh'ha anca i pagn</l>
<l>che comenzand daj scarp fina alla lumm</l>
<l>hin de cinqu o ses negher descompagn,</l>
<l>tanè, pures, bordocch, martora, fumm,</l>
<l>intersiaa a tassij, strataj, listin,</l>
<l>pussee che nè on sciffon del Maggiolin.</l></lg>
<lg>
<l>Ah ân! quest l'è fraa Sist... Sicchè mò han vist</l>
<l>s'el soo mì che l'aveven de cognoss?</l>
<l>Sissignori l'è lu, proppi fraa Sist,</l>
<l>fradell de don Bernard del Borgh di goss,</l>
<l>che in quant ghe dan ci nomm de fraa Condutt</l>
<l>l'è perchè l'è on porcon che bocca tutt.</l></lg>
<lg>
<l>Lu deffatt per on sold el canta, el balla,</l>
<l>lu el fa la roeuda in terra, el fa la tomma,</l>
<l>lu el va magara con la cotta in spalla</l>
<l>dedree d'ona vicciura fina a Romma,</l>
<l>lu el contratta la messa, i esequi, i offizzi</l>
<l>come i oeuv e i pollaster de pendizzi.</l></lg>
<lg>
<l>Adess che semm d'accord fina d'avanz</l>
<l>quant al porch (salv però quell ch'el maneggia),</l>
<l>ciappi el fil de l'istoria e tiri innanz</l>
<l>drizz drizz senza desperdem de carreggia.</l>
<l>Sicchè, i mee sciori, come ghe diseva...</l>
<l>adess... bell bell... che pensa in dove seva.</l></lg>
<lg>
<l>Donca, fraa Sist, per quella gran golascia</l>
<l>del dinar che el le rod e el le sassina,</l>
<l>ci s'è trovaa on bell dì in de la mojascia</l>
<l>con trii impegn tutt al cuu in d'ona mattina,</l>
<l>messa con ciccolatt al Paradis</l>
<l>corp con candira in Borgh, torcia a Bovis;</l></lg>
<lg>
<l>e siccome per tend de chì e de lì</l>
<l>no gh'eva minga terra de fà ball,</l>
<l>nè a pè se ghe posseva reussì,</l>
<l>l'ha ressolt de cavassela a cavall,</l>
<l>e, s'cioppa l'avarizia, l'ha faa el spicch</l>
<l>deggià che l'eva in Borgh de toeù on boricch.</l></lg>
<lg>
<l>Fornii el corp, faa el sò noll, prontaa l'asnin,</l>
<l>el se segna, el bettega on'orazion,</l>
<l>poeù el ghe solta de posta in sul sesin,</l>
<l>Icc vallaè! dò fiancad cont i tallon,</l>
<l>on'impennada, quatter salt de cuu,</l>
<l>dò legnad, dò scorensg, e via tutt duu.</l></lg>
<lg>
<l>L'eva un'ora o pocch pù de la mattina</l>
<l>e el ciel luster e bell come on cristall,</l>
<l>tirava on'aria sana, remondina,</l>
<l>che ghe fava ballà i lenden suj spall,</l>
<l>e el brucc sbroccand i ramm che sporg in strada</l>
<l>el ghe strollava i toder de rosada.</l></lg>
<lg>
<l>Parascioeur e piccitt de brocca in brocca</l>
<l>ghe sgoraven denanz a fagh besbilli</l>
<l>e fraa Sist cont avert tanto de bocca</l>
<l>l'andava per el gust in vesibilli,</l>
<l>ruminand i favor particolar</l>
<l>ch'el ciel el ghe compart a lu e al somar.</l></lg>
<lg>
<l>Inscì in estes, godend on paradis,</l>
<l>l'aveva giamò faa ses o sett mia,</l>
<l>e inscì l'andava fors fina a Bovis,</l>
<l>se a dessedall no ghe vegneva via</l>
<l>vun de quij taj besogn che fa andà a pè</l>
<l>e desmontà del trono fina i re.</l></lg>
<lg>
<l>L'ha avuu de grazia donch de scavalcà,</l>
<l>de ligà in straa a ona pianta el sò compagn,</l>
<l>de traversà la scês, de andà a cercà</l>
<l>on quaj tròs giò de man per i campagn</l>
<l>in dove fà el sò oeuv foeura del cas</l>
<l>che i sinod possen reffignagh el nas.</l></lg>
<lg>
<l>Intrattant che scrusciaa in d'on busegatter</l>
<l>fraa Sist el provvedeva ai soeu interess,</l>
<l>e a quij de l'indelebil sò caratter,</l>
<l>l'asen el se ingegnava in drizz e in sbiess</l>
<l>se gh'eva on'erba de pippalla sù,</l>
<l>segond el sò caratter anca lu.</l></lg>
<lg>
<l>E voltes e revoltes col dedree</l>
<l>per el longh de la corda de chì e lì,</l>
<l>a vora che fraa Sist l'è tornaa indree</l>
<l>l'è vegnuu giusta in punta a reussì</l>
<l>voltaa col magazzin di saresitt</l>
<l>vers la regia zittaa di missoltitt.</l></lg>
<lg>
<l>Fraa Sist, che l'eva minga quell tal omm</l>
<l>de sospettà del prossem malament,</l>
<l>savend d'avell lassaa voltaa vers Comm</l>
<l>l'ha creduu ch'el dovess stagh permanent,</l>
<l>e, senz'olter cercà nè bianch nè negher,</l>
<l>le desliga, el le monta e el va là allegher!</l></lg>
<lg>
<l>Domà che repassand per certe sit</l>
<l>che ghe pareven e no ghe pareven</l>
<l>el ciamava a quaj picch s'el va polit,</l>
<l>e quij credendel smorbi respondeven,</l>
<l>come s'usa respond a sti smorbion,</l>
<l>Semper drizz (in di ciapp) ch'el va benon!</l></lg>
<lg>
<l>Fraa Sist assuefaa a fass cojonà</l>
<l>el tirava de longh e el fava el vecc,</l>
<l>quand finalment el ved, va che te va,</l>
<l>a spontà on campanin, poeù dopo on tecc,</l>
<l>e poeù duu e poeù trii, poeù vott o des,</l>
<l>e on freguj pussee innanz tutt on paes.</l></lg>
<lg>
<l>Alto, adess mò ghe semm! Daj, pesta, trotta,</l>
<l>spuves suj dit, cavezzes i cavij,</l>
<l>deslazza el fagottell, destend la cotta,</l>
<l>scorliss la vesta, spieghegh i rescij,</l>
<l>nettes, freghes, pareggies alla via,</l>
<l>domà causa de corr in sacrestia.</l></lg>
<lg>
<l>Già l'è in riva ai primm cà, già el ved in straa</l>
<l>carr, navasc e carrett in cattafira,</l>
<l>ogne scur el le cred on pret o on fraa,</l>
<l>ogne bianch on torcion de quatter lira,</l>
<l>ogni botta de incusgen, de bronzin</l>
<l>el le toeù per el terz de mattutin.</l></lg>
<lg>
<l>Finalment el desmonta a l'ostaria,</l>
<l>el va in cort, el se incontra in d'on amis...</l>
<l>Oh don Sist!... Oh el mè car don Zaccaria!</l>
<l>Anca lu chì all'offizzi de Bovis?...!</l>
<l>Bovis?... Offizzi?... Zaccaria el respond...</l>
<l>e resten lì cojon primm e segond.</l></lg>
<lg>
<l>Intant che se deciara la borlanda</l>
<l>compar foeura stallee, coeugh, camarer,</l>
<l>el patron del boricch, della locanda,</l>
<l>el curat, el secrista, el cangeler.</l>
<l>Fraa Sist el cava on sgar fina di pee</l>
<l>e ponfeta giò in terra col cuu indree!</l></lg>
<lg>
<l>Acqua, asee! Prest corrii! tira, pessega...</l>
<l>Mettill chì, mettill lì — gent de per tutt;</l>
<l>l'equinozzi in d'on bott el se spantega,</l>
<l>tutt el Borgh rid ai spall de fraa Condutt,</l>
<l>e intrattant ch'el sgambetta on gatt monell</l>
<l>el se serv de la cotta e del cappell.</l></lg>
<lg>
<l>Fraa Sist a pocch la voeulta el torna in pee;</l>
<l>el se troeuva anca mò al Borgh di Ortolan,</l>
<l>senza torcia, cappell, cotta e danee,</l>
<l>bolgiraa per Bovis e per Milan,</l>
<l>giacchè per fagh passà el maa pussee in pressa</l>
<l>gh'han rott anca el deggiun nè 'l pò dì messa.</l></lg>
<lg>
<l>In sta manera el noster fraa Condutt</l>
<l>l'ha imparaa a spesa sova la moral</l>
<l>che l'è impossibel podè tend a tutt,</l>
<l>chè se romp l'oss del coll coj salt mortal,</l>
<l>e che cont el vorè caregà tropp</l>
<l>se perd la polver e se creppa el s'ciopp.</l></lg>
</lg>
</div2>
<div2 type="poesia">
<head>71</head>
<head rend="sc">SONETTIN COL COVON.</head>
<lg type="sonetto">
<lg>
<l>Mi romantegh? Soo ben ch'el me cojona:</l>
<l>mì sont classegh fin dent el môll di oss,</l>
<l>mangi, bevi, foo el porch in Elicona</l>
<l>e ai romantegh per mì ghe caghi adoss.</l></lg>
<lg>
<l>Mì quand canti i mee vers <emph>Apoll</emph> el sona,</l>
<l>i <emph>Mûs</emph> se i ciammi pienten lì tusscoss,</l>
<l>se vuj on temporal <emph>Giove</emph> el me trona,</l>
<l>se vuj fà el ciall <emph>Amor</emph> me le fa in scoss.</l></lg>
<lg>
<l><emph>Vener</emph> e i <emph>Grazi</emph>, quatter sgarzorin</l>
<l>che hin bej de tutt i part, stan lì per mì</l>
<l>e me serven de tavola e molin.</l></lg>
<lg>
<l><emph>Minerva</emph> in di travaj la me consola,</l>
<l><emph>Morfee</emph> el me ninna e poeù el me fa dormì,</l>
<l><emph>Bacch</emph> el me rasa i orzoeu, <emph>Priapp</emph> m'je scola.</l></lg>
<lg>
<l>Gh'hoo <emph>Pann</emph> che me pascola</l>
<l>quij quatter pegor che m'han faa el favor</l>
<l>de damm a Romma quand m'han faa pastor.</l></lg>
<lg>
<l>Gh'hoo <emph>Flora</emph> che la corr</l>
<l>a cattamm roeus, vioeur, gigli, s'cioppon</l>
<l>per tucc i sort de loffi e paragon.</l></lg>
<lg>
<l>Su tucc quij possession</l>
<l>che hoo a ficc del Tass invers Gerusalemm</l>
<l><emph>Cerer, Vertun, Pomona, Trittolemm</emph></l></lg>
<lg>
<l>ghe stronzonen insemm.</l>
<l>La stà de mì, d'on mè comandament,</l>
<l>l'avegh quand vuj o acqua o succ o vent,</l></lg>
<lg>
<l>chè gh'hoo amis on spavent</l>
<l>de <emph>Ninf</emph> pissonn, capazz se la ven fada</l>
<l>de fà on deluvi cont ona pissada,</l></lg>
<lg>
<l>e sont tutt camarada</l>
<l>d'<emph>Eol</emph>, re de cert vent razza de can</l>
<l>che boffen come el prôs di franzescan.</l></lg>
<lg>
<l>Se mai quaj tolipan</l>
<l>el me secca la bozzera e el me sgenna,</l>
<l>ven voltra <emph>Momo</emph> ch'el me le peccenna</l></lg>
<lg>
<l>fina in fond de la s'cenna,</l>
<l>e s'el scalza, s'el mord o s'el repetta,</l>
<l>ciammi <emph>Nemesia</emph> e foo la mia vendetta.</l></lg>
<lg>
<l>Se me noeus la bolletta,</l>
<l><emph>Pluto</emph> pietos, el capp di tesoree,</l>
<l>el dessotterra on'olla de danee</l></lg>
<lg>
<l>sconduda i temp indree,</l>
<l>e spliff e splaff me je sgandolla lì</l>
<l>che l'è una maraviglia de stordì.</l></lg>
<lg>
<l>Quand vuj intenerì</l>
<l>el coeur de tigher d'ona quaj valdrappa</l>
<l>o tegnì a post quaj vergena cilappa,</l></lg>
<lg>
<l>de quij che inziga e scappa,</l>
<l>gh'hoo el Dio <emph>Netun</emph> che me sbaratta el mar</l>
<l>e me lassa toeù sù quell che me par,</l></lg>
<lg>
<l>perla bej, gross e rar,</l>
<l>coraj stupendi de fà moeuv perfin</l>
<l>i balzann impiombaa di sottannin</l></lg>
<lg>
<l>di damm del bescottin;</l>
<l>se me ciappa la fevera, i dolor,</l>
<l>gh'hoo <emph>Esculappi, Chiron</emph>, gh'hoo <emph>Igea</emph> che corr,</l></lg>
<lg>
<l>e s'hin minga assee lor</l>
<l>gh'hoo in fresch per on amis on <emph>Dio Monell</emph></l>
<l>coj âl fina ai strivaj, fina al cappell.</l></lg>
<lg>
<l>Se mai vuj portà ai stell</l>
<l>i prodezz sanguanent d'on quaj soldaa</l>
<l>can de Dio, fogos, desfogonaa,</l></lg>
<lg>
<l>gh'hoo lì bujent, prontaa,</l>
<l>arrosti caldi sott a la pattona,</l>
<l><emph>Pallad Mart Briaree Ercol Bellona</emph>,</l></lg>
<lg>
<l>con tutta la corona</l>
<l>di soeu berlicch berlocch, <emph>Megera, Alett</emph></l>
<l>e <emph>Tesifon e Atropp</emph> di forbesett</l></lg>
<lg>
<l>e <emph>Vulcan</emph> del boffett</l>
<l>e i <emph>Ciclopp</emph> regolzaa cont adree on mucc</l>
<l>de lanz, de spad, de frecc, de picch, de gucc,</l></lg>
<lg>
<l>e per ultem de tucc</l>
<l>la Maistaa Sova del gran re <emph>Pluton</emph></l>
<l>col ghicc su on coffen de decorazion.</l></lg>
<lg>
<l>Se mai ven l'occasion</l>
<l>che stanta a parturì quaj comarina,</l>
<l>ghe mandi <emph>Egeria</emph> o la comaa <emph>Luzina</emph></l></lg>
<lg>
<l>a dagh ona manina,</l>
<l>e col sò ajutt, in manch che nol se dis,</l>
<l>la fà lì on bell <emph>Adon</emph> o on bell <emph>Narzis</emph></l></lg>
<lg>
<l>o on olter magnaris,</l>
<l>che col passà de vuna in l'oltra man,</l>
<l>de <emph>Cunina</emph>, de <emph>Edusa</emph> e de <emph>Statan</emph>,</l></lg>
<lg>
<l>el pò fass sù on magnan</l>
<l>capazz chi sa col temp de deventà</l>
<l>on fior de ciolla de strappà la cà.</l></lg>
<lg>
<l>Se vun le stanta a fà</l>
<l>ghe foo fà on vôt a <emph>Cloacina</emph>, e tracch,</l>
<l>besogna recorr subet al tabacch!</l></lg>
<lg>
<l>Gh'hoo fin, per chi fuss stracch</l>
<l>de tegnì indree on quaj fiaa che sforza i port,</l>
<l>el Dio <emph>Crepet</emph> cont el passaport,</l></lg>
<lg>
<l>e guaj a fagh intort.</l>
<l>Quand che se tratta de pettà in castell</l>
<l>gh'hoo <emph>Comm</emph> ch'el tira a voltra el bon e el bell;</l></lg>
<lg>
<l>e se infesci el buell</l>
<l>gh'hoo la Dea <emph>Carna</emph>, ona zerusegona</l>
<l>ch'anch che la serva per Santa Corona</l></lg>
<lg>
<l>no la fa la cojona.</l>
<l>Se me tacca a la vitta on indiscrett</l>
<l>d'on creditor che no me lassa quiett,</l></lg>
<lg>
<l>voo giò a cavà al fiumm <emph>Lett</emph></l>
<l>quell'acqua che fa el gioeugh de incojonì</l>
<l>e se nol voeur bev lu la bevi mì,</l></lg>
<lg>
<l>e tiri innanz inscì.</l>
<l>Se vuj viv a la moda e damm del spacc</l>
<l>col fà in commedia de paricc mostacc,</l></lg>
<lg>
<l>gh'hoo <emph>Gian</emph> de quatter facc,</l>
<l>gh'hoo <emph>Proteo</emph> al mè comand e gh'hoo <emph>Diana</emph></l>
<l>ch'el ne fa giusta sett la settimana.</l></lg>
<lg>
<l>Se me batt la mattana,</l>
<l>la paturgna, la motria, la scighera,</l>
<l>la corr <emph>Lubenzia</emph> de la bella ciera</l></lg>
<lg>
<l>a mettem lì in spallera</l>
<l>gratis-amore-Dei tante piasé,</l>
<l>domà occasion de scernigh foeura el mè.</l></lg>
<lg>
<l>Se no poss andà a pè,</l>
<l>o per reson di pee o del calzolar,</l>
<l>nè andà in tirosa come tanc somar,</l></lg>
<lg>
<l>gh'hoo lì cont largh i ar</l>
<l>el <emph>Pegas</emph> ch'el me porta a sgoratton</l>
<l>in terra, in ciel, senza slisà i colzon,</l></lg>
<lg>
<l>e el gh'ha anca quest de bon,</l>
<l>ch'el scolda minga i ciapp al cavallier</l>
<l>come quij che i todisch dan in quarter.</l></lg>
<lg>
<l>Se vegni del parer</l>
<l>de andà in barchett, magara a dì a Cassan,</l>
<l>o dininguarda anca pussee lontan,</l></lg>
<lg>
<l>gh'hoo subet lì ona man</l>
<l>de <emph>Driad</emph>, de <emph>Amadriad</emph>, de <emph>Tritton</emph></l>
<l>adree ai cord, a la para, adree ai forcon,</l></lg>
<lg>
<l>e gh'hoo fin coj sponton</l>
<l><emph>Polluz</emph> e <emph>Castor</emph> su la straa lanzana</l>
<l>a cascià innanz la casa gambarana.</l></lg>
<lg>
<l>Se la giustizia umana</l>
<l>la me pariss on cert socché in su l'oss,</l>
<l>o prest o tard gh'hoo <emph>Each</emph>, gh'hoo <emph>Minoss</emph></l></lg>
<lg>
<l>che giusten lor tuss coss.</l>
<l>Gh'hoo per i donzellett, per i sartinn,</l>
<l>per tucc i cantarinn, i ballarinn,</l></lg>
<lg>
<l>scuffier e madaminn</l>
<l>la Dea <emph>Voluppia</emph> che la pensa lee</l>
<l>a tiraj giò di banch e del pajee</l></lg>
<lg>
<l>e a postaj suj duu pee</l>
<l>su fior de soffaron tutt a recamm</l>
<l>in pari al venter e al baull di damm.</l></lg>
<lg>
<l>Infin, per no struzziamm</l>
<l>a nominann a vun per un di fass</l>
<l>(che no l'è cossa classega el struzziass),</l></lg>
<lg>
<l>el preghi a ingenoeuggiass,</l>
<l>a dobbià ben la schenna, a sbassà el coo</l>
<l>per l'ultema che adess nominaroo.</l></lg>
<lg>
<l>Questa, per quell che soo,</l>
<l>l'è la gran protetrizz di sazerdott</l>
<l>di damm, di cavalieri, di cercott,</l></lg>
<lg>
<l>di comich, di divott,</l>
<l>di maester normal, di sonador,</l>
<l>di scolar, di lettor, di professor,</l></lg>
<lg>
<l>di serv, di servitor,</l>
<l>di impiegaa regg, di ricch, di postion,</l>
<l>di ciarlatan, di musegh, di castron,</l></lg>
<lg>
<l>e l'è senza eccezion</l>
<l>la morosa, la mamma, l'amisona</l>
<l>de tutta quella razza bella e bona</l></lg>
<lg>
<l>che viv in Elicona</l>
<l>e che gh'han certi nomm tutt in battista,</l>
<l>come sarav a dì mitologista,</l></lg>
<lg>
<l>classicista, elenista;</l>
<l>l'è lee che manten tutta sta brigada</l>
<l>a furia de piatton de papa fada</l></lg>
<lg>
<l> e de robba passada;</l>
<l>l'è lee quella che spianna e slarga e netta</l>
<l>la strada del Parnass ai soeu poetta</l></lg>
<lg>
<l>e je porta in spalletta</l>
<l>al tempi de la gloria come scior,</l>
<l>dove quand gh'hin se freghen tant tra lor;</l></lg>
<lg>
<l>infin sta dea d'amor,</l>
<l>per digh chi l'è, l'è la Dea <emph>Murcia</emph>, ossia</l>
<l>la gran <emph>metress</emph> de la poltronaria.</l></lg>
<lg>
<l>Ch'el varda mò Usciuria</l>
<l>se me pò convegnì de renunzià</l>
<l>a tante comod per andà a cercà</l></lg>
<lg>
<l>sta rogna de grattà?</l>
<l>Ch'el varda lu se occorr ris'ciagh la pell,</l>
<l>lassà i bej vialon per i stradell,</l></lg>
<lg>
<l>sudà comè on porscell,</l>
<l>per vess sicur quand sont rivaa a bottega</l>
<l>de trovagh nanch un asen che me frega?</l></lg>
<lg>
<l>Nò, nò, no vuj sta bega,</l>
<l>classegh sont e vuj stagh: saront fors'anch</l>
<l>on cojon, ma on cojon classegh almanch.</l></lg>
</lg>
</div2>
<div2 type="poesia">
<head>72</head>
<head rend="sc">AL SUR AVVOCATT GIUSEPP ANTONI MARTINELL.</head>
<head rend="italic">Scritt in la soa delizia de Senagh</head>
<lg type="non-definito">
<lg>
<l>Alto scià penna, carta e carimaa,</l>
<l>e giustemm el nost cunt, sur Martinell:</l>
<l>ch'el varda chì che hoo giusta preparaa,</l>
<l>tiraa foeura anca mì el mè cuntarell;</l></lg>
<lg>
<l>a lu: tant per lenzoeu slisaa e sporcaa,</l>
<l>tant per pan, per pittanza e firisell;</l>
<l>a mì: tant per falzett e gipp s'cioppaa</l>
<l>a furia de paccià come on porscell;</l></lg>
<lg>
<l>a lu: tant per carrocc innanz indree,</l>
<l>tant per caffè, sorbitt, acqu e bombon,</l>
<l>tant per latt, ciccolatt, cruzzi e cuntee;</l></lg>
<lg>
<l>a mì: tant per la tolla del faccion,</l>
<l>tant per cremor de tarter al speziee,</l>
<l>tant al dottor per l'indigestion.</l></lg>
<lg>
<l>Vedi a la conclusion</l>
<l>sur Martinell, che i cunt hin lì per lì,</l>
<l>se fors'anch no me ven quajcoss a mì,</l></lg>
<lg>
<l>come sarav a dì:</l>
<l>tant per la frustadura di ganass,</l>
<l>per i dent de nettass, e de strappass,</l></lg>
<lg>
<l>e, per el vegnì grass,</l>
<l>tant de pù in di vestii de tila e pann,</l>
<l>ch'el capirà che l'è minga pocch dann,</l></lg>
<lg>
<l>e massem in sti ann</l>
<l>ch'el vestiari l'è montaa a quell segn</l>
<l>che mej che grass l'è asquas vess in di legn;</l></lg>
<lg>
<l>donca lu col sò ingegn</l>
<l>el vedarà che a vorè stà a rigor</l>
<l>restarev mì a la longa creditor;</l></lg>
<lg>
<l>ma no stemm a descor</l>
<l>de danee... pover lu... nò... el me fa tort...</l>
<l>se incontraremm... già no semm minga mort...</l></lg>
<lg>
<l>E poeù, femm de sta sort,</l>
<l>ch'el tegna sald... puttost tornaroo chì</l>
<l>a stà con lu ancamò per quindes dì.</l></lg>
</lg>
</div2>
<div2 type="poesia">
<head>73</head>
<head rend="sc">EL TEMPORAL.</head>
<lg type="non-definito">

<lg>
<l>Carolina, varda, varda</l>
<l>come sguizza la saetta,</l>
<l>che tronada malarbetta!</l>
<l>Sent el turben che ingajarda.</l></lg>
<lg>
<l>Se quel ciall de don Galdin</l>
<l>nol desmett con quij campann,</l>
<l>el forniss cont el tirann</l>
<l>on quaj fulmen sul coppin.</l></lg>
<lg>
<l>Carolina, Carolina,</l>
<l>minga in gesa per amor!</l>
<l>Va a toeù i ciav, prest prest, corr corr,</l>
<l>giò, giò, andemm tutt duu in cantina.</l></lg>
<lg>
<l>Giò giò, andemm, no te dubitta,</l>
<l>che quij bej zifer morell</l>
<l>pitturaa sott al bocchell</l>
<l>del mezzin salven la vitta.</l></lg>
<lg>
<l>Che s'ciarô!... Santa Maria!</l>
<l>Franch l'è on fulmen ch'è s'cioppaa.</l>
<l>Chè?... Perchè mì hoo bestemmaa?...</l>
<l>Mì?... Set matta! va on poo via.</l></lg>
<lg>
<l>Varda i fiamm, vardej lassù;</l>
<l>l'è s'cioppaa in del campanin...</l>
<l>E mò, quell bevevel vin?</l>
<l>bestemmavel anca lu?</l></lg>
<lg>
<l>Giò, giò, andemm senza tant ciaccol,</l>
<l>che quij bej zifer morell</l>
<l>pitturaa sott al bocchell</l>
<l>del mezzin faran miracol.</l></lg>
</lg>
</div2>
<div2 type="poesia">
<head>74</head>
<lg type="sonetto">
<lg>
<l>Coss'evela la manna che el Signor</l>
<l>el fava pioeuv dal ciel per i soeu Ebrej?</l>
<l>L'eva on certo compost d'ogni savor</l>
<l>faa a boccon press'a pocch come i tortej.</l></lg>
<lg>
<l>Sti savor se postaven da per lor</l>
<l>in di bocch a mesura di sò idej,</l>
<l>voreven figatej...? rost...? cavolfior...?</l>
<l>mangiaven cavolfior, rost, figatej.</l></lg>
<lg>
<l>Pur gh'han avuu ancmò faccia sti canaj</l>
<l>de digh a nost Signor che n'even sacc,</l>
<l>e lu, al de là de bon, mandegh di quaj.</l></lg>
<lg>
<l>Se seva mì el Signor: stampononazza!</l>
<l>ghe voreva fà pioeuv in sul mostacc</l>
<l>ona manna de stronz longh quatter brazza.</l></lg>
</lg>
</div2>
<div2 type="poesia">
<head>75</head>
<lg type="sonetto">
<lg>
<l>Ma saal, sur rima in lella, che a dì pocch</l>
<l>el meritta da vess casciaa in galera?</l>
<l>Asen fottuu, ch'el vaga a strappà i sciocch</l>
<l>e minga a strappà i dent in sta manera.</l></lg>
<lg>
<l>Per cavamm on dent guast, tramm tutta in tocch</l>
<l>la gengiva e on bon quart de restellera?</l>
<l>Ah sur Lella! ona porca de tarocch</l>
<l>pesc de lu no la gh'è propri davvera.</l></lg>
<lg>
<l>Soo che parland di strappadent in massa</l>
<l>se diseva ona voeulta che costor</l>
<l>o che strappen el dent o la ganassa;</l></lg>
<lg>
<l>ma lu, sur Lella, per no avegh la flemma</l>
<l>de fà vuna di dò come fan lor,</l>
<l>el strappa la ganassa e i dent insemma.</l></lg>
</lg>
</div2>
<div2 type="poesia">
<head>76</head>
<head rend="sc">RISPOSTA A ONA LETTERA IN VERS D'ON AMIS AMMALAA CONT ON BUGNON.</head>
<lg type="epistola">
<lg>
<l>Per l'abbondanza porca bolgironna</l>
<l>che somenen al mond i vers e i rimm,</l>
<l>compatissi el tò pret mì per el primm</l>
<l>s'el te secca la pippa e s'el tontonna.</l></lg>
<lg>
<l>Magara inscì quell'olter pret mincion</l>
<l>che m'ha insegnaa a zappà in del carimaa</l>
<l>l'avess faa onor al mè primm vers che hoo faa</l>
<l>cont ona bona salva de coppon.</l></lg>
<lg>
<l>Ch'el m'avarav almanch schivaa l'impicc</l>
<l>de scusamm tutt i dì con certi goff</l>
<l>che vorraven di rimm su tutt i loff</l>
<l>come se i rimm se fassen cont el ghicc.</l></lg>
<lg>
<l>Ma adess ch'el maa l'è faa già l'è tuttuna.</l>
<l>Sont vecc, e quant a mì gh'è pù remedi;</l>
<l>e in quant a tì pò dass! ma infin prevedi</l>
<l>ch'el tò sur barba el bajarà a la luna.</l></lg>
<lg>
<l>Perchè quand no te rivet a desverges</l>
<l>de la smania di vers nanch coj bugnon,</l>
<l>no cred ch'el possa indutt a la reson</l>
<l>s'el drovass anch el manegh de l'asperges.</l></lg>
<lg>
<l>Intant per el bugnon la providenza</l>
<l>la t'ha giamò lì bell e preparaa</l>
<l>quatter fraschett de malba, el pan grattaa,</l>
<l>el lacc, i piumazzitt e la pascienza.</l></lg>
<lg>
<l>Tant che speri in virtù de sta rizetta</l>
<l>de vedett posdoman svelt e spedii</l>
<l>a lassà la crosera di ferii</l>
<l>per ciappà post in quella di poetta.</l></lg>
</lg>
</div2>
<div2 type="poesia">
<head>77</head>
<head rend="sc">PER EL MATRIMONI DELLA SURA VIOLANTINA PORTA COL SUR ANTONI LANDRIAN.</head>
<head rend="italic">Sonett accompagnatori d'on servizzi de dessert</head>
<lg type="sonetto">
<lg>
<l>Per no lassav andà foeura de cà</l>
<l>senza nanch dav adree quaj testimoni</l>
<l>de quell che gh'hoo intenzion de vorè fà</l>
<l>per trepudi del voster matrimoni,</l></lg>
<lg>
<l>ve mandi quatter piatt bon de drovà</l>
<l>per quand no vorii stà suj zerimoni:</l>
<l>hin giust per frutta, e serven a spiegà</l>
<l>che l'è per frutta che ancamì v'i doni.</l></lg>
<lg>
<l>Oltra quest, quand voressev dà de ment</l>
<l>a l'uso che se fa de certi capp,</l>
<l>ponn serviv de auguri e compliment.</l></lg>
<lg>
<l>A tuttamanch però, perchè hin s'giandos,</l>
<l>serviran tutt i voeult che van in ciapp</l>
<l>a fav dì per mè cunt: Eviva i spos!</l></lg>
</lg>
</div2>
<div2 type="poesia">
<head>78</head>
<lg type="sonetto">
<lg>
<l>Per soa desgrazia on orb l'eva ammalaa</l>
<l>d'on mal infiammatori, e el se trovava</l>
<l>lecc a lecc in crosera a l'Ospedaa</l>
<l>cont on etegh spedii che spolmonava.</l></lg>
<lg>
<l>Al pover orb gh'aveven ordenaa</l>
<l>la dietta pù granda, e se ghe dava</l>
<l>trii pantriditt al dì tant mesuraa</l>
<l>che, signor! el borlava e el straborlava.</l></lg>
<lg>
<l>De moeud che ona mattina sto meschin</l>
<l>el sent in la streccioeura on certo son</l>
<l>come d'on piatt pondaa sul tavolin,</l></lg>
<lg>
<l>e lu foeura la sciampa inscì a taston,</l>
<l>inscambi del pantrid ranca el spuvin,</l>
<l>e giò tucc i margaj: Peh! che porcon!</l></lg>
</lg>
</div2>
<div2 type="poesia">
<head>79</head>
<lg type="sonetto">
<lg>
<l>Quand vedessev on pubblegh funzionari</l>
<l>a scialalla coj fiocch senza vergogna,</l>
<l>disii pur che l'è segn ch'oltra el salari</l>
<l>el spend lu del fatt sò quell che besogna.</l></lg>
<lg>
<l>Quand savessev del franch che all'incontrari</l>
<l>nol gh'ha del sò che i ball ch'el ne bologna,</l>
<l>allora senza nanch vess temerari</l>
<l>disii ch'el gratta, senza avegh la rogna.</l></lg>
<lg>
<l>Quand intrattant ch'el gratta allegrament</l>
<l>vedessev che i soeu capp riden e tasen,</l>
<l>disii pur che l'è segn che san nient.</l></lg>
<lg>
<l>Ma quand poeù ve sentissev quaj ribrezz</l>
<l>perchè a dì che san nient l'è on dagh dell'asen,</l>
<l>giustemela e disii che fan a mezz.</l></lg>
</lg>
</div2>
<div2 type="poesia">
<head>80</head>
<head rend="sc">A LA SURA LENIN MILLESI.</head>
<lg type="non-definito">
<lg>
<l>Se fuss bon de fà vers all'improvvisa</l>
<l>sì, che vorrev fà el mutt in st'occasion!</l>
<l>Ghe giuri che vorrev dagh dent de frisa,</l>
<l>e el giuri da onorato buseccon;</l>
<l>sont galantomm, e quand ghe rivi a dì</l>
<l>che sont on asen ch'el le creda a mì.</l></lg>
<lg>
<l>Che del rest, se godess sto don del ciel,</l>
<l>nanch per insogn che la vorrev pientà,</l>
<l>ma vorrev proppi proppi stagh al pel</l>
<l>ai tante cortesij che la me fa,</l>
<l>e inscambi de confondem e avvilimm</l>
<l>vorrev almanch respondegh per i rimm.</l></lg>
<lg>
<l>E tanto mej poeù adess che la me inziga</l>
<l>con quell ton cordial, con quell cierin,</l>
<l>con quell fà inscì grazios ch'el par ch'el diga:</l>
<l>Fatt coragg, dì pur sù el mè meneghin,</l>
<l>chè infin dopo disnaa per rid de coeur</l>
<l>hin giust quatter sproposet che ghe voeur.</l></lg>
<lg>
<l>Sproposet? Nò per brio! Adasi on poo;</l>
<l>gh'hoo la botta secretta... scià el biccer:</l>
<l>Viva sura Millesia el sò bell coo,</l>
<l>el sò bell anem, el sò coeur sinzer;</l>
<l>viva el sò spiret che se pò cercall</l>
<l>via de sti mur, ma stantà assee a trovall;</l></lg>
<lg>
<l>viva sura Millesia quell tuss coss</l>
<l>che fa corr per la bocca la saliva</l>
<l>de tucc quij che le tratta e el le cognoss;</l>
<l>eviva donca, milla voeult eviva.</l>
<l>Aala mò vist adess se a sto proposet</l>
<l>gh'hoo anch mì la vergna de sparmì i sproposet?</l></lg>
</lg>
</div2>
<div2 type="poesia">
<head>81</head>
<lg type="sonetto">
<lg>
<l>Subet che sevem sett a on tavolin,</l>
<l>e che gh'eva dessott quattordes pee,</l>
<l>come fala mò a dì sura Lenin</l>
<l>che i pee che l'han toccada even i mee?</l></lg>
<lg>
<l>Come fala poeù a damm tant del gingin</l>
<l>e del cisquitt che ghe sussiss adree,</l>
<l>quand podarev crepà in man de ciocchin</l>
<l>se m'è mai soltaa in coo de pensà a lee?</l></lg>
<lg>
<l>Sto strapazzamm giugand a induvinà</l>
<l>cara sura Lenin l'ha de capì</l>
<l>che gh'el poss proppi minga perdonà:</l></lg>
<lg>
<l>a men che l'abbia ditt che sont staa mì</l>
<l>a toccalla coj pee, perehè la sa</l>
<l>che coj man già gh'hoo on schivi de no dì.</l></lg>
</lg>
</div2>
<div2 type="poesia">
<head>82</head>
<head rend="sc">AL SUR TOMMAS GROSS A TREVIJ.</head>
<opener>
<dateline>Milan, 21 agost 1816</dateline>
</opener>
<lg type="non-definito">
<l>Ve scrivi quatter vers ambrosian</l>
<l>mezz longh mezz curt, inscì come Dio voeur,</l>
<l>talis qualis me sponten in del coeur</l>
<l>e passen in la man.</l>
<l>In sta manera vegni soeuli soeuli</l>
<l>a div i mee reson come in scarliga,</l>
<l>resparmi la fadiga,</l>
<l>e me van i mee coss mej che nè on oeuli.</l>
<l>E poeù sto sfros che foo a l'Abaa Giavan</l>
<l>el me va in sangu e el me someja bon</l>
<l>pussee che a on tabaccon</l>
<l>ona presa de foeuja de Lugan.</l>
<l>N'eel deffatt on guston</l>
<l>a faghela a sti fioeuj de settimana,</l>
<l>a sti prepotenton</l>
<l>che se creden la scuma di sapient</l>
<l>domà perchè hin parent</l>
<l>del boffacrusca de la cà Brentana?</l>
<l>Però intant, el mè Gross,</l>
<l>che mì me scarpi el goss, lor coj soeu astuzzi</l>
<l>hin fors adree a cattà el luzzi gambuzzi</l>
<l>che ghe ong la cusina</l>
<l>e ghe paga la crusca per farina.</l>
<l>Donca vegnimm a nun: Chi è matt, sò dagn;</l>
<l>e cazzincula al sur Abaa e Compagn.</l>
<l>Oh che cara, oh che bella, oh che stupenda</l>
<l>vitta scialosa che te fee, o Tommas!</l>
<l>Se te vee innanz inscì,</l>
<l>t'ee de ciappà ona motria reverenda</l>
<l>e dò ganass che t'han de seppellì</l>
<l>anch quella pocca pinola d'on nas!</l>
<l>Dormì, bev e mangià</l>
<l>mangià, bev e dormì!</l>
<l>senza olter obblegh tra sto gran deffà</l>
<l>che de incastragh quaj ciaccer e quaj lapp,</l>
<l>e poeù doman de capp</l>
<l>a dormì, mangià e bev...</l>
<l>oh che gust, oh che spass, oh che sollev!</l>
<l>Benedetto Trevij, borgh del Signor!</l>
<l>Che te staga lontan di tò muraj</l>
<l>i malann, i travaj;</l>
<l>che on'aria semper fresca e remondina</l>
<l>la possa girà semper sul mezzdì</l>
<l>intorna a la dispensa e a la cantina,</l>
<l>che la te possa rescià sù e inranghì</l>
<l>quell moscon malarbett</l>
<l>che sassina i pollaster e i polpett;</l>
<l>che la possa a on besogn</l>
<l>trovass lì semper a desposizion</l>
<l>de quij desgraziadon</l>
<l>che stanten per el cold a ciappà sogn!</l>
<l>Nò, nò, Tommas, no stà a legg pù per brio!</l>
<l>S'el te cria el sur zio,</l>
<l>el gh'ha reson; no stà a legg pù, Tommas;</l>
<l>godet in santa pas — sto ben de Dio.</l>
<l>Pensa che on bell culazz</l>
<l>e ona s'cenna e una trippa relevada</l>
<l>che impissa tutta ona cardega armada</l>
<l>hin in sti temp del cazz</l>
<l>quell che ghe voeur per fass reputazion.</l>
<l>Set grass? te dan del don;</l>
<l>set pell e oss?</l>
<l>te petten del balloss!</l>
<l>E adree al don già te see</l>
<l>quanci onor ghe stravacchen i badee.</l>
<l>Ora mò sti mezzenn tant nezzessari,</l>
<l>sti s'cenn, sti taffanari</l>
<l>Se quisten fors col studi e col struzziass?</l>
<l>Ohibò, ohibò, el mè Tommas,</l>
<l>se quisten con la pas</l>
<l>e con la santa flemma di ganass!</l>
<l>Inscì possess anmì</l>
<l>dà un pè in la seggia e vegnì chì cont tì</l>
<l>a spartitt la fadiga del paccià,</l>
<l>a juttatt per on mes a fà nient.</l>
<l>Gesuss che gust! domà a tirall in ment</l>
<l>me senti a ciappottà.</l>
<l>Vorrev giurà denanz al Crozefiss</l>
<l>de Comm, che l'è inscì tant miracolos,</l>
<l>de morì anca mì in cros;</l>
<l>vorrev fina pregall ch'el me innorbiss</l>
<l>s'el me catta ona sira</l>
<l>a god on sgrizz de lumm d'ona candira,</l>
<l>o el lumm d'on stoppin pizz,</l>
<l>se no l'è per reson</l>
<l>de invià giò polit quell pocch boccon.</l>
<l>Tutt al pù, tutt al pù, via de sto cas,</l>
<l>me servirev del lumm d'on quaj mocchett</l>
<l>per vedegh a andà in lett</l>
<l>e per fà ciar al mè car sur Tommas,</l>
<l>quand ch'el se pienta</l>
<l>in la streccioeura de la mia parenta.</l>
<l>Ah el rid adess?... adess nee el fa bocchin?...</l>
<l>Bravo sur Tommasin!</l>
<l>Me ne rallegher tant de la cuccagna.</l>
<l>Olter che mangià, bev, e che dormì!</l>
<l>E quella cossa lì</l>
<l>la se bev, la se dorma, o la se magna?</l>
<l>Bravo, bravo, per brio,</l>
<l>bravo sur Tommasoeu!</l>
<l>Ehi! giustemm quell lenzoeu... l'è chì el sur zio!</l></lg>
</div2>
<div2 type="poesia">
<head>83</head>
<head rend="sc">ON FUNERAL.</head>
<head rend="italic">(El Miserere)</head>
<lg type="non-definito">
<l>Vuna de sti mattinn tornand indree</l>
<l>de la scoeura de lengua del Verzee</l>
<l>con sott la mia scorbetta</l>
<l>caregada de tucc i erudizion</l>
<l>che i serv e i recatton</l>
<l>dan de solet a gratis ai poetta,</l>
<l>me troeuvi senza asquas vessem accort</l>
<l>denanz a San Fedel che foeura e dent</l>
<l>l'eva tutt quant e mai paraa de mort.</l>
<l>Me fermi suj duu pee come on gadan,</l>
<l>leggi el gran cartellon</l>
<l>che l'eva tal e qual a on sorascritt</l>
<l>d'ona cassa de scuffi e cappellitt,</l>
<l>con sù in fond fina i P.P. del posa pian,</l>
<l>e m'accorgi che tutta sta parada</l>
<l>a rebesch e fioramm</l>
<l>(senza invidia però) l'eva pientada</l>
<l>per un gran personagg passaa ai quondamm.</l>
<l>Esuss per lu, dighi in del coeur, fin chì</l>
<l>mej dò voeult lu che mì.</l>
<l>Ma siccome de spess mì sont on tos</l>
<l>un freguj curios,</l>
<l>mò sissignor che m'è soltaa el petitt</l>
<l>d'andà in gesa a vedè</l>
<l>che defferenza gh'è</l>
<l>tra el ben di sciori e quell di poveritt.</l>
<l>Gh'eva in mezz a la gesa ona baracca</l>
<l>fada a guglia a trii pian, volta comè,</l>
<l>con settaa sù per sù</l>
<l>di bej statov de rivi e de bojacca</l>
<l>rappresentant la motta di virtù</l>
<l>ch'el mort el gh'eva, o el ghe doveva avè.</l>
<l>Intrattant di canton</l>
<l>sbrodolaven giò scira in suj relev</l>
<l>quatter candireron</l>
<l>pien de torc de Venezia a l'uso sev.</l>
<l>Intorna via del pè del cattafalch</l>
<l>cantaven come merli i sazerdott</l>
<l>col sò bell candirott</l>
<l>e el sò liber in man,</l>
<l>segond ghe comandava l'abaa Alban,</l>
<l>che, svelt come un usell,</l>
<l>el tendeva per tutt spacciadament,</l>
<l>no lassand nanch mancà denter per dent</l>
<l>i soeu bravi coppon</l>
<l>ai ceregh che patissen l'astrazion.</l>
<l>Giust in quella che intravi even lì adree</l>
<l>per daghela a cantà el Misereree;</l>
<l>e mì ch'el soo anca mì,</l>
<l>pondem dedree di pret in genuggion</l>
<l>per ajutall a dì</l>
<l>e profittà intrattant de l'occasion</l>
<l>de fà on quaj poo de bèn de mett inà</l>
<l>per quand ghe sarà el cunt de comodà.</l>
<l>Mò el credarissev, fioeuj, che hoo avuu bell pari</l>
<l>a segnamm e a cercà de tend a mì,</l>
<l>che no gh'hoo possuu proppi reussi!</l>
<l>Gh'aveva de denanz duu strafusari</l>
<l>de pret vicciurinatt ch'a ogni tocchell</l>
<l>de salmo e de versett</l>
<l>te ghe incastraven denter on tassell</l>
<l>de descors de politega e polpett,</l>
<l>de moeud che i mee intenzion de fà del ben</l>
<l>hin andaa a fass squartà,</l>
<l>nè hoo possuu condemen</l>
<l>de guzzà tant de orecc per dagh a trà.</l>
<l>Ecco chì come faven;</l>
<l>ma siccome v'hoo ditt che i pret cantaven,</l>
<l>besogna donca, se no ve rincress,</l>
<l>che me lassev anmì cantà l'istess.</l>
<l><foreign lang="lat" rend="italic">Miserere mei Deus</foreign> — E a disnà?</l>
<l><foreign lang="lat" rend="italic">secundum magnam</foreign> — dò cossett o trè —</l>
<l><foreign lang="lat" rend="italic">misericordiam tuam et secundum</foreign></l>
<l><foreign lang="lat" rend="italic">multitudinem</foreign> — de quist.</l>
<l>E el scabbi come l'è?</l>
<l><foreign lang="lat" rend="italic">Et multum lava me</foreign></l>
<l><foreign lang="lat" rend="italic">ab injustitia mea, et a delicto</foreign> —</l>
<l>Eel car? — Puttasca! — e subet <foreign lang="lat" rend="italic">munda me</foreign> —</l>
<l>oh mì poeù el vin! — <foreign lang="lat" rend="italic">Tibi soli peccavi</foreign> —</l>
<l>s'el var pocch, me la cavi,</l>
<l><foreign lang="lat" rend="italic">et malum coram te feci... in sermonibus</foreign></l>
<l><foreign lang="lat" rend="italic">tuis, et vincas cum judicaris</foreign>.</l>
<l>Chì inscì per intermezz scora ona gotta</l>
<l>de scira colda de la gestatoria</l>
<l>che la sbrodola e scotta</l>
<l>vun di duu sazerdott che l'eva in gloria.</l>
<l>Soa reverenza el scrolla in pressa i did,</l>
<l>sclamand: Che porca d'ona scira, cisti!</l>
<l>e i olter canten, podend pù del rid,</l>
<l><foreign lang="lat" rend="italic">Ecce enim veritatem dilexisti</foreign>.</l>
<l>In seguet fan el nomm</l>
<l>a paricc ostarij</l>
<l>in dove gh'è vin bon, ost galantomm,</l>
<l>e mejor compagnij.</l>
<l>Vun loda l'ostaria de la Nos,</l>
<l>l'olter el Monte-Tabor,</l>
<l>e poeù tracch a dò vos</l>
<l><foreign lang="lat" rend="italic">Domine... asperges me...</foreign></l>
<l><foreign lang="lat" rend="italic">hyssopo,... et super nivem dealbabor</foreign>.</l>
<l>Finalment ven de dent on militar</l>
<l>che a l'abet el pareva on paracar,</l>
<l>e lì tornen de capp: Vedel quell mèus?</l>
<l><foreign lang="lat" rend="italic">Libera me de sanguinibus Deus</foreign>,</l>
<l><foreign lang="lat" rend="italic">Deus salutis meae</foreign>, —</l>
<l>che te possa vegnì la diarrea,</l>
<l>porch fe o fo! — <foreign lang="lat" rend="italic">et exultabit lingua mea</foreign>...</l>
<l><foreign lang="lat" rend="italic">Domine labia aperies, et os meum</foreign></l>
<l><foreign lang="lat" rend="italic">annuntiabit</foreign> — birboni! — <foreign lang="lat" rend="italic">laudem tuam</foreign>. —</l>
<l>Oh per adess han pari a sbatt sti... <foreign lang="lat" rend="italic">Quoniam</foreign></l>
<l><foreign lang="lat" rend="italic">si voluisses sagrificium utique</foreign></l>
<l><foreign lang="lat" rend="italic">dedissem holocaustis</foreign> — l'eva vora,</l>
<l>gh'han ben la resca in gora —</l>
<l><foreign lang="lat" rend="italic">Cor contritum</foreign> — no serv — <foreign lang="lat" rend="italic">et humiliatum</foreign></l>
<l><foreign lang="lat" rend="italic">Deus non spernit</foreign> — la ghe passarà</l>
<l>insemma con la spua — <foreign lang="lat" rend="italic">Benigne fac</foreign></l>
<l><foreign lang="lat" rend="italic">Domine in bona voluntate tua</foreign> —</l>
<l>Voeurel mò di? — <foreign lang="lat" rend="italic">Ut aedificentur muri</foreign></l>
<l><foreign lang="lat" rend="italic">Jerusalem</foreign> — Gh'el giuri... Vedaremm...</l>
<l>Ghe gionti sto sciloster</l>
<l>se rivi a liberammen!</l>
<l>On olter anca mì... — <foreign lang="lat" rend="italic">Et clamor noster</foreign></l>
<l><foreign lang="lat" rend="italic">ad te perveniat nunc et semper, amen</foreign>.</l>
<l>Me volzi allora in pee</l>
<l>stuff e sagg de sta scenna, e ciappi post</l>
<l>denanz l'altar maggior,</l>
<l>e preghi nost Signor</l>
<l>che in del mè di tremend del bulardee</l>
<l>el daga a trà puttost</l>
<l>al dolor de chi paga i spes di esequi</l>
<l>che a quij che canta de sta sort de requi.</l></lg>
</div2>
<div2 type="poesia">
<head>84</head>
<head rend="sc">IN OCCASION CHE I NOSTER AMATISSEM SOVRAN SE DEGNEN DE DÀ ON'OGGIADA A ONA FESTA DE BALL D'ONA SOZIETAA DE NEGOZIANT. LA SIRA DEL 31 GENNAR 1816</head>
<lg type="non-definito">
<lg>
<l>Amor e Ninf d'Orona,</l>
<l>fresch come roeus e dolz come la mana,</l>
<l>allon tucc quant mai sii alla Canobbiana</l></lg>
<lg>
<l>per fà i nost umel scus</l>
<l>cont <hi rend="sc">franzesch primm</hi> e cont <hi rend="sc">maria luvisa</hi></l>
<l>se la festa la fuss confusa e sbrisa.</l></lg>
<lg>
<l>Ecco i dò man sovrann,</l>
<l>vuna che ajutta e l'oltra che innamora;</l>
<l>fortunaa se fee tant da stampagh sora</l></lg>
<lg>
<l>on basin di pù s'ciasser;</l>
<l>fortunaa, se el rezeven come on pegn</l>
<l>dell'amor noster e de tutt el Regn,</l></lg>
<lg>
<l>chè per quant ci sia l'ultem</l>
<l>a nass di regn de Cà, femm cunt infin</l>
<l>che al solet l'ultem l'è el beniamin.</l></lg>
</lg>
</div2>
<div2 type="poesia">
<head>85</head>
<lg type="sonetto">

<lg>
<l>Eel forsi che la sura Marianin</l>
<l>la gh'abbia el goeubb, el goss, la scaranzia,</l>
<l>on quaj malann denanz o de drevia,</l>
<l>che la voeur renunzià a sto bell mondin?</l></lg>
<lg>
<l>Sur nò, che l'è ona cara sgarzorin:</l>
<l>donca coss'eel? eela malinconia?</l>
<l>Mai pù: bolletta forsi? va on poo via!</l>
<l>se l'è ricca sfondada in di zecchin.</l></lg>
<lg>
<l>Soo ben mì cossa l'è, donna Ninetta,</l>
<l>quell che incoeu el ghe fa fà a lee de madrina,</l>
<l>quell che incoeu el me fa fà a mì de poetta.</l></lg>
<lg>
<l>Gh'è dubbi? l'è on petitt de quell là sù,</l>
<l>che vedend on boccon de robba fina</l>
<l>giusta per quest el voeur pippassel lu.</l></lg>
</lg>
</div2>
<div2 type="poesia">
<head>86</head>
<head rend="sc">SESTINN PER EL MATRIMONI DEL SUR CONT DON GABRIELL VERR CON LA SURA CONTESSINA DONNA GIUSTINA BORROMEA.</head>
<lg type="epitalamio">
<lg>
<l>Stracch de voltà tanti penser in ment</l>
<l>che se follaven a donzenn per volta,</l>
<l>forsi per castigamm de l'ardiment</l>
<l>de vorè cascià el nas in sta raccolta,</l>
<l>stracch, come ghe diseva, sur contin,</l>
<l>bell bell sont crodaa là in d'on visorin.</l></lg>
<lg>
<l>E siccome el cervell l'eva incordaa</l>
<l>sul poettegh conforma l'intenzion,</l>
<l>anca sì ben che fuss indormentaa</l>
<l>el tirava là anmò de l'istess ton,</l>
<l>vuj mò dì che hoo faa vun de quij taj sogn</l>
<l>che hin l'ajutt d'on poetta in d'on besogn.</l></lg>
<lg>
<l>E lì m'è pars de vess su ona collina</l>
<l>pienna de inscima a fond de pegoree,</l>
<l>ma de quij pegoree de lana fina,</l>
<l>nett, sbarbaa, peccennaa de perucchee;</l>
<l>gh'aveven tucc on liri e on ghittarin,</l>
<l>nè se sentiva olter che frin frin.</l></lg>
<lg>
<l>Gh'era a duu pass de mì on abaa secch secch</l>
<l>ch'el se storg, ch'el se svida, ch'el se menna</l>
<l>a dagh a quell frin frin tanto de plecch</l>
<l>cont i pee, cont i man e con la schenna,</l>
<l>sclamand cont on bocchin de pien de offell:</l>
<l>Oh cari! Oh bravi! Oh che delizia! Oh bell!</l></lg>
<lg>
<l>Me tiri arent a lu... el vardi... el saludi,</l>
<l>torni a fissall... insomma de la somma</l>
<l>saal mò chi l'era?... El mè prefett di studi,</l>
<l>quell medemm che m'ha faa spedì el diplomma</l>
<l>d'Arcad in cartapegora, che l'è</l>
<l>quell che adess droeuvi de bagnà el rappè.</l></lg>
<lg>
<l>Appenna che anca lu el m'ha cognossuu</l>
<l>no ghe dighi nagotta che allegria!</l>
<l>In de l'istess moment el m'ha vorsuu</l>
<l>presentà a tutta quella cottaria;</l>
<l>Arcad lor, Arcad mì, el pò figurass</l>
<l>de magg con tanti Arcad che frecass!</l></lg>
<lg>
<l>Me sercen sù tucc quant come in corona,</l>
<l>tucc me sbraggen adree: Sù sù, dessora!</l>
<l>M'accorgi intant de vess su l'Elicona</l>
<l>vedi el tempi de Apoll, l'asen che sgora,</l>
<l>vedi el bosch di olubagh, el fontanin,</l>
<l>e i ciôcch d'acqua che fan el ciôcch de vin.</l></lg>
<lg>
<l>La portinara del patron de cà</l>
<l>appenna che la ved l'abaa sganzerla,</l>
<l>paratatagh! la ghe sbaratta là</l>
<l>contra el mur i dò ant e la pusterla,</l>
<l>per lassà passà innanz soa reverenza</l>
<l>e mì con lu, e tutta la sequenza.</l></lg>
<lg>
<l>Al primm entrà se troeuva on gran salon</l>
<l>cont i mur tapezzaa tutt de librazz:</l>
<l>gh'è in mezz on vecc settaa su un cardegon</l>
<l>ch'el volta e el volta i foeuj d'un scartapazz</l>
<l>scritt per rubrica in ordin d'alfabett</l>
<l>in sul gust di stat d'anem del brovett.</l></lg>
<lg>
<l>El gh'ha la pell che la ghe borla giò,</l>
<l>l'è senza dent, el gh'ha el melon pelaa,</l>
<l>ma in mezz a quest el ghe traspar anmò</l>
<l>quajcossa de quell bell ch'el sarà staa,</l>
<l>come traspar el lumm in d'on lampion</l>
<l>anca a travers de l'onc e di taccon.</l></lg>
<lg>
<l>Chi l'è coluu? domandi al camarada,</l>
<l>Conossel minga Apoll, el me respond,</l>
<l>Apoll?... Con quella zucca inscì pelada?</l>
<l>Ma in collegg nol m'ha ditt che l'eva biond?</l>
<l>Oh el bell biondin d'amor!... Con quella zucca!</l>
<l>El sarà biond anch lu quand l'è in perucca.</l></lg>
<lg>
<l>Ghe guardi ai pagn, el gh'ha marsina e gippa</l>
<l>tanto largh che ghe ballen tutt adoss;</l>
<l>fors quand i ha faa el gh'avarà avuu la trippa,</l>
<l>chè l'era el temp ch'el negozziava in gross,</l>
<l>ma poverett! despoeù che l'è fallii</l>
<l>l'è vegnuu magher che gh'en stà dent trii.</l></lg>
<lg>
<l>Vedi un mucc de sabett vuna pù veggia</l>
<l>de l'oltra in d'on canton che fan giò i fûs,</l>
<l>e el prefett el me dis in d'una oreggia:</l>
<l>Ch'el guarda quij popòl, quij hin i mûs.</l>
<l>Popòl? mì ghe respondi, in confidenza</l>
<l>ne sposaravel vuna, reverenza?</l></lg>
<lg>
<l>Hoo poeù capii ch'even vegnuu inscì brutt</l>
<l>per rabbia de quij birbi de rumantegh</l>
<l>che spanteghen intorna de per tutt</l>
<l>ch'hin veggiann, carampann, col goss, col rantegh,</l>
<l>e meneman vorraven sti animaj</l>
<l>desgustagh fin quij quatter collegiaj.</l></lg>
<lg>
<l>Vegneva dent de la finestra intant</l>
<l>on ragg de sô su tucc qui ghittarista,</l>
<l>e Apoll pessega a fà sarà sù i ant,</l>
<l>ch'el tropp s'ciarô el ghe fava maa la vista;</l>
<l>a sto colp gh'è callaa on travers d'on did</l>
<l>che no dass foeura in d'on s'cioppon de rid.</l></lg>
<lg>
<l>Basta, hoo murduu la lengua e hoo domandaa</l>
<l>a on curios, che hoo trovaa lì in sul pass,</l>
<l>come l'eva ch'el sô el podess fà maa</l>
<l>a quell che tocca de mennall a spass,</l>
<l>e come el fass mò adess a vegnì sù</l>
<l>senza el sò caroccee lu de per lu.</l></lg>
<lg>
<l>E quell el m'ha rispost che antigament</l>
<l>Apoll deffatt el fava duu mestee,</l>
<l>vun de fà vers e de incordà strument,</l>
<l>l'olter de vicciurin, de fiacaree,</l>
<l>ma on cert Copernich el gh'ha daa suj crost</l>
<l>tant ch'el gh'ha traa per aria el segond post;</l></lg>
<lg>
<l>e che adess no ghe resta che l'impiegh</l>
<l>de sonà, de cantà, de fà bordell,</l>
<l>ma l'è già on poo che han tiraa a man di begh</l>
<l>e se tronna de toeughel anca quell,</l>
<l>e già el ris'cia se i coss van de sto pass</l>
<l>de fornì in del Triulz o a Biagrass.</l></lg>
<lg>
<l>Intrattant che scoltava, dava a ment</l>
<l>al patron ch'el gh'aveva intorna al tavol</l>
<l>on santa cros, on furugozz de gent,</l>
<l>che faseven on streppet del diavol;</l>
<l>se dan tucc a d'intend de vess poetta,</l>
<l>sicchè el ved, che tappella maladetta!</l></lg>
<lg>
<l>Pover omm! m'el voreven mett suj gucc,</l>
<l>chi voeur on od, chi on madrigal, chi on dramma,</l>
<l>e lu el respond con bona grazia a tucc,</l>
<l>che no farav tant d'olter ona mamma,</l>
<l>e conforma al soggett je imballa via</l>
<l>stanza tal, numer tal, la tal scanzia,</l></lg>
<lg>
<l>e là gh'è pareggiaa tutt quell che occor</l>
<l>senza fadiga de nessuna sort;</l>
<l>sonitt per pret, per monegh, per dottor,</l>
<l>per chi è nassuu, ch'ha tolt miee, ch'è mort,</l>
<l>terzinn, sestinn, quartinn, eglogh, canzon</l>
<l>e dramma e taccojn e taccojon.</l></lg>
<lg>
<l>On comod de sta sort el me desseda</l>
<l>tutt a on bott la memoria del mè impegn;</l>
<l>par proppi ch'el ciel veda e che proveda</l>
<l>(dighi tra mì), tè chì che sont a segn;</l>
<l>se el me contenta anch mì compagn de lor</l>
<l>sta voeulta me la cavi come un scior.</l></lg>
<lg>
<l>Ditt e fatt, con licenza del prefett</l>
<l>ch'el m'ha fina boffaa el zerimonial,</l>
<l>solti in mezz a la sala, derimpett</l>
<l>al cardegon del pader provincial,</l>
<l>ghe foo trii inchin de s'ceppà in duu el firon</l>
<l>e poeù comenzi inscì l'invocazion.</l></lg>
<lg>
<l>Oh pader Eliconi, oh Pittonee!</l>
<l>oh Sciree! Pattaree! oh Ciparin!</l>
<l>che te fee vers de tutt i sort de pee</l>
<l>in tutt i lengu e fina in meneghin,</l>
<l>juttem anch mì, gran pader Eliconi,</l>
<l>a fann giò quatter per on matrimoni!</l></lg>
<lg>
<l>Appenna Apoll el sent a nominà</l>
<l><emph>matrimoni</emph> el sbattaggia on campanell,</l>
<l>e senza alzà sù i oeucc da quell ch'el fa</l>
<l>el me petta in consegna d'un bidell,</l>
<l>Alto, svint, a la gamba tutt duu insemma</l>
<l>stanza C, armari VI, lettera M!</l></lg>
<lg>
<l>Adess, bell bell... già che l'è tant grazios,</l>
<l>ch'el me scolta, rispondi, sur Sciree,</l>
<l>no vorrev nanca per vestì i mee spos</l>
<l>recorr per moeud de dì a un fond de vestee,</l>
<l>per certa sort de gent, ch'el me perdona,</l>
<l>ghe vorrav robba noeuva e robba bona;</l></lg>
<lg>
<l>de matrimoni, al mè debol parer</l>
<l>el ghe n'è tant de bon come de gramm;</l>
<l>chì se tratta del fior di cavalier,</l>
<l>che se marida cont el fior di damm...</l>
<l>E inscì coss'ha a che fà, el repia, hoo intes;</l>
<l>s'el fudess anca el pota, armari ses.</l></lg>
<lg>
<l>E daj con sto sò armari! andemm appian,</l>
<l>l'ha de savè che quest l'è on sposalizzi</l>
<l>che fa andà in broeud de scisger tutt Milan,</l>
<l>e diraven che gh'hoo ben pocch giudizzi</l>
<l>se andass a tirà a man di cosa de <foreign lang="lat" rend="italic">ea</foreign></l>
<l>per lodà on Verr che toeu ona Borromea!</l></lg>
<lg>
<l>E quand se dis on Verr, l'ha de savè</l>
<l>che l'è el tos de don Peder, on trattin</l>
<l>l'autor de tanti articol del Caffè,</l>
<l>l'oeucc drizz del Beccaria, del Parin,</l>
<l>l'istorich de Milan, quell fiola mia</l>
<l>che ha faa fà largo a la filosofia.</l></lg>
<lg>
<l>Se intend che l'è nevod de quell ommon</l>
<l>de don Lissander, che n'ha faa inscì onor</l>
<l>coj sò <emph>Nocc ai sepolcher di Scipion</emph>;</l>
<l>se intend che l'è nevod del senator,</l>
<l>de don Carlo, omm de penna e de consej;</l>
<l>el ved che pocch trè pinol de fradej!</l></lg>
<lg>
<l>Oltra de quest don Gabriell, el spos,</l>
<l>ghe soo dì che nol sfalza la famiglia,</l>
<l>l'è gioven sì, ma un gioven studios,</l>
<l>bravo, cortes che l'è una maraviglia,</l>
<l>amoros de la mamma e di parent,</l>
<l>on fior de gioven assolutament.</l></lg>
<lg>
<l>L'ha de savè che anch lee donna Giustina,</l>
<l>la sposa, l'è una bella baciocchoeu,</l>
<l>levada sul modell de la mammina</l>
<l>el <foreign lang="lat" rend="italic">non plus ultra</foreign> per levà fioeu,</l>
<l>impastada poeù infin de quella pasta</l>
<l>de la cà Borromea, e tanto basta;</l></lg>
<lg>
<l>de quella pasta che l'ha daa a Milan</l>
<l>el gran sant Carlo e el cardinal Fedrigh,</l>
<l>che gh'han traa dent di carra de sovran</l>
<l>in scoeul, statov, disegn, liber antigh,</l>
<l>in collegg, bibliotecch, ges, ospedaa,</l>
<l>accademmi, loeugh pij, dott, caritaa.</l></lg>
<lg>
<l>De la pasta... Ma el pader Ciparin,</l>
<l>che in tutt el temp che fava sta parlada</l>
<l>non l'ha faa che biassà e mennà el sesin,</l>
<l>el sbalza giò de la cardega armada</l>
<l>e infuriato come el strasc di piatt</l>
<l>el me refila sto pocch fòj de gatt.</l></lg>
<lg>
<l>Ah strappa-coeur! Gregori-maccaron!</l>
<l>T'hoo cognossuu, gambetta!, ficcanas!</l>
<l>Te see un Romantegh, beccamort!, ciccion!,</l>
<l>che no te voeu stà ai regol de Parnas!</l>
<l>Arcad a l'arma!... Adoss a Codeghin!</l>
<l>E i Arcad, giò fioj, frin frin, frin frin!</l></lg>
<lg>
<l>A l'arma! a l'arma! Ix, Ipsillon e Zetta!</l>
<l>Sont mì, sont et vost barba che ve ciamma;</l>
<l>pattas'giaccheta el s'giacca ona saetta!</l>
<l>E lor adoss on Almanacch, on Dramma,</l>
<l>on gran sbolgettament de madrigal,</l>
<l>de opuscol e de articol de giornal.</l></lg>
<lg>
<l>Per dincio, a ona borasca de sta sort,</l>
<l>con tanc tempest che me batteva adoss,</l>
<l>proppi in conscienza me sont daa per mort!...</l>
<l>Ma ecco lì, quand se dis, even tutt coss</l>
<l>tant leggier e tant sòr che grazia al ciel</l>
<l>no m'han nanca faa on boll, nanch storgiuu on pel.</l></lg>
<lg>
<l>Chì inscì finiss el sogn: me sont trovaa</l>
<l>vergin anmò cont el mè impegn in ment;</l>
<l>già capissi che sont scomunicaa,</l>
<l>che in quant a Apoll no poss sperà nient,</l>
<l>romantegh come sont tutt quell che foo</l>
<l>sont condannaa a toeull foeura del mè coo.</l></lg>
<lg>
<l><foreign lang="fre" rend="italic">En attendant</foreign>, sur cont, con tutt el coeur</l>
<l>ghe foo on eviva ai soeu consolazion,</l>
<l>gh'auguri di fioeu fin ch'el ne voeur,</l>
<l>onor, ricchezz e sanitaa a monton,</l>
<l>longa vita a la <hi rend="sc">sposa</hi>, a <hi rend="sc">lu</hi>, a i <hi rend="sc">ered</hi></l>
<l>e anca a mì per vedè cossa suzzed.</l></lg>
</lg>
</div2>
<div2 type="poesia">
<head>87</head>
<head rend="sc">LA NASCITA DEL PRIMM MAS'C DEL CONT POMPEE LITTA NEVOD DELL'ECCELLENTISSEM SUR DUCA.</head>
<head rend="italic">Vision</head>
<lg type="non-definito">
<lg>
<l>Che sogn, che sogn d'Egitt! che sogn del Lella!</l>
<l>Vision, vision real, patenta e vera;</l>
<l>s'è faa dent in del ciel ona scorlera</l>
<l>e hoo vist on bott sta pocca bagattella!</l></lg>
<lg>
<l>On salon longh on mii tutt d'or massizz,</l>
<l>on bell trono in del mezz de diamant,</l>
<l>con sù madamm Luzzina in guard'infant,</l>
<l>diademma, toppè, scuffion de pizz.</l></lg>
<lg>
<l>La gh'eva el scettro in man, del pè on pavon,</l>
<l>de fianch de zà e de là dò fil piegaa</l>
<l>de taborè d'argent, con sù settaa</l>
<l>Dej e Deess, vestii a la gran façon.</l></lg>
<lg>
<l>Vener la fava on spicch proppi di soeu,</l>
<l>col cappellin montaa a la Bolivar,</l>
<l>vestina e camisoeu curtitt e rar</l>
<l>e i sò pellegattinn pettaa al poggioeu.</l></lg>
<lg>
<l>Minerva in andrienn con cera brusca</l>
<l>l'eva astratta in su l'orden del componn,</l>
<l>cont in man quell'usell, simbol di donn,</l>
<l>scrusciaa sul dizionari de la Crusca.</l></lg>
<lg>
<l>Apoll come on Oblatt in gran zimara</l>
<l>el se spassava via a improvvisà</l>
<l>sott vos, su l'aria del <emph>Baruk-Abà</emph>,</l>
<l>strusand dent con la frusta in la ghittara.</l></lg>
<lg>
<l>Ganimed stinch e drizz come on palett,</l>
<l>cont el cuu in foeura e fassaa sù in di fianch,</l>
<l>el trava locch i donn coj colzon bianch</l>
<l>e duu fior de coturni del <emph>Ronchett</emph>.</l></lg>
<lg>
<l>Marte toeuss di fadigh, sgennaa di caj,</l>
<l>pien de ferr e de azzal denanz, dedree,</l>
<l>el pareva ona cassa de danee</l>
<l>collogada dessora a duu strivaj.</l></lg>
<lg>
<l>Bacch, quell bon fasorott, in vesta e cappa,</l>
<l>col sò coo ingarbiaa dent in di frasch,</l>
<l>el dormiva poggiaa sul coll d'on fiasch,</l>
<l>come ona guardia Svizzera del Pappa.</l></lg>
<lg>
<l>Flora, Cerer, Pomona, tutt trè arent,</l>
<l>in bust e socca e cappellin de paja,</l>
<l>tiraven giò del birbo e del canaja</l>
<l>a campann doppi contra el re di vent;</l></lg>
<lg>
<l>e lu, tirato come on candiree,</l>
<l>cont ona faccia de pappon de gess,</l>
<l>el pareva a quij donn ch'el respondess:</l>
<l>Savii coss'hii de fà? boffemm dedree.</l></lg>
<lg>
<l>Infin per toeulla curta e vegnì a nun,</l>
<l>gh'eva tucc i Dej fin, tucc i ordenari,</l>
<l>de moeud che a riscontraj col dizionari</l>
<l>se sarav vist che no en callava vun.</l></lg>
<lg>
<l>La soleta lusnada, el solet tron</l>
<l>je trà tucc locch com'è de consuett;</l>
<l>se fa silenzi, no se sent on ett,</l>
<l>e se alza sù in pee madamm Giunon.</l></lg>
<lg>
<l><foreign lang="fre" rend="italic">Messieurs</foreign> e <foreign lang="fre" rend="italic">Dames</foreign>, la comenza, <foreign lang="fre" rend="italic">savoir</foreign></l>
<l>che v'hoo faa incomodà col mè perchè,</l>
<l>chè vorrev da vujolter on piasé,</l>
<l>ona finezza che me sa de car.</l></lg>
<lg>
<l>La contessina <hi rend="sc">litta</hi> de Milan</l>
<l>l'è lì per mett al mond on bell Duchin:</l>
<l>inscì gh'è scritt sul liber del destin,</l>
<l>se no l'ha leggiuu maa el mè cappellan.</l></lg>
<lg>
<l><foreign lang="fre" rend="italic">Ceci vrai</foreign>, come già el sarà verissim,</l>
<l>mì no mancaroo franch del mè dover;</l>
<l>se corri meneman per i porter,</l>
<l>figurass per on Duca ezzellentissim!</l></lg>
<lg>
<l>Ma trattandes però d'on'occasion</l>
<l>strasordenaria come questa chì,</l>
<l><foreign lang="fre" rend="italic">j'aurai plaisir</foreign> de mennà giò con mì</l>
<l>on cortegg, me capii, degn de Giunon;</l></lg>
<lg>
<l>vorrev che tutt i mas'c in borsa e ciod,</l>
<l>e i donn in andrienn, gioj e mantò,</l>
<l>vegnissen al battesim del poppò;</l>
<l>che già no mancarà quaj coss de god.</l></lg>
<lg>
<l>A sta proposta quell desgarbadon</l>
<l>de Pluton, tutt vestii de vellù negher,</l>
<l>el ghe volta el forell e el dis: allegher!</l>
<l>e el fà per andà foeura di mincion.</l></lg>
<lg>
<l>I trè Grazzi, che hin tutt de Casa Litta,</l>
<l>ghe traversen el pass per tegnill dent,</l>
<l>e lu, traccheta, el sbusa el paviment,</l>
<l>e fourt, debass, allon, pesc che nè in slitta.</l></lg>
<lg>
<l>Intrattant on tremendo cattabuj</l>
<l>el trà sott sora tutta la brigada:</l>
<l>Nun battesem? esclamen, che cinada!</l>
<l>Nun coj stoll e coj cott?... Aala traa on buj!</l></lg>
<lg>
<l>Nun debass mes'ciaa sù cont i prevost,</l>
<l>coj canonegh e i pret a fagh legria?</l>
<l>In pagament de quella cortesia</l>
<l>che n'han faa col grattann tutt el fatt nost?</l></lg>
<lg>
<l>L'eva lì lì per rompes l'udienza,</l>
<l>quand monta in pee del scagn madamm Minerva,</l>
<l>e lì allon, citto tucc, citto che derva</l>
<l>el bocchin de giulepp madamm Sapienza.</l></lg>
<lg>
<l>Cossa l'è sto smargess, sia malarbett!</l>
<l>la dis cont ona vos de cardeghee,</l>
<l>v'aala forsi invidaa a scenna d'Atree</l>
<l>a invidav a Cà Litta a toeù i sorbett?</l></lg>
<lg>
<l>Malarbetti sonaj! Mì che sont mì,</l>
<l>fioeura de la crappa del patron,</l>
<l>gh'hoo tanta botta, tante pretension,</l>
<l>no voo debass magara tutt i dì?</l></lg>
<lg>
<l>E inscì mò, se semm Dej del temp di Gregh,</l>
<l>n'han fors traa abbass del tutt al dì d'incoeu?</l>
<l>Insègnen minga a cred forsi ai fioeu</l>
<l>squas pussee a nun che a chi n'ha tolt l'impiegh?</l></lg>
<lg>
<l>E mì no corri giò per tutt i fraa</l>
<l>fina a avegh la bontaa de lassamm mett</l>
<l>con la mia brava faccia in suj vignett</l>
<l>e el mè lorocch dessora a i tês stampaa?</l></lg>
<lg>
<l>Domandi mì, gh'è baccol a Pavia,</l>
<l>che se dottora, che se fa ingegnee,</l>
<l>che no me tiren subet per i pee?</l>
<l>Mì ghe patissi?, malarbetto sia!</l></lg>
<lg>
<l>Chì la finiss, e mastegand cadenn,</l>
<l>trand zipria de per tutt, la se le molla;</l>
<l>allora Apoll el ciamma la parolla,</l>
<l>e el le ferma intrattant per l'andrienn:</l></lg>
<lg>
<l>Madamm Minerva, el dis, la gh'ha reson,</l>
<l>e minga vuna, la ghe n'ha cinquanta;</l>
<l>e mì sont minga vun de quij che canta</l>
<l>per ogni razza de fedel mincion?</l></lg>
<lg>
<l>No me tocca de andà tutt i dì in strusa</l>
<l>a intonà ghittaritt, zanforgn e flutt?</l>
<l>Me lassen god in pas mezz on minutt</l>
<l>tanti accademegh de la zucca busa?</l></lg>
<lg>
<l>No me tocca, domà articol sonitt,</l>
<l>de fann giò di miee de million?</l>
<l>E per quest me ritiri, foo el lizon,</l>
<l>me lamenti, pajasci marcaditt?</l></lg>
<lg>
<l>E Marte, quell belee d'on general,</l>
<l>eel minga in ball anch lu tutt quant el dì,</l>
<l>no ghe tocca di voeult, tant come mì,</l>
<l>de stà sott a la mitria e al puvial?</l></lg>
<lg>
<l>E Esculappi, quell scimma de dottor,</l>
<l>nol serv debass de insegna ai spezziarij,</l>
<l>tal e qual fan servì per i ostarij</l>
<l>e per i bettol i sò sant de lor?</l></lg>
<lg>
<l>A duu squarc d'eloquenza de sta razza</l>
<l>se quietten i spiret: S'ciavo suo,</l>
<l>responden tucc, <foreign lang="lat" rend="italic">et cum spiritu tuo</foreign>;</l>
<l>viva Luzzina — fortunaa el Tirazza!</l></lg>
<lg>
<l>Adess tucc i discors hin quij de andà:</l>
<l>di vestii, di etichett, di zerimonni,</l>
<l>del Duchin che ha de nass, del Duca <hi rend="sc">antonni</hi>,</l>
<l>di sorbitt, di bombon de gajoffà.</l></lg>
<lg>
<l>Tucc voeuren fà quajcoss per quell bambin;</l>
<l>Minerva la voeur vess lee la madrina,</l>
<l>mettegh lee in bocca el saa de la dottrina,</l>
<l>ricamagh coj sò man fina el scuffin.</l></lg>
<lg>
<l>Apoll el voeur cantagh la <emph>falanana</emph>,</l>
<l>quand el gh'abbia besogn de indormentass,</l>
<l>i tre Grazzi ninnall, portall a spass,</l>
<l>Igea mantegnigh la baila sana.</l></lg>
<lg>
<l>Marte el voeur dagh la forza e Bacco el brio,</l>
<l>Vener el mostaccioeu de la mammin,</l>
<l>Amor quij vergnarij, quell fà gognin</l>
<l>ch'han de robbà i basitt al Duca Zio.</l></lg>
<lg>
<l>Dighi nagott i Mûs, fan on tarlesch</l>
<l>che paren minga noeuv, ma on centenee;</l>
<l>hin fina rivaa a dì che a sant Michee</l>
<l>toeuven cà sul Liron de sant Franzesch.</l></lg>
<lg>
<l>Credeva che tutt coss finiss chì inscì,</l>
<l>che on'oltra potentissima tronada</l>
<l>l'avess de licenzià quella brigada</l>
<l>e mì restass in libertaa anca mì;</l></lg>
<lg>
<l>quand, sissignori, che madamm Giunon</l>
<l>l'alza ona spanna i zij e la me petta</l>
<l>on'oggiada d'Ix, Ipsillon e Zetta</l>
<l>de fà andà on classicista in convulsion.</l></lg>
<lg>
<l>E la me dis: Coss'è sta petulanza</l>
<l>de spionà i fatte nost, brutto linoeucc?</l>
<l>Tiret indree del pass, bassa quij oeucc,</l>
<l>che dessadess te insegni la creanza!</l></lg>
<lg>
<l>Allon presto! respond, dì chi te see?</l>
<l>Set <emph>Arcad</emph>, set <emph>Intrepid, Intronaa</emph>,</l>
<l><emph>Umid, Concord, Ombros, Infarinaa?</emph></l>
<l>Foeura i manegh, andemm, mostra i palpee.</l></lg>
<lg>
<l>Mì che sont minga vun, grazia al Signor,</l>
<l>che gh'abbia sudizion di Dej de baja,</l>
<l>che soo come va tolta la canaja,</l>
<l>ghe rispondi anca mì de sto tenor:</l></lg>
<lg>
<l>Cossa te dêt d'intend, veggia pelada,</l>
<l>marcanaggia priora di sabett!</l>
<l>che ghe sia de besogn de toeù el begliett</l>
<l>per vegnì chì a vedè ona pajasciada?</l></lg>
<lg>
<l>Pajasciada! la sclama... Sì signora,</l>
<l>sì pajasciada, ghe rispondi mì,</l>
<l>pajasciada, l'hoo ditt, gh'el torni a dì;</l>
<l>e el sarav mej fornilla che l'è vora.</l></lg>
<lg>
<l>Credii che la Cà Litta abbia besogn</l>
<l>di voster protezion, di vost regaj?</l>
<l>Car i mee sciori, com'hin mai sonaj</l>
<l>a mettess in del coo sta sorr de sogn!</l></lg>
<lg>
<l><hi rend="sc">i litta</hi> hin ricch, sfondaa in di million,</l>
<l>pien fina ai oeucc de titol e de onor,</l>
<l>nobil, de nobiltaa che han quistaa lor</l>
<l>e che san mantegniss cont i soeu azion.</l></lg>
<lg>
<l>El Duchin che ha de nass l'è già in bonn man,</l>
<l>chè on fioeu d'ona Cà come l'è questa</l>
<l>el ghe n'ha della gent che ghe fa festa,</l>
<l>senza rompegh el coo col vost baccan.</l></lg>
<lg>
<l>Cossa vorii insegnagh violter Dej?</l>
<l>Forsi i voster virtù? me cojonee?</l>
<l>Vorrissev tirann foeura on bell belee,</l>
<l>el vorrav imparann propri de bej!</l></lg>
<lg>
<l>Vorii insomma on parer de galantomm,</l>
<l>fee a mè moeud, stee on poo foeura di mincion;</l>
<l>se de nò, se ve veden sul <emph>Liron</emph>,</l>
<l>minga sorbitt, ve voeur toccà di pomm!</l></lg>
<lg>
<l>Segond el solet di vision, me vedi</l>
<l>tutt i Dej contra mì; dà la lusnada;</l>
<l>se sent anmò la solita tronada</l>
<l>e anch mì segond el solit me dessedi.</l></lg>
</lg>
</div2>
<div2 type="poesia">
<head>88</head>
<head rend="sc">IL ROMANTICISMO.</head>
<lg type="non-definito">
<lg>
<l>Deggià, madamm Bibin, che la gh'ha el rantegh</l>
<l>de mettes anca lee a spuvà redond,</l>
<l>e la dezid de Classich, de Romantegh</l>
<l>come se se trattass de vej, de blond;</l>
<l>che l'abbia flemma de sentimm anch mì</l>
<l>che a sto proposit gh'hoo quajcoss de dì.</l></lg>
<lg>
<l><foreign lang="lat" rend="italic">In primis ante omnia</foreign>, ghe diroo</l>
<l>che per vorè dezid de sti materi</l>
<l>l'è minga assee l'avegh in spalla el coo,</l>
<l>e squas nanca l'avegh fior de criteri,</l>
<l>ma fa besogn cognoss a menna did</l>
<l>in longh e in largh i caus de dezid.</l></lg>
<lg>
<l>Che se per moeud de dì la se imbattess</l>
<l>in duu che la fasessen a cazzott,</l>
<l>e inscì per azzident el ne vedess</l>
<l>vun più stizzos a mettes l'olter sott,</l>
<l>vorravela mò dì cara signora</l>
<l>che la reson ghe l'abbia quell dessora?</l></lg>
<lg>
<l>Donca, perchè on brighella e on stentarell</l>
<l>e on lapôff che voeur falla de platon</l>
<l>van adoss ai Romantegh col cortell</l>
<l>e responden bestemmi per reson,</l>
<l>madamm Bibin, la vorarà anca lee</l>
<l>andà adoss ai Romantegh cont i pee?</l></lg>
<lg>
<l>Lee tant bella, graziosa e delicada,</l>
<l>la vorrav fass de stomegh inscì fort</l>
<l>de stà a botta a sta pocca baronada?</l>
<l>Ohibò, madamm, la se farav tropp tort!</l>
<l>Se lor tratten de bulli e de bardassa,</l>
<l>quest l'è on sò privileg, che la gh'el lassa.</l></lg>
<lg>
<l>Donca, madamm, che la se rasserenna,</l>
<l>che la comoda in rid quell bell bocchoeu,</l>
<l>chè i Romantegh infin no hin l'ienna,</l>
<l>hin minga el lôff che va a mangià i fioeu,</l>
<l>ma hin fior de Paladin tutt cortesia,</l>
<l>e massim coj donn bej come usciuria.</l></lg>
<lg>
<l>E l'è appunt dal linguagg che i Paladin</l>
<l>parlaven in del temp de Carlo Magn</l>
<l>che i Todisch han creduu, madamm Bibin,</l>
<l>de tirà a voltra on nomm squasi compagn</l>
<l>per battezà sti Paladin novej,</l>
<l>protettor del bon sens e di donn bej.</l></lg>
<lg>
<l>Ora mò, quant al nomm, che no la vaga</l>
<l>a cercà pù de quell che gh'hoo ditt mì,</l>
<l>o brutt o bell el nomm coss'el suffraga?</l>
<l>Ai Todisch gh'è piasuu de digh inscì,</l>
<l>e inscì anch nun ghe diremm a marsc dispett</l>
<l>de sti ruga in la cacca col legnett.</l></lg>
<lg>
<l>Tornand mò adess a nun, l'ha da savè</l>
<l>che el gran busilles de la poesia</l>
<l>el consist in de l'arte de piasé,</l>
<l>e st'arte la sta tutta in la magia</l>
<l>de moeuv, de messedà, come se voeur,</l>
<l>tutt i passion che gh'emm sconduu in del coeur.</l></lg>
<lg>
<l>E siccome i passion coll'andà innanz</l>
<l>varien, baratten fina a l'infinitt,</l>
<l>segond i temp, i loeugh, i circostanz</l>
<l>tal e qual i sò mod di cappellitt,</l>
<l>così i poetta gh'han de tend adree</l>
<l>come coj cappellitt la fa anca lee.</l></lg>
<lg>
<l>E siccome anca lee ai sò tosanett</l>
<l>per moeuvegh la passion de studià</l>
<l>no la ghe esibiss minga on coreghett,</l>
<l>nè i scuffion cont i al de cent ann fa,</l>
<l>nè i peland a fioramm con sù i paes</l>
<l>che se ved suj crespin, suj cart chines;</l></lg>
<lg>
<l>inscì anch con nun, se voeuren sti poetta</l>
<l>ciappottann i passion, moeuven el coeur,</l>
<l>han de toccann i tast che ne diletta,</l>
<l>ciappann, come se dis, dove ne doeur,</l>
<l>senza andà suj baltresch a tirà a man</l>
<l>i còregh e i scuffion gregh e roman.</l></lg>
<lg>
<l>Al temp di Gregh correven in l'arenna</l>
<l>perfina i re per acquistass onor,</l>
<l>Pindar poetta pien de foeugh, de venna</l>
<l>el cantava el trionf del vincitor,</l>
<l>on trattin Fidia el le ritrava in sass,</l>
<l>e se trava giò i mur per dagh el pass.</l></lg>
<lg>
<l>Al dì d'incoeu, madamm, la sa anca lee</l>
<l>de che razza hin sti eroj che menna i bigh,</l>
<l>fior de rabott che corr per pocch danee,</l>
<l>che de l'onor no ghe n'importa on figh,</l>
<l>tant che ai poetta, ai prenzep, ai scultor</l>
<l>patt e pagaa ghe importa on figh de lor:</l></lg>
<lg>
<l>chè se on quaj talenton strasordenari</l>
<l>per cantà sti trionf l'incomodass</l>
<l>tutt i divinitaa del dizionari</l>
<l>e el componess on pezzo degn del Tass,</l>
<l>sto pezzo arcistupendo, arcidivin,</l>
<l>el farav rid anch lee, madamm Bibin.</l></lg>
<lg>
<l>E quand la sent, madamm, a invocà Apoll</l>
<l>e a domandà in ajutt i noeuv sorell</l>
<l>per cantà on abaa ghicc che mett al coll</l>
<l>la prima voeulta on collarin morell,</l>
<l>ghe par, madamm, che st'invenzion la sia</l>
<l>el non <foreign lang="lat" rend="italic">plus ultra</foreign> de la poesia?</l></lg>
<lg>
<l>E quand, madamm, in cas de sposalizzi</l>
<l>la se sent tutt el dì a sonà ai orecc</l>
<l>che Amor, quell bardasson, l'ha faa giudizzi,</l>
<l>che l'ha ferii duu coeur coj medemm frecc,</l>
<l>ghe par che sti antigaj sien maravilli</l>
<l>de fà andà in broeuda, in gloria, in visibilli?</l></lg>
<lg>
<l>E quand in mort de quaj donnin pietos</l>
<l>gh'el fan vedè sto amor a Sant Gregori</l>
<l>a piang, a desperass tra i pret, i cros</l>
<l>e i pitocch che pelucca i gestatori,</l>
<l>se sentela, madamm, a sto spuell</l>
<l>a gerà el sangu, a rescià la pell?</l></lg>
<lg>
<l>E quand che la se imbatt in d'on poetta</l>
<l>che per la mort de Barborin, de Ghitta,</l>
<l>el se le scolda con la foresetta</l>
<l>de Atropp che gh'ha mocciaa el fil de la vitta,</l>
<l>ghe par, madamm, che sto poetta el senta</l>
<l>el dolor, la passion ch'el rappresenta?</l></lg>
<lg>
<l>E poeù: là via! a mì e a lee, per dilla,</l>
<l>ne van mò proppi al coeur cert poesij</l>
<l>che paren i rispost de la Sibilla,</l>
<l>la smorfia di santissim litanij,</l>
<l>de tant che hin pienn de Dej e de Deess</l>
<l>squittaa col servizial in drizz e in sbiess?</l></lg>
<lg>
<l>Sicché i Romantegh fina chì la ved</l>
<l>che n'hin minga sti eretegh, sti settari,</l>
<l>sti gent pericolos che ghe fan cred</l>
<l>i Torquemada del partii contrari,</l>
<l>che tran in aria el cuu e s'innoreggissen</l>
<l>a bon cunt su tutt quell che no capissen.</l></lg>
<lg>
<l>Nè l'ha nanca de cred ai strambarij</l>
<l>che ghe dan a d'intend per spaventalla,</l>
<l>che i Romantegh no parlen che de strij,</l>
<l>de pagur, de carr matt, de mort che balla,</l>
<l>ohjbò: coss che ghe creden press'a pocch</l>
<l>come la cred lee al pappa di tarocch.</l></lg>
<lg>
<l>I Romantegh fan anzi profession</l>
<l>de avegh, con soa licenza, in quell servizzi</l>
<l>tutt quell che tacca lid con la reson,</l>
<l>che somena e che cova i pregiudizzi,</l>
<l>vegnend giò da Saturno a quell folett</l>
<l>che ha stremii l'ann passaa tucc i sabett.</l></lg>
<lg>
<l>Ma deggià che dabass la gh'ha la fiacca</l>
<l>per andà a vedè Romma de palpee</l>
<l>e quistass el piasé de piang a macca</l>
<l>sora i sbuseccament di temp indree,</l>
<l>prest, che la vaga, allon, madamm Bibin,</l>
<l>denanz che daga foeura el vicciurin;</l></lg>
<lg>
<l>che sto balloss, che no l'è minga pratich</l>
<l>di prezzett de Aristotel suj teatter,</l>
<l>l'è fors capazz contra i unitaa drammatich</l>
<l>de cred dò or pussee de vintiquatter,</l>
<l>e in grazia d'ess on gnocch, on per, on figh</l>
<l>de dà foeura fors pesc del Cattabrigh.</l></lg>
<lg>
<l>Beata lee, madamm, che l'è levada</l>
<l>a boccon coj prezzett di classicista,</l>
<l>che in quij trè or che la stà là incantada</l>
<l>no la perd mai i dò unitaa de vista</l>
<l>e la sa fin che pont lassass andà</l>
<l>coll'illusion, denanz de tornà a cà.</l></lg>
<lg>
<l>Chè quij goff de Todisch, quij ciaj d'Ingles</l>
<l>se lassen mennà attorna di poetta,</l>
<l>e stan via con lor di dì, di mes,</l>
<l>senza accorges che passen la stacchetta,</l>
<l>e riden, piangen come tant poppò</l>
<l>anch che Orazzi e Aristotel voeubbien nò.</l></lg>
<lg>
<l>Fan tal e qual che fava quel bon omm</l>
<l>che ghe criaven (che la scusa on poo)</l>
<l>perchè el fava i fatt soeu depos al Domm:</l>
<l>Se pò nò, se pò nò!... Ma mì la foo,</l>
<l>el respondeva intant al busseree.</l>
<l>S'el gh'avess tort o nò la diga lee.</l></lg>
<lg>
<l>Ma per lassà de banda l'ironia</l>
<l>che no l'è piatt per lee, madamm Bibin,</l>
<l>ghe diroo che, interess de poesia,</l>
<l>se no gh'è del giudizzi in del coppin</l>
<l>i regol faran mai nagott dedrizz,</l>
<l>chè la forma no fa el bon del pastizz.</l></lg>
<lg>
<l>Certe regol hin anzi come el bust</l>
<l>coj stecch de ferr, de tarlis doppi in spiga,</l>
<l>che tante mamm credendes de bon gust</l>
<l>metten sù ai sò tosann per faj stà in riga,</l>
<l>ghe fan dà in foeura el cuu, la panscia indenter</l>
<l>e ghe rescien tutt la pell del venter.</l></lg>
<lg>
<l>Inscì, madamm, col bust di sò unitaa</l>
<l>se rescia i temma, se stringa l'azion,</l>
<l>deventa tutt coss suppa e pan bagnaa,</l>
<l>se streng, se imbruga l'immaginazion,</l>
<l>e el camp de la natura inscì spazios</l>
<l>el va tutt a fornì in d'on guss de nos.</l></lg>
<lg>
<l>Inscì, per strengegh sù in vintiquattror</l>
<l>on fatt che no pò stagh in quel pocch spazzi,</l>
<l>o gh'el sciabelen giò de guastador</l>
<l>o gh'el fan cantà sù come el prefazzi,</l>
<l>con de quij soliloqui de repezz</l>
<l>che fan poeù parì on'ora on mes e mezz.</l></lg>
<lg>
<l>E sì, madamm Bibin, che dal moment</l>
<l>che trè or ghe somejen vintiquatter,</l>
<l>la podarav mò anch comodament</l>
<l>mett de part el penser d'ess in teatter</l>
<l>e figurass inscambi de passann</l>
<l>trenta, quaranta, on mes, magara on ann.</l></lg>
<lg>
<l>Perchè se in d'ona fiasca d'on boccaa</l>
<l>l'è assee brava, madamm, de fagh stà dent</l>
<l>mezza zaina de pù del mesuraa,</l>
<l>la pò anch vess capazza istessament</l>
<l>de faghen stà ona brenta e s'el ghe par</l>
<l>magara el lagh de Comm, magara el mar.</l></lg>
<lg>
<l>Ora i coss essend quij proppi appuntin</l>
<l>che dis on galantomm, che sont mì quell,</l>
<l>ghe lassi giudicà madamm Bibin</l>
<l>se el Brighella, el Lapôff e el Stentarell</l>
<l>e quell car Cattabrigh dolz e mostos</l>
<l>resonen col denanz o col depos.</l></lg>
<lg>
<l>Ma via là — che la vaga, che l'è vora,</l>
<l>a sentì la Virginia — On olter dì</l>
<l>ghe vuj legg el Macbeth, se la me onora,</l>
<l>franch e sicur che infin la m'ha da dì:</l>
<l>Grazie, Bosin, capissi, noccoralter</l>
<l>i smargiassad no me capponen d'alter.</l></lg>
</lg>
</div2>
<div2 type="poesia">
<head>89</head>
<head rend="sc">MENEGHIN BIROEU DI EX MONEGH.</head>
<lg type="canzone">
<lg>
<l>Bravo! bravo! L'ha faa proppi polid</l>
<l>a toeuss d'intorna quij bagaj: inscì</l>
<l>ghe poss cuntà ona scenna de fall rid</l>
<l>che la cuntava pù se staven chì;</l>
<l>chè di voeult, nee, già el sà? se dis pù e men,</l>
<l>e ogni busca per lor l'è on carr de fen.</l></lg>
<lg>
<l>Quatter ex monegasc, suor Benedetta,</l>
<l>suor Anna, suor Usebia, suor Martina,</l>
<l>viven insemma e fan tra lor casetta</l>
<l>in cà d'on collaron della dottrina,</l>
<l>foeura di pee del mond, là passaa el foss,</l>
<l>tra Sant Vicenz di matt e Sant Calloss.</l></lg>
<lg>
<l>Paghen el ficc a furia de rosari,</l>
<l>gh'han el sò bon livell, gh'han la pension,</l>
<l>dò convers che je serv senza salari,</l>
<l>la soa gesa lì arent voltaa el canton,</l>
<l>el sò comod e el pôzz denter de l'uss,</l>
<l>e el sò bravo stornell che dis Esuss.</l></lg>
<lg>
<l>De teolegh, de pret, de confessor,</l>
<l>tra quij che disna dal patron de cà</l>
<l>e tra quij olter che ven sù de lor</l>
<l>a portagh cott e cames de rizzà,</l>
<l>ghe n'han in frega tutt i dì on brovett</l>
<l>de possess consultà su tutt i pett.</l></lg>
<lg>
<l>Oltra al rest di vantagg gh'han sora numer</l>
<l>quell de stà arent de cà alla mia personna,</l>
<l>che fan corr tutt el dì per trii cocumer,</l>
<l>e quell'olter de avegh anch la mia donna</l>
<l>che fa la sarta e la ghe dà i tassij</l>
<l>per i abet, i agnuss, i covercij.</l></lg>
<lg>
<l>Hin quatter donn, insomma de la somma,</l>
<l>che podaraven, a vorend, stà mej</l>
<l>milla voeult pussee lor che el Pappa a Romma,</l>
<l>e andà in paradis grass come porscej,</l>
<l>eppur, sursì, che ghe n'han semper vuna</l>
<l>de cruzziass, de marsciss, de batt la luna.</l></lg>
<lg>
<l>On poo ghe l'han perchè in del sabet grass</l>
<l>ballen fina passaa la mezza nott,</l>
<l>on poo per via di donn che van a spass</l>
<l>colla coppa, coj brasc, col stomegh biott,</l>
<l>on poo coj vestinn strenc a tira in cull</l>
<l>che mostren tutt la grazia del baull;</l></lg>
<lg>
<l>on dì ghe l'han perchè Monscior Scirin</l>
<l>l'han traa in despart de minestrà la cresma,</l>
<l>on dì perchè se stampa el Tamborin,</l>
<l>o perchè fan teatter in quaresma,</l>
<l>o perchè in Monscia voeuren fà arzipret</l>
<l>on nan de fà scurtà tutt i pianet.</l></lg>
<lg>
<l>Lor se cascen perchè de venerdì</l>
<l>van voltra i polliroeu a vend i pollaster;</l>
<l>per i scoeul di tosann che han de dervì,</l>
<l>certe scoeul, soeuja mì, faa con l'incaster;</l>
<l>per i stamp scandalos, per i picciur,</l>
<l>per quij che pissa in straa lontan dal mur.</l></lg>
<lg>
<l>Ma el bordell, el boesg, el diavoleri</l>
<l>l'è staa jer e l'oltrer: streppet, deliqui,</l>
<l>girament, convulsion: on affar seri,</l>
<l>che ha traa sott sora asee, spiret, reliqui,</l>
<l>pret, ciccolatt, ex fraa, chiffer, devott,</l>
<l>e trasaa mezz la scorta di bescott.</l></lg>
<lg>
<l>E tutt sto ruzz, tutt sto spuell, per via</l>
<l>d'on besasc d'on begliett che hoo portaa a cà,</l>
<l>che ha rezevuu de Romma don Tobia</l>
<l>e che m'han mandaa a toeù fina giò là</l>
<l>a Sant Vittor intrà la vuna e i dò,</l>
<l>dove el dis messa per mezz oeugg de bò.</l></lg>
<lg>
<l>Don Disma, don Rodolf, don Tranquillin,</l>
<l>don Lorenz, don Clement, don Mansuett,</l>
<l>don Pio, don Saveri, don Igin,</l>
<l>don Cels, don Samuell, don Anicett,</l>
<l>don Romuald, don Lazzer, don Fedel,</l>
<l>gh'hin cors adoss pesc che nè i mosch al mel.</l></lg>
<lg>
<l>L'han leggiuu tante voeult e releggiuu,</l>
<l>gh'han faa sù tant calmeri e tant paroll,</l>
<l>l'hoo sentuu tante voeult e strassentuu,</l>
<l>che sanguanon, ghe giughi l'oss del coll</l>
<l>se no gh'el disi sù ciar, nett e s'cett</l>
<l>senza toeugh via nè giontagh on ett.</l></lg>
<lg rend="italic">
<l>Amico caro, <hi rend="tondo">el dis</hi>, Romma li sedici</l>
<l>aprilo, milla vottocento vinti.</l>
<l>Pur troppo, <hi rend="tondo">el dis</hi>, nò hin lingui maledici,</l>
<l>nè cosse, <hi rend="tondo">el dice</hi>, menzioneri o finti</l>
<l>quelle che, <hi rend="tondo">el dis</hi>, si diceno da voi</l>
<l>circa al Governator nostro di noi.</l></lg>
<lg rend="italic">
<l>Ma Dio, <hi rend="tondo">el dis</hi>, per nostro vilimento</l>
<l>l'ha talmente cecato, che de doppo</l>
<l>trasato in donne e giogo el pontamento</l>
<l>e prenduto gran debiti sul goppo,</l>
<l>non ha potuto, <hi rend="tondo">el dice</hi>, condemeno</l>
<l>e dacchi e dacchi de sbottire un pieno.</l></lg>
<lg rend="italic">
<l>Se dice, <hi rend="tondo">el dis</hi>, che el Gardinal decane,</l>
<l>a furia de dà a mente alla gran spesa,</l>
<l>naccorgendose, <hi rend="tondo">el dis</hi>, che el dava mane</l>
<l>asca el resto al dinaro de la Gesa,</l>
<l>el sia corruto a squajar tutto al Pappa,</l>
<l>che l'ha ordenato subet ch'el se ciappa.</l></lg>
<lg rend="italic">
<l>Ma lu el puttasca, <hi rend="tondo">el dis</hi>, ch'el seva dato</l>
<l>che se tendeva de cattarlo ladro,</l>
<l>l'ha fatto el quonia, <hi rend="tondo">el dice</hi>, e l'ha curato</l>
<l>el contrattempo, <hi rend="tondo">el dis</hi>, che el Santo Padro</l>
<l>l'eva in estasi, <hi rend="tondo">el dice</hi>, in nel dir messa,</l>
<l>e chi l'ha fatto!... l'è girato in pressa.</l></lg>
<lg rend="italic">
<l>In circa al resto, <hi rend="tondo">el dis</hi>, la pù segura</l>
<l>l'è ch'el sia navigato in del Levante,</l>
<l>in dove in st'ora, <hi rend="tondo">el dice</hi>, addio tonsura,</l>
<l>l'è forse già quattata col turbante;</l>
<l>e in dove in st'ora, forse, addio prepuzzi...</l>
<l>Con che sono di voi Monsignor Nuzzi.</l></lg>
<lg>
<l>Sott poeù gh'eva on proscritt, che in del sentill</l>
<l>sguagniven tutt e quanti come scin,</l>
<l>on proscritt malarbett che per capill</l>
<l>boeugna vess religios, savè el latin,</l>
<l>chè mì ignorant, in quante sia de mì,</l>
<l>n'hoo capii olter ch'el diseva inscì.</l></lg>
<lg rend="italic">
<l>Proscritto: Monsignore Monticello</l>
<l>l'è stato ieri in pubblico cattato</l>
<l>ch'el fava, <hi rend="tondo">el dice</hi>, de Gulelmo Tello</l>
<l>e l'infilzava el pommo ad un soldato</l>
<l>sguizzero della guardia pontifizia,</l>
<l>e fu menato sopra alla giustizia.</l></lg>
<lg>
<l>Chì inscì d'accord tutt quant intrà de lor</l>
<l>che sti scandol no hin che conseguenz</l>
<l>di nost peccaa, de l'ira del Signor,</l>
<l>s'hin miss a intrequerì quij reverenz</l>
<l>de quaa razza fudessen sti boltrigh</l>
<l>che ne tirava al ghicc sta sort de ortigh.</l></lg>
<lg>
<l>Don Romuald, don Lazzer e don Pio,</l>
<l>che hin in cura d'anem tutt e trii,</l>
<l>han ditt ch'el fuss el pocch timor de Dio</l>
<l>de dà certe candir stremii stremii</l>
<l>in di battesem e in di funeral,</l>
<l>e da vorè tassà i list parrocchial.</l></lg>
<lg>
<l>Che in di busser di ges e in quij de strada</l>
<l>no se ghe troeuva olter che quattritt,</l>
<l>i mess scars, l'elemosina impiccada,</l>
<l>i parrocchi infesciaa de poveritt,</l>
<l>la cros de legn in aria a tutt i vent</l>
<l>e la becca frustada per nient.</l></lg>
<lg>
<l>I Franzescan don Cels e don Clement</l>
<l>voreven che nassess tutt el bordell</l>
<l>dall'avegh tolt a lor i soeu convent,</l>
<l>e l'ex Domenican don Samuell</l>
<l>el giurava che l'era per reson</l>
<l>d'avè abolii la santa inquisizion.</l></lg>
<lg>
<l>Suor Usebia anca a nomm di camarada</l>
<l>la pretendeva inscambi che st'istoria</l>
<l>la prozedess de quella baronada</l>
<l>de avej descasciaa lor dalla Vittoria,</l>
<l>soggiongend tucc insemma a quatter vos</l>
<l rend="italic">Che sevem quij che candidava i nos.</l></lg>
<lg>
<l>Don Fedel, don Igin, che hin pret de cà</l>
<l>d'ona Marchesa e d'ona Baronessa,</l>
<l>daven la colpa a quella de faj stà</l>
<l>degiun fina al mezz dì per digh la messa;</l>
<l>e on poetta d'on pret, certo don Disma,</l>
<l>le trava tutt adoss al Romantisma.</l></lg>
<lg>
<l>Finalment on rangogn d'on pretascion</l>
<l>ch'el m'era settaa giò giusta per mira,</l>
<l>ch'el ciamen el polpetta de rognon</l>
<l>e el pesarà pes brutt cent trenta lira,</l>
<l>el me infilza in del muso ona vistada</l>
<l>de can còrs, e via el va con sta parlada:</l></lg>
<lg>
<l>Mi gh'j diroo, mì sì, che gh'j diroo</l>
<l>i reson perchè Dio el ne svargella,</l>
<l>senza nanca dì varda che te doo!</l>
<l>Hin i altar stravaccaa sulla bradella,</l>
<l>i ges in vettuperi e i sazerdott</l>
<l>sù per sù, mort de famm, magher e biott.</l></lg>
<lg>
<l>Hin el gran ciallonismo di marì</l>
<l>de lassass mennà a voltra per el nas</l>
<l>(e chì el vardava fiss in faccia a mì)</l>
<l>daj miee, e lassagh fà quell che ghe pias,</l>
<l>spes sora spes, senza vardass intorna</l>
<l>se vegnen de la guggia oppur di corna.</l></lg>
<lg>
<l>Hin la golascia, la leccardaria</l>
<l>de sti operari, de sti mezz camis;</l>
<l>in cà miseria, raccol, callastria,</l>
<l>la baldoria in di boeucc e in di bovis;</l>
<l>ciòcch sora ciòcch, robba, danee, temp pers...</l>
<l>(e zonfeta on'oggiada de travers).</l></lg>
<lg>
<l>Hin la birbada de lassà i fioeu</l>
<l>in strusa per i straa, per i pasquee,</l>
<l>a fà l'ozios, el tôff, el borsiroeu,</l>
<l>senza dà a ment se sbiggen el mestee,</l>
<l>se van a messa in festa, alla dottrina...</l>
<l>(e lì traffeta on'oltra lampadina).</l></lg>
<lg>
<l>Hin quell'oss in la s'cenna, quij bosij,</l>
<l>quij cors in suj fattur, in sulla spesa,</l>
<l>quell pettà i vizzi a caregh di Loeugh Pij,</l>
<l>quell godegh tutt a gratis alla gesa,</l>
<l>quell dì maa di patron tutt quant el dì...</l>
<l>(e lì edaj! quij duu oeucc adoss a mì).</l></lg>
<lg>
<l>Hin l'ardiment de sti spantega strasc</l>
<l>de toeunn nun pret per gent come se sia,</l>
<l>de tirà el nost tabacch con quij didasc,</l>
<l>de settass giò a descor in compagnia...</l>
<l>ballossi... porci... malcreati... infamm...</l>
<l>(acqua! sta voeulta l'ha volsuu bissamm).</l></lg>
<lg>
<l>Ah fiol d'ona negra! adess capissi</l>
<l>(dighi in del coeur) con chi el parla sto can;</l>
<l>me se s'ciara el cervell, me seccudissi,</l>
<l>pesseghi a alzà del scagn el fabrian,</l>
<l>e polid sì, ma fiero, ma dannaa,</l>
<l>te ghe respondi in sta conformitaa.</l></lg>
<lg>
<l>Senza tant ch'el se scolda a descuttì,</l>
<l>col ris'c de deslenguass ona mezzenna,</l>
<l>anca mì gh'j diroo, gh'j diroo anch mì</l>
<l>i reson perchè Dio el ne peccenna;</l>
<l>i reson perchè el tas e el lassa corr</l>
<l>de quij bej coss cossett di sò monscior.</l></lg>
<lg>
<l>Hin l'avarizia porca malarbetta</l>
<l>che in paricc de lor sciori l'è quell vizzi</l>
<l>ch'el par taccaa a la vesta, a la goletta,</l>
<l>on obblegh maneman come l'offizzi,</l>
<l>quell che ha inventaa sacchitt, busser, bascir,</l>
<l>noll de cardegh e dazzi de candir.</l></lg>
<lg>
<l>Hin quell mercaa de incert de cotta e stolla,</l>
<l>de mess, de vos, de aria de polmon,</l>
<l>de esequi, de micchinn de sant Nicolla,</l>
<l>de cattafalch, suffragg, benedizion,</l>
<l>quell trafegh de angonij a on tant al bott</l>
<l>e quell fà mai nagotta per nagott.</l></lg>
<lg>
<l>Hin quij corp, quij trasport de caritaa,</l>
<l>quij vesper, quij compiett, quij mattutin</l>
<l>pettaa là de nojaa, de desgarbaa,</l>
<l>intersiaa de flatti e cicciorin,</l>
<l>de sbaggiad, de sbarloeugg de zà e de là,</l>
<l>e da no vedè l'ora de andà a cà.</l></lg>
<lg>
<l>Hin quell dass a d'intend de vess dritt dritt</l>
<l>in sulla straa battuda de Gesù</l>
<l>cont el dà mai nagott ai poveritt,</l>
<l>col trattaj d'alt in bass e casciaj sù,</l>
<l>e col vess de sò pè critegh eterna</l>
<l>de tucc i novitaa che fa i governa.</l></lg>
<lg>
<l>Hin quell predicà semper el degiun</l>
<l>e cercà i mej boccon de impì el tarlis,</l>
<l>quell de dà del golos, del porch a nun</l>
<l>per on poo de bojacca del bovis,</l>
<l>e credes lor l'ottava maraviglia</l>
<l>a spazzà vott, des piatt anca in vigilia.</l></lg>
<lg>
<l>Hin quell de fà servì la religion</l>
<l>e i obblegh de conscienza per roffian</l>
<l>di soeu vendett, di sò persecuzion,</l>
<l>o per fà dà on impiegh a on ballandran,</l>
<l>a on storta coll, a on furb, che gh'abbia el merit</l>
<l>d'avegh basaa la tonega e el preterit.</l></lg>
<lg>
<l>Quist chì, quist chì puttost hin i belee</l>
<l>che moeuv la pest, la famm, la callastria,</l>
<l>che fa vegnì de Romma quij palpee</l>
<l>che scriv Monsignor Nuzzi a don Tobia,</l>
<l>hin quist per brio, e no gh'è ball che ten...</l>
<l>N'eel vera lu? ch'el diga, hoo parlaa ben?</l></lg>
</lg>
</div2>
<div2 type="poesia">
<head>90</head>
<head rend="sc">LA NOMINA DEL CAPPELLAN.</head>
<lg type="canzone">
<lg>
<l>Alla Marchesa Paola Cangiasa,</l>
<l>vuna di primm damazz de Lombardia,</l>
<l>gh'era mort don Gliceri, el pret de casa,</l>
<l>in grazia d'ona peripneumonia</l>
<l>che la gh'ha faa quistà in del sforaggiass</l>
<l>a mennagh sul mezz dì la Lilla a spass.</l></lg>
<lg>
<l>L'eva la Lilla ona cagna maltesa</l>
<l>tutta goss, tutta pel e tutta lard,</l>
<l>e in cà Cangiasa, dopo la Marchesa,</l>
<l>l'eva la bestia de maggior riguard,</l>
<l>de moeud che guaja al ciel falla sguagnì,</l>
<l>guaja sbeffalla, guaja a dagh del tì.</l></lg>
<lg>
<l>El l'ha savuda el pover don Galdin,</l>
<l>che in de la truscia de l'elevazion</l>
<l>avendegh inscì in fall schisciaa el covin</l>
<l>gh'è toccaa lì a l'altar del pret cojon,</l>
<l>e el sò bon tibi, appenna in sacrestia,</l>
<l>de mett giò la pianeda e trottà via.</l></lg>
<lg>
<l>In mezz a questa appenna don Gliceri</l>
<l>l'ha comenzaa a giugà a l'amora el fiaa,</l>
<l>è cors da tutt i part on diavoleri</l>
<l>de reverendi di busecch schisciaa</l>
<l>per vedè de ottegnì la bona sort</l>
<l>de slargaj foeura in loeugh e stat del mort.</l></lg>
<lg>
<l>Chè infin di fin, se in cà de donna Pavola</l>
<l>no gh'era per i pret on gran rispett,</l>
<l>almanca gh'era on fioretton de tavola</l>
<l>de fà sarà sù on oeucc su sto difett</l>
<l>minga domà a on gallupp de on cappellan,</l>
<l>ma a paricc di teologh de Milan.</l></lg>
<lg>
<l>Gh'era de gionta la soa brava messa</l>
<l>a trenta borr, senza manutenzion,</l>
<l>allogg in cà, lavandaria, soppressa,</l>
<l>ciccolatt, acqua sporca a colazion,</l>
<l>bona campagna, palpiroeu a Natal,</l>
<l>sicché, se corren, cazz, l'è natural!</l></lg>
<lg>
<l>Ma la Marchesa, che no la voreva</l>
<l>seccass la scuffia con la furugada,</l>
<l>l'ha faa savè a tucc quij che concorreva</l>
<l>che dovessen vegnì la tal giornada,</l>
<l>che dopo avej veduu e parlaa con tutt</l>
<l rend="italic">l'avria poi fatt ciò che le foss piacciutt.</l></lg>
<lg>
<l>Ecco che riva intant la gran mattina,</l>
<l>ecco el palazz tutt quant in moviment,</l>
<l>pret in cort, pret suj scal, pret in cusina,</l>
<l>pienn i anticamer de l'appartament,</l>
<l>gh'è i pret di feud, el gh'è i Còrs, gh'è i nost,</l>
<l>par on vol de scorbatt che vaga a post.</l></lg>
<lg>
<l>El gran rembomb di vòlt, el cattabuj</l>
<l>de la mormorazion che ghe fan sott,</l>
<l>el strusament di pee, di ferr de muj</l>
<l>che gh'han sott ai sciavatt quij sacerdott,</l>
<l>fan tutt insemma on ghett, on sbragalismo,</l>
<l>ch'el par che coppen el Romanticismo.</l></lg>
<lg>
<l>Baja la Lilla, baja la Marchesa</l>
<l>tutt e dò dessedaa del gran baccan;</l>
<l>i pret che hin solit a sbraggià anca in gesa</l>
<l>ghe la dan dent senza rispett uman,</l>
<l>quand on camerleccaj dolz come on ors</l>
<l>el corr a strozzagh lì tucc i discors.</l></lg>
<lg>
<l>Semm in piazza, per Dio, o indove semm?</l>
<l>Sangue de dì, che discrezion l'è questa!</l>
<l>Alto là, citto: quij duu in fond... andemm...,</l>
<l>chè la Marchesa la gh'ha tant de testa!</l>
<l>Hin mò anch grand e gross, e on poo de quella,</l>
<l>per Dio sacrato, el sarav temp de avella!</l></lg>
<lg>
<l>Dopo quell poo de citto natural</l>
<l>che ven de seguit d'ona intemerada,</l>
<l>vedend sto ambassador del temporal</l>
<l>che nol gh'ha intorna on'anima che fiada,</l>
<l>el muda vos, el morbidiss la ciera,</l>
<l>e el seguita el discors in sta manera.</l></lg>
<lg>
<l>Se poeù anch de prima de parlà con lee</l>
<l>di voeult gh'avessen gènni de sentì</l>
<l>quaa hin i obbligazion del sò mestee,</l>
<l>senza fà tante ciaccer, eccoj chì;</l>
<l>inscì chi voeur stà stà, chi no voeur stà</l>
<l>el ghe fa grazia a desfesciagh la cà.</l></lg>
<lg>
<l>Punt primm: in quant a l'obbligh de la messa</l>
<l>o festa o nò gh'è mai or fiss de dilla;</l>
<l>chi è via a servì n'occor che l'abbia pressa;</l>
<l>i or hin quij che lee la voeur sentilla:</l>
<l>se je fass stà paraa dò, trè, quattr'or,</l>
<l>amen, pascienza, offrighela al Signor.</l></lg>
<lg>
<l>La messa poeù, s'intend, puttost curtina...</l>
<l>on quardoretta, vint minutt al pù:</l>
<l>dò voeult la settimana la dottrina</l>
<l>per i donzell e per la servitù,</l>
<l>de sira semper la soa terza part,</l>
<l>men che al tarocch no ghe callass el quart.</l></lg>
<lg>
<l>Chì mò, sentend che on patt inscì essenzial</l>
<l>l'eva quell de savè giugà a tarocch,</l>
<l>ghe n'è staa cinqu o ses che han ciappaa i scal,</l>
<l>e tra i olter (peccaa) on certo don Rocch,</l>
<l>gran primerista fina de bagaj,</l>
<l>ch'el giuga i esequi on mes prima de faj.</l></lg>
<lg>
<l>(E quell el tira innanz) Portà bigliett,</l>
<l>fà imbassad, fà provist, toeuss anca adree</l>
<l>di voeult on quaj fagott, on quaj pacchett,</l>
<l>corr dal sart, daj madamm, dal perucchee,</l>
<l>mennà a spass la cagnetta e se l'occor</l>
<l>scriv on cunt, ona lettera al fattor.</l></lg>
<lg>
<l>Anca chì el n'è sblusciaa de on sett o vott,</l>
<l>vun per quella reson de la cagnetta,</l>
<l>on segond per reson de quij fagott,</l>
<l>e i olter cinqu o ses han faa spazzetta</l>
<l>per no infesciass coj penn, coj carimaa,</l>
<l>e ris'cià de sporcà i dit consacraa.</l></lg>
<lg>
<l>In tra sti ultem che han veduu a andà via</l>
<l>gh'è staa on certo don Giorg de Zuccoirin,</l>
<l>maester de eloquenza e poesia</l>
<l>del famoso sur Carlo Gherardin</l>
<l>e autor d'on codez de beccopulenza</l>
<l>stampaa da Isepp Forlan de Porta Renza.</l></lg>
<lg>
<l>(E quell el tira innanz) Quant al disnà</l>
<l>de solit el gh'è el post con la patrona,</l>
<l>via giust che no vegna a capità</l>
<l>on disnà de etichetta, o ona persona</l>
<l>d'alto bordo o de impegn, chè in sto cas chì</l>
<l>mangem tra nun, cont i donzell e mì.</l></lg>
<lg>
<l>In campagna poeù el cas l'è different:</l>
<l>vegniss el Pappa, disnen tucc con lee.</l>
<l>Là la se adatta anch con la bassa gent,</l>
<l>magara la va a brazz col cangelee;</l>
<l>tutt quell de pesc che là ghe possa occor</l>
<l>l'è quell de lassass god d'on sojador.</l></lg>
<lg>
<l>Del rest, rid e fà el ciall, no contraddì,</l>
<l>no passà la stacchetta in del rispond,</l>
<l>a tavola che s'è lassass servì,</l>
<l>no fà l'ingord, no slongà i man suj tond,</l>
<l>no sbatt la bocca, no desgangaralla,</l>
<l>nè mettes a parlà denanz vojalla.</l></lg>
<lg>
<l>Tegnì giò i gombet, no fà pan moin,</l>
<l>no rugass in di dent cont i cortij,</l>
<l>no sugass el sudor cont el mantin,</l>
<l>infin nessuna affatt di porcarij</l>
<l>che hin tant fazil lor sciori a lassà corr,</l>
<l>come el mond el fudess tutt sò de lor.</l></lg>
<lg>
<l>Chì, vedend quell balloss d'on camarer</l>
<l>che quij bon religios stan lì quacc quacc</l>
<l>senza dà el minim segn de disparer</l>
<l>via de quaj reffign, de quaj modacc,</l>
<l>d'on salt el passa al fin de l'orazion</l>
<l>cont el recciocch de sta perorazion.</l></lg>
<lg>
<l>Quell che ghe raccomandi pù che poss</l>
<l>l'è quella polizia benedetta,</l>
<l>che se regorden che col tanf indoss</l>
<l>de sudor de sott sella e de soletta,</l>
<l>e con quij ong con l'orlo de vellù,</l>
<l>se quistaran del porch e nient de pù.</l></lg>
<lg>
<l>Certe lenden suj spall, cert collarin</l>
<l>che paren faa de foeudra de salamm,</l>
<l>certi coll de camis, de gipponin,</l>
<l>hin minga coss de portà innanz ai damm;</l>
<l>omm visaa, se soeul dì, l'è mezz difes,</l>
<l>hoo parlaa ciar, e m'avaran intes.</l></lg>
<lg>
<l>Stremii, sbattuu, inlocchii come tappon</l>
<l>quij pover pret s'hin miss tra lor in croeucc,</l>
<l>e infin, fussel mò effett de la session,</l>
<l>o d'on specc che gh'avessen sott i oeucc,</l>
<l>fatto stà che de on trenta amalappenna</l>
<l>el se n'è fermaa lì mezza donzenna.</l></lg>
<lg>
<l>A sto pont ona gran scampanellada</l>
<l>la partezipa a tucc che Soa Eccellenza</l>
<l>donna Pavola infin la s'è levada</l>
<l>e che l'è sul prozint de dà udienza;</l>
<l>el camarer allora el corr, el truscia,</l>
<l>e i pret fan <emph>toilett</emph> con la bauscia.</l></lg>
<lg>
<l>La Marchesa Cangiasa, in gran scuffion</l>
<l>fada a la Pompadour tutta a fioritt,</l>
<l>coj sò duu bravi ciccolattinon</l>
<l>de taftà negher sora di polsitt</l>
<l>e duu gran barbison color tanè,</l>
<l>l'eva in sala a specciaj sul canapè.</l></lg>
<lg>
<l>Ma la Lilla, che l'eva arent a lee</l>
<l>quattada giò cont on sciall noeuv de Franza,</l>
<l>appenna che la sent quij dodes pee</l>
<l>la salta in terra, scovand giò per stanza</l>
<l>el sciall noeuv e bojand a pù no poss</l>
<l>con tutt e quant el fiaa di sò trii goss.</l></lg>
<lg>
<l>E boja e boja e rogna e mostra i dent,</l>
<l>don Malacchia che l'è on poo fogos,</l>
<l>vedendes saraa in bocca el compliment,</l>
<l>el perd la flemma e el ghe dà su la vos,</l>
<l>e menter el ghe dà de la seccada</l>
<l>el fa l'att de mollagh ona pesciada.</l></lg>
<lg>
<l>On'orsa (come disen i poetta),</l>
<l>che la se veda toeù da on cacciador,</l>
<l>o ferì on orsettin sott a la tetta,</l>
<l>no la va in tanta rabbia, in tant furor,</l>
<l>come la va Sustrissima a vedè</l>
<l>don Malacchia cont in aria el pè.</l></lg>
<lg>
<l>Per fortuna del ciel che la Lillin,</l>
<l>con quell intendiment che l'è tutt sò,</l>
<l>l'ha savuu schivà el colp in del sesin</l>
<l>col tirà arent la cova e scrusciass giò,</l>
<l>del restant se no gh'era sta risorsa</l>
<l>vattel a pesca cossa fa quell'orsa.</l></lg>
<lg>
<l>Schivaa el colp, descasciaa don Malacchia,</l>
<l>even i coss asquasi quiettaa;</l>
<l>già la dondava la cappellania</l>
<l>su i ceregh de quij pocch cinqu candidaa,</l>
<l>quand on olter bordell, on olter cas</l>
<l>el ne manda anmò on para in santa pas.</l></lg>
<lg>
<l>E l'è che l'illustrissima patrona,</l>
<l>menter la va a cuu indree sul canapè</l>
<l>per mett in statu quoniam la persona</l>
<l>stada in disordin per l'affar del pè,</l>
<l>in del lassass andà, <emph>cajn, cajn</emph>,</l>
<l>la soppressa col sedes la Lillin.</l></lg>
<lg>
<l>Don Tellesfor e don Spiridion,</l>
<l>duu gingella che riden per nient,</l>
<l>dan foeura tutt duu a on bott in d'on s'cioppon</l>
<l>de rid inscì cilapp, inscì indecent,</l>
<l>che la Marchesa infin scandalizzada</l>
<l>la dà foeura anca lee con sta filada.</l></lg>
<lg rend="italic">
<l>Avria suppost che essendo sacerdott</l>
<l>avesser un pò più d'educazion,</l>
<l>o che i modi, al più pegg, le fosser nott</l>
<l>de trattar con i damm de condizion;</l>
<l>m'accorgo invece in questa circostanza</l>
<l>che non han garbo, modi, nè creanza.</l></lg>
<lg rend="italic">
<l>Però poi che l'Altissim el ci ha post</l>
<l>in questo grado, e siamm ciò che siamm,</l>
<l>certississimament è dover nost</l>
<l>il farci rispettar come dobbiamm;</l>
<l>saria mancar a Noi, poi al Signor</l>
<l>passarci sopra, e specialment con lor.</l></lg>
<lg rend="italic">
<l>Quanto a lor due, o malizios o sempi</l>
<l>che sia el lor fall, basta così: che vadan!</l>
<l>Quanto agli altri, me giova che l'esempi</l>
<l>je faccia cauti e me ne persuadan.</l>
<l>Così è: Serva loro: adesso poi...</l>
<l>(Lillin? quietta!!)... veniamo a noi.</l></lg>
<lg>
<l>La Cagnetta che fina a quell punt là</l>
<l>l'eva stada ona pesta indiavolada</l>
<l>l'ha comenzaa a fà truscia, a trepillà,</l>
<l>a fà intorno la frigna e l'inviziada,</l>
<l>e a rampegà suj gamb a don Ventura,</l>
<l>on pretoccol brutt brutt che fa pagura.</l></lg>
<lg>
<l>Don Ventura, che l'era in tra quij trii</l>
<l>el pussee bisognos del benefizzi,</l>
<l>el stava lì drizz drizz, stremii stremii,</l>
<l>per pagura de fass on pregiudizzi;</l>
<l>el sentiva a slisass quij pocch colzett,</l>
<l>eppur, pascienza, el stava lì quiett.</l></lg>
<lg>
<l>Ma la Marchesa, che con compiacenza</l>
<l>la dava d'oeucc a quella simpatia,</l>
<l>sebben che la gh'avess a la presenza</l>
<l>duu pret de maggior garb e polizia,</l>
<l><foreign lang="spa" rend="italic">vada todos</foreign>, premura per premura,</l>
<l>l'ha dezis el sò vôt per don Ventura.</l></lg>
<lg>
<l>Appenna s'è savuu dalla famiglia</l>
<l>che l'eva deventaa el sò cappellan,</l>
<l>se sbattezzaven tucc de maraviglia,</l>
<l>no podend concepì come on giavan,</l>
<l>on bacilla d'on pret, on goff, on ciall</l>
<l>l'avess trovaa el secrett de deventall.</l></lg>
<lg>
<l>Col temp poeù s'è savuu che el gran secrett</l>
<l>l'eva staa nient olter, finalment,</l>
<l>che l'avegh avuu adoss trè o quatter fett</l>
<l>de salamm de basletta involtaa dent</l>
<l>in la <emph>Risposta de Madamm Bibin</emph></l>
<l>de quell'olter salamm d'on Gherardin.</l></lg>
</lg>
</div2>
<div2 type="poesia">
<head>91</head>
<head rend="sc">milan 19 ottober milla vott cent desdott<lb/> MENEGHIN TANDOEUGGIA AL SCIUR DON ROCCH TAJANA.</head>
<head rend="italic">Epistola</head>
<lg>
<lg>
<l>Sicchè, Don Rocch, che nol se cruzzia pù</l>
<l>chè adess davvera gh'avaremm i fraa</l>
<l>ch'el n'ha ottegnuu el decrett chi el sa poeù lu.</l></lg>
<lg>
<l>Pover omasc! l'ha tanto faa e pregaa</l>
<l>che poeù el resgiò l'ha lassaa giò i colzon,</l>
<l>e per quant el fuss stitegh ghe l'ha faa.</l></lg>
<lg>
<l>Se dis che hin quatter i corporazion</l>
<l>che tornaran in flore come prima,</l>
<l>Barnabita, Somasch, Oblatt, Biotton;</l></lg>
<lg>
<l>paren on poo pocchitt a tutta prima,</l>
<l>ma trattandes che semm sul comenzà</l>
<l>se pò ess content de infiragh dent la scima.</l></lg>
<lg>
<l>El rest a pocch a pocch el vegnarà,</l>
<l>ciappemm sti quatter e lassemm fà a lor</l>
<l>a slargà foeura i al quand saran là.</l></lg>
<lg>
<l>Per mì gh'hoo tanta fed in quell bon scior</l>
<l>che, innanz ch'el moeura, ha de tornà Milan</l>
<l>tutt gris anmò de fraa d'ogne color.</l></lg>
<lg>
<l>Speri de vedè anmò i Domenican</l>
<l>com'even prima che Giusepp Segond</l>
<l>el se intrigass de drizzà i gamb ai can.</l></lg>
<lg>
<l>Oh che bell viv che l'eva allora al mond!</l>
<l>Con quatter ciaccier, senza toeuss la pell,</l>
<l>pioveva l'onc lu de per lu sul tond;</l></lg>
<lg>
<l>se andava al taff a son de campanell,</l>
<l>e quand vegneva el punt de la s'cioppada</l>
<l>se se trovava in ciel senza savell,</l></lg>
<lg>
<l>chè i suffragg e i offizzi a furugada</l>
<l>e i mess e i ottavari a million</l>
<l>ne giustaven la lista innanz vess fada.</l></lg>
<lg>
<l>Adess mò i pover mort stan de mincion,</l>
<l>no ghe croda pù on ghell sora quij fiamm,</l>
<l>no gh'è pù on pret che moeur de replezion.</l></lg>
<lg>
<l>Moriraven paricc anzi de famm,</l>
<l>se nol fuss on inzert de cotta e stolla</l>
<l>el post de mennà a spass i can di damm.</l></lg>
<lg>
<l>Ma deggià che gh'emm l'oeuv sott a la polla,</l>
<l>ch'el lassa nass, Don Rocch, quell ch'ha da nass,</l>
<l>e i oss se logaran, gh'en doo parolla.</l></lg>
<lg>
<l>Già el pian l'è di pù mej che poda dass,</l>
<l>maduraa come i nespol a l'ombria</l>
<l>fin del temp di bordej e di frecass,</l></lg>
<lg>
<l>e l'han faa fior de drolli in compagnia</l>
<l>de quij che fan la polt e san mennalla</l>
<l>anch su la barba de la polizia,</l></lg>
<lg>
<l>e, per quell che soo mì de vun de balla,</l>
<l>han scompartii de moeud tutt i mestee</l>
<l>che ghe gionti el melon se el colp el falla.</l></lg>
<lg>
<l>I fraa, quij coj ciapp biott, con biott i pee,</l>
<l>hin destinaa a dà a ment alla gent bassa,</l>
<l>a mennà per el nas quij del vivee.</l></lg>
<lg>
<l>Quist chì cont el pretest de batt la cassa</l>
<l>petten l'oreggia e i oeucc fina ai quart pian,</l>
<l>e spionnen se gh'è el lôff dal pel ch'el lassa.</l></lg>
<lg>
<l>Barnabita e Somasch, pussee magnan,</l>
<l>ciappotten i conscienz di bescottinn</l>
<l>comodand la moral cont i fasan;</l></lg>
<lg>
<l>e mennand i damazz per i dandinn</l>
<l>ghe spigollen el mond ch'han vendembiaa</l>
<l>col gust de fagh fà i intrigh e reussinn;</l></lg>
<lg>
<l>quant ai scoeul, san ben lor quell che va faa</l>
<l>per tegnì i scinivij di secolar</l>
<l>a riva riva col buell di fraa.</l></lg>
<lg>
<l>E se i lassaran fà, come ch'el par,</l>
<l>sto illuminaa d'on secol glorios</l>
<l>el fornirà anca lu de fà tant ciar.</l></lg>
<lg>
<l>In quant poeù a drizzà in pee di religios</l>
<l>capazz de falla sott con Tamborin</l>
<l>coj argument dei manegh de la cros,</l></lg>
<lg>
<l>gh'è i Oblatt che s'j ciappen de bambin</l>
<l>e i tiren sù teologh e dottor</l>
<l>tutt a furia de s'giacca e bottaggin.</l></lg>
<lg>
<l>Poeù i manden in la vigna del Signor,</l>
<l>che han imparaa de lor a lavoralla</l>
<l>con pù l'è granda con pussee savor.</l></lg>
<lg>
<l>Sicché el ved, sur Don Rocch, ch'olter no calla</l>
<l>per dagh l'ultema sciampa ai nost legrij</l>
<l>che de vedè el Governo a mett in stalla</l></lg>
<lg>
<l>quante prima sti quatter fratarij.</l></lg>
</lg>
</div2>
<div2 type="poesia">
<head>92</head>
<lg type="sonetto">
<lg>
<l>Semm giamò ai vott de April, gh'emm la stagion</l>
<l>che la pò minga vess la mej d'inscì,</l>
<l>e no se ved a comparì on rondon</l>
<l>che i oltr'ann l'eva ajbella ch'even chì.</l></lg>
<lg>
<l>Cossa dianzen eela la reson,</l>
<l>stimi quel strolegh ch'el le poda dì;</l>
<l>parlen tucc, e tucc parlen a taston,</l>
<l>e a taston diroo anmì la mia de mì.</l></lg>
<lg>
<l>Mì dighi che, avend vist in sti agn passaa</l>
<l>come tratten con nun sti car pattan,</l>
<l>se saran ressolvuu de voltà straa.</l></lg>
<lg>
<l>Puttana! (avaran ditt) se sti legrij</l>
<l>pelen tant de suttir i cristian,</l>
<l>cossa faran con nun che semm usij?</l></lg>
</lg>
</div2>
<div2 type="poesia">
<head>93</head>
<lg type="sonetto">
<lg>
<l>La mia povera nonna la gh'aveva</l>
<l>on vignoeu arent ai Pader Cappuscin:</l>
<l>el guardian ghe le benediseva:</l>
<l>i soeu fraa ghe beveven mezz el vin.</l></lg>
<lg>
<l>La nonna in del morì la me diseva:</l>
<l>Te lassi sto vignoeu, el mè Franzeschin;</l>
<l>s'el voeur bev el guardian lassa ch'el beva:</l>
<l>usellin tira a casa el porscellin.</l></lg>
<lg>
<l>Quand ecco tutt a on tratt Napoleon</l>
<l>el dà ona soppressada ai fratarij.</l>
<l>S'ciavo suo, sur vin, la protezion.</l></lg>
<lg>
<l>Credeva de fann pù nanch on boccaa:</l>
<l>inscambi mò hoo impienii tucc i vassij,</l>
<l>inscambi hoo bevuu anch quell che dava ai fraa.</l></lg>
<lg>
<l>Eppur in sti agn passaa</l>
<l>gh'avarev giugaa el coo che senza lor</l>
<l>no scusavem nè nun nè nost Signor!</l></lg>
</lg>
</div2>
<div2 type="poesia">
<head>94</head>
<head rend="sc">RICCHEZZA DEL VOCABOLARI MILANES.</head>
<lg type="sonetto">

<lg>
<l>Oh quanti parentell han tiraa in pee</l>
<l>per nominà i cojon! Gh'han ditt sonaj,</l>
<l>toder, granej, quattordes sold, badee,</l>
<l>zeri, testicol, ròsc, ball, baravaj;</l></lg>
<lg>
<l>gh'han ditt oeuv senza guss, bartolamee,</l>
<l>barlafus, fasoritt, menus, coo d'aj,</l>
<l>signori de cittaa, zeder, campee,</l>
<l>barolè, ballauster e coraj;</l></lg>
<lg>
<l>gh'han ditt gandoll, frittur, pes, contrappes,</l>
<l>segond nodar, ballottol, bicciolan,</l>
<l>e (no soo perché coss) fin Verones.</l></lg>
<lg>
<l>E adess, in grazia de Madamm Bibin,</l>
<l>gh'è paricc che i domanden i Borsan,</l>
<l>e la massima part i Gherardin.</l></lg>
</lg>
</div2>
<div2 type="poesia">
<head>95</head>
<lg type="sonetto">
<lg>
<l>Dormiven dò tosann tutt dò attaccaa</l>
<l>alla stanza de lecc della mammina,</l>
<l>vergin istess tutt dò, ma in quella etaa</l>
<l>che comenza a spiurigh la passarina;</l></lg>
<lg>
<l>tant che a dispett della verginitaa</l>
<l>faven tra lor di cunt ona mattina</l>
<l>sul gust che pò dà on cazz bell e tiraa</l>
<l>e sulla forma che pò fagh pù mina.</l></lg>
<lg>
<l>Vuna la dava el vant al curt e al gross,</l>
<l>l'oltra al longh e suttil, e in del descor</l>
<l>diseven e prò e contra di bej coss;</l></lg>
<lg>
<l>quand, stuffa, la mammina la se mett</l>
<l>a sbraggià a quanta vos: Cossa san lor?</l>
<l>Dur, e ch'el dura, e citto vessighett.</l></lg>
</lg>
</div2>
<div2 type="poesia">
<head>96</head>
<lg type="sonetto">
<lg>
<l>Già hin tutt smorfi traa via per nagotta,</l>
<l>no foo pas pù, no foo pù pas sicur,</l>
<l>che la staga pur rotta se l'è rotta,</l>
<l>quant a quest sont todesch zorocch tì e mur.</l></lg>
<lg>
<l>Oh, per adess gh'hoo stomegh de stà a botta</l>
<l>a tutt quant i soeu vergna, ai soeu figur,</l>
<l>che se la me vegniss anca in lecc biotta</l>
<l>la pienti e scappi inscì in camisa al scur.</l></lg>
<lg>
<l>Donca la m'ha capii, parlemmen d'olter,</l>
<l>lee che la tenda drizz per la soa part,</l>
<l>e mì anch mì per la mia, e noccorrolter.</l></lg>
<lg>
<l>Foo poeù cunt che sarev on gran salamm</l>
<l>se ris'ciass col fà lumm al terz, al quart,</l>
<l>de destrugà el mocchett e de insciramm.</l></lg>
</lg>
</div2>
<div2 type="poesia">
<head>97</head>
<lg type="sonetto">
<lg>
<l>L'è mò vora cara lee</l>
<l>da fornilla con quell vizzi</l>
<l>de damm semper del badee</l>
<l>in presenza a Cajo, a Tizzi;</l></lg>
<lg>
<l>chè ghe n'hoo mò proppi assee</l>
<l>de rezzev de sti servizzi,</l>
<l>e sont lì per digh adree</l>
<l>anca mì on quaj tocch d'offizzi.</l></lg>
<lg>
<l>Sanguanon! l'è curiosa!</l>
<l>Se fuss tutt badee e mincion</l>
<l>stà mò a lee a fà la smorfiosa?</l></lg>
<lg>
<l>Stà mò a lee con quell busatter</l>
<l>che la gh'ha in mezz ai garon</l>
<l>d'andagh dent col tir a quatter?</l></lg>
</lg>
</div2>
<div2 type="poesia">
<head>98</head>
<head rend="sc">PER EL MATRIMONI DEL SUR PEPP VANDELL DOTTOR FlSICH COLLA SURA TERESIN SILVA.</head>
<head rend="italic">Sonett</head>
<lg type="sonetto">
<lg>
<l>Viva sur Pepp el settem sacrament</l>
<l>che senza tanti smorfi e zerimoni</l>
<l>el ghe fà god in lecc comodament</l>
<l>on tocchellin tant bell de marcantoni.</l></lg>
<lg>
<l>Chè se ghe fuss quaj ciall, quaj insolent,</l>
<l>ch'el voress sostegnigh che el matrimoni</l>
<l>l'è el sepolcher d'amor, foeura di dent</l>
<l>ch'el ghe diga ch'hin bozzer, ch'hin fandoni.</l></lg>
<lg>
<l>L'è el sepolcher d'amor per cert carogn</l>
<l>de miee, de marì senza cervell,</l>
<l>pien de vizzi, de cabel e de fogn;</l></lg>
<lg>
<l>ma per marì e miee faa sul sò taj,</l>
<l>el matrimoni l'è el trionf pù bell</l>
<l>de quell'amor che l'ha savuu cobbiaj.</l></lg>
</lg>
</div2>
<div2 type="poesia">
<head>99</head>
<lg type="sonetto">
<lg>
<l>Rivi de Barlassina appenna adess</l>
<l>dove sont staa dò nocc e tutt on dì</l>
<l>e de asnitt d'ogni etaa, de tucc i sess</l>
<l>n'hoo vist on milla senza cuntamm mì.</l></lg>
<lg>
<l>Eppur, per vess tanc asen e per vess</l>
<l>el sò mes de incazziss e de sgarì,</l>
<l>ch'eel che no eel, scior mio, resti de gess:</l>
<l>vun che l'è vun no l'hoo sentii a zittì.</l></lg>
<lg>
<l>Se nol fudess che soo coss'hin i asen,</l>
<l>besti goff, incapazz de riflession,</l>
<l>che no san perchè raggen, perchè tasen,</l></lg>
<lg>
<l>podeva fors anch ess che ghe insegnass</l>
<l>a sciarnì foeura on contrattemp pù bon</l>
<l>de sospend i soeu vers per repossass.</l></lg>
<lg>
<l>Chè mì seva là a spass</l>
<l>e minga per sgonfiamm i zebedee</l>
<l>de supplì ai soeu versori cont i mee.</l></lg>
</lg>
</div2>
<div2 type="poesia">
<head>100</head>
<lg type="sonetto">
<lg>
<l>Sura Caterinin, tra i bej cossett</l>
<l>che la gh'ha intorna e che ghe fan onor,</l>
<l>gh'è quell para de ciapp e quij dò tett</l>
<l>ch'hin degn de guarnì on lett de imperator.</l></lg>
<lg>
<l>Oh che tett! Oh che ciapp plusquam perfett!</l>
<l>collogaa a voeuna a voeuna de per lor,</l>
<l>sald al post senza zent, senza farsett,</l>
<l>comor, che paren faa da on tornidor.</l></lg>
<lg>
<l>Per mì sont chì a giugagh el mè salari</l>
<l>che la moeuv pussee usij lee col vardà</l>
<l>che i olter donn cont el voltalla in ari.</l></lg>
<lg>
<l>Basta dì che mì istess di voeult arrivi</l>
<l>a cercall di mezz'or s'hoo de pissà,</l>
<l>e ghe l'hoo drizz e dur adess che scrivi.</l></lg>
</lg>
</div2>
<div2 type="poesia">
<head>101</head>
<lg type="sonetto">
<lg>
<l>Sent Teresin, m'en s'eva daa anca mì</l>
<l>che te sarisset stada già drovada,</l>
<l>ma desmettuda in sta manera chì</l>
<l>no l'avarev creduu ona bozzarada.</l></lg>
<lg>
<l>N'hoo ciavaa di gran donn che fà stordì,</l>
<l>ma ona figa pù larga e slavasgiada</l>
<l>de quella che te gh'ee in mezz ai gamb tì</l>
<l>me possen mudà el nomm se l'hoo trovada.</l></lg>
<lg>
<l>E sì che, quant a usell, sont persuas</l>
<l>che nessun possa mettem suggezion,</l>
<l>e poeù basta domà vardamm el nas;</l></lg>
<lg>
<l>ma per tì boeugnarav che on pover omm</l>
<l>el podess tirà a voltra di colzon</l>
<l>minga on usell, ma el campanin del Domm.</l></lg>
</lg>
</div2>
<div2 type="poesia">
<head>102</head>
<head rend="sc">IN OCCASIONE DEL SOLENNE TE DEUM CHE FU CANTATO DAI PRETI PER LE VITTORIE RIPORTATE DA NAPOLEONE.</head>
<head rend="italic">Madrigale</head>
<lg type="madrigale">
<lg>
<l>Quand el s'è accort Gesù che in su la terra</l>
<l>cantaven i nost pret a tutt cantà</l>
<l>perché l'aveva in guerra</l>
<l>defes Napoleon patron de cà,</l>
<l>gh'eva ciappaa tant cald</l>
<l>che Dia ne guarda se nol tegnen sald!</l>
<l>L'è nanca on'ora, el dis, che tucc costor</l>
<l>m'han pregaa in di secrett</l>
<l>de fagh trà l'ultem pett,</l>
<l>e adess canten per lu! birbi, impostor!</l>
<l>E me serven inscì? pocch pocch me calla</l>
<l>a brusaj tucc cont la livreja in spalla.</l></lg>
<lg>
<l>Infin pensandegh sù</l>
<l>el repia... Conven che ghe perdona:</l>
<l>se sa che dal pù al men la servitù</l>
<l>già l'è tutta canaja bozzarona.</l></lg>
</lg>
</div2>
<div2 type="parte">
<head rend="sc">103 - OTTO SONETTI BEROLDINGHINIANI CONTRO I ROMANTICI.</head>
<div3 type="poesia">
<head>1</head>
<head rend="sc">CONTRO ERMES VISCONTI AUTORE DI UN «DIALOGO SULLE UNITA DRAMMATICHE» E DI ALTRE COGLIONERIE ROMANTICHE.</head>
<head rend="italic">Sonetto Iº di giusto sfogo</head>
<lg type="sonetto">
<lg>
<l>Si vede certo che Apollo Febeo,</l>
<l>e Tersicore, e Cloride Camene</l>
<l>te rigettaron dal ciglione Ascreo</l>
<l>come a classici Dei ben conviene:</l></lg>
<lg>
<l>che fellon fosti quanto Briareo</l>
<l>di alzare cento lingue Anfesibene</l>
<l>contro l'azzurro campo di Eritreo,</l>
<l>ove Giove è cantato così bene</l></lg>
<lg>
<l>da Omero, Orazio, Frugoni, Giovenale,</l>
<l>che tu li sprezzi per mostrare al mondo</l>
<l>che il tuo disonore non ha l'eguale,</l></lg>
<lg>
<l>ma Giove che tonante furibondo</l>
<l>fece già Lott in statua di sale</l>
<l>di sasso te farà per il secondo.</l></lg>
</lg>
</div3>
<div3 type="poesia">
<head>2</head>
<head rend="sc">CONTRO TUTTI I ROMANTlCI.</head>
<head rend="italic">Sonetto 2º</head>
<lg type="sonetto">
<lg>
<l>Pretendere di strugger le unitate</l>
<l>drammatiche da Orazio stabilite</l>
<l>è cervel guasto, è ria temeritate</l>
<l>come andar contro dell'Olimpo o Dite.</l></lg>
<lg>
<l>I padri greci di latinitate,</l>
<l>eroi di classi grandi ed infinite,</l>
<l>coll'estro vero le hanno dichiarate,</l>
<l>e Platon, Ciceron le hanno seguite.</l></lg>
<lg>
<l>Né ci vuole che voi poveri inetti</l>
<l>ad armar pretension che senza unione</l>
<l>le commedie e tragedie sien perfetti,</l></lg>
<lg>
<l>che non può darsi mai la perfezione</l>
<l>in cosa disunita: ecco i miei detti;</l>
<l>ma Febo a voi non luce la ragione.</l></lg>
</lg>
</div3>
<div3 type="poesia">
<head>3</head>
<head rend="sc">SIMILE.</head>
<head rend="italic">Sonetto 3º</head>
<lg type="sonetto">
<lg>
<l>No, Mostri crudi, non riuscirete</l>
<l>a strappare dei Greci le radici,</l>
<l>di quelle glorie che hanno le lor mete</l>
<l>fin sotto le pindarici pendici.</l></lg>
<lg>
<l>Invano voi felloni combattete,</l>
<l>che là vi è Apollo e tutti i Dei amici,</l>
<l>e Bellona, e Vulcano colla rete,</l>
<l>ed Ercole terrore dei nemici.</l></lg>
<lg>
<l>I Dei che voi non avete mai visto</l>
<l>tutti li avrete contro a vendicare</l>
<l>Orazio, Quintiliano, Aristo-</l></lg>
<lg>
<l>tile di poesia tal luminare,</l>
<l>che delle glorie che hanno fatto acquisto</l>
<l>no le radici non potrete strappare.</l></lg>
</lg>
</div3>
<div3 type="poesia">
<head>4</head>
<head rend="sc">AI VALENTI COMPILATORI DEL GIORNALE VERO ITALIANO DETTO L'«ACCATTABRIGHE».</head>
<head rend="italic">Sonetto 4º</head>
<lg type="sonetto">
<lg>
<l>O voi degni del coro delli Dei,</l>
<l>che col velame dell'Accattabrighe</l>
<l>saettate da bravi Pittonei</l>
<l>turbatori delle greche righe!</l></lg>
<lg>
<l>Sì: voi beati sette volte e sei</l>
<l>sederete in l'Olimpo assiem d'Alcide,</l>
<l>che i mostri crudi, dispietati e rei</l>
<l>distrusse come Borea le spighe.</l></lg>
<lg>
<l>Là sù sarete al certo incoronati</l>
<l>di lauri poeteschi immarciscibili</l>
<l>per man delli superni Dei Penati,</l></lg>
<lg>
<l>e Apollo canterà con mille cantici</l>
<l>che voi distrutti avete quelli orribili</l>
<l>non Romantici no, ma Negromantici.</l></lg>
</lg>
</div3>
<div3 type="poesia">
<head>5</head>
<head rend="sc">CONTRO TUTTI I ROMANTICI.</head>
<head rend="italic">Sonetto 5º</head>
<lg type="sonetto">
<lg>
<l>Consolatevi, o Pallade, o Minerva,</l>
<l>o Citerea, o Cinzia, o Amatunta,</l>
<l>che de' vostri nemici la catterva</l>
<l>all'ultimo sterminio ora è già giunta.</l></lg>
<lg>
<l>Questa turba che tanto è a voi proterva</l>
<l>non più ardisce ferir coll'atra punta,</l>
<l>e già già tremebunda e in fugga osserva</l>
<l>con rabbia vostra luce che già spunta.</l></lg>
<lg>
<l>Né fu mai per mio creder tramontata,</l>
<l>ma solamente dal respiro immondo</l>
<l>della sudetta catterva offuscata.</l></lg>
<lg>
<l>Del resto il vostro regno assai giocondo</l>
<l>mercè i talenti della gente educata</l>
<l>durerà sempre fin che dura il mondo.</l></lg>
</lg>
</div3>
<div3 type="poesia">
<head>6</head>
<head rend="sc">SIMILE.</head>
<head rend="italic">Sonetto 6º</head>
<lg type="sonetto">

<lg>
<l>Voi che nelle profonde imme latebre</l>
<l>orride, oscure, d'ossa e cataletti,</l>
<l>vi girate mai sempre fra tenebre</l>
<l>come tanti Plutoni maledetti,</l></lg>
<lg>
<l>voi che con teste esotiche e crebre</l>
<l>pretendete esser esseri perfetti</l>
<l>e credete tener le genti allegre</l>
<l>con sempre scuri e scheletrali detti,</l></lg>
<lg>
<l>voi che sempre fra i maghi e fra le streghe</l>
<l>e li ululati e sangue e pianto e tabe</l>
<l>voi volete passar le vite intreghe,</l></lg>
<lg>
<l>piovete maladetti in Flegetonte,</l>
<l>e immersi fin in fine della labe</l>
<l>pensate che caduto è anche Fetonte</l>
<l>com'era giusto a scontar le sue onte.</l></lg>
</lg>
</div3>
<div3 type="poesia">
<head>7</head>
<head rend="sc">CONTRO GRISOSTOMO UNO DEI COMPILATORI DEL «CONCILIATORE».</head>
<head rend="italic">Sonetto 7º</head>
<lg type="sonetto">
<lg>
<l>Ora che ho detto degli altri più in sù</l>
<l>e tutto inver per dell'Apol mercè</l>
<l>o Grisostomo rio or vieni tu</l>
<l>che da Minosse farò adesso con te.</l></lg>
<lg>
<l>Non sai Omero, Tasso, Virgilio chi fu,</l>
<l>che hanno cantato grandi Duci e Re,</l>
<l>e che simili a quei non ne avrem più,</l>
<l>perché la vera Minerva era con sè?</l></lg>
<lg>
<l>Dunque da te che si pretenderà?</l>
<l>Sarai tu fiero e perfido così</l>
<l>che contro i greci di latinità</l></lg>
<lg>
<l>ti tenghi armato sempre notte e dì?</l>
<l>No: Marte e Bellona ti combatterà</l>
<l>come Prometeo in ballo hai visto qui.</l></lg>
</lg>
</div3>
<div3 type="poesia">
<head>8</head>
<head rend="sc">CONTRO TUTTI I ROMANTICI.</head>
<head rend="italic">Sonetto 8º</head>
<lg type="sonetto">
<lg>
<l>Per coprire con malizia furbesca</l>
<l>le loro trame inique, stolte e dire</l>
<l>si sono messi i Romantici a dire</l>
<l>che lor letteratura è la tedesca.</l></lg>
<lg>
<l>Ma noi che sappiam bene questa tresca</l>
<l>da Carlo Magno e sua Francia venire,</l>
<l>ce la faremo, grazie a Apol, finire</l>
<l>come finì l'altra Giacobinesca.</l></lg>
<lg>
<l>Resto stordito che non mi par vero</l>
<l>come non si desti il fatal rigore</l>
<l>di chi rege giustamente l'impero,</l></lg>
<lg>
<l>e non vendichi tosto il dileggiato onore</l>
<l>incarcerando i nemici di Omero</l>
<l>che forse son quelli dell'Imperatore,</l>
<l>della Chiesa cattolica e suo clero.</l></lg>
</lg>
</div3>
</div2>
<div2 type="parte"><head>104</head>
<div3 type="poesia">
<head>1</head>
<head rend="sc">SONETTO Iº A MANZONI CHE MEGLIO SI CHIAMEREBBE BUE.</head>
<lg type="sonetto">
<lg>
<l>Noi tutti i letterati di Milano</l>
<l>che siamo quelli che dà legge al mondo</l>
<l>abbiamo letto con sdegno inumano</l>
<l>la tua Tragedia senza il giusto pondo</l></lg>
<lg>
<l>e per frenare il torrente malsano</l>
<l>che vuol mandare il buon gusto in profondo</l>
<l>gli andiamo incontro con armata mano</l>
<l>con articolo primo ed il secondo</l></lg>
<lg>
<l>e il terzo della vera e gran gazzetta</l>
<l>che fa il Pezzi, quell'uomo così famoso</l>
<l>di cui la fama il gran nome trombetta.</l></lg>
<lg>
<l>Leggili tutti e due, e trema e sappia</l>
<l>che ci vuol altro che un <emph>Bue</emph> romanticoso</l>
<l>per sconvolgere la nostra poetica prosapia.</l></lg>
</lg>
</div3>
<div3 type="poesia">
<head>2</head>
<head rend="sc">SONETTO IIº DI TERRORE PEI ROMANTICI AL GRAN GIORNALISTA PEZZI.</head>
<lg type="sonetto">

<lg>
<l>Capisco anch'io che non riuscirai</l>
<l>a spolverar quella infame gente,</l>
<l>quel <emph>Conciliabolo</emph> che non lascia mai</l>
<l>di rinascere come di Cadmo il dente.</l></lg>
<lg>
<l>Perchè tu troppa gentilezza or hai,</l>
<l>troppa logica adopri da sapiente,</l>
<l>e a loro addosso qual si dè non vai</l>
<l>cui le buone con lor non fanno niente.</l></lg>
<lg>
<l>Hai visto pur che dopo saettati</l>
<l>in pubblico teatro dall'Apollo</l>
<l>ciò non ostante ancora son rinati.</l></lg>
<lg>
<l>Bisogna a tal mostro tirare il collo,</l>
<l>chiuderci adosso da cani arabbiati.</l>
<l>Pezzi! cangia il tuo stil che è troppo mollo.</l></lg>
</lg>
</div3>
<div3 type="poesia">
<head>3</head>
<head rend="sc">SONETTO IIIº DI LODE AL DETTO PEZZI.</head>
<lg type="sonetto">

<lg>
<l>Oh Pezzi bravo! Oh bravo Pezzi! ed almo</l>
<l>che sei maestro del più gran sapere,</l>
<l>che tu rivedi con spirito calmo</l>
<l>tutto quello che v'è da vedere.</l></lg>
<lg>
<l>Tu tieni Minerva come in palmo,</l>
<l>vate sei e poeta e canzoniere;</l>
<l>tu, come dice il Profeta di Padmo,</l>
<l>sei spada, stella, luce e candeliere.</l></lg>
<lg>
<l>Ma ciò che sino al fondo dell'Atlantico</l>
<l>ti fa più chiaro si è che nell'averno</l>
<l>scacciasti per sempre il serpente Romantico</l></lg>
<lg>
<l>cosicchè noi ti erigeremo un tempio</l>
<l>e fondendoti in bronzo sempiterno</l>
<l>ti innalzeremo in piazza per esempio.</l></lg>
</lg>
</div3>
<div3 type="poesia">
<head>4</head>
<head rend="sc">SONETTO IVº SULLO STESSO ARGOMENTO.</head>
<lg type="sonetto">

<lg>
<l>Chi vuol veder quantunque può natura</l>
<l>in un gran uomo insigne e prelodato</l>
<l>osservi il nostro Pezzi che sicura-</l>
<l>mente li dico resterà soddisfato.</l></lg>
<lg>
<l>Ei di Temide e Palla ha gran premura,</l>
<l>Ercol li diede il stil forte e vibrato,</l>
<l>Apollo, Minerva insieme a Diana pura</l>
<l>tutti i lor doni gli hanno spalancati,</l></lg>
<lg>
<l>ma quel di cui tutti stupir più ponno,</l>
<l>massime in questo nostro sì corrotto</l>
<l>e maladetto secol decimo nono,</l></lg>
<lg>
<l>si è che lui scrive franco ardito e chiaro</l>
<l>ed è oggi al certo l'unico dotto</l>
<l>che non si lascia corromper dal danaro.</l></lg>
</lg>
</div3>
<div3 type="poesia">
<head>5</head>
<head rend="sc">SONETTO Vº DI SIMULTANEA LODE E BIASIMO.</head>
<lg type="sonetto">

<lg>
<l>Si vede ben che la giusta Minerva</l>
<l>e Teti e Pluto e il Boccaccio ed Omero</l>
<l>vi han chiuso gli occhi, o genìa proterva,</l>
<l>che siete stolti che non mi par vero</l></lg>
<lg>
<l>a non veder l'altezza sì superba</l>
<l>di chi sparlate in stile menzognero</l>
<l>e che son tanto grandi a chi li osserva</l>
<l>con l'occhio dell'Astrea e cor sincero,</l></lg>
<lg>
<l>che noi abbiamo un Pezzi letterato</l>
<l>e gran poeta che da che mondo è mondo</l>
<l>un più di lui non ci sarà mai stato.</l></lg>
<lg>
<l>E abbiamo un Piciarello per secondo</l>
<l>e l'autore del Marsia sì lodato</l>
<l>ed io con loro che non mi nascondo</l>
<l>debolmente poeta ed avvocato.</l></lg>
</lg>
</div3>
<div3 type="poesia">
<head>6</head>
<head rend="sc">SONETTO VIº DI DISSUASIONE INTORNO AL COMPOR TRAGEDIE.</head>
<lg type="sonetto">

<lg>
<l>Troppo o Manzon fosti tu già superbo</l>
<l>nel calzare la tragica camena</l>
<l>per correr con l'Alfieri nell'arena,</l>
<l>cui il piè del tuo senno è troppo accerbo;</l></lg>
<lg>
<l>che ancor tu non conosci il vero nerbo</l>
<l>di far tragedie in unità di scena</l>
<l>e di star fermo in sull'eroico verbo,</l>
<l>perchè tua frase e stil debole è in lena;</l></lg>
<lg>
<l>che s'anche in mezzo a questo avevi tintillo</l>
<l>di gir tu pure in sulli eroici rezzi</l>
<l>con Sofocle, con Fidia e con Eschillo</l></lg>
<lg>
<l>dovevi allor andar dal luminario</l>
<l>del più maggior saper, dall'almo Pezzi,</l>
<l>che lui è quel che insegna il necessario.</l></lg>
</lg>
</div3>
</div2>
<div2 type="poesia">
<head>105</head>
<head rend="sc">TESTAMENT DE APOLL.</head>
<lg type="sonetto">
<lg>
<l>Apoll desbirolaa de la veggiaja,</l>
<l>intapponii de duu tôcch d'accident,</l>
<l>l'ha faa unì on convocaa de la canaja</l>
<l>che se spaccia in Milan per sò parent;</l></lg>
<lg>
<l>e quand tra grand e gross e menudraja</l>
<l>el se n'è vist intorna on regiment,</l>
<l>l'ha alzaa sù el coo del sò moschett de paja</l>
<l>e el gh'ha farfojaa sù sto testament.</l></lg>
<lg>
<l>Fioj... mì creppi... Ma no stel a dì...</l>
<l>Seguittee a vess sfacciaa... testard... Addio!...</l>
<l>Tej!... guarnee quest... e regodev de mì.</l></lg>
<lg>
<l>E in quella, punf! el molla l'ultem pett,</l>
<l>che dal cuu armonios de quell gran Dio</l>
<l>el ciappa el son d'Ix, Ipsillon e Zett;</l></lg>
<lg>
<l>proppi robba de mett</l>
<l>in sul Glisson scientifich letterari</l>
<l>per dann notizia a tucc i taffanari.</l></lg>
</lg>
</div2>
<div2 type="poesia">
<head>106</head>
<head rend="sc">OFFERTA A DIO.</head>
<head rend="italic">(La preghiera)</head>
<lg type="non-definito">
<lg>
<l>Donna Fabia Fabron de Fabrian</l>
<l>l'eva settada al foeugh sabet passaa</l>
<l>col pader Sigismond ex franzescan,</l>
<l>che intrattant el ghe usava la bontaa</l>
<l>(intrattanta, s'intend, che el ris coseva)</l>
<l>de scoltagh sto discors che la faseva.</l></lg>
<lg>
<l>Ora mai anche mì don Sigismond</l>
<l>convengo appien nella di lei paura</l>
<l>che sia prossima assai la fin del mond,</l>
<l>chè vedo cose di una tal natura,</l>
<l>d'una natura tal, che non ponn dars</l>
<l>che in un mondo assai prossim a disfars.</l></lg>
<lg>
<l>Congiur, stupri, rapinn, gent contro gent,</l>
<l>fellonii, uccision de Princip Regg,</l>
<l>violenz, avanii, sovvertiment</l>
<l>de troni e de moral, beffe, motegg</l>
<l>contro il culto, e perfin contro i natal</l>
<l>del primm Cardin dell'ordine social.</l></lg>
<lg>
<l>Questi, Don Sigismond, se non son segni</l>
<l>del complemento della profezia,</l>
<l>non lascian certament d'esser li indegni</l>
<l>frutti dell'attual filosofia;</l>
<l>frutti di cui, pur tropp, ebbi a ingoiar</l>
<l>tutto l'amaro, come or vò a narrar.</l></lg>
<lg>
<l>Essendo ieri venerdi de marz</l>
<l>fui tratta dalla mia divozion</l>
<l>a Sant Cels, e vi andiedi con quell sfarz</l>
<l>che si adice alla nostra condizion;</l>
<l>il mio copè con l'armi, e i lavorin</l>
<l>tanto al domestich quanto al vetturin.</l></lg>
<lg>
<l>Tutte le porte e i corridoi davanti</l>
<l>al tempio eren pien cepp d'una faragin</l>
<l>de gent che va, che vien, de mendicanti,</l>
<l>de mercadanti de librett, de immagin,</l>
<l>in guisa che, con tanto furugozz,</l>
<l>agio non v'era a scender dai carrozz.</l></lg>
<lg>
<l>L'imbarazz era tal che in quella appunt</l>
<l>ch'ero già quasi con un piede abbass,</l>
<l>me urtoron contro un pret sì sporch, sì unt</l>
<l>ch'io, per schivarlo e ritirar el pass,</l>
<l>diedi nel legno un sculaccion sì grand</l>
<l>che mi stramazzò in terra di rimand.</l></lg>
<lg>
<l>Come me rimaness in un frangent</l>
<l>di questa fatta è facil da suppôr:</l>
<l>e donna e damma in mezz a tanta gent</l>
<l>nel decor compromessa e nel pudôr</l>
<l>è più che cert che se non persi i sens</l>
<l>fu don del ciel che mi guardò propens.</l></lg>
<lg>
<l>E tanto più che appena sòrta in piè</l>
<l>sentii da tutt i band quej mascalzoni</l>
<l>a ciuffolarmi dietro il va via vè!</l>
<l>Risa sconc, improperi, atti buffoni,</l>
<l>quasi foss donna a lor egual in rango,</l>
<l>cittadina... merciaja... o simil fango.</l></lg>
<lg>
<l>Ma, come dissi, quell ciel stess che in cura</l>
<l>m'ebbe mai sempre fino dalla culla,</l>
<l>non lasciò pure in questa congiuntura</l>
<l>de protegerm ad onta del mio nulla,</l>
<l>e nel cuor m'inspirò tanta costanza</l>
<l>quant c'en voleva in simil circostanza.</l></lg>
<lg>
<l>Fatta maggior de mì, subit impongo</l>
<l>al mio Anselm ch'el tacess, e el me seguiss,</l>
<l>rompo la calca, passo in chiesa, giongo</l>
<l>a' piedi dell'altar del Crocifiss,</l>
<l>me umilio, me raccolgh, poi a memoria</l>
<l>fò al mio Signor questa giaculatoria:</l></lg>
<lg rend="italic">
<l>Mio caro buon Gesù, che per decreto</l>
<l>dell'infallibil vostra volontà</l>
<l>m'avete fatta nascere nel ceto</l>
<l>distinto della prima nobiltà,</l>
<l>mentre poteva a un minim cenno vostro</l>
<l>nascer plebea, un verme vile, un mostro:</l></lg>
<lg rend="italic">
<l>io vi ringrazio che d'un sì gran bene</l>
<l>abbiev ricolma l'umil mia persona,</l>
<l>tant più che essend le gerarchie terrene</l>
<l>simbol di quelle che vi fan corona</l>
<l>godo così di un grad ch'è riflession</l>
<l>del grad di Troni e di Dominazion.</l></lg>
<lg rend="italic">
<l>Questo favor lunge dall'esaltarm,</l>
<l>come accadrebbe in un cervell leggier,</l>
<l>non serve in cambi che a ramemorarm</l>
<l>la gratitudin mia ed il dover</l>
<l>di seguirvi e imitarvi, specialment</l>
<l>nella clemenza con i delinquent.</l></lg>
<lg rend="italic">
<l>Quindi in vantaggio di costor anch'io</l>
<l>v'offro quei preghi, che avii faa voi stess</l>
<l>per i vostri nimici al Padre Iddio:</l>
<l>Ah sì abbiate pietà dei lor eccess,</l>
<l>imperciocchè ritengh che mi offendesser</l>
<l>senza conoscer cosa si facesser.</l></lg>
<lg rend="italic">
<l>Possa st'umile mia rassegnazion</l>
<l>congiuntament ai merit infinitt</l>
<l>della vostra accerbissima passion</l>
<l>espiar le lor colpe, i lor delitt,</l>
<l>condurli al ben, salvar l'anima mia,</l>
<l>glorificarmi in cielo, e così sia. </l></lg>
<lg>
<l>Volendo poi accompagnar col fatt</l>
<l>le parole, onde avesser maggior pes,</l>
<l>e combinare con un pò d'eclatt</l>
<l>la mortificazion di chi m'ha offes</l>
<l>e l'esempio alle damme da seguir</l>
<l>ne' contingenti prossimi avvenir,</l></lg>
<lg>
<l>sòrto a un tratt dalla chiesa, e a quej pezzent,</l>
<l>rivolgendem in ton de confidenza,</l>
<l>Quanti siete, domando, buona gent?...</l>
<l>Siamo ventun, rispondon, Eccellenza!</l>
<l>Caspita! molti, replico,... Ventun?...</l>
<l>Non serve: Anselm?... Degh on quattrin per un.</l></lg>
<lg>
<l>Chì tas la Damma, e chì Don Sigismond</l>
<l>pien come on oeuv de zel de religion,</l>
<l>scoldaa dal son di forzellinn, di tond,</l>
<l>l'eva lì per sfodragh on'orazion,</l>
<l>che se Anselm no interromp con la suppera</l>
<l>vattel a catta che borlanda l'era!</l></lg>
</lg>
</div2>
<div2 type="poesia">
<head>107</head>
<head rend="sc">LA MESSA NOEUVA.</head>
<lg type="non-definito">
<l>On collaron del Domm, on bacioccon</l>
<l>pien de Signor fina dessoravia,</l>
<l>on omm tutt sacrestia,</l>
<l>tutt covin, tutt foldon, tutt breviari,</l>
<l>proppi de quij giangian levaa a boccon</l>
<l>su la bradella di confessionari,</l>
<l>vun de sti dì l'è soltaa sù a bon'ora,</l>
<l>on bell pezz prima che spontass el sò,</l>
<l>e mettendes de sbalz in ordiô</l>
<l>de andà foeura di ball in pressa in pressa</l>
<l>el ghe dis a la sciora:</l>
<l>Tendii Peppa a la cà, che mì voo a messa.</l>
<l>La sura Peppa, orevesa a l'insegna</l>
<l>de la cappia d'argent con l'usell d'or,</l>
<l>donna sapienta e pregna</l>
<l>de temma del Signor,</l>
<l>la ghe respond: Lodato sia Gesù,</l>
<l>semm in l'ottava appont di pover mort.</l>
<l>Bravo! bravissem lu!</l>
<l>E sbadaggiand e destirand i quart</l>
<l>la se volta intrattant de l'oltra part.</l>
<l>El va el mè bacioccon, col sò coll stort,</l>
<l>la ciera fosca e tanto de muson,</l>
<l>barbottand e vardand tutt in travers</l>
<l>col sguard torber e trist</l>
<l>come fan per el pù sti magatton,</l>
<l>che creden de dà lod a Gesù Crist</l>
<l>col mostrass villan porch, torber, invers,</l>
<l>squasi che nost Signor</l>
<l>el fuss on vis de torta come lor.</l>
<l>El va el mè bacioccon, ma no l'è nanch</l>
<l>rivaa tra i Borsinee e tra cl Rebecchin</l>
<l>che in tra l'Angiol Custod ch'el gh'eva al fianch</l>
<l>e quell bozzaronazzo de ciappin</l>
<l>se tacca on cattibuj, on trebulleri,</l>
<l>ma seri, dighi, per Dio Santo seri.</l>
<l>L'Angiol Custod de spiret galantomm</l>
<l>el voreva tirall</l>
<l>a tutt i cunt in Domm,</l>
<l>e barlicch e barlocch, spiret rebell,</l>
<l>el fava d'ogni sforz per desturball</l>
<l>e mennall a bordell;</l>
<l>el primm el ghe messeda in del gippon</l>
<l>l'offizzi e la corona,</l>
<l>e l'olter el ghe sona</l>
<l>in de l'oltra saccoccia e in suj colzon</l>
<l>on zecchin fals, striaa, malefizziaa,</l>
<l>che in dove el strusa dent</l>
<l>el ciappotta, el besinfia in sul moment;</l>
<l>vun le scorliss per fagh sentì i campann</l>
<l>che ghe la dan de frisa,</l>
<l>e l'olter el pessega</l>
<l>a fagh remirà el sedes di tosann,</l>
<l>ch'el porten a bottega</l>
<l>quattaa giò amalastant con la camisa.</l>
<l>Infin, daj e redaj,</l>
<l>in grazia de sto guaj</l>
<l>el pover galantomm</l>
<l>el ved el Domm, e el te le solta via,</l>
<l>el passa Pescaria,</l>
<l>el va giò di Farinn vers Sant Protas,</l>
<l>e quand l'è asquasi lì per dagh el nas,</l>
<l>quell birbo de ciappin</l>
<l>cont ona gambiroeura</l>
<l>el me le volta in l'Aquila al casin,</l>
<l>e el pienta lì l'Angiol Custod de foeura.</l>
<l>Ah sura Peppa, che la dorma s'ciasser,</l>
<l>ma s'ciasser ben fin che gh'el dighi mì,</l>
<l>e se dormend la se vedess intorna</l>
<l>a girà el stamp di corna,</l>
<l>niente pagura, che la staga lì.</l>
<l>Se hin de part del sò omm, bon come l'è,</l>
<l>saran corna anca lor,</l>
<l>ma corna del Signor,</l>
<l>faa sul meder di corna de Mosé.</l>
<l>Chì poeù intant, dopo chè el car bacioccon</l>
<l>l'ha avuu goduu in trè lir de robba fina,</l>
<l>el presenta con grazia a la damina</l>
<l>el zecchin fals come el fudess staa bon,</l>
<l>e col bravo pretest</l>
<l>de no avegh olter spezz el cerca el rest.</l>
<l>La damina in bolletta</l>
<l>la le porta a Madamm la governant,</l>
<l>che appont ghe n'ha oltertant,</l>
<l>la Madamm la le passa al controlloeur</l>
<l>che tutta cà, tutt coeur</l>
<l>el le ciòcca, el le sperla, e poeù el corr via</l>
<l>a fagh dà ona pesada a l'ostaria.</l>
<l>L'Angiol Custod che, ben ch'el fuss in strada,</l>
<l>l'aveva vist tutt coss</l>
<l>come de foeura d'ona invedriada,</l>
<l>no vorend lassà corr senza vendetta</l>
<l>on tratt inscì balloss</l>
<l>l'aveva già despost</l>
<l>in quell punt duu giandarma ai fianch de l'ost,</l>
<l>che fermen el zecchin,</l>
<l>fermen el controlloeur, e in d'on batt d'oeucc</l>
<l>sgoren sora in casin,</l>
<l>dove con la damina in su on genoeucc</l>
<l>catten el ballandran,</l>
<l>che l'eva tant lontan</l>
<l>de specciass quell rifresch di duu giandarma,</l>
<l>come che sarev mì</l>
<l>de deventà a dì a dì... Duca de Parma.</l>
<l>Intrattant se montonna in del straccioeu</l>
<l>on formighee de ozios, de curios,</l>
<l>on nivol de fioeu,</l>
<l>tucc di primm sbiggiador de la dottrina,</l>
<l>che malappenna el veden vergognos</l>
<l>a spontà sul basell de la portina</l>
<l>se rèffen del brusor de la bacchetta</l>
<l>cont ona spifferada malarbetta,</l>
<l>e tucc intorna, adree,</l>
<l>saraa, taccaa a la vitta,</l>
<l>a furia de turee</l>
<l>tel compagnen in Santa Margaritta.</l>
<l>Là, appenna dent, dessott a la palpada</l>
<l>del segondin che ghe gallitta i quart,</l>
<l>ven voltra ona sventrada</l>
<l>de milla baravaj devott e pij,</l>
<l>crist, reliqui, agnus dei, maistaa, terz part,</l>
<l>list de predicator, de confradij,</l>
<l>abet, medaj, confess de mess, offizzi,</l>
<l>avvis de Giacobitt de bozzarass,</l>
<l>de mort de suffragass,</l>
<l>ritratt del Pappa, disciplinn, cilizzi;</l>
<l>e infin, de bravo cristian, cold cold</l>
<l>el canta sù addrittura el sò peccaa</l>
<l>disend d'avè compraa</l>
<l>quella moneda per quaranta sold,</l>
<l>e d'avè concepuu el santo progett</l>
<l>de scamottagh a quella creatura</l>
<l>des lira e mezza nett,</l>
<l>asca el temp e l'ingossa e la fattura.</l>
<l>L'Angiol Custod, per quell che stava a lu,</l>
<l>el l'eva miss in vun de quij intrigh</l>
<l>de stantà a trovà el cunt de giustall sù,</l>
<l>chè i legg hin ciar, e pelen minga i figh,</l>
<l>ma el gran barlicch barlocch,</l>
<l>che de per tutt el gh'ha on bordell de amis</l>
<l>e chì el ghe n'ha de quij proppi coj fiocch,</l>
<l>tant el perora e el dis,</l>
<l>el truscia, el corr e el sa desverges foeura</l>
<l>che in manca de dò or</l>
<l>la sura Peppa la gh'ha el gran confort</l>
<l>de brascià el sò consort — in la straccioeura,</l>
<l>fresch come on oeuv, viscor e in gamba assee</l>
<l>de corr a messa granda anca con lee.</l></lg>
</div2>
<div2 type="poesia">
<head>108</head>
<head rend="sc">LA GUERRA DI PRET.</head>
<lg>
<lg>
<l>Canti la guerra santa, i breviari,</l>
<l>i piatt, i micch, i peccher, i peston,</l>
<l>i calott, i barett, ch'è sgoraa in ari</l>
<l>e han gibollaa la cerega e el melon</l>
<l>a vintiquatter pret che in cappa e in vesta</l>
<l>celebraven a tavola ona festa.</l></lg>
<lg>
<l>Oh gran pader di vers e della bissa,</l>
<l>promotor di baruff e di legrij,</l>
<l>tì che a sti pret te gh'ee scoldaa la pissa,</l>
<l>scoldem anch mì, te preghi, i scinivij,</l>
<l>in manera che possa famm onor</l>
<l>con di rimm degn de mì, de tì, de lor!</l></lg>
<lg>
<l>El dì de sant Lorenz, a on sit de foeura</l>
<l>pocch lontan de Milan se fa on feston</l>
<l>in onor del gran sant cott in broeusoeura;</l>
<l>i fustusc della gesa hin confession,</l>
<l>panegiregh, campann, mess, sinfonia,</l>
<l>e ciccolatt e acqua in secrestia;</l></lg>
<lg>
<l>ma on compadron del loeugh, ch'el voeur quistass</l>
<l>tucc i indulgenz che se despensa in gesa</l>
<l>senza toeuss el disturb de confessass,</l>
<l>el ghe regala ai pret a tutta spesa</l>
<l>on disnaron suj moll che je trà lì</l>
<l>incojonii mezz mes a digerì.</l></lg>
<lg>
<l>Memoria, tì che con la toa sapienza</l>
<l>ti fet corr come ratt a sta pacciada,</l>
<l>fammj passà sott i oeucc tucc in sequenza</l>
<l>come denanz a on general d'armada,</l>
<l>dimm chi hin, chi no hin, che cossa varen,</l>
<l>cossa fotten al mond, cossa bozzaren!</l></lg>
<lg>
<l>Prima de tucc ghe ven don Mansuett,</l>
<l>fioeu del coeugh de Monsignor Fabrizzi:</l>
<l>i stufaa de sò pader, e i polpett,</l>
<l>gh'han procuraa abbonora on benefizzi,</l>
<l>on post in Seminari e poeù ona cura</l>
<l>e per ultem on fior de prevostura.</l></lg>
<lg>
<l>Adess che l'è bell lenc, la soa passion,</l>
<l>oltra quella, s'intend, de spassass via,</l>
<l>l'è de andà intorno a fà tutt i fonzion</l>
<l>per drovà el pastoral e la bosia,</l>
<l>e per fà adoss ai picch la gibigianna</l>
<l>con quell topazz in did largh ona spanna.</l></lg>
<lg>
<l>Quell'olott ch'el gh'ha ai fianch, con quella trippa</l>
<l>che ghe s'giaffa i galon, l'è don Tadee,</l>
<l>on ex fraa zoccolott ch'el se ne impippa</l>
<l>de tucc i sgenadur del galatee:</l>
<l>el mond l'è sò de lu, e el lassarav corr</l>
<l>anca in presenza dell'imperator.</l></lg>
<lg>
<l>Quij trii insemma in d'on gropp, don Beroald</l>
<l>don Gian Pavol Maria e don Lucrezzi,</l>
<l>hin trii panpossonon né frecc né cald:</l>
<l>pur che el Pappa e el forment staghen a prezzi,</l>
<l>no patissa i vidor, viva i moron</l>
<l>e creppa i sciori lor hin contenton.</l></lg>
<lg>
<l>Quell negron losch, pelos come on demoni,</l>
<l>de per lu sol, in vesta e cappellina,</l>
<l>l'è on can de Dio, on certo don Carboni,</l>
<l>resiatt, cospetton, de man ladina:</l>
<l>l'ha cavaa pussee dent lu a man destesa</l>
<l>che nè el Bonella con la ciav inglesa;</l></lg>
<lg>
<l>el gh'ha avert duu prozess, l'è staa sospes</l>
<l>on cinqu voeult de la messa; in mezz a quest</l>
<l>el gh'è a tucc i fonzion, per tucc i ges,</l>
<l>a tucc i funeral, a tucc i fest;</l>
<l>nessun le invida, ma el fa tant pagura</l>
<l>che in dove el va l'è patron lu addrittura.</l></lg>
<lg>
<l>Dedree pocch pass ghe ven don Fruttuos</l>
<l>ch'el merita on poemma domà lu,</l>
<l>l'è el curat de Sant Sir, on religios</l>
<l>ver religios, on meder de virtù;</l>
<l>dove el compar l'è l'angiol del Signor,</l>
<l>l'agnell de pas che stampa on quaj favor.</l></lg>
<lg>
<l>Sostegn di fiacch, confort di desgraziaa,</l>
<l>franch, tollerant, discrett, giojal, sincer,</l>
<l>caritatevol senza vanitaa,</l>
<l>prodegh pù de danee che de parer,</l>
<l>tucc el rispetten, tucc ghe voeuren ben,</l>
<l>tucc ghe fan largo come a on car de fen.</l></lg>
<lg>
<l>E perchè bon fa bon, quell ch'el gh'ha arent,</l>
<l>a man drizza, che l'è el sò cappellan,</l>
<l>de desgarbaa che l'eva e sognorent</l>
<l>te l'ha faa foeura on fior de cristian,</l>
<l>disinvolt, amorevor, esemplar,</l>
<l>degn insomma de lu, degn de l'altar.</l></lg>
<lg>
<l>Magher magher, longh longh, color di lòff,</l>
<l>cont in coo on borromee tutt pien de tegna</l>
<l>e ona vesta de quatter o cinqu stoff,</l>
<l>l'è chì don March, quell martor che se ingegna</l>
<l>de sollevà i miseri de la gent</l>
<l>imprestand cont el pegn al vint per cent.</l></lg>
<lg>
<l>In tra quij duu che paren duu fradij,</l>
<l>sbrodolaa tucc e duu d'onc de cusina</l>
<l>e el mostacc con sù el tarter di vassij,</l>
<l>ghe ven come on pagodo della China</l>
<l>dondand i ciapp e el coo don Giorg Braghetta,</l>
<l>col collett e coj gamb color d'ughetta.</l></lg>
<lg>
<l>L'è staa a Romma, l'ha faa de secrettari</l>
<l>a on Cardinal, sebben nol savess scriv;</l>
<l>per licenziall l'han faa protonotari</l>
<l>apostolich, e quest l'è el gran motiv</l>
<l>che adess el boffa pesc che nè on boffett</l>
<l>e che el va a voltra con quij bej colzett.</l></lg>
<lg>
<l>Quell coj brasc in suj fianch sul gust d'on'olla</l>
<l>l'è fraa Prosper, de razza cappuscina;</l>
<l>de bon'ora el ciamaven fraa biciolla,</l>
<l>ma da chè l'è tornaa de Palestina</l>
<l>e el spara de quij loeugh ball senza fin</l>
<l>el passa per on Tulli in collarin.</l></lg>
<lg>
<l>Cacciador per la vitta, ostariatt,</l>
<l>col don de Dio d'avè semper set,</l>
<l>ecco ven don Vittor del nas scarlatt,</l>
<l>l'è staa pret, poeù soldaa, poeù ancamò pret,</l>
<l>comich, fraa, vicciurin, l'è tornaa adess</l>
<l>fin che nol gh'ha de mej a dì di mess.</l></lg>
<lg>
<l>Quell pret che ven bell bell, palpaa palpaa,</l>
<l>coj oeucc bass, sgonfi, pien, ross come foeugh,</l>
<l>l'è el pover abaa Ovina desgraziaa,</l>
<l>ch'el cerca tappinand de loeugh in loeugh</l>
<l>de fà sorà el dolor ch'el le bozzira</l>
<l>nè 'l pò trovà sollev per quant el gira.</l></lg>
<lg>
<l>El viveva el bon pret su ona montagna</l>
<l>dessora de Scires in sul lagh d'Orta</l>
<l>quiettament cont ona soa compagna,</l>
<l>quand l'invidia del ben che l'è mai morta</l>
<l>la gh'ha scadenaa contra on becch fottuu</l>
<l>a sassinagh la pas a tutt e duu.</l></lg>
<lg>
<l>L'era on pezz che on abaa de quij contorna</l>
<l>l'aveva pettaa i oeucc su la Luvisa,</l>
<l>ch'el ghe girava e barzegava intorna</l>
<l>e el ghe tendeva i ret per falla amisa,</l>
<l>ma Luvisa fedela al sò patron</l>
<l>la stava dura come on torrion.</l></lg>
<lg>
<l>L'eva Luvisa ona montagnerotta,</l>
<l>in carna, fresca come ona gioncada,</l>
<l>trusciona, ressolutta, rustegotta,</l>
<l>ma d'on'anema fina, delicada,</l>
<l>capazza de quell fior de sentiment</l>
<l>che no se porta foeura di convent.</l></lg>
<lg>
<l>L'abaa Ovina, leal, senza sospett</l>
<l>del malann che quell birbo ed ghe covava,</l>
<l>ogni voeulta ch'el fass on disnarett</l>
<l>o quaj pocca truscetta ed le invidava,</l>
<l>ajutand, pover omm, senza savell</l>
<l>a piantass sott ai pee el sò trabucchell.</l></lg>
<lg>
<l>Chè incazzii quell'infamm de la passion,</l>
<l>del comod de vedella, de inzigalla,</l>
<l>desperaa daj refud, daj repetton,</l>
<l>da no podè nè toeulla nè impattalla,</l>
<l>negher, dannaa, gelos de tutt e duu,</l>
<l>infin poeù el gh'ha taccaa sta brugna al cuu.</l></lg>
<lg>
<l>L'ha comenzaa sott via in tra i divott</l>
<l>a lassà corr di frizz contra l'Ovina,</l>
<l>qualment senza riguard d'ess sacerdott</l>
<l>el se tegniss in cà ona concubina</l>
<l>e el se accostass al santo sacrifizzi</l>
<l>col Concili de Trent in quell servizzi;</l></lg>
<lg>
<l>qualment oltra al stà insemma d'ona crappa</l>
<l>el fuss on Giansenista malarbett,</l>
<l>con pocca fed in di indulgenz del Pappa,</l>
<l>e manch in la scudella de Lorett,</l>
<l>che nol credeva necessari i fraa</l>
<l>e milla coss de sta conformitaa.</l></lg>
<lg>
<l>E perchè in punt de santo mormorà</l>
<l>i devott e i beatt hin fior de gent,</l>
<l>basta dagh domà el ton de comenzà,</l>
<l>han faa i coss tant polit che in d'on moment</l>
<l>la povera Luvisa e l'abaa Ovina</l>
<l>hin staa miss tutt e duu pesc che in berlina.</l></lg>
<lg>
<l>In d'on moment i sciori, i picch, i pret</l>
<l>ghe s'hin revoltaa contra comè arpij,</l>
<l>gh'han sconduu i caliz, gh'han negaa i pianet,</l>
<l>gh'han saraa in faccia i ges, i sacrestij,</l>
<l>gh'han faa di satir, gh'han faa corr di sass:</l>
<l>robba, sangua d'on can! de desperass.</l></lg>
<lg>
<l>Ma quest l'è anmò nagott; el traditor</l>
<l>l'è cors a compì l'opera a la Curia,</l>
<l>l'ha tant ditt, l'ha tant faa con quij Monscior,</l>
<l>ch'han spedii on orden a l'Ovina in furia</l>
<l>de lassà la Luvisa <foreign lang="lat" rend="italic">immediate</foreign></l>
<l>sott a censura de <foreign lang="lat" rend="italic">sententiae latae</foreign>.</l></lg>
<lg>
<l>Orfana, senza amis, senza parent,</l>
<l>mal conscia di travaj, trista, malada,</l>
<l>Luvisa tutta coeur, tutt sentiment</l>
<l>la sarav stada missa in su ona strada,</l>
<l>se l'Ovina nol fuss staa fort assee</l>
<l>de ris'ciass lu per el sò ben de lee.</l></lg>
<lg>
<l>Menter però l'Ovina el se batteva</l>
<l>con tutt la forza da la soa reson,</l>
<l>sott man la Curia la ghe desponeva</l>
<l>in de l'isola d'Orta ona preson,</l>
<l>dove de nott e temp te l'ha faa mett,</l>
<l>ch'anima viva no ha savuu pù on ett.</l></lg>
<lg>
<l>Ma in fin poeù el Ciel che da quell fond de torr</l>
<l>el scoltava i riclamm de l'innocenza,</l>
<l>el gh'ha dessedaa in Curia on protettor,</l>
<l>on pret dabben, ch'el s'è faa lu coscienza</l>
<l>d'andà in personna a intrequirì lu i fatt</l>
<l>e de fagh fà giustizia a tutt i patt.</l></lg>
<lg>
<l>L'ha faa confront, indagin, sindacaa,</l>
<l>no l'ha badaa a viacc, spes e fadigh,</l>
<l>per arrivà a scovrì la veritaa,</l>
<l>e quand l'ha avuu cattaa el fil de l'intrigh</l>
<l>l'è cors de la Luvisa a scovrì el rest:</l>
<l>Gesus! che colp, che inconter l'è staa quest!</l></lg>
<lg>
<l>El l'ha trovada la meschina in man</l>
<l>del sò assassin pù morta che nè viva,</l>
<l>senza speranza de soccors uman,</l>
<l>ch'ogni soccors uman ghe le impediva</l>
<l>l'ansia del pret de toeussela di pee,</l>
<l>de mett sott terra el sò delitt con lee.</l></lg>
<lg>
<l>No l'ha volsuu pù d'olter, addrittura</l>
<l>l'ha provist ai bisogn de la Luvisa,</l>
<l>l'ha daa el sfratt a quell moster de natura,</l>
<l>l'ha illuminaa la Curia e 'l l'ha decisa</l>
<l>a ona pronta giustizia, in conclusion</l>
<l>l'ha liberaa l'Ovina de preson.</l></lg>
<lg>
<l>L'eva ona nocc d'inverna di pù fosch,</l>
<l>la nocc che l'è staa miss in libertaa:</l>
<l>per i gol de quij mont, dent per quij bosch,</l>
<l>ziffolaven i vent infuriaa,</l>
<l>e sbatteven travers a rosc, a ondad</l>
<l>la nev e l'acqua giò per i vallad.</l></lg>
<lg>
<l>Per i voeuj di caverna a la lontana,</l>
<l>in tra 'l rugì di turben, di torrent,</l>
<l>se sentiva el dan!... dan!... d'ona campana</l>
<l>che rebombava interpolatament,</l>
<l>e in del coeur dell'Ovina el dessedava</l>
<l>on fantasma ogni colp ch'el le scaggiava.</l></lg>
<lg>
<l>Ah che pur tropp el coeur l'è ona gran spia,</l>
<l>pur tropp gh'eva on malann ch'el presentiva:</l>
<l>eren quij bott i bott de l'angonia</l>
<l>de la povera donna che moriva,</l>
<l>de Luvisa, che in punt de vessegh tolta</l>
<l>l'eva scritt ch'el vedess l'ultima volta.</l></lg>
<lg>
<l>Quella meschina, tutta rassegnada</l>
<l>al tremendo viacc de l'olter mond,</l>
<l>la compagnava con la vos panada</l>
<l>i ultem orazion di moribond;</l>
<l>quand strabuffaa, moisc, convuls del frecc</l>
<l>la s'è vista el sò Ovina ai pee del lecc.</l></lg>
<lg>
<l>El bon omm a on spettacol de sta sort</l>
<l>el scoppia in d'on deliri de passion,</l>
<l>el s[...] a l'autor de quella mort</l>
<l>paroll terribil de maledizion.</l>
<gap desc="sequenza di punti di sospensione" reason="strofa rimasta  incompiuta"/>
</lg>
</lg>
</div2>
<div2 type="poesia">
<head>109</head>
<head rend="sc">SOLITA STOCCADA DE AKMETT.</head>
<lg type="sonetto">
<lg>
<l>Alla testa de tutt el battajon</l>
<l>di soeu besogn, che hin fior de petulant,</l>
<l>el se presenta Akmett coj duu ajutant,</l>
<l>a cavall di chignoeu di soeu colzon.</l></lg>
<lg>
<l>E chì el protesta a tucc che i sò intenzion</l>
<l>hin quij de tucc i roj belligerant,</l>
<l>ciovè de paccià e bev e stà d'incant</l>
<l>ai spall (con soa licenza) di mincion.</l></lg>
<lg>
<l>Donch se vorii fà a moeud d'on omm de pas</l>
<l>el mej de tutt l'è rendes addrittura</l>
<l>e dagh de bon e bon quell che ghe pias.</l></lg>
<lg>
<l>Se de nò col stà dur e repettà</l>
<l>contra on stoccadoron de sta bravura</l>
<l>ve toccarà poeù el colp de fav restà.</l></lg>
</lg>
</div2>
<div2 type="poesia">
<head>110</head>
<head rend="sc">I PUTANN AI «DAMM DEL BESCOTTIN».</head>
<lg type="non-definito">

<lg>
<l>Malarbetti slandronn del bescottin,</l>
<l>tanto ruzz, tant spuell contro i putann!</l>
<l>Perchè? Perchè la dan per pocch lanfann</l>
<l>e la dan minga sott a balducchin?</l></lg>
<lg>
<l>Vergogna! Tasii là ch'el semm anch nun</l>
<l>perchè cossa bajee; bajee, bajee</l>
<l>perchè sii vecc strangosser che morbee,</l>
<l>che no voeur refilavel pù nessun.</l></lg>
<lg>
<l>E quand serev bej, gioven e grassott</l>
<l>e stagn e prosperos, disii, o damazz,</l>
<l>serev allora inscì nemis del cazz?</l>
<l>la davev forsi via per nagott?</l></lg>
<lg>
<l>Nagott on corno! i mee delicadonn,</l>
<l>domandeghel on poo ai voster servent</l>
<l>coss'han spes ogni voeulta a mettel dent</l>
<l>un quij vost illustrissem figazzonn.</l></lg>
<lg>
<l>E i palch e i carroccett e i sorbettitt</l>
<l>e i faravost e i scenn e i mascarad</l>
<l>e i accord e i bigliett e i fest, i entrad,</l>
<l>hin danee, facc de porchi! o fasoritt?</l></lg>
<lg>
<l>E poeù gh'avii el mostacc, veggiann calvari,</l>
<l>de romp el cuu al Governo per fà esclud</l>
<l>quij tosann che la dan per on mezz scud?</l>
<l>Citto là; sii nanch degn de stagh in pari.</l></lg>
</lg>
</div2>
<div2 type="poesia">
<head>111</head>
<lg type="canzone">
<lg>
<l>Nò Ghittin: no sont capazz</l>
<l>de traditt: nò, stà pur franca.</l>
<l>Mettem minga insemma a mazz</l>
<l>coj gingitt e cont i s'cianca.</l></lg>
<lg>
<l>Quell che dighi, t'el sicuri,</l>
<l>el sarà nè pù nè men...</l>
<l>Ven scià... dammela... te giuri</l>
<l>de vorett anch pussee ben...</l></lg>
<lg>
<l>Cara tì... Ghittin!... Perchè</l>
<l>te me fet tant trebullà...?</l>
<l>Te voeu nanch damm sto piasè?...</l>
<l>Che bell spass de famm penà!...</l></lg>
<lg>
<l>Oh Di... Dio...! che tettinn!</l>
<l>Almanch quist... lassa... Ghittin...</l>
<l>com'hin bej... bianch... moresinn...</l>
<l>lassa almanch fagh sù on basin;</l></lg>
<lg>
<l>Oh Signor!... Perché guarnaj?</l>
<l>Vedet lì come te fee?...</l>
<l>On frecass...! Chi te voeu mai?</l>
<l>Giust inscì: sont mì coj pee.</l></lg>
<lg>
<l>Ven nessun... stà pur sicura..,</l>
<l>La Geltruda?... L'è adree al vin:</l>
<l>don Giovann?... L'è andaa a la cura,</l>
<l>el Tognoeu?... L'è al cardeghin.</l></lg>
<lg>
<l>Cara tì, ten giò quij man...</l>
<l>Ah el mè ben! lassa che tocca...</l>
<l>on sciscion... varda... foo pian...</l>
<l>sto borin... domà on poo in bocca...</l></lg>
<lg>
<l>Ah! en poss pù! dammela... lassa...</l>
<l>Che bel cuu!... fidet... pesseghi...</l>
<l>pondet... tas... chì... su sta cassa...</l>
<l>lassem fà... slarga... te preghi...</l></lg>
<lg>
<l>Ah che gust!... Cristo!... Signori...!</l>
<l>Toeu... daj... streng... calca... dagh fort...</l>
<l>Off! Di... o... L'anima! toeu... sbori...</l>
<l>Ah Ghi... Ghi... Ghittin... sont mort!</l></lg>
<lg>
<l>S'ciavo Ghitta... corri via</l>
<l>che di voeult mai don Giovann...</l>
<l rend="italic">Affar faa, bon dì sciuria!</l>
<l rend="italic">L'hii capida i mee tosann?</l>
</lg>
</lg>
</div2>
<div2 type="poesia">
<head>112</head>
<head rend="sc">APPARIZION DEL TASS.</head>
<lg type="non-definito">
<l>Foeura de porta Luduiga on mia</l>
<l>su la sinistra in tra duu fontanin</l>
<l>e in tra dò fil de piant che ghe fa ombria</l>
<l>el gh'è on sentirolin</l>
<l>solitari, patetegh, delizios,</l>
<l>ch'el se perd a zicch zacch dent per i praa,</l>
<l>e el par apposta faa</l>
<l>per i malinconij d'on penseros.</l>
<l>Là inscì, via del piss piss</l>
<l>d'on quaj sbilz d'acqua che sbottiss di us'cioeu,</l>
<l>via d'on quaj gorghegg d'on rossignoeu,</l>
<l>o de quaj vers lontan, lontan, lontan</l>
<l>d'on manzett o d'on can,</l>
<l>no se ghe sent on ett</l>
<l>che rompa la quiett.</l>
<l>Tutt coss là inscì l'jutta la passion,</l>
<l>nè s'è nanch faa duu pass</l>
<l>tra quij acqu, tra quij piant, tra quell'ombria</l>
<l>che se sent a quattass d'on cert magon,</l>
<l>se sent a trasportass</l>
<l>d'on certo estes de malinconia</l>
<l>ch'el sgonfia i oeucc senza savè el perchè</l>
<l>e el sforza a piang, d'on piang che fa piasè.</l>
<l>Appunt in de sto stat de scoldament</l>
<l>seva jer soll solett su sta stradella;</l>
<l>gh'aveva el Tass sott sella</l>
<l>e i soeu desgrazzi in ment,</l>
<l>quand tutt on tratt, dove pù scur e fosch</l>
<l>e pù suturno per el folt di ramm</l>
<l>fan i arbor on bosch,</l>
<l>me senti a succudì</l>
<l>da on strepet improvvis in di fojamm.</l>
<l>Me se scuriss el dì:</l>
<l>me traballa la terra sott i pee,</l>
<l>starluscia, donda i piant, scolti on lument</l>
<l>sord sord, tegnuu tegnuu, come d'on vent</l>
<l>che brontolla s'cincaa tra i filidur,</l>
<l>come el lument di mort e di pagur.</l>
<l>E vedi a spontà sù, Gesus Maria!</l>
<l>tra i roved e i fojasc</l>
<l>longa longa un'ombria</l>
<l>che me varda e me slonga incontra i brasc.</l>
<l>Foo per scappà... foo per sgarì... no poss,</l>
<l>me se instecchiss i pee, voo in convulsion,</l>
<l>e el pocch fiaa di polmon</l>
<l>el rantega e el se sperd dent per el goss.</l>
<l>I pols, i laver, i palper, i dent,</l>
<l>i massell, i naris</l>
<l>solten, batten, hin tucc in moviment;</l>
<l>già brancolli... già svegni.. borli giò...</l>
<l>e in quella che biccocchi on ton de vos</l>
<l>affabel e pietos</l>
<l>el me rinfranca in suj dò gamb anmò:</l>
<l>Spiret, Carlo, el me dis...</l>
<l>coracc sont on tò amis</l>
<l>vardem, cognossem... Sont on galantomm.</l>
<l>Sbaratti i oeucc... i fissi in quell'ombria</l>
<l>e no l'è pù on'ombria, ma l'è on bell omm</l>
<l>d'oss, de carna, de pell</l>
<l>che me varda in d'on att de cortesia</l>
<l>e el sporg el volt vers mì</l>
<l>come sarant a dì...</l>
<l>E inscì mò adess? sont quell o no sont quell?</l>
<l>L'è avolt, compless, ben faa della persona,</l>
<l>magher puttost che grass,</l>
<l>l'ha el front quadraa, spazios,</l>
<l>arcaa, distint i zij:</l>
<l>barba baffi cavij</l>
<l>taccaa insemm, folt e bisc, tra el scur e el biond,</l>
<l>oeucc viv, celest, redond,</l>
<l>sguard postaa, penseros,</l>
<l>pell bianca, nas grandott, laver suttil,</l>
<l>bocca larga; dò fil</l>
<l>de dent piccol e spess, candid, uguaj,</l>
<l>barbozz sporgent in foeura,</l>
<l>manegh, corpett, goriglia alla spagnoeura...</l>
<l>Dio chi vedi mì,.. Saravel mai...</l>
<l>saravel mai, dighi tremant, el Tass...?</l>
<l>E lu ceros, fasend i dò foppell</l>
<l>in mezz ai dò ganass,</l>
<l>Sì, el me respond, Carlin, sont proppi quell!</l>
<l>A sto gran nomm me butti in genoeuggion</l>
<l>per adorall de coeur, per ringraziall</l>
<l>de tanta degnazion...</l>
<l>Lu, sclammi, on poetton de quella sort,</l>
<l>l'onor di Italian,</l>
<l>toeuss st'incomed per mì, lassà i soeu mort</l>
<l>per vegnì chì in persona</l>
<l>a parlà cont on tangher de Milan?...</l>
<l>Ma andov'eela... sur Tass quella corona...</l>
<l>che ghe stava inscì ben su quella front...?</l>
<l>Ah... Carlo, el me respond,</l>
<l>cavand sù daj polmon</l>
<l>on sospiron patetegh e profond,</l>
<l>Ah Carlo, la corona desgraziada</l>
<l>no la gh'è pù per mì, chè on tal Manzon,</l>
<l>on tal Ermes Viscont...</l>
<l>me l'han tolta del coo, me l'han strasciada!</l>
<gap desc="sequenza di punti di sospensione" reason="poesia rimasta  incompiuta"/></lg>
</div2>
<div2 type="poesia">
<head>113</head>
<lg type="sestina">
<lg>
<l>Oh Don Peder! — Oh el mè Don Romuald!</l>
<l>Come stal? — Stoo benissim mì, e lu?</l>
<l>Discrettament anch mì — Sentel sto cald?</l>
<l>Marcadetta s'el senti! no en poss pù,</l>
<l>rivi adess dell'offizzi a Sant Calloss</l>
<l>e sont bagnaa che pari staa in d'on foss!</l></lg>
<lg>
<l>Zà donch, ch'el vegna chì se l'è sudaa,</l>
<l>chì chì, lontan dell'aria, el mè Don Peder.</l>
<l>Grazie — Lu aal giamò ciccolattaa?</l>
<l>Nossignor, ho tovuu on agher de zeder</l>
<l>cont dent on para de bescott del gerlo!</l>
<l>Bravo! Che tomm! la colezion del merlo!</l></lg>
<lg>
<l>Bottega... el ciccolatt... el fa bell dì,</l>
<l>Don Romuald, a scoeudes i caprizzi.</l>
<l>Lu el guadagna, lu el va de chì e de lì,</l>
<l>ogni tratt el pelucca on quaj offizzi;</l>
<l>ma mì con quella messa di des or</l>
<l>hoo pari a sbatt, no me capponi on borr.</l></lg>
<gap desc="sequenza di punti di sospensione" reason="poesia rimasta  incompiuta"/>
</lg>
</div2>
<div2 type="poesia">
<head>114</head>
<lg type="epistola">
<lg>
<l>Sont staa in lecc des dì filaa</l>
<l>con la gotta in tutt duu i pee,</l>
<l>hoo traa sguagn, hoo bestemmaa</l>
<l>per dò mila carrocciee.</l></lg>
<lg>
<l>Gh'eva i did besinfi e gross</l>
<l>che pareven tanc bojocch,</l>
<l>e on dolor dent per i oss,</l>
<l>on dolor, t'el digh mì Rocch!</l></lg>
<lg>
<l>Gh'eva i ong di duu didon</l>
<l>foeura affacc de simetria,</l>
<l>destaccaa ai quatter canton</l>
<l>asquas lì de boffà via,</l></lg>
<lg>
<l>e la pell rossa infogada</l>
<l>come i facc di brentador</l>
<l>l'eva asquas pussee tirada</l>
<l>che nè quella di tambor.</l></lg>
<lg>
<l>Sott aj ong, sott alla pell,</l>
<l>gh'eva picch perzipitos</l>
<l>e ghe n'eva quell sfrasgell</l>
<l>che gh'è in Domm a Santa Cros.</l></lg>
<lg>
<l>Me n'han daa pur anch di strocc</l>
<l>sti picasc fioeuj becchi etzettera,</l>
<l>m'han tegnuu trii dì e trè nocc</l>
<l>dessedaa pesc che alla lettera.</l></lg>
<lg>
<l>E in sto temp, de stell visibel</l>
<l>piscininn mezzann e grand</l>
<l>n'hoo vist propri l'impossibel,</l>
<l>fors al trippi de Lalland.</l></lg>
<lg>
<l>E anch sto trippi el redobbiava</l>
<l>al pù piccol di frecass,</l>
<l>tant che a ognun che starnudava</l>
<l>ghe ingurava ch'el crepass.</l></lg>
<lg>
<l>Di campann, de chi je sonna,</l>
<l>de chi ordenna de sonà</l>
<l>ho ditt robba bolgironna:</l>
<l>bon che el ciel no el m'ha daa a trà.</l></lg>
<lg>
<l>Se de nò ceregh segrista</l>
<l>campanatt pret fraa novizzi</l>
<l>creppen tucc all'improvista</l>
<l>senza on can de fagh l'offizzi.</l></lg>
<lg>
<l>A sforziori adess podii</l>
<l>figurav quanti torment</l>
<l>quanti spasem hoo soffrii</l>
<l>malappenna strusamm dent.</l></lg>
<lg>
<l>Basta dì che trii dì e pù</l>
<l>sont staa fermo all'istess post,</l>
<l>sfondaa in lecc, senza fall sù,</l>
<l>che Dio guarda me fuss most!</l></lg>
<lg>
<l>I deliqui, i convulsion</l>
<l>me ciappaven senza requi,</l>
<l>sont rivaa a fà compassion</l>
<l>fina a on pret che viv d'esequi.</l></lg>
<lg>
<l>De maross poeù m'è toccaa,</l>
<l>per avegh torbed i orinn,</l>
<l>de famm pioeuv in sul bagnaa</l>
<l>col pippamm di medesinn.</l></lg>
<lg>
<l>Quist per mì han faa on vaga el rest</l>
<l>col sò influss semper maledegh;</l>
<l>j hoo faa ciar, ma gnanch par quest</l>
<l>hoo possuu avè in cul el medegh.</l></lg>
<lg>
<l>L'appetitt l'eva andaa a spass</l>
<l>e quij duu, quij trii suppin,</l>
<l>che ogni dì me strangojass</l>
<l>even tanc prej de molin.</l></lg>
</lg>
</div2>
<div2 type="canto">
<head>115</head>
<head rend="sc">TRADUZIONE DALL'«INFERNO» DI DANTE.</head>
<div3 type="canto">
<head rend="italic">Canto II</head>
<lg type="ottava">
<l>Vegneva innanz la nocc de maneman</l>
<l>che el dì el ghe renunziava el sò possess.</l>
<l>Tucc dormiven: né gh'eva in tutt Milan</l>
<l>fors gnanch cent lengu de donn che se movess;</l>
<l>domà mì seva in pee tra tanc sognan</l>
<l>su ona strada mal conscia e che fa s'cess,</l>
<l>pareggiaa a tucc quij guaj che sentirii</l>
<l>fedelment reportaa in cant trentatrii.</l></lg>
<lg type="ottava">
<l>Musa, che in grazia tova da fioeu</l>
<l>hoo tolt sù dal majester de gramatega</l>
<l>on brovett de sardell e de pignoeu,</l>
<l>no me fà com'el solet la lunatega,</l>
<l>chè el dì da compensamm l'è quell d'incoeu.</l>
<l>Cuntem tì i pee di vers che te see pratega;</l>
<l>e tì marmoria fa el tò spicch anch tì,</l>
<l>che cont di oeuv fresch te ajutaroo anca mì.</l></lg>
<lg type="ottava">
<l>Sul fà di donn che innanz d'andà in tiatter</l>
<l>consulten specc, sart, serva e perucchee</l>
<l>nè se moeuven de cà fin che sti quatter</l>
<l>no han dezis de conzert ch'hin bej assee,</l>
<l>inscì anca mì par no ris'cià on scarpiatter</l>
<l>preghi el Poetta a squadramm da capp a pee</l>
<l>par dezid se da sgiunsg sont assee franch</l>
<l>fina alla prima ventalina almanch.</l></lg>
<lg type="ottava">
<l>Poeù repii: Te diset che all'inferna</l>
<l>Eneja l'è andaa sgiò vestii e colzaa</l>
<l>minga in sogn, nè par stagh gnanch in eterna?</l>
<l>Mì el credi, ma sont zert che s'el gh'è andaa</l>
<l>minga ai sò meret l'ha conzess l'Eterna,</l>
<l>ma a quij della soa gran posteritaa.</l>
<l>Femm inscì anch nun la cort a ona rabbiosa</l>
<l>mamma veggia insoffribil par la tosa.</l></lg>
<lg type="ottava">
<l>Deffatt s'è vist col temp ciar come on specc</l>
<l>che sto Eneja l'è minga vegnuu al mond</l>
<l>par destrugà di micch, come parecc;</l>
<l>ma che dal sapientissem e parfond</l>
<l>scervell de quell che stà dessora ai tecc</l>
<l>l'è staa creaa par el sò fin segond:</l>
<l>idest parchè da lu nassa chi sappa</l>
<l>fondà Romma e on bon regn da god i pappa.</l></lg>
<lg type="ottava">
<l>Par sto viacc decantaa par el tò ingegn</l>
<l>l'ha savuu ch'el doveva avè vittoria,</l>
<l>par quest l'ha combattuu, l'ha acquistaa on regn,</l>
<l>prenzipi al pappa e a lu de tanta gloria.</l>
<l>E se d'andà al terz ciel no l'è staa indegn</l>
<l>sant Pavol anca lu bona memoria,</l>
<l>l'è staa par portà indree de quij notizzi</l>
<l>che ten lontan i fedel daj parzipizzi.</l></lg>
<lg type="ottava">
<l>Ma mì mò che no gh'hoo nient a che fà</l>
<l>cont Eneja né Pavol, par che fin</l>
<l>hoo da fà l'istess viacc? Fors par ris'cià</l>
<l>de fà rid ai mee spall anca i pollin</l>
<l>oppur de quistà rogna de grattà?</l>
<l>Me callarav domà sto pocch viorin,</l>
<l>me callarav... Che serv che te tossega?</l>
<l>Soo che te intendet mej che no me spiega.</l></lg>
<lg type="ottava">
<l>In sul fà di Franzes del temp present</l>
<l>che dopo avè struppiaa parecc nazion</l>
<l>par rendj insemma a lor indipendent</l>
<l>cambien trè voeult all'agn costituzion,</l>
<l>di primm idej no conservand mai nient,</l>
<l>me sont cambiaa anch mì istess d'opinion;</l>
<l>prevals infin tra tanc penser e intrigh</l>
<l>quell de salvà la panscia par i figh.</l></lg>
<lg type="ottava">
<l>El gran Vergilli el soltè sù a sto pass:</l>
<l>Me par se n'hoo capii tomma par Romma</l>
<l>che la viltaa la se sia tolt el spass</l>
<l>de toeù a ficc el tò coeur par fagh la tomma,</l>
<l>chè no gh'è che costee che pò vantass</l>
<l>da cambià on omm in d'on asnon de somma</l>
<l>e destoeull da on bon facc con quij spaurasc</l>
<l>che fan ai passer zert bambocc de strasc.</l></lg>
<lg type="ottava">
<l>Ma adess che sont chì mì sta brutta stria</l>
<l>l'ha propri d'avè grazia a ficcà el vell;</l>
<l>stoo de cà al limbo, e hoo minga faa tanc mia</l>
<l>par vegnì chì de lee a toeù sù i sardell:</l>
<l>de sto loeugh par brio bacch vuj ruzzatt via</l>
<l>se credess de giontagh per fin la pell...</l>
<l>L'hoo promiss a ona donna, e stà sicur</l>
<l>che quand prometti ai donn zorocch tì e mur.</l></lg>
<lg type="ottava">
<l>E per ditt com'hoo faa a ciappamm st'impegn</l>
<l>sappia che me compars sto bell donnin</l>
<l>giust in quell pont ch'eva formaa el dessegn</l>
<l>mì come mì <gap desc="sequenza di punti di sospensione" reason="verso rimasto lacunoso"/> on sciampin:</l>
<l>ghe sbarluseva i oeucc all'ultim segn</l>
<l>e cont faccia e con vos d'on serafin:</l>
<l>Oh el mè bon mantovan, che bona cera!</l>
<l>Stet ben?, la diss, gh'hoo propri gust davvera.</l>
</lg>
<gap desc="sequenza di punti di sospensione" reason="poesia rimasta  incompiuta"/>
</div3>
</div2>
<div2 type="canto">
<head>116 - TRADUZIONE DALL'«INFERNO» DI DANTE.</head>
<div3 type="canto">
<head rend="italic">Canto III</head>
<lg type="ottava">
<l>Dessora a ona portascia che someja</l>
<l>a quella gran sgavasgia de dragon</l>
<l>che metten foeura al convitaa de preja,</l>
<l>gh'era scritt sti paroll cont el carbon:</l>
<l>Porta che menna all'eterna boreja,</l>
<l>al paes di rottoeuri e di magon:</l>
<l>gent che passee no lusinghev on corna</l>
<l>de trovagh el calessi de ritorna.</l></lg>
<lg type="ottava">
<l>S'ciavo sur mascher! chi ghe va ghe resta:</l>
<l>son staa faa per castigh de la malizia</l>
<l>di angior chc han creduu de alzà la cresta</l>
<l>e de quij che con lor strengen missizia.</l>
<l>Dio el m'ha faa per vess eterna, e questa</l>
<l>l'è la sentenza de la soa giustizia,</l>
<l>e a quij ch'è denter poeù ghe la perdonna</l>
<l>se la ciamen giustizia bozzaronna.</l></lg>
<lg type="ottava">
<l>In del legg sti paroll sont restaa in botta</l>
<l>e ghe disi a Vergilli: Andemm o stemm?</l>
<l>E lu drollo! el respond: Stemm giust nagotta.</l>
<l>Quest l'è l'usc dell'inferno e adess ghe vemm.</l>
<l>T'hoo ditt ch'emm da vedè tutta la motta</l>
<l>di nemis del Signor: la vedaremm.</l>
<l>Spiret, coragg! com'eela? Uh la minee,</l>
<l>te pensarisset fors de tornà indree?</l>
</lg>
<gap desc="sequenza di punti di sospensione" reason="poesia rimasta  incompiuta"/>
</div3>
<div3 type="canto">
<head>2-4</head>
<lg type="ottava">
<gap desc="sequenza di punti di sospensione su quattro file  corrispondente a 4 versi" reason="ottava rimasta incompiuta"/>
<l>Gent de millia strazion, millia pajes,</l>
<l>d'on parlà che stremiss pesc ch'el todesch,</l>
<l>sclamazion de dolor e sfogh de guaj:</l>
<l>infin el pareva el ver marcaa dell'aj.</l></lg>
<p rend="center">*</p>
<lg type="ottava">
<gap desc="sequenza di punti di sospensione su quattro file  corrispondente a 4 versi" reason="ottava rimasta incompiuta"/>
<l>Me pareva impossibil che la mort</l>
<l>la gh'avess avuu temp de mazzann tant,</l>
<l>sebben semper la gh'abbia insemma a lee</l>
<l>tanci medegh, zerusech e speziee.</l></lg>
<p rend="center">*</p>
<lg type="ottava">
<l>Ho veduu l'ombra de quell tal balocch</l>
<l>che ha faa da lasagnon quell gran refud.</l>
<l>Chi voeur ch'el sia Esaù, chi Celestin:</l>
<l>sial vun o l'olter me ne importa pocch.</l>
<gap desc="sequenza di punti di sospensione su quattro file  corrispondente a 4 versi" reason="ottava rimasta incompiuta"/>
</lg>
</div3>
</div2>
<div2 type="canto">
<head>117 - TRADUZIONE DALL'«INFERNO» DI DANTE.</head>
<div3 type="canto">
<head rend="italic">Canto V</head>
<lg type="ottava">
<l>Dal primm serc de sto gran pedrioron</l>
<l>sont callaa giò addrittura in del segond,</l>
<l>che l'è pù strenc del primm, ma di mincion</l>
<l>la mamma dell'asee l'è giust in fond.</l>
<l>Chì gh'è Minoss in toga e collaron</l>
<l>che el sentenzia chi ven dall'olter mond</l>
<l>e ch'el manda ognidun per la part sova</l>
<l>tutt a furia de gest faa con la cova.</l></lg>
<lg type="ottava">
<l>Vuj mò dì che Minoss in d'on'oggiada</l>
<l>el ved tucc i peccaa de quij meschin,</l>
<l>e poeù con quella cova stermenada</l>
<l>el se fassa tanc voeult el bomborin</l>
<l>quant hin a press a pocch i mij de strada</l>
<l>ch'han de fà per portass al sò destin,</l>
<l>tant che ogni voeulta ch'el se fassa sù</l>
<l>ghe tocca d'andà abbass on mij de pù.</l></lg>
<lg type="ottava">
<l>De sti anem desgraziaa d'ora e strasora</l>
<l>el ghe n'ha denanz semper on basgioeu,</l>
<l>in moeud che nol porrav trovà el quardora,</l>
<l>s'el ghe n'avess besogn, de fà i fatt soeu.</l>
<l>E lì botta e resposta, fora fora,</l>
<l>giò per la gran coldera di fasoeu:</l>
<l>ma quand Minoss l'ha guardaa in motria a mì</l>
<l>el pienta lì el mestee per dimm inscì:</l></lg>
<lg type="ottava">
<l>Oh tì che te see tolt sto magher spass</l>
<l>da vegnì in sti miseri a curiosà,</l>
<l>varda el fatt tò che per el tropp fidass</l>
<l>no te quistasset rogna de grattà.</l>
<l>Ma Vergilli el respond: Manca smargiass!</l>
<l>L'uss l'è avert e l'è largh, lassel passà;</l>
<l>Chi el le manda el pò tutt e tì nagotta,</l>
<l>donca tas e no cerca chi l'ha rotta.</l></lg>
<lg type="ottava">
<l>Chì el comenza davvera el bulardee:</l>
<l>oh che piang! oh che sgarr che passa i orecc!</l>
<l>No gh'è lumm da vedegh a pondà i pee,</l>
<l>se sent certi fracass che metten frecc:</l>
<l>ziffol de vent che paren giust adree</l>
<l>a scaregà tempest coll'acqua a secc</l>
<l>e a toeuss el spass da fà fà sott ai corna</l>
<l>ai ond del mar e ai scoeuj che gh'han d'intorna.</l></lg>
<lg type="ottava">
<l>Sto dianzer d'on turben nol desmett</l>
<l>de rotolass adree i anem dannaa</l>
<l>pestandj come carna de polpett</l>
<l>contra d'on perzipizzi mal inguaa.</l>
<l>Chì sì boeugna sentì che bell mottett</l>
<l>ghe canten al Signor che i ha creaa.</l>
<l>Ghe disen robba contra lu e i soeu sant</l>
<l>che on fiacaree nol ne pò di oltertant.</l></lg>
<lg type="ottava">
<l>M'han poeù ditt che a sta vitta marcadetta</l>
<l>l'è condannada l'anema de quij</l>
<l>che se lassen dà legg dalla braghetta.</l>
<l>Quist van boffaa dal vent come i stornij,</l>
<l>al temp di slitt e della scarlighetta,</l>
<l>che van in tròppa e tegnen on mezz mij;</l>
<l>anzi hin tant spess e a mucc che, a tiragh dent,</l>
<l>a mazzann pocch s'en mazzarav dusent.</l></lg>
<lg type="ottava">
<l>Per toccà là ancamò coj paragon</l>
<l>diroo che se lumenten come i gru</l>
<l>quand fan voland per l'ari on forcellon</l>
<l>cont quella cova attacch che forniss pù;</l>
<l>nè occorr che speren la consolazion</l>
<l>che el vent el calla oppur ch'el taja sù.</l>
<l>E poeù sperà che coss! col viv sperand</l>
<l>podaraven morì forsi rimand,</l></lg>
<gap desc="sequenza di punti di sospensione" reason="componimento  rimasto lacunoso"/>
</div3>
<div3 type="canto">
<head>2</head>
<lg type="ottava">
<l>Leggevem on bell dì per noster spass</l>
<l>i avventur amoros de Lanzellott;</l>
<l>no gh'eva terz incomod che seccass,</l>
<l>stoo per dì s'avarav poduu stà biott;</l>
<l>e rivand in del legg a certi pass</l>
<l>ne vegneva la faccia de pancott</l>
<l>e i nost oeucc se incontraven, come a dì</l>
<l>perchè no pomm fà istess anca mì e tì?</l></lg>
<lg type="ottava">
<l>Ma quand semm vegnuu al punt che el Paladin</l>
<l>el segilla a Zenevra el rid in bocca</l>
<l>cont el pù cald e s'ciasser di basin,</l>
<l>tutt tremant el mè Pavol me ne imbocca</l>
<l>vun compagn che 'l ne fa de zoffreghin.</l>
<l>Ah liber porch, fioeul d'ona baltrocca!</l>
<l>Tira giò galiott che te see bravo:</l>
<l>per tutt quell dì gh'emm miss el segn, e s'ciavo!</l></lg>
</div3>
</div2>
<div2 type="canto">
<head>118</head>
<head rend="sc">TRADUZIONE DALL'«INFERNO» DI DANTE.</head>
<div3 type="canto">
<head rend="italic">Canto VII</head>
<lg type="ottava">
<l>Ara bell'Ara discesa Cornara,</l>
<l>el sclamè in ton de raffreddor Pluton</l>
<l>ch'el fava on rabadan del trenta para.</l>
<l>Ma Vergilli sapient e gainon</l>
<l>par confortamm el dis: Lassa magara</l>
<l>ch'el te diga bus negher. Gajoffon!</l>
<l>te specci ai trii pessitt e ona mazzoeura</l>
<l>a vedè chi de nun restarà foeura.</l></lg>
<lg type="ottava">
<l>Poeù el se revolta a quell brutt musellott,</l>
<l>e el ghe dis: Alto là lôff malarbett!</l>
<l>Manget el fidegh, crenna, e dì nagott.</l>
<l>Sont chì d'orden de quell che el t'ha faa mett</l>
<l>foeura del Paradis tì e i toeu rabott</l>
<l>coj brasc de sant Michee sò mazzassett;</l>
<l>tant che el tò spazzament l'è fin staa assee</l>
<l>par digh ancmò al spazzà fà sant Michee.</l></lg>
<lg type="ottava">
<l>Tal e qual par on vent strasordenari</l>
<l>se squinterna ona rogor stermenada,</l>
<l>tonfeta là Pluton coj pitt all'ari;</l>
<l>e nun giò prest in la quarta vallada</l>
<l>del condutt che regoeuj i tanc e i vari</l>
<l>peccadasc della gent malsabadada:</l>
<l>come regoeujen tucc i porcarij</l>
<l>i cazzoeur e i posciander di ostarij.</l></lg>
<lg type="ottava">
<l>Piagh, tegna, maa de preja, taj, bugnon,</l>
<l>colech, fever, cancrenn, calcol, rottur,</l>
<l>toss, varoeul, gotta, sciategh, convulsion,</l>
<l>brutt maa, lebra, moroid, fistol, bruttur,</l>
<l>sciri, cairoeu, panocc, crest, scolazion,</l>
<l>ulcer, porrfigh, tumor, erni, apertur,</l>
<l>inguaraa coj malann de sta vallada</l>
<l>hin come on pett cont ona cannonada.</l></lg>
<lg type="ottava">
<l>Gh'è manch picch in Milan per Santa Cros</l>
<l>de quell che no gh'è chì di anem dannaa:</l>
<l>e se incontren fors manca furios</l>
<l>i nost carrocc de sira par i straa,</l>
<l>de quell che sbragaland a tutta vos</l>
<l>se incontren lor mitaa contra mitaa,</l>
<l>borland coj oss del stomegh zerti prej,</l>
<l>robba de spuvà sangu domà a vedej.</l></lg>
<lg type="ottava">
<l>E lì dove se incontren, pattaton,</l>
<l>se dan zert toccabus de restà in botta,</l>
<l>poeù se volten vun l'olter el forlon</l>
<l>dandes del <emph>stralatton, pensa-a-nagotta</emph></l>
<l>del <emph>strappa-cà</emph>, del pioeucc, lesna, tegnon.</l>
<l>E infin tornen de capp con sta villotta</l>
<l>tucc quanc i voeult che par l'istess sentee</l>
<l>passen innanz indree bartolamee.</l></lg>
<lg type="ottava">
<l>In del vedej su sta strada redonda</l>
<l>a fà semper sta vitta malandrina</l>
<l>tremava com'avess ciappaa la bionda,</l>
<l>e sentendem in coeur come ona spina</l>
<l>preghi el mè brav guidoo che el me responda</l>
<l>s'hin pret o nò costor a man manzina,</l>
<l>che gh'han sul coo quell carsenzin de biott</l>
<l>ch'el par giust faa per s'giaccagh sù i cazzott.</l></lg>
<lg type="ottava">
<l>E lu subet el dis: Tutta sta gent</l>
<l>l'è gent ch'ha vivuu al mond senza giudizzi,</l>
<l>part han trasaa el fatt sò spacciadament</l>
<l>lassandes mennà a scoeura dal caprizzi:</l>
<l>part han squas gnanch mangiaa per el spavent</l>
<l>de barattà i danee col sò servizzi.</l>
<l>Quaa de quist sien poeù i prodegh, quaa i avar</l>
<l>quand se trucchen tra lor s'el canten ciar.</l></lg>
<lg type="ottava">
<l>Quist poeù che gh'han sul coo la carsenzetta</l>
<l>hin propri pret e pappa e cardinal,</l>
<l>capazz de vend on sant on tant la fetta</l>
<l>come se 'l fudess carna d'animal:</l>
<l>capazz per el valor d'ona stacchetta</l>
<l>de spettasciatt el muso col messal:</l>
<l>capazz cont on pretest, senza fà goss,</l>
<l>de brusatt viv in piazza e toeutt tutt coss.</l></lg>
<lg type="ottava">
<l>M'eva pars da cognossen quajghedun:</l>
<l>ma Vergilli el me dis che no gh'è el piatt:</l>
<l>che saran cognossuu mai de nessun</l>
<l>parchè han sbregaa el sò nomm col viv de matt:</l>
<l>che se truccaran semper, e che nun</l>
<l>emm da vedj in la vall de Giosafatt</l>
<l>quist coj pugn strenc e quij con biott la gnucca</l>
<l>fors perchè han destrugaa fin la perucca.</l></lg>
<lg type="ottava">
<l>Par ezzess de bandoria e de avarizia</l>
<l>han perduu on post in ciel par quistall chì.</l>
<l>Se in del fà sto baratt gh'han biuu malizia</l>
<l>senza fagh oltra franza pensel tì.</l>
<l>Eppur gh'è tanta gent che se incaprizia</l>
<l>di ben della fortuna tutt el dì,</l>
<l>che fan boja, scuriee, pegora, lôff,</l>
<l>vitt de can par quistaj, e no hin che on bôff.</l></lg>
<lg type="ottava">
<l>E sì che se podessen anch portass</l>
<l>adree tant or quant pesa tutt el mond</l>
<l>no podaraven gnanch par quest settass</l>
<l>e tirà el fiaa domà on menutt segond.</l>
<l>Ma sta fortuna che fa avolt e bass</l>
<l>come la voeur e la fa i part sul tond,</l>
<l>donna e patronna lee del bon, del bell,</l>
<l>chi eela o Vergilli, podarev savell?</l></lg>
<lg type="ottava">
<l>E lu subet el sclama: Oh crejatur</l>
<l>negaa in del broeud di gnocch, sii pur cocô!</l>
<l>Ma zà a mì a morisnatt sto pass tant dur.</l>
<l>Dia el fè ciel e terra, e per resgiô</l>
<l>el ghe dè el sô par no faj restà al scur,</l>
<l>e quest el dà on poo a tutt del sò s'ciarô,</l>
<l>el mond idest girand e el sô al sò post</l>
<l>come sarav el foeugh e el mennarost.</l></lg>
<lg type="ottava">
<l>All'istessa manera el gh'ha mettuu</l>
<l>fortuna par resgiôra ai ben mondan:</l>
<l>e lee l'è quella che menna el cazzuu</l>
<l>e che je fa passà de maneman</l>
<l>de gent in gent, da nass e già nassuu</l>
<l>(sovenz voeult malament, come in Milan),</l>
<l>e el pesc l'è ch'anch a no essen persuas</l>
<l>olter no se pò fà che dagh de nas.</l></lg>
<lg type="ottava">
<l>E l'è giust come a lee ghe solta in coo</l>
<l>che on re el toeu sù el cavall, l'olter le zolla,</l>
<l>nè serv strologagh sù nè on pezz nè on poo,</l>
<l>chè quell che la voeur fà, le fa da drolla</l>
<l>senza gnanca dì varda che te doo.</l>
<l>A dilla tutta poeù in d'ona parolla</l>
<l>la fa quell, senza dà soddisfazion,</l>
<l>che fan quij che ponn dì sont mì el patron.</l></lg>
<lg type="ottava">
<l>I sò toeummel e dammel par besogn</l>
<l>se corren vun dree a l'olter de galopp,</l>
<l>nè a tanc la porrav tend gnanch per insogn</l>
<l>se no l'andass pussee di ball de s'ciopp:</l>
<l>ma quell che me toeù el coeur hin zert rangogn</l>
<l>che per reson de vess favorii tropp</l>
<l>la bestemmien, la critichen, la sgognen:</l>
<l>razza porca de gatt: fotten e rognen!</l></lg>
<lg type="ottava">
<l>Ma lee la se ne impippa de sti gnocch</l>
<l>che voeuren in d'on carr cercà cinqu roeud,</l>
<l>la ghe dà a trà tant come el pappa ai scrocch,</l>
<l>godendes el gran gust del fà a sò moeud.</l>
<l>Ma l'è tard, e nun intant ciappem el cocch</l>
<l>ris'ciand fors anch on quaj malann de scoeud,</l>
<l>chè chì no se pò minga fà el zavaj,</l>
<l>ma vedè in pressa e poeù mennà i strivaj.</l></lg>
<gap desc="sequenza di punti di sospensione" reason="componimento  rimasto incompiuto"/>
</div3>
</div2>
<div2 type="poesia">
<head>119</head>
<lg type="madrigale">
<l>Ve mandi el mè car pader Garion</l>
<l>la vostra tabacchera</l>
<l>e on tocch del vost Tobia</l>
<l>che avii desmentegaa jer in cà mia.</l>
<l>L'hoo visitada poeù in tutt i canton</l>
<l>per vedè de trovà</l>
<l>quaj coss d'olter del vost, ma no ghe n'era:</l>
<l>de moeud che se mai fussev rivaa a cà</l>
<l>senza coo, credi ben de fav visaa</l>
<l>che l'hii perduu per straa.</l></lg>
</div2>
<div2 type="poesia">
<head>120</head>
<lg type="sonetto">
<lg>
<l>Ah cristo cristo che mortalitaa!</l>
<l>Quanti scioroni ch'è sballaa in sti dì;</l>
<l>pover Milan, se la va innanz inscì,</l>
<l>prest prest te restet senza nobiltaa.</l></lg>
<lg>
<l>In sti cinqu mes, se no me sont fallaa,</l>
<l>hin desdott che ha faa mostra de morì,</l>
<l>l'imperatriz, el duca Melz del grì,</l>
<l>el Somaja, el Cusan e l'Arconaa;</l></lg>
<lg>
<l>la Litta Modignana, el Delfinon,</l>
<l>la Spinola, el Sormann, el cont Caprara</l>
<l>Bazzetta, Archint, Rosales, Martignon;</l></lg>
<lg>
<l>la Carcassoeula, se no l'hoo cuntada,</l>
<l>el Lecch, el Carchen e poeù quella cara</l>
<l>cagnetta de don Peder Lattuada.</l></lg>
</lg></div2>
<div2 type="poesia">
<head>121</head>
<lg type="sonetto">
<lg>
<l>Akmett in tocch comè la porcellanna,</l>
<l>magher comè el ritratt de nost Signor,</l>
<l>strasciaa comè i strivaj d'on sfrosador,</l>
<l>pestaa comè el soffà d'ona sguanguanna;</l></lg>
<lg>
<l>pelaa dal reficciô comè ona ranna,</l>
<l>pien ras de debet come on giugador,</l>
<l>pussee affamaa che nè on procurador,</l>
<l>sgognaa comè el marì d'ona veggianna;</l></lg>
<lg>
<l>cusii in cà come dent in d'ona scattola,</l>
<l>colla donna sul fà d'on zoffreghett</l>
<l>che tacca e fa fioeu comè ona piattola:</l></lg>
<lg>
<l>cribbi! se lor no senten compassion,</l>
<l>sta voeulta el va anca lu el pover Akmett</l>
<l>a toeull in pros comè Napoleon,</l></lg>
<lg>
<l>giacchè la religion,</l>
<l>o quella cossa che ghe disen squitta,</l>
<l>l'inebiss anca a Akmett de toeuss la vitta.</l></lg>
</lg>
</div2>
<div2 type="poesia">
<head>122</head>
<head rend="sc">PER LE GABELLE E DAZI ESORBITANTI IMPOSTI DAL MINISTRO PRINA NON SI PENSA PIÙ A FOTTERE.</head>
<lg type="sonetto">
<lg>
<l>Anca el negozzi della passerina</l>
<l>el stà pocch i mee donn a andà in bordell,</l>
<l>chè i temp hin stremii e el minister Prina</l>
<l>el ne porta via el rest coj sò gabell.</l></lg>
<lg>
<l>Col granee voeuj, con succia la cantina,</l>
<l>col boja che ne tira in coo la pell,</l>
<l>vorrav vedè quell muso, giuradina!</l>
<l>che fuss in cas de fà stà in pee l'usell.</l></lg>
<lg>
<l>E anch s'el fuss in cas de fall stà in pee,</l>
<l>vorrav vedè coluu che pò compralla,</l>
<l>senza vin, senza gran, senza danee.</l></lg>
<lg>
<l>Me despias per violter i mee donn,</l>
<l>chè per mì la mia ciolla poss mennalla</l>
<l>a dispett del sur Prina e di vost monn.</l></lg>
</lg></div2>
<div2 type="poesia">
<head>123</head>
<lg type="sonetto">
<lg>
<l>Dolor de dent? on cazz che te bozzira!</l>
<l>Olter che maa de coo, che maa de gotta:</l>
<l>i hoo provaa sti dolor paricc dì in fira,</l>
<l>ma quell de dent, on corno che te fotta.</l></lg>
<lg>
<l>Ghe l'aveva tant fort l'oltrer de sira</l>
<l>che hoo daa al Pader eterna del ballotta,</l>
<l>al sò fioeu incarnaa del ciribira,</l>
<l>e al spiret sant dell'usellasc de potta.</l></lg>
<lg>
<l>Oh sangua d'ona figa stravargada!</l>
<l>creà i ommen per dopo bozzaraj,</l>
<l>l'è on'ideja ben matta e strambalada.</l></lg>
<lg>
<l>Ma el partend poeù par rest de la parpoeura</l>
<l>che s'abbia anch de lodaj e ringraziaj,</l>
<l>l'è on partend, razza porca bò e foeura.</l></lg>
</lg>
</div2>
<div2 type="poesia">
<head>124</head>
<head rend="sc">21 APRIL 1809</head>
<lg type="sonetto">
<lg>
<l>Ehi, sura Cecca, che la daga a trà,</l>
<l>gh'hoo de cuntagh di robb de fà stordì,</l>
<l>ma no vuj famm intend de sò marì</l>
<l>perchè l'è vun de quij, sì... già se sa!</l></lg>
<lg>
<l>Basta, adess anca lu el se voltarà,</l>
<l>perchè (ma che la guarda a no zittì)</l>
<l>i noster car todesch prest prest hin chì;</l>
<l>me l'ha ditt el curat on'ora fa.</l></lg>
<lg>
<l>Ah! sura Cecca, che consolazion</l>
<l>de vedè on'altra voeulta in sti paes</l>
<l>quij bej soldaa, quij cari barbison,</l></lg>
<lg>
<l>e i noster giacobitt paghen i spes</l>
<l>e col sò fagottell pien de magon</l>
<l>fan i gambett insemma ai sò franzes.</l></lg>
<lg>
<l>Ma coss'è sto canon?</l>
<l>Cossa sbraggen?... Oh Vergina Maria!</l>
<l>Pover Todisch, hin tornaa a dà in la stria,</l></lg>
<lg>
<l>no soo come la sia,</l>
<l>pur, alla fin, bisogna che convegna</l>
<l>che chi ghe l'ha in del pros che se le tegna.</l></lg>
</lg>
</div2>
<div2 type="poesia">
<head>125</head>
<head rend="sc">PER LE FAUSTISSIME NOZZE DEL SESSAGENARIO SIG.R N.N. COLLA SIG.NA N.N. GIOVANE D'ANNI 30.</head>
<lg type="sonetto">
<lg>
<l>Fioeuj, vedii quell vecc inscirottaa</l>
<l>ch'el va adasi tant quant l'andass sul veder,</l>
<l>che a on mascaree el porrav servì de meder</l>
<l>per el mostacc mezz gris e reffignaa?</l></lg>
<lg>
<l>Aben par sessant'agn bej e sonaa</l>
<l>squas el sia in man di pever de sant Peder</l>
<l>el se ressent incoeu de fà el poleder</l>
<l>e de fà corr par cà baila e comaa;</l></lg>
<lg>
<l>e sposand ona tosa de trent'agn</l>
<l>el se cred ai parent de fagh la fricca</l>
<l>e cont on bell baciocch da traj de scagn.</l></lg>
<lg>
<l>Consolev parò in mezz a sto sò acquist</l>
<l>che stand lontan de cà el fraa della micca</l>
<l>par soa part semm segur dell'Antecrist.</l></lg>
</lg></div2>
<div2 type="poesia">
<head>126</head>
<lg type="sonetto">
<lg>
<l>L'oltrer de sira, per dà on poo de biada</l>
<l>all'usell ch'el pareva lasagnent,</l>
<l>m'è saltaa in coeur de dagh ona sperlada</l>
<l>a ona brava marfisa per dedent.</l></lg>
<lg>
<l>Cristo che boeuggia! l'avess nanch vardada,</l>
<l>la par on lamberint de perd la gent,</l>
<l>de chì gh'è on doss, de là gh'è ona vallada</l>
<l>de scià di pellagatt mezz sfilaprent:</l></lg>
<lg>
<l>da ona part l'è color de zenzuin,</l>
<l>da l'oltra l'è color de carna cotta:</l>
<l>la par ona livreja de Arlecchin.</l></lg>
<lg>
<l>Basta, basta: hoo tiraa la conclusion</l>
<l>che per fass somejà bona la potta</l>
<l>no ghe va che ona ciolla e di cojon.</l></lg>
</lg></div2>
<div2 type="poesia">
<head>127</head>
<lg type="sonetto">
<lg>
<l>Pret, tosann, vicc, bagaj, sant de mestee,</l>
<l>sarree subet sto liber e andee a spass,</l>
<l>ch'el tratta la pù part robba de grass,</l>
<l>robb de teng anca on moeugg de carbonee.</l></lg>
<lg>
<l>Fin quell pocch che sarav per el pattee</l>
<l>l'è insemma cont el gramm a mucc a fass,</l>
<l>talment che l'è pù fazil de trovass</l>
<l>on guggin de Paris in d'on pajee.</l></lg>
<lg>
<l>Donca hii capii, mettii de part i grij</l>
<l>de scernì foeura el bon, perchè sto gust</l>
<l>l'è tropp soffegaa in mezz ai porcarij,</l></lg>
<lg>
<l>e per spiegavel mej, fee cunt ch'el sia</l>
<l>come el gust de ciavà, che anch lu el stà giust...</l>
<l>Mò vedij... hii vorsuu legg... toeuj, portee via.</l></lg>
</lg>
</div2>
<div2 type="poesia">
<head>128</head>
<head rend="sc">AVENDO L'EX ABATE SENATORE VERRI STAMPATA UN'OPERA CRITICA CONTRO IL PITTOR BOSSI.</head>
<lg type="non-definito">
<l>Quand leggi quell tò liber contra el Boss</l>
<l>te me paret on can</l>
<l>che sott ai dent el faga scrizzà i oss;</l>
<l>la sarà famm de gloria e la sarà</l>
<l>ona famm onorada,</l>
<l>ma per brio bacco, no se pò negà</l>
<l>che no la sia ona gran famm rabbiada;</l>
<l>ma quand poeù pensi che on Italian,</l>
<l>anzi on nost buseccon,</l>
<l>el la toeu contra on olter per stringall,</l>
<l>per tajall a boccon,</l>
<l>per divorall,</l>
<l>no poss a manch de dì che te see on omm</l>
<l><emph>Verr</emph> de fatt e de nomm.</l>
<l>Perchè el cas che on fradell mangia i fradij</l>
<l>l'è on cas che nol se dà che in di porscij.</l></lg>
</div2>
<div2 type="poesia">
<head>129</head>
<lg type="sonetto">

<lg>
<l>Sura Peppina, n'hoo pien i cojon</l>
<l>de sentimm tutt el dì a resegà,</l>
<l>e la m'ha squasi rott la divozion</l>
<l>con quell maladettissim barbottà.</l></lg>
<lg>
<l>Per mì ghe parli ciar, senza finzion,</l>
<l>a sta manera no poss seguità,</l>
<l>e vuj minga giontagh la complession</l>
<l>per fà rid i cojon e poeù crepà.</l></lg>
<lg>
<l>Finalment già nun duu no semm sposaa,</l>
<l>el divorzi pomm fall senza avvocatt,</l>
<l>chè i division tra nun hjn subet faa.</l></lg>
<lg>
<l>Lee che la me trasmetta el mè ritratt</l>
<l>e mì anca mì, e quell ch'è faa è faa;</l>
<l>e da sto dì sien rott tutt i nost patt.</l></lg>
</lg>
</div2>
<div2 type="poesia">
<head>130</head>
<lg type="non-definito">
<l>Deggià che t'è vegnuu per i badee</l>
<l>de vedè coj tò oeucc el pover Dant</l>
<l>in sta figura de ciccolatee,</l>
<l>soddisfet, che t'el mandi col primm cant:</l>
<l>guardel, e dopo avell guardaa ben ben</l>
<l>conclud che el par on scior ch'è vegnuu al men.</l></lg>
</div2>
<div2 type="poesia">
<head>131</head>
<head rend="sc">MENTRE TROVAVASI INCOMODATA UNA SIGNORA DA FORTISSIMI DOLORI L'AUTORE FECE LA SEGUENTE.</head>
<head rend="italic">Preghiera</head>
<lg type="non-definito">
<l>O Maria che in del venter,</l>
<l>in virtù del puvion,</l>
<l>per noeuv mes gh'avii avuu denter</l>
<l>Gesù Crist come in preson,</l>
<l>e che infin l'è vegnuu foeura</l>
<l>lassand vergin la parpoeura;</l>
<l>fee in manera che la possa</l>
<l>anch sta donna travajada</l>
<l>cont duu stera o trii de mossa</l>
<l>daj dolor vess liberada,</l>
<l>ma però che no ghe sia</l>
<l>brus al ghicc, e così sia.</l></lg>
</div2>
<div2 type="poesia">
<head>132</head>
<lg type="sonetto">
<lg>
<l>Akmett cont i soeu duu, no avend coracc</l>
<l>de fà ona bona azion de Franzescan,</l>
<l>m'han impegnaa a imprestagh mì el mè mostacc</l>
<l>per cercav in sto agost la bona man.</l></lg>
<lg>
<l>In la mia qualitaa donch de messacc,</l>
<l>sciori, ve preghi de slargà la man,</l>
<l>deghen giù di danee fina ch'hin sacc,</l>
<l>che la sciallen anch lor, sangue d'on can.</l></lg>
<lg>
<l>Avii de fà el vost cunt che in quant a meret</l>
<l>ghe n'han che gh'è nagotta de digh sù,</l>
<l>e in fin dell'ann el mennen quell preteret.</l></lg>
<lg>
<l>In quant poeù al besogn, alla bolletta,</l>
<l>Cristo Maria se pò cercà de pù,</l>
<l>quand per procurador gh'han on poetta?</l></lg>
</lg></div2>
<div2 type="poesia">
<head>133</head>
<lg type="sonetto">
<lg>
<l>Catolegh, Apostolegh e Roman,</l>
<l>gent che cred in del pappa e in di convent,</l>
<l>slarghev el coeur che l'è rivaa el moment,</l>
<l>hin chì i Todisch, hin chì quij car pattan.</l></lg>
<lg>
<l>Adess sì che Milan l'è ben Milan!</l>
<l>Predegh, mess, indulgenz, perdon a brent;</l>
<l>emm d'andà in Paradis anca indorment,</l>
<l>anca a no aveghen voeuja meneman.</l></lg>
<lg>
<l>E senza meneman conclud nagott,</l>
<l>voeuja o no voeuja, tucc, no gh'è reson,</l>
<l>devem andà sù tucc, o crud o cott,</l></lg>
<lg>
<l>chè n'han miss tucc in stat de perfezion</l>
<l>col degiun, col silenzi, col trann biott</l>
<l>e col beato asperges del baston.</l></lg>
</lg>
</div2>
<div2 type="poesia">
<head>134</head>
<lg type="non-definito">
<lg>
<l>I Fradej Gup, che staven a l'insegna</l>
<l>di piffer de montagna, fan savè</l>
<l>ch'han dervii fondegh al Teatter Re.</l></lg>
<lg>
<l>A l'insegna del sparg de Zilavegna,</l>
<l>venden fiasch assortii a prezzi discrett</l>
<l>de la fabbrica d'lx, Ipsillon, Zett.</l></lg>
</lg>
</div2>
<div2 type="poesia">
<head>135</head>
<head rend="sc">AL SUR DON GIULI FERRARI SÙ A CASTELMART.</head>
<lg type="non-definito">
<l>El vin l'è quell'oggett in d'ona cà,</l>
<l>appenna miss a man,</l>
<l>che, reverissi, el va</l>
<l>e in conseguenza ghe ne resta pù;</l>
<l>per quest ch'el compatissa</l>
<l>se prima ch'el finissa</l>
<l>on gott tant per saggiall gh'en mandi sù;</l>
<l>el qual l'è propri malappenna on gott,</l>
<l>oltra ch'el dev varì pocch o nagott,</l>
<l>ma el gh'ha cinqu ann, d'on mè loeugh de Suell,</l>
<l>e lu istess asca quell</l>
<l>el trovarà, qualora el le gradissa,</l>
<l>che l'è vin che se bev e poeù el se pissa.</l></lg>
</div2>
<div2 type="poesia">
<head>136</head>
<head rend="sc">ARIA BUFFA.</head>
<sp><speaker>Omm:</speaker>
<lg>
<l>Cara lee, s'hoo de dighela s'cetta,</l>
<l>se la ved che ghe parli de sbergna</l>
<l>l'è per via de quella soa vergna:</l>
<l>i sò loffi fan minga per mì.</l></lg>
<lg>
<l>Traditora, birbona, sabetta,</l>
<l>già l'hoo vista a fà i cart col Battista,</l>
<l>l'è fenida, la scassi de lista;</l>
<l>la saludi, bon ann e bon dì.</l></lg></sp>
<sp><speaker>Donna:</speaker>
<lg>
<l>Caro lu, se l'è matt ch'el ghe staga.</l>
<l>Cosse serva ch'el smania e ch'el sbraggia?</l>
<l>Anca mì già sont stuffa e sont saggia</l>
<l>d'on sofistegh gelos come lu.</l></lg>
<lg>
<l>Cosse fal? ch'el se moeuva, ch'el vaga,</l>
<l>i lizon sù per l'uss no me piasen.</l>
<l>L'è on lifrocch, l'è on socchetta, l'è on asen;</l>
<l>aal capii? nol vuj pù, nol vuj pù.</l></lg></sp>
</div2>
<div2 type="poesia">
<head>137</head>
<head rend="sc">EPITAFFIO.</head>
<lg type="epitaffio">
<l>Chì sott gh'è el corp del sur Consejer Spech</l>
<l>che l'è staa in vitta sova on gran boricch,</l>
<l>bravo domà per fà salamelecch</l>
<l>col coeur de Giuda e el muso de Berlicch;</l>
<l>el mond cont la soa mort l'ha perduu pocch,</l>
<l>e ha quistaa on sant el paradis di occh</l></lg>
</div2>
<div2 type="poesia">
<head>138</head>
<lg type="non-definito">
<lg>
<l>Citto sciori, citto lì</l>
<l>che impienissen el biccer,</l>
<l>e che tegnen d'oeucc a mì</l>
<l>che me solta in coo el penser</l>
<l>de fà on brindes ai duu spos</l>
<l>con l'ajutt de la Soa vos.</l></lg>
<lg>
<l>Già el poetta in capp de lista</l>
<l>saront mì, quest el va ben,</l>
<l>lor faran come i corista</l>
<l>e intraran in del repien.</l>
<l>Donca attent, sciori, silenzi.</l>
<l>Òccio al forno che comenzi.</l></lg>
<lg>
<l>Car spositt, colombitt del Signor,</l>
<l>che ve vedi a vardav, a sussì,</l>
<l>ch'el ve possa durà quell'amor</l>
<l>tal e qual fina in fin di vost dì</l>
<l>senza mai che ona nebbia nè on rogn</l>
<l>la ve rompa la pas di vost sogn.</l></lg>
<lg>
<l>Che la possa la cara Bianchina</l>
<l>comenzà giust appunta da incoeu</l>
<l>a godè de la grazia divina</l>
<l>preparand quell gaslett de fioeu</l>
<l>che on quaj di faran truscia e coronna</l>
<l>adree al zio, al papà, alla madonna.</l></lg>
<lg>
<l>Che la possa la pas, l'abbondanza</l>
<l>stagh adree per i agn de Noè,</l>
<l>ma però cont el patt in sostanza</l>
<l>ch'anca mì possa god sto piasè,</l>
<l>e con mì tutta quanta la razza</l>
<l>de chi bev e che sbraggia: Evivazza!</l></lg>
</lg>
</div2>
<div2 type="poesia">
<head>139</head>
<head rend="sc">EL MÈ GROSS IN RISPOSTA AL SÒ SONETT «CAR EL MÈ PORTA N'HOO MÒ PROPPI PIEN».</head>
<lg type="non-definito">
<l>Oh vergogna! Vergogna! Ona persona</l>
<l>del tò ingegn, del tò coeur, de la toa fatta</l>
<l>andass a incojonì innanz a ona donna</l>
<l rend="italic">natta fatta cretta</l>
<l>come dis don Giocond curat del Domm,</l>
<l>per stà dessott all'omm?</l>
<l>Ah l'è vora el mè Gross de scojonass</l>
<l>e de fà l'omm de bon!</l>
<l>Tutt stà in amor a buttà là el primm pass:</l>
<l>faa ona voeulta el faccion</l>
<l>la macchena la va lee de per lee</l>
<l>nè gh'è pù on mezz cuntee.</l>
<l>Besogna cont i donn vess petulant:</l>
<l>paren fort, a vardaj, come castej,</l>
<l>ma hin fortezz de croccant</l>
<l>che van al minem colp tutt a tocchej.</l>
<l>Besogna dass de butt: chi cerca troeuva,</l>
<l>chi voeur trovà se moeuva.</l>
<l>L'è inutel, chi ha petitt, ch'el varda in sù,</l>
<l>manna del ciel l'è on pezz che n'en pioeuv pù!</l>
<l>Foeura, foeura el mè Gross</l>
<l>quij manegh de la gippa!... Andemm! Allon!</l>
<l>Ghe l'eet sta bella?... Va: pettegh adoss</l>
<l>duu oggion de foeugh, fa che la sbassa i soeu,</l>
<l>fa che je porta sulla monizion,</l>
<l>allora la fortezza de sciroeu</l>
<l>la deventa de toeuss giust a fuston.</l></lg>
</div2>
<div2 type="poesia">
<head>140</head>
<lg type="non-definito">
<lg>
<l>Prometti e giuri col vangeli in man</l>
<l>de amà prima de tutt chi m'ha creaa,</l>
<l>e subet dopo sto mè car Milan</l>
<l>che impesa chì anca quij ch'en parlen maa.</l></lg>
<lg>
<l>Giuri vess grato a chi me dà el mè pan,</l>
<l>de no fà mai nè lit nè sigurtaa,</l>
<l>de lassà raggià i <emph>asen</emph>, bajà i <emph>can</emph>,</l>
<l>de tirà semper drizz per la mia straa.</l></lg>
<lg>
<l>Giuri de scriv di vers fin che me par,</l>
<l>de dì el mè sentiment dove me occor</l>
<l>con tutta libertaa, redond e ciar,</l></lg>
<lg>
<l>e se manchi a sti coss, per mè castigh</l>
<l>me contenti perfin del disonor</l>
<l>d'on <emph>encomi</emph> stampaa sul «Cattabrigh».</l></lg>
</lg>
</div2>
<div2 type="poesia">
<head>141</head>
<lg type="non-definito">
<lg>
<l>Se fuss omm de quell talent</l>
<l>de fà vers all'improvvisa</l>
<l>el sarav quest el moment</l>
<l>de dagh dent proppi de frisa.</l></lg>
<lg>
<l>Chè i finezz che la me usa</l>
<l>hin per mì on'obbligazion</l>
<l>de ubbedilla senza scusa</l>
<l>in tutt quell che fudess bon.</l></lg>
<lg>
<l>Mì sont chì come la voeur</l>
<l>cont i brasc coj man coj pee</l>
<l>cont i spall coj dent col coeur</l>
<l>con tutt quell che la voeur lee.</l></lg>
<lg>
<l>Ma intuitù de robb de coo</l>
<l>se la poss minga ubbedì</l>
<l>l'è per via che no ghe n'hoo</l>
<l>nanch per l'uso mè de mì.</l></lg>
<lg>
<l>Donca lee, da brava donna</l>
<l>come l'è, che l'aggradissa</l>
<l>l'intenzion che ghe l'hoo bonna,</l>
<l>e del rest che la supplissa</l>
<l>a ornà lee cont el sò coo</l>
<l>quell'eviva che ghe foo.</l></lg>
</lg>
</div2>
<div2 type="poesia">
<head>142</head>
<head rend="sc">AL SCIOR AVVOCATT MARTINELL A ABANO.</head>
<head rend="italic">Sonett</head>
<lg type="sonetto">
<lg>
<l>Tra i tanc amis de casa Martinella,</l>
<l>che s'hin vodaa al gran Sant di Padovan</l>
<l>per fà ch'el torna a cà viscor e san,</l>
<l>ghe sont anch mì sò servitor brighella.</l></lg>
<lg>
<l>E adess che grazia al Sant semm squasi a quella</l>
<l>d'avell, come el vorevem, in Milan,</l>
<l>troeuvem giust ognidun de tirà a man</l>
<l>quaj regall de mandagh alla cappella.</l></lg>
<lg>
<l>Intant però che i sozzi hin in desputta</l>
<l>per inventà on regall che rappresenta</l>
<l>la spezia della grazia rezeputta,</l></lg>
<lg>
<l>mì in qualità de cavalier del dent</l>
<l>ghe mandi per cunt mè a posta correnta</l>
<l>dò sguansc de azzal ch'hin mej che nè d'argent.</l></lg>
</lg>
</div2>
<div2 type="poesia">
<head>143</head>
<lg type="non-definito">
<lg>
<l>Tucc i fior che la mammina</l>
<l>dell'Amor la posta in sen</l>
<l>hin chì tucc in pampardina</l>
<l>come innanz a on ciel seren,</l></lg>
<lg>
<l>nè ghe calla che on'oggiada</l>
<l>de quell sô pien de splendor</l>
<l>per spiegà come in parada</l>
<l>tutt el smalt di soeu color.</l></lg>
</lg>
</div2>
<div2 type="poesia">
<head>144</head>
<lg type="non-definito">
<l>Sura donna Clarin con sò permess,</l>
<l>incoeu che l'è el sò dì,</l>
<l>sont chì a cuntagh quattar gandôll anch mì,</l>
<l>cioè a basagh la man</l>
<l>e a inguraghen cent d'olter tutt l'istess</l>
<l>de god a mezz col sò sur don Gajtan.</l>
<l>In quanto poeù ai gandôll,</l>
<l>per no cuntaghj in moeud ch'el sò consort</l>
<l>el faga di castij</l>
<l>o el l'abbia per intort,</l>
<l>gh'j mandi dent sconduu in sti remissij</l>
<l>che me riven de Monscia appunt in st'ora</l>
<l>per bona ispirazion de la fattora.</l>
<l>Se poeù el sur don Gajtan de prepotent,</l>
<l>minga content del môll,</l>
<l>el voress andà a toeulla anch coj gandôll,</l>
<l>patron: ch'el faga pur come ghe par,</l>
<l>infin sò dagn s'el trovarà l'amar.</l></lg>
</div2>
<div2 type="poesia">
<head>145</head>
<head rend="sc">AI VENEZIANI CHE DEL 1816 IMPLORARONO S.M.I.R. PER NON ESSERE DIPENDENTI DA MILANO.</head>
<lg type="non-definito">
<lg>
<l>Ma che bravi Venezian!</l>
<l>L'han cattaa lor el moment</l>
<l>de mostrass Italian</l>
<l>patriott cold e bujent.</l></lg>
<lg>
<l>Ghe l'han ditt ciar e destes</l>
<l>propri a lu, all'Imperator</l>
<l>che no voeuren Milanes</l>
<l>in l'Italia soa de lor;</l></lg>
<lg>
<l>e de fatt per gent sovranna</l>
<l>che han faa, ditt e bordegaa,</l>
<l>l'è de giust, ghe va la canna</l>
<l>che l'è on segn de nobiltaa!</l></lg>
<lg>
<l>Quant a nun, semm gent indegna</l>
<l>de mes'ciass con tanta gloria,</l>
<l>nun che portem per insegna</l>
<l>del paes sgriscia e sciloria.</l></lg>
<lg>
<l>Andee là car Pantaloni,</l>
<l>Dio ve faga soddisfaa,</l>
<l>che per nun pover mincioni</l>
<l>stemm mej soll che mal cobbiaa.</l></lg>
</lg></div2>
<div2 type="poesia">
<head>146</head>
<lg type="sonetto">
<lg>
<l>Sarev vegnuu sul lagh tant volentera,</l>
<l>a god sti voster fest in allegria,</l>
<l>che se fuss staa perfina in capponera</l>
<l>avarev faa de tutt par vegnì via.</l></lg>
<lg>
<l>La volentaa par la mia part la gh'era,</l>
<l>chè pari giust nassuu par spassamm via:</l>
<l>ma con la volentaa no gh'è manera,</l>
<l>senza l'ajutt di sold, da fà on mezz mia.</l></lg>
<lg>
<l>Sì, el mè Baldissarin, s'era in bolletta,</l>
<l>malattia ch'è semper stada in frega</l>
<l>in chi se ciappa el spass de fà el poetta.</l></lg>
<lg>
<l>E aben par pocch de chè sia de sta lega</l>
<l>me tocca sta deslippa marcadetta,</l>
<l>perchè tant fa chi ten che chi scortega.</l></lg>
</lg></div2>
<div2 type="parte">
<head>147</head>
<div3 type="poesia">
<head>1</head>
<lg type="sonetto">
<lg>
<l>E che? Signori miei? Che vi credete?</l>
<l>che il nascer con un <emph>cazzo badiale</emph></l>
<l>sia cosa tanto facile e triviale</l>
<l>a che la debba valer poche monete?</l></lg>
<lg>
<l>Cari Signori miei, mal l'intendete;</l>
<l>colui che ha il cazzo grosso ha merto uguale</l>
<l>a quei che vanta un nobile natale.</l>
<l>Se sol dal cazzo nobiltade avete,</l></lg>
<lg>
<l>or perchè dunque strepitar cotanto</l>
<l>se il Bergomi fu fatto Cavaliere</l>
<l>quando su tutti i cazzi ei porta il vanto?</l></lg>
<lg>
<l>Deh cessate per Dio dal far schiamazzo</l>
<l>chè giusto è ben che tra le tante schiere</l>
<l>vi fosser anche i cavalier del cazzo.</l></lg>
</lg></div3>
<div3 type="poesia">
<head>2</head>
<lg type="sonetto">
<lg>
<l>I noster sciori hin tutt infuriaa</l>
<l>per la notizia ch'han avuu l'oltrer</l>
<l>che in Sicilia han faa 'l Bergom Cavalier</l>
<l>e disen che l'è on tort che gh'è staa faa.</l></lg>
<lg>
<l>Ma mì se v'hoo da dì la veritaa</l>
<l>(e già savii che son puttost sincer),</l>
<l>disi che inscambi l'è staa on bell penser</l>
<l>e che l'ha da portann utilitaa;</l></lg>
<lg>
<l>perchè se st'orden l'han instituii</l>
<l>per defenden dai Turch, daj Algerin</l>
<l>come me par d'avè semper sentii,</l></lg>
<lg>
<l>l'è cert ch'el noster Bergom, sanguanon!</l>
<l>se ghe dan el comand d'on brigantin</l>
<l>je fott là tutt se fussen on million.</l></lg>
</lg></div3>
<div3 type="poesia">
<head>3</head>
<lg type="sonetto">
<lg>
<l>La cros de Malta, per quell ch'hoo sentii,</l>
<l>l'eva già comenzada a decadè,</l>
<l>perchè ghe n'eva tanti, e poeù perchè</l>
<l>tutt i soeu privileg even fornii;</l></lg>
<lg>
<l>ma anch inscì la gh'aveva el sò partii,</l>
<l>chè almanch almanch no la podeva avè</l>
<l>chi no fuss nobil ricch o de savè,</l>
<l>che fudessen insomma gent scernii.</l></lg>
<lg>
<l>L'è staa quest el motiv che tant o quant</l>
<l>la s'è tegnuda semper lì in speggina</l>
<l>assee de mett petitt ai dilettant;</l></lg>
<lg>
<l>ma se adess la fuss vera quella vos</l>
<l>che ghe l'han dada al Bergom, giuradina,</l>
<l>se pò ben digh, o che fottuda cros.</l></lg>
</lg></div3>
<div3 type="poesia">
<head>4</head>
<lg type="sonetto">
<lg>
<l>On cazz che sia ben faa, gross e tirent,</l>
<l>l'è semper staa on'entrada bella e bona</l>
<l>de durà fin che al mond ghe sarà mona</l>
<l>o quaj olter busin da mettel dent.</l></lg>
<lg>
<l>Infatti n'hoo inscì vist mì della gent</l>
<l>che a forza de ciavà quaj bozzarona</l>
<l>han vanzaa assee de falla alla spaccona</l>
<l>coj saccocc semper pien d'or e d'argent.</l></lg>
<lg>
<l>E se credissev che no fuss sinzer</l>
<l>ven poderev nominà sù on bordell</l>
<l>che hin sciori incoeu, ch'even pitocch jer;</l></lg>
<lg>
<l>ma el Bergom, senza fà tanto spuell,</l>
<l>saravel ricch, saravel cavalier</l>
<l>se nol gh'avess avuu quell tocch d'usell?</l></lg>
</lg></div3>
</div2>
<div2 type="poesia">
<head>148</head>
<lg type="sonetto">
<lg>
<l>Aveva fissaa in ment el mè Lanzett,</l>
<l>per no parì nè on pigher nè on gabiott,</l>
<l>de respond ai sonett cont on sonett</l>
<l>e de saldatt el cunt tutt in d'on bott.</l></lg>
<lg>
<l>Ma coj boltrigh che gira in suj gazzett</l>
<l>con la bullia e i comment di sazerdott,</l>
<l>s'ciavo sur estro, el m'ha lassaa i respett,</l>
<l>nè ghe troeuvi pù el vers de fà nagott.</l></lg>
<lg>
<l>Da chì el mè car Lanzett te capiree</l>
<l>che in pari di nost turben della bassa</l>
<l>i vent de Torresella hin on belee.</l></lg>
<lg>
<l>Quij sì per cristo secchen i mincion!...</l>
<l>E sont giust secch anch mì, perchè ghe passa</l>
<l>tra el mè coo e quij lavoo tropp relazion.</l></lg>
<lg>
<l>Vegni alla conclusion</l>
<l>e dighi che te fee proppi d'incant</l>
<l>a stà lontan di guaj infina ai Sant.</l></lg>
<lg>
<l>Farev anch mì olter tant,</l>
<l>anzi te doo el parer, quand nol te tedia,</l>
<l>de restagh fina al Sant che ghe remedia.</l></lg>
</lg></div2>
<div2 type="poesia">
<head>149</head>
<lg type="sonetto">
<lg>
<l>Calca l'aratro è ver, fatica e suda</l>
<l>el pover pisonant sira e mattina;</l>
<l>scarso pane lo pasce e sorte cruda</l>
<l>ghe fa scusà la pell anch de marsina.</l></lg>
<lg>
<l>Ma appena Teti avvien che il sol racchiuda</l>
<l>el corr almanch content alla cassina</l>
<l>ove d'arti fallaci affatto ignuda</l>
<l>el le speccia la cara baciocchina.</l></lg>
<lg>
<l>Mille teneri motti e mille abbracci,</l>
<l>ch'hin tutt soeu senza tant rompacojon,</l>
<l>quanto lieto lo fanno anco fra stracci!</l></lg>
<lg>
<l>Mì mò inscambi de quest gh'hoo el gran guston</l>
<l>che traendomi amore ai tesi lacci</l>
<l>scumi come l'insegna del vin bon.</l></lg>
</lg>
</div2>
<div2 type="poesia">
<head>150</head>
<lg type="non-definito">
<lg>
<l>El diseva el Balestrer,</l>
<l>e anch mì sont del sò parer,</l>
<l>che no gh'è per l'allegria</l>
<l>on loeugh mej dell'ostaria,</l>
<l>ma per fà poeù on sforz d'ingegn</l>
<l>l'ha lodada in là del segn.</l></lg>
<lg>
<l>Per esempi, quell listin,</l>
<l>tant de pan, tanto de vin,</l>
<l>tant de galba, de pittanza</l>
<l>l'è pur anca on'increanza;</l>
<l>mì per mì già l'è assee quell</l>
<l>a inversamm tutt el buell.</l></lg>
<lg>
<l>L'ostaria propri fada</l>
<l>a penell per vess lodada,</l>
<l>la reginna di ostarij,</l>
<l>ver modell di polizij,</l>
<l>l'ostaria del coeur content</l>
<l>questa l'è dove semm dent!</l></lg>
<lg>
<l>Chì nessun no me rinfaccia</l>
<l>quell che costi in bev e in paccia!</l>
<l>Chì nessun me ten de pista</l>
<l>se foo el quoniam sulla lista,</l>
<l>poss andà anca alla sordina</l>
<l>franch de gippa e de marsina.</l></lg>
<lg>
<l>E che viva, el mè Mariett,</l>
<l>st'ostaria de Lorett!</l>
<l>L'è per vù che l'hoo inscì in stima,</l>
<l>che la lodi e imbrodi in rima,</l>
<l>ma vorrev semper con vù</l>
<l>divid semper tanc virtù.</l></lg>
</lg>
</div2>
<div2 type="poesia">
<head>151</head>
<lg type="non-definito">
<lg>
<l>Già che voeuren che improvvisa</l>
<l>quatter vers in meneghin,</l>
<l>sont chì pront a dagh de frisa</l>
<l>al s'ciaror di lampedin.</l></lg>
<lg>
<l>Foo poeù cunt che l'è manch maa</l>
<l>a passà per on badee</l>
<l>che a passà per desgarbaa</l>
<l>o per porch drizzaa sù in pee.</l></lg>
<lg>
<l>Scià vojemen on biccer</l>
<l>che senz'olter compliment</l>
<l>volti subet el penser</l>
<l>ai mej mobel chì present.</l></lg>
<lg>
<l>Bevi donca alla salud</l>
<l>de sti cinqu senza braghetta</l>
<l>che hin prezios pussee che i scud</l>
<l>in sto secol de bolletta.</l></lg>
<lg>
<l>Preghi el ciel che per cent agn</l>
<l>mi je conserva come adess</l>
<l>semper luster grass e stagn</l>
<l>semper viscor come pess.</l></lg>
</lg></div2>
<div2 type="poesia">
<head>152</head>
<lg type="sonetto">
<lg>
<l>In proposet de tì pret Navascion,</l>
<l>e della stampa che te m'ee imprestaa,</l>
<l>s'è miss in pee ona bella question</l>
<l>degna del dottor Gall tant rinomaa.</l></lg>
<lg>
<l>S'è ditt che se te gh'ee ona relazion</l>
<l>quant al volt coj scimmiott del cuu pelaa,</l>
<l>t'en pò aveghen on'altra anca in reson</l>
<l>de caratter moral col foeuj stampaa.</l></lg>
<lg>
<l>S'è ditt di gran bej coss in conseguenza</l>
<l>de sto sistemma noeuv, ma in fin di fin</l>
<l>emm trovaa tra tì e 'l foeuj sta differenza:</l></lg>
<lg>
<l>che quella l'è ona stampa bella e bona</l>
<l>e tì inscambi (salvand el collarin)</l>
<l>te see ona vera stampa bozzarona.</l></lg>
</lg></div2>
<div2 type="poesia">
<head>153</head>
<lg type="sonetto">
<lg>
<l>Musa rabbiada che te fee el mestee</l>
<l>de rebatt l'insolenza coj reson,</l>
<l>corr de galopp a cà del sur Frigee</l>
<l>e fagh in pocch paroll st'intimazion:</l></lg>
<lg>
<l>digh che partendi, et quidem suj duu pee,</l>
<l>on repar alla mia reputazion,</l>
<l>che lu el me l'ha robbada e che foo assee</l>
<l>a contentamm della restituzion;</l></lg>
<lg>
<l>insegnegh dopo che per dà on giudizzi</l>
<l>boeugna prima sentì tutt i campann</l>
<l>e portà del respett anca ai messizzi;</l></lg>
<lg>
<l>se poeù el te manda a spass cont di banbann</l>
<l>torna indree, musa, allora a perzepizzi,</l>
<l>chè per vestill anch lu gh'emm assee pann.</l></lg>
</lg></div2>
<div2 type="poesia">
<head>154</head>
<lg type="non-definito">
<lg>
<l>Oh de razza legittema de vacca!</l>
<l>pregna de fumm, de smorfi, de caprizzi,</l>
<l>senza tratt, senza mond, vera pingiacca,</l>
<l>degna miee d'on zoccolott novizzi;</l></lg>
<lg>
<l>de già che tò marì nol ne sa on'acca</l>
<l>nè 'l sa insegnatt a respettà i messizzi,</l>
<l>te daroo mì quaj lezionetta a macca</l>
<l>coll'intenzion de fatt quistà giudizzi.</l></lg>
<lg>
<l>Cossa credet de vess mò tì a sto mond</l>
<l>col pettatt i toeu simel sul liutt?</l>
<l>Quaj coss de pù di olter?... Vatt a scond.</l></lg>
<lg>
<l>T'el diroo mì... Te see on masigott brutt</l>
<l>e in quant a civiltaa n'occorr sconfond,</l>
<l>manch sossenn d'on ruee, manch d'on magutt.</l></lg>
<lg>
<l>Hoo nanca mò ditt tutt,</l>
<l>ma vojaroo el mè goss prest anca mò.</l>
<l>Inscì podessett tì vojà on poo el tò.</l></lg>
</lg></div2>
<div2 type="poesia">
<head>155</head>
<lg type="sonetto">
<lg>
<l>Per fav toccà con man sur Carlantoni</l>
<l>che mì porti respett ai proprietaa,</l>
<l>ve mandi indree l'accusa de viltaa</l>
<l>che l'è ona part del voster patrimoni.</l></lg>
<lg>
<l>Deffatt vardee che mì no me incantoni</l>
<l>e de tutt quell che scrivi, o ben o maa,</l>
<l>m'en deciari autor con libertaa,</l>
<l>cont anem franch e senza zerimoni.</l></lg>
<lg>
<l>Rezzevivela donch st'imputazion</l>
<l>e tegnilla de cunt, chè l'è or fonduu</l>
<l>per vun che se deletta de fà el spion.</l></lg>
<lg>
<l>Quand poeù mostrarii el muso in del cusà,</l>
<l>sottoscrivendev: Mì... becco fottuu,</l>
<l>oh allora fors la tornaroo a ciappà!</l></lg>
</lg></div2>
<div2 type="poesia">
<head>156</head>
<lg type="non-definito">
<l>Quand on scior pien de danee</l>
<l>l'ha dezis de toeù miee,</l>
<l>l'ha fors nanch sciarnii la donna</l>
<l>ch'hin intorna a fagh coronna</l>
<l>e a sfodragh di compliment</l>
<l>tucc i amis, tucc i parent,</l>
<l>aderent e dipendent;</l>
<l>e quand riva quell moment</l>
<l>tucc desmostren d'ess content,</l>
<l>fina i ered o i partendent.</l>
<l>Quij che van davvera in broeuda</l>
<l>hin i nobil della roeuda,</l>
<l>perchè san che in sti occasion</l>
<l>solta a voltra el bell e el bon</l>
<l>e se pippa i mej boccon;</l>
<l>e pensand poeù a l'avegnì</l>
<l>l'è sicur che poden dì:</l>
<l>Là, che adess se disna anch chì.</l>
<l>Ven poeù subet dopo lor</l>
<l>el curat, el cogitor,</l>
<l>i duu ceregh, el segrista,</l>
<l>la pitocca, l'organista,</l>
<l>el prior, el busseree,</l>
<l>can, borian, boja, scuriee,</l>
<l>tucc golos e tucc ansios</l>
<l>de ciappà i danee del spos!</l>
<l>E inscì Dia el ghe accordass</l>
<l>el dì adree che el spos crepass</l>
<l>che l'è ben tutt olter sciall</l>
<l>fagh l'offizzi che sposall!</l>
<l>Dopo ven nodee e scricciatt</l>
<l>per rogà e copià el contratt</l>
<l>e fors anch per lassagh dent</l>
<l>la somenza di client.</l>
<l>Ven poeù in seguet tapezzee,</l>
<l>stuccador, mattarazzee,</l>
<l>marmorin, invendriee,</l>
<l>murador, pittor, faree,</l>
<l>legnamee, pavionee,</l>
<l>sbianchin, boja, scuriee</l>
<l>e i letanni di mestee,</l>
<l>tucc e quanc innanz indree.</l>
<l>E l'è in grazia della sposa</l>
<l>che vun ziffola, vun vosa,</l>
<l>quest el canta, quell el rid</l>
<l>e quell'olter tacca lid.</l>
<l>Chì se raspa, là se frega,</l>
<l>chì se taja e se resega,</l>
<l>chì se picca, là se batt,</l>
<l>chì se netta, là se sbatt.</l>
<l>Chi va giò e sù per la scara,</l>
<l>chì se derva, chì se sara.</l>
<l>Da ona part se fa ona foppa</l>
<l>e dall'oltra la se stoppa.</l>
<l>Chì se limma, chì se impasta</l>
<l>là se masna, e pontum basta.</l></lg>
</div2>
<div2 type="poesia">
<head>157</head>
<lg type="non-definito">
<lg>
<l>Se sont staa darensc a scriv</l>
<l>l'è per via, sur patron,</l>
<l>che sont omm on poo tardiv</l>
<l>in di coss de applicazion;</l>
<l>gh'hoo del coeur, ma in de quij coss</l>
<l>che no poss, per brio! no poss.</l></lg>
<lg>
<l>Quand se tratta de drovamm</l>
<l>cont i gamb e cont i brasc,</l>
<l>sfidi on olter a ciappamm,</l>
<l>me farev anca in spettasc.</l>
<l>Ma in di coss de drovà el coo</l>
<l>l'è de grazia e anch tropp se voo.</l></lg>
<lg>
<l>Nè l'è poeù nanch on impegn</l>
<l>sè via là come se sia</l>
<l>quell de scriv a on omm de ingegn</l>
<l>vertuos come Usciuria,</l>
<l>e de scrivegh on trattin</l>
<l>cont di rimm in meneghin.</l></lg>
<lg>
<l>Chè la lengua buseccona</l>
<l>no l'è minga ona giambella</l>
<l>de biasass inscì alla bona</l>
<l>spasseggiand coj man sott sella:</l>
<l>sì cocô... per scriv polid</l>
<l>ghe voeur olter che i cinqu did!</l></lg>
<lg>
<l>Oltra quest hoo poeù anch capii</l>
<l>che l'è chì dove el me voeur</l>
<l>per vedè se hoo tolt partii</l>
<l>daj lezion che con tant coeur</l>
<l>el m'ha daa in quell'occasion</l>
<l>che hoo faa el cambi del patron.</l></lg>
<lg>
<l>Ma resguard a sto punt chì</l>
<l>s'el gh'avess on quaj sospett</l>
<l>ch'el domanda cunt de mì</l>
<l>al sò amis don Benedett;</l>
<l>lu el dirà, ch'el me cognoss,</l>
<l>se foo onor o nò al sur Ross.</l></lg>
<lg>
<l>Lu el dirà che el dì e la nocc</l>
<l>ghe stoo semper lì vesin:</l>
<l>a curagh del dì i saccocc,</l>
<l>e de nocc l'acquasantin.</l>
<l>N'eel inscì ch'el m'ha ordenaa</l>
<l>de stagh semper attaccaa?</l></lg>
<lg>
<l>Lu el dirà che in grazia mia</l>
<l>el gh'ha el gust ogni moment</l>
<l>de stà insemma de Usciuria</l>
<l>perchè mì gh'el tiri in ment.</l>
<l>N'eel anch quest on orden sò</l>
<l>de dagh gust pù che se pò?</l></lg>
<lg>
<l>Lu el dirà che el se toeu el spass</l>
<l>tanci voeult de famm saltà</l>
<l>coj soeu man, senza curass</l>
<l>che me possa gibollà.</l>
<l>N'eel inscì lu ch'el m'ha ditt:</l>
<l>Scoeudegh pur tutt i petitt?</l></lg>
<lg>
<l>Lu el dirà che sont discrett,</l>
<l>che nol obbleghi a fà spes,</l>
<l>che per duu strasc de zampett</l>
<l>l'hoo giamò servii tant mes.</l>
<l>Duu zampett! ch'el varda lu</l>
<l>se poss vess discrett de pù?</l></lg>
<lg>
<l>Ma per cunt del Tordorò</l>
<l>ghe n'hoo ditt tant che sia assee.</l>
<l>Donch ch'el senta per cunt sò</l>
<l>quell che adess ghe infilzi adree</l>
<l>e ch'el diga in fin di facc</l>
<l>se el Morett no l'è on mostacc.</l></lg>
<lg>
<l>Se regordel d'avemm scritt</l>
<l>a proposet de servì</l>
<l>ch'el gh'aveva anch lu el petitt</l>
<l>de vegnì a Milan con mì</l>
<l>quand fuss bon de fagh avè</l>
<l>on patron compagn del mè?</l></lg>
<lg>
<l>L'hoo servii mì, el gh'è el soggett,</l>
<l>alto donch ch'el corra scià;</l>
<l>el ghe zed fina el sò lett</l>
<l>per el gust d'avell in cà,</l>
<l>el ghe giura de dagh fina,</l>
<l>s'el le voeur, lacc de gaina.</l></lg>
<lg>
<l>Per indull a vegnì prest</l>
<l>el ghe dis anch quest de pù,</l>
<l>che servì el sarà on pretest</l>
<l>ma el servii l'ha da vess lu</l>
<l>e s'el voeur a tutta manca</l>
<l>el ghe dà anca carta bianca.</l></lg>
<lg>
<l>Ma l'è temp de fagh savè,</l>
<l>sur De Ross, chi l'è el soggett:</l>
<l>no el le voeur compagn del mè?</l>
<l>Ben: l'è giust don Benedett,</l>
<l>sì, l'è lu quell bon lasagn.</l>
<l>Podel vess pussee compagn?</l></lg>
</lg></div2>
<div2 type="poesia">
<head>158</head>
<lg type="non-definito">
<lg>
<l>Chi m'ha in del venter stravoltaa i buvij?</l>
<l>Che cassia de squittà m'ha miss tant voeuja?</l>
<l>Car el mè Cont, me ciappa adess la doeuja,</l>
<l>smerdi, se no foo prest, fass e pattij.</l></lg>
<lg>
<l>Parem mì e el camer propri duu fradij,</l>
<l>caghi giald, caghi ross, e per mia noeuja,</l>
<l>se dura ancmò sta maladetta moeuja,</l>
<l>caghi i oeucc, i busecch, i scinivij.</l></lg>
<lg>
<l>Come me doeur i oss, Jesus Maria!</l>
<l>Come me senti sloffi e sobatuu!</l>
<l>Sont tant scansii, pari domà l'ombria.</l></lg>
<lg>
<l>L'è on pezz, ma on pezz che soo cossa l'è el cuu,</l>
<l>ma de pitt ona tanta battaria</l>
<l>nè tant scialli de merda hoo mai veduu.</l></lg>
<lg>
<l>Se duren on dì o duu</l>
<l>sti sboffer, el mè Cont, sti bej istori</l>
<l>voo a nettamel, par brio! in purgatori.</l></lg>
</lg></div2>
<div2 type="poesia">
<head>159</head>
<lg type="sonetto">
<lg>
<l>Despoeù che tanc poetta han scritt in rima,</l>
<l>Ezzelenza, tanc lod de lu e la sposa,</l>
<l>a fà l'ecco a tutt quell che han ditt lor prima</l>
<l>la me par la pù curta e manch ris'ciosa.</l></lg>
<lg>
<l>Inscì, senza inrabbimm nè perd la scrima</l>
<l>con la Musa poltronna e capriziosa,</l>
<l>ghe presenti on tributt della mia stima</l>
<l>in manera fors anch pù dignitosa.</l></lg>
<lg>
<l>Ezzelenza, pertant via che l'azzetta</l>
<l>insemma al mè coeur s'cett ambrosian</l>
<l>el riepilogh di sforz di olter poetta</l></lg>
<lg>
<l>col cred che el mej elocc di sò vertù</l>
<l>l'è propri quell de vesses daa de man</l>
<l>a piasess tucc e duu, la sposa e lu.</l></lg>
</lg></div2>
<div2 type="poesia">
<head>160</head>
<lg type="non-definito">
<lg>
<l>Hin chì dent quij taj tarocch</l>
<l>per i noster senator,</l>
<l>mì i refili a lu don Rocch,</l>
<l>che je refila adess lu a lor,</l>
<l>ma giontandegh lu del sò</l>
<l>tutt la franza ch'el ghe pò.</l></lg>
<lg>
<l>Ch'el ghe diga pur giò ciar</l>
<l>che mì sont on bon fioeu,</l>
<l>galantomm, che l'è inscì rar</l>
<l>a trovann al dì d'incoeu,</l>
<l>che per lor sont pussee a taj</l>
<l>che nè i ong per pelà l'aj.</l></lg>
<lg>
<l>Quant al vess scrocch e capazz,</l>
<l>scior don Rocch, ch'el tasa pur.</l>
<l>L'hoo tolt foeura lu dal mazz,</l>
<l>donch no sont mincion sicur.</l>
<l>Quand lu el jutta i fatti mee</l>
<l>l'induzion la ven da lee.</l></lg>
<lg>
<l>Franch che gh'hoo on bon quart de luna</l>
<l>per tirà in port el barchett</l>
<l>tutt starav che la fortuna</l>
<l>la ghe dass anch lee on colpett,</l>
<l>chè costee col zuff postizz</l>
<l>la m'ha faa di gran brutt scrizz.</l></lg>
<lg>
<l>Nè vorrev che in st'occasion</l>
<l>dal senat la cavass foeura</l>
<l>de quij tal declinazion</l>
<l>che se fava andand a scoeura</l>
<l>e che inscambi d'hic poetta</l>
<l>se sbraggiass: Micca boffetta.</l></lg>
</lg></div2>
<div2 type="poesia">
<head>161</head>
<lg type="non-definito">

<l>In del tredes in terza, fila dritta,</l>
<l>gh'è donn, mas'c e marmitta</l>
<l>pienna de ravioeu:</l>
<l>porta in palch i fatt toeu,</l>
<l>chè vuj che ridem, mangem e sbavazzem,</l>
<l>e che di coss del mond</l>
<l>quand gh'emm denanz on tond</l>
<l>s'incaghem, se n'impippem e s'incazzem.</l></lg>
</div2>
<div2 type="poesia">
<head>162</head>
<lg type="sonetto">
<lg>
<l>Nonostant che in sta cà sta sort de sciall</l>
<l>no la sia frutta foeura de stagion</l>
<l>nè l'abbia de besogn come cert ball</l>
<l>d'avegh adree on librett de spiegazion,</l></lg>
<lg>
<l>perchè però nessun possa toeù in fall</l>
<l>la reson de sto gran sorbettonon,</l>
<l>donna Peppa sont chì mì a analizzall,</l>
<l>ossia a mett in ciar i soeu intenzion.</l></lg>
<lg>
<l>Donca sto gran stracchin che impiss el tond</l>
<l>el significa giust quell prepotent</l>
<l>ch'el tegneva sott gamba tutt el mond;</l></lg>
<lg>
<l>quell zuccher, quij pistacch e quij cedraa</l>
<l>e quij spezzi prezios ch'el gh'ha de dent</l>
<l>voeuren dì el bell e el bon che l'ha raspaa.</l></lg>
<lg>
<l>Quell frecc, quell costippaa</l>
<l>significhen i sgrisor di familli,</l>
<l>di pà, di mamm, di gent miss in scompilli</l></lg>
<lg>
<l>da quell fior de besbilli,</l>
<l>e nun che semm chì intorna coj cuggiaa</l>
<l>semm la figura di coalizaa</l></lg>
<lg>
<l>che infin l'han deslenguaa:</l>
<l>lee, donna Peppa, che la paga i spes,</l>
<l>lee per esempi la pò vess l'Ingles:</l></lg>
<lg>
<l>el pò vess l'Ongares</l>
<l>l'avvocatt sò fradell, che in quant onor</l>
<l>franchezza e fedeltaa l'è inguaa de lor;</l></lg>
<lg>
<l>el pader cercador</l>
<l>el pò scusà per el Napolitan</l>
<l>ch'el menna i ciapp per guadagnass el pan.</l></lg>
<lg>
<l>L'ingegnee Marian</l>
<l>col Lombardia, maester de volgar,</l>
<l>vun Saxen Gotha, l'olter Sax Weimar;</l></lg>
<lg>
<l>don Carlo, ex regolar,</l>
<l>e la Teresa hin quij del gran Fedrigh,</l>
<l>che parlen franco e no ghe importa on figh.</l></lg>
<lg>
<l>Ghe lassi mò l'intrigh</l>
<l>ai trii Boss, ai Maran, e a quij che vanza</l>
<l>de sciarniss foeura la rappresentanza,</l></lg>
<lg>
<l>pur ch'abben la creanza</l>
<l>che ghe lassen vanzà per el poetta</l>
<l>quella del Russo della perteghetta.</l></lg>
</lg></div2>
<div2 type="poesia">
<head>163</head>
<lg type="epitalamio">
<lg>
<l>Se no poss — fà qui coss — el mè Togn</l>
<l>che vorrev in sto dì — fà per tì</l>
<l>per mostratt — e provatt — che i cologn</l>
<l>hin manch sald dell'amor ch'hoo per tì</l></lg>
<lg>
<l>l'è perchè quell che gh'è — in del bolgin</l>
<l>el se confa giust giust — in sul gust</l>
<l>de sto quindes meschin — piscinin</l>
<l>che nol slarghen — nanch i arghen — de Bust.</l></lg>
<lg>
<l>Ma deggià — che de fà — di gran sciaj</l>
<l>l'è ona robba spallada — in giornada,</l>
<l>te foo onor — cont el fior — di regaj,</l>
<l>con sta cara e st'allegra bregada.</l></lg>
<lg>
<l>E la invidi — e la sfidi — a sbraggià</l>
<l>col biccer del bombas — sott al nas:</l>
<l>Viva el Togn! e a giurà — de tornà</l>
<l>per cent agn, in sto dì, s'el ghe pias.</l></lg>
</lg></div2>
<div2 type="poesia">
<head>164</head>
<head rend="italic">A COMETTA DEL LUJ 1819. ALLA SURA BIETTA.</head>
<lg type="sonetto">
<lg>
<l>Ah che guaja! Che guaja malarbetta</l>
<l>hoo faa, se la savess, con mè marì!</l>
<l>M'è retardaa i mee affari quindes dì,</l>
<l>sicchè... la me capiss, sura Bietta!</l></lg>
<lg>
<l>E saala? Tutt sti guaj per la cometta</l>
<l>con quella cova che ha faa tant stupì!</l>
<l>E inscì l'è intravegnuu anca all'Amelì,</l>
<l>alla Gina, alla Bina, alla Babetta.</l></lg>
<lg>
<l>Gh'hin fina tardaa on mes alla Nunziada</l>
<l>che l'è quella giangianna che la sa:</l>
<l>la varda che cometta sbolgirada!</l></lg>
<lg>
<l>E nun, la se regorda? stavem là</l>
<l>a rid de quella cova stermenada</l>
<l>e ghe giugavem sotta! Se pò dà?</l></lg>
</lg></div2>
<div2 type="poesia">
<head>165</head>
<lg type="non-definito">
<l>Gent corrii a vedè on pechesc</l>
<l>de mett sù quand el fa frecc,</l>
<l>on pechesc che l'è de mett</l>
<l>quand s'ha voeuja de stà in stecch.</l>
<l>El fa fà la bella vitta</l>
<l>come el manigh della pippa;</l>
<l>el color l'è minga d'erba</l>
<l>nè cannella nè de merda</l>
<l>nè lillà nè de tabacch</l>
<l>come porten tanti matt,</l>
<l>ma l'è bloeu del pussee allegher</l>
<l>luster luster come on veder.</l>
<l>El pechesc l'è d'on poetta</l>
<l>del paes della busecca</l>
<l>ch'el componn polit polit</l>
<l>ma a bell bell come i formigh,</l>
<l>ch'el voeur dì che nol le romp</l>
<l>s'el stass anch cent ann al mond.</l>
<l>Adess mò che l'avii vist</l>
<l>tant Talian, come Todisch</l>
<l>sbraggee tucc, deghela denter</l>
<l>a fà eviva adess e semper</l>
<l>al sò sart fioeul d'ona porca</l>
<l>e al sur Torti che el le porta.</l>
<l>Mettigh sù l'oli d'oliva</l>
<l>che la cossa l'è fornida.</l></lg>
</div2>
</div1>
<div1 type="parte">
<head>EL LAVA PIATT DEL MENEGHIN CH'È MORT</head>
<div2 type="introduzione">
<head rend="sc">A CHI VOEUR LEGG.</head>
<p>Torna a fà el Bosin! Torna a fà el Bosin! Senti, che me dis on vespee de Taccoin vecc, e noeuv. Torna a fà el Bosin, se però te see bon, villanon marcadett: Coss'ela sta boria de vorrè stan impari? De vorrè mes'cià coi nost fras della crusca de tri cribi i tò fasoron de verzee, che noo passen gnanca di boeugg della padella di maron? Adasi i mee car sur Taccoin, adasi; parlee poch, e parlee ben. In fin di facc coss'hin i vost vertù: quatter bott, e respost tra Federigh, e Carlo Magn; tra Pluton, e Zeser, tra Catilina, e Zizeron; quatter fattarij copiaa sul fà dell'omm, e la donna, che andaven a Roma; on para de Commedi faa a vid de mett con che nomm se voeur; quatter zeremoni alla moda; in soma on piatt de menestra rescoldada, che 'l fee passà per fradell di Satir d'Orazi, quand no l'è che miserabil servitor de quij ball, che se capissen inscì per inscì, perchè gh'è foeura el cartell ch'el dis l'è la tal cossa, e l'è la tal oltra; tirand poeù da part el stil lecaa, che di voeult anch quell nol servv che a fass ridicol. L'uneca cossa bona l'è la Tariffa di danee; i dì coi Fest dell'ann; el dì che riva, e che tapascia el Pedon, coi olter palpee, ch'i trovarii anca in del mè comè in del vost.</p>
<p>El rest poeù se no l'è fior de zucch de inguarà el voster, el sarà bon insemma ai olter de scusà de mantin. Ma soo ben che anca la nostra lengua buseccona no l'è el diaver, e la gh'ha anca lee el sò piasever, e la sommeja bona chì sul loeugh comè i verz sull'Ostaria. Se no me credil, credill almanch alla bon'anema del Magg, ch'el dis:</p>
<lg rend="italic">
<l>Sta nostra lengua buseccona</l>
<l>se la sostentarem, la pò anca lee</l>
<l>trattà coss de sustanzia, e fass onor;</l>
<l>e i gambus del Verzee</l>
<l>poran passà in Parnass per cavol fior.</l></lg>
<p>El tutt el stà a tegnilla in pee, me dirii; el Magg, e el Ballestreri eran minga bosin come mì. A maraviglia, respondi, ma anca lor no avaran comenzaa dai Poemma, quand han ciapaa in man la penna. On Legnamee de prim lavorà nol pò fà ona Carrozza. E poeù a proposit de verz, mì en cognossi vun, che dopo avè iavoraa des ann de Legnamee de Carocc no l'ha mai possuu vantass d'avè tiraa in drittura on miserabil timon. On dì gh'è vegnuu in coo de provà a fà on Spinettin; tè mò, ch'el gh'è reussii: dopo d'allora l'ha seguitaa el mestee, e l'è deventaa vun di bon Zembalista. Transiat, come diseva Fraa Gandiott, che no podess arrivà a sto segn de piasé ai Dottor con di bei conzett, e di penser cribiaa; cercaroo almanch de piasè ai Sposett con di buffonarij, sul fà de quell Scolar, che ziffoland in Gesa senza accorges gh'è rivaa adoss el Maister a fagh la battuda, che franco el s'è scusaa con dì: El Salmo 150 el dis: Lodee el Signor coi Ghitar, coi Salteri, e coi Orghen; mì che no soo fà nè coi prim, nè coi segond, nè coi terz, el lodi alla bella mei col zifol.</p>
<p>Basta piantemmela, o Bosin, o olter, el Taccoin l'è faa, nè me ressenti de desfall. Quist hin tutt fattarij verissem, bei, e novent, de fà stà via quij de pisa anca del mezz dì. Alla fin se 'l liber l'è brutt el lustraremm con la sprella portentosa d'on nomm d'on quaj Cavalier, che al bell prenzipi el traga indree la gent, vedendem sott a ona protezion tant stimada in d'on Milan. E chi podeva mei de Ussugnora Lustrissema Sur Cinqu Sold mettem in sicur de tanti stitegh, che podeven mettem a fil de durlindana sti mee quatter strambott?</p>
<p>Fioeui comprell se no olter per avegh in cà on segn della bontaa d'on Cavalier giust, e bon, arrivaa a on segn de proteg fina on pover Bosin. Comprell, perché poda avè l'onor de vessevv bon servitor minga in ciacer, ma in scritt. Se poeù nol v'è minga d'aggradiment, coss'hoo da fagh per quest.</p>
<lg rend="italic">
<l>Deel de mia part a quell che forma i pitt,</l>
<l>che se l'Autor nol podarà basà</l>
<l>el gh'ha tanta bontaa de basà i scritt.</l>
</lg>
<closer><signed>El voster Servitor<lb/>Brighella.</signed>
</closer>
</div2>

<div2 type="poesia">
<head>1</head>
<head rend="sc">GENAR.</head>
<lg type="non-definito">
<lg>
<l>On sacrista anmò vivv al dì d'inchoeu,</l>
<l>passand per la bottia d'on pattee,</l>
<l>el gh'ha veduu de dent on farioeu,</l>
<l>ch'el podeva costà di bei danee,</l>
<l>perché oltra el vess noeuv, l'era on tantin</l>
<l>bordaa de galon d'or de quell strafin.</l></lg>
<lg>
<l>El sacrista birbott, ma diciaraa!</l>
<l>appenna el l'ha veduu, gh'è vegnuu in ment</l>
<l>de cercà se 'l podeva fagh el fraa;</l>
<l>ma el padron, che al negozi l'era attent,</l>
<l>sebben el passass de là tutt quant el dì,</l>
<l>el ghe impediva de podegh reussì.</l></lg>
<lg>
<l>Ma no se pò vess scrocch, che no ghen sia</l>
<l>on olter pussee scrocch de dà i bonn fest.</l>
<l>Vedend costù el padron saldo in bottia,</l>
<l>no l'ha desperaa el cas nanca per quest,</l>
<l>anzi el gh'ha avert la strada maggiorment</l>
<l>a eseguì coll'ingann el robament.</l></lg>
<lg>
<l>Sentii se vorii rid. Risolt del bon</l>
<l>de robaghel, on dì el va de dent,</l>
<l>e franco el ghe dis: O mè patron,</l>
<l>gh'avaravel da vend di parament?</l>
<l>Che gh'em festa in cà giusta doman,</l>
<l>e gh'em nanca i pianed del nost Decan.</l></lg>
<lg>
<l>Sì ghe n'hoo, el ghe respond, come i vorii?</l>
<l>I vorii in or, argent, o ricamaa,</l>
<l>de drapp, d'on color sol, o colorii?</l>
<l>Ghe n'hoo de contentà trenta zittaa.</l>
<l>Poeù el le menna a on vestee dov'el gh'aveva</l>
<l>de scernì foeura tutt quell ch'el vorreva.</l></lg>
<lg>
<l>Ma el scorliva el coo saldo in del guardai,</l>
<l>e el diseva: L'è curta... sta pianeda...</l>
<l>stoo cames nol va ben, quest l'è on retaj,</l>
<l>sta stolla no l'è egual, no l'è de seda.</l>
<l>L'è curt, l'è longh, el gh'avarà traa a l'ari</l>
<l>a stoo moeud tutt la robba dell'armari.</l></lg>
<lg>
<l>Comenzand el pattee a ciappà capell,</l>
<l>el ghe dis: Ma sto voster sur Decan</l>
<l>eel faa diversament del nost modell?</l>
<l>Eel on gigant, oppur on Indian?</l>
<l>Costù el repia de scrocch: Poch giò, poch sù</l>
<l>circum circa l'è grand istess de lù.</l></lg>
<lg>
<l>Poeù el torna a dì: Ebben femm donca inscì.</l>
<l>Ch'el proeuva a vestiss lù tutt de coo a pee,</l>
<l>che se ghe andaran ben già i compri mì.</l>
<l>Sospettand de nagott el bon pattee,</l>
<l>el se vestiss de pret lì inscì in bottia:</l>
<l>quell ciappa el farioeu, e scappa via.</l></lg>
<lg>
<l>Lù adree, sanguo de mì, e el cor in strada,</l>
<l>criand inscì vestii tal e qual l'era:</l>
<l>Dai el Lader! Fermell! Tutt la brigada</l>
<l>di berichin, che in quell contorna gh'era,</l>
<l>Dai el matt, solten sù, e el mennen in cà</l>
<l>dove per gionta el fenn anch solassà.</l></lg>
</lg>
</div2>
<div2 type="poesia">
<head>2</head>
<head rend="sc">FEBRAR.</head>
<lg type="non-definito">
<lg>
<l>Ona scioretta tutta dada a l'ozzi</l>
<l>la voreva savè tutt i minuzzi,</l>
<l>se reussiven ben, o maa i negozzi</l>
<l>a Pompee, a Giovann, a Togn, a Luzzi;</l>
<l>cossa mangiava Caio, e cossa Tizzi,</l>
<l>con tutta la sequella di olter vizzi.</l></lg>
<lg>
<l>Insoma tutt el dì in la sova cà</l>
<l>noo se sentiva olter, che a cipì</l>
<l>on mondo de sposett, e a mormorà:</l>
<l>Salla quest...; salla quell...; salla quell lì;</l>
<l>guardee se se pò dà...; oh adess...; oibò;</l>
<l>l'è on scià, e là...; l'è on birbott, e el le par nò.</l></lg>
<lg>
<l>Se passava de lì quaj bigolott,</l>
<l>o quij di <emph>Guge fine</emph> de Paris,</l>
<l>je ciamava dessora in del complott:</l>
<l>e ruga chì, ruga lì, cossa ne dis,</l>
<l>cossa ghen par, dopò ona mezzorascia</l>
<l>no la comprava mai... mai ona strascia.</l></lg>
<lg>
<l>On dì mò vun de quij ch'è staa scotaa,</l>
<l>Corpo de mì, el diss, che ghi vuj schoeud</l>
<l>a sta sposetta i sò curiositaa:</l>
<l>e franch ghi scodaroo in d'on cert moeud,</l>
<l>che se dass via la robba per nient,</l>
<l>noo la me ciamarà mai pù de dent.</l></lg>
<lg>
<l>Ditt, e fatt el prepara di balett</l>
<l>tutt bei inargentaa; e poeù el va là</l>
<l>de sta Mader Priora di sabett</l>
<l>sbragiand, <emph>Balette per induvinà!</emph></l>
<l>Sentì a sbragià, cor a ciamall, l'è staa</l>
<l>insemma all'andà dent tutt l'istess fiaa.</l></lg>
<lg>
<l>Appenna l'è dessora, la ghe dis,</l>
<l>Coss'hin mò sti balett d'induvinà?</l>
<l>Lù el respond: Hin <emph>balette de Paris</emph>,</l>
<l>che s'induvina tutt domà a fregà</l>
<l>con dò, o trè de quist i man, o el mostacc;</l>
<l>se ne comanda, hin a bon prezzi affacc.</l></lg>
<lg>
<l>Anzi, a chi voeur provà specci dopò</l>
<l>a fam pagà, che l'abbia induvinaa.</l>
<l>Comè l'è inscì, la dis, là demen dò.</l>
<l>Ma usmand i man dopo avei ben fregaa,</l>
<l>Questa l'è m..., la repia, o catto;</l>
<l>lù scapand el respond: <emph>L'ha indovinato</emph>.</l></lg>
</lg>
</div2>
<div2 type="poesia">
<head>3</head>
<head rend="sc">MARZ.</head>
<lg type="non-definito">
<lg>
<l>On dì ona Dama cont on nas tant faa,</l>
<l>che'l pareva la cupola del Domm,</l>
<l>l'è andada in d'ona cà de nobiltaa,</l>
<l>accompagnada d'on smorfiett d'on omm.</l>
<l>On matt che 'l ved a comparì costee,</l>
<l>el dis: Quell nas mì noi vorevv dedree.</l></lg>
<lg>
<l>Van a mettes a post, e el sò moscon</l>
<l>inscambi el vens de quest comè on boffant</l>
<l>a pretend, e a vorè soddisfazion</l>
<l>per quell tratt incivil de petulant,</l>
<l>che l'eva faa alla sova inamorada,</l>
<l>e el ghe esebiva recusand la spada.</l></lg>
<lg>
<l>Ma lù franch el respond: Soo ch'hoo falaa,</l>
<l>mì sont nemis di rogn, ami la pas,</l>
<l>e per quest vuj che 'l sia soddisfaa:</l>
<l>hoo ditt chè noo vorevv dedree quell nas.</l>
<l>L'hoo ditt: ebben... coss'el voeur mai che faga.</l>
<l>Se lor hin malcontent, che me le daga.</l></lg>
</lg>
</div2>
<div2 type="sezione">
<head>4</head>
<p>Ecco i mee Sciori la Primavera. Consolevv o inamoraa che questa la ve darà manch fastidi a passeggià sù, e giò della cà di vost sgarzoritt, e per i straa pussee bei, e per l'aria pù dolza, e per el dì, che se noo l'è pù longh della nocc, l'è almanch compagn. Vicc consolevv, ch'avii passaa ona gran borasca; Avar, ch'avii fornii de destrugà legna; Rich generos, che podarii fà di compars de par voster; Bottiatt, che podarii lavorà con pù impegn. Piangii Lotiroeu perchè con pù se scurta la nocc se fà men sogn; per conseguenza on motivv men de giugà al lott.</p>
</div2>
<div2 type="poesia">
<head>5</head>
<head rend="sc">APRlL.</head>
<head rend="italic">El disingann di donn</head>
<lg type="non-definito">
<lg>
<l>Gioven innamoraa! Al dì d'incoeu</l>
<l>in d'on temp come quest illuminaa,</l>
<l>el v'ha on bosin de mangià in coo i fasoeu</l>
<l>col mostrass lù l'unech disinganaa.</l>
<l>Vun che di donn l'ha avuu men sperienza,</l>
<l>perchè come pitocch l'ha scusaa senza.</l></lg>
<lg>
<l>Disen, che Amor l'è orb: va ben, ma affeda</l>
<l>vun che creda d'ess sol el correspost,</l>
<l>che la gnocca el le giura, e poeù el le veda</l>
<l>cont on quaj Parisin semper ai cost</l>
<l>a soghignà... no la pò digh sta stria,</l>
<l>che se le fa, l'è per noo fass toeù via.</l></lg>
<lg>
<l>E pur sii tant bojoch che seguitee</l>
<l>a sospirà, e a lugià tra i giurament:</l>
<l>e chi sa, che in quell temp che sospiree...</l>
<l>Bocca tas: certi coss foeura di dent</l>
<l>noo stan tant ben, perchè m'han semper ditt,</l>
<l>che on bell tasè nessun l'ha lassaa scritt.</l></lg>
<lg>
<l>El vorè poeù pretend d'ess sol solett,</l>
<l>e de fà stà i moros tucc alla grella,</l>
<l>l'è quand la fan pù mei squas per dispett,</l>
<l>e ghe gionten la torta, e la padella;</l>
<l>comè on brugnon, che a on gatt l'è cors adree</l>
<l>per on maron, e 'l n'ha perduu on quartee.</l></lg>
<lg>
<l>Se voress dinn noo finirevv doman:</l>
<l>hin doppi tutt i donn comè i scigoll,</l>
<l>ma quij ch'hin ver bargniff in corp uman</l>
<l>hin quij simonn sott'acqua, e storta coll,</l>
<l>che per mostrà l'amor gh'han i maa a vid.</l>
<l>A proposit, sentii se vorii rid.</l></lg>
<lg>
<l>In del temp, che i villan schiscen el most</l>
<l>on gioven de quij cott l'è staa invidaa</l>
<l>a fà on disnà sul fà d'on faravost</l>
<l>dai soeu compagn, che l'han trovaa per straa:</l>
<l>dopo tre, o quatter scus l'ha accettaa i cart</l>
<l>con patt de andà alla gnocca a faghen part.</l></lg>
<lg>
<l>Lor credend, che 'l le fass per dì de nò,</l>
<l>a tutt i cunt l'han obbligaa a vegnì,</l>
<l>disend, che l'era ben on gran cojò,</l>
<l>se tutt i pett el gh'eva d'andà a dì;</l>
<l>e lì coi ciacer dolz, coi bei, coi brutt</l>
<l>l'han risolt a vegnì fasend el mutt.</l></lg>
<lg>
<l>Ridend, smorbiand in bona compagnia</l>
<l>van al loeugh del disnà vesin a Tur;</l>
<l>là tra el vin se renoeuva l'allegria,</l>
<l>e baland, e boffand prest prest vens scur.</l>
<l>Riven dopò a Milan, quell segond l'us,</l>
<l>el va a dì colla bella l'Angelus.</l></lg>
<lg>
<l>Noo desturbemmi intant, che fan del ben,</l>
<l>che 'l rest ve 'l cuntaroo el mes che ven.</l></lg>
</lg>
</div2>
<div2 type="poesia">
<head>1</head>
<head rend="sc">MAGG.</head>
<head rend="italic">Va innanz el rest</head>
<lg type="non-definito">
<lg>
<l>Appenna che 'l l'ha vist a comparì,</l>
<l>che smaniosa la gh'ha ditt: Bardassa,</l>
<l>l'hoo semper ditt, che te me voeù fà morì,</l>
<l>se speciavet on poo sera sull'assa;</l>
<l>l'è quest el tò piasé b... c...?</l>
<l>Dove set staa che inchoeu t'hoo mai veduu?</l></lg>
<lg>
<l>El bon novizzi el le credeva amor,</l>
<l>e a sti paroll con grondonent i oeucc</l>
<l>senza podè per el magon descor,</l>
<l>el ghe s'è traa denanz prest in genoeucc,</l>
<l>e el comenzava l'att de pentiment,</l>
<l>quand la dis: Eh! che ai ciacer noo foo a ment.</l></lg>
<lg>
<l>Sont staa a Tur, el repia, a on faravost,</l>
<l>che m'han strusaa per forza i mee compagn.</l>
<l>A on faravost, la dis. Vardee el fatt vost</l>
<l>a no inganamm, ve scarpi adoss i pagn;</l>
<l>poeù la repia: E donn ghe n'era?... Sì...</l>
<l>Quanti?... Tre... Tre, la dis, oh pover mì.</l></lg>
<lg>
<l>Tre donn... Tre donn... Tre donn gh'era! o birbon;</l>
<l>ajutt, che moeurj... Lì la se trà sui scagn,</l>
<l>l'alza gamb, l'alza brasc, e el toperon</l>
<l>coi trezz tutt desligaa el batt i pagn,</l>
<l>la fà della sova bocca on scaravasg,</l>
<l>la sbatt i dent sul fà di bott di rasg.</l></lg>
<lg>
<l>Lì cor gent a tegnilla, e lù stremii</l>
<l>el se scond pos a on uss a vedè el fin.</l>
<l>Daa a loeugh i convulsion subet l'ha ditt:</l>
<l>Dov'eel quel B... f..., quei berichin,</l>
<l>andov'eel quell cagnasc, quell traditor,</l>
<l>unega causa de sti mee dolor?</l></lg>
<lg>
<l>I medech, e zerusech, ch'even cors,</l>
<l>e quij, che la tegneven hin andaa:</l>
<l>no gh'era, che ona donna ai soeu risors</l>
<l>e appos a on uss la causa del gran maa</l>
<l>a vedè finalment come l'andass.</l>
<l>Stem a sentì, che quest l'è el pù bell pass.</l></lg>
<lg>
<l>Pazienza, la se volta alla donzella,</l>
<l>i convulsion hin segn de debbolezza,</l>
<l>boeugna mangià: va donch de mia sorella,</l>
<l>e digh, che su sto tond la te cavezza</l>
<l>on para, per el manch, de centenee</l>
<l>de quij lavò che la sa poeù lee.</l></lg>
<lg>
<l>Quell el guzzava i oeucc, quand tutt a on tratt</l>
<l>el ved a comparì on tondon de figh,</l>
<l>e sti donn a slargà tutt dò i sciavatt,</l>
<l>che 'l pareva, che i ganass fussen vessigh</l>
<l>e in d'on boff in sui tond ghe n'è staa pù</l>
<l>de noo podè giurà, che gh'hin staa sù.</l></lg>
<lg>
<l>Allora el vens de dent per on'arcova</l>
<l>el bravo giovenott, e poeù el gh'ha ditt:</l>
<l>Alter che i tre donn... L'è la sova lova</l>
<l>el motivv di convulsion. S'el sò petitt</l>
<l>l'avess goduu on sgrizz de pù de stima,</l>
<l>gh'avarevv sparmii el maa con daghi prima.</l></lg>
</lg>
</div2>
<div2 type="poesia">
<head>7</head>
<head rend="sc">GIUGN.</head>
<lg type="non-definito">
<lg>
<l>On pader ci gh'aveva duu fioeu,</l>
<l>ma tra quist ghe passava on gran desvari;</l>
<l>vun bravo che 'l se cunta al di d'inchoeu,</l>
<l>l'olter mezz matt, e cont el coo a l'ari</l>
<l>che dopo pensaa ai corp, l'unech sò impegn,</l>
<l>l'eva quell de vess ciall al maggior segn.</l></lg>
<lg>
<l>Quand el pader l'ha vist desperaa el cas,</l>
<l>e che con tutt i sforz el fava pesg,</l>
<l>l'ha daa a trà a quij, che l'even persuas</l>
<l>de mettel via de cà in d'on quaj colesg,</l>
<l>perchè coi schoeul, e coll'emulazion</l>
<l>nol se fass brav, ma almanch mezan tapon.</l></lg>
<lg>
<l>El le mett in colesg, poeù de lì a on agn,</l>
<l>sperand gran coss, el va a trovà stoo fioeu;</l>
<l>appenna là el le ved a slazà i pagn</l>
<l>in att de pissà in cort in su on pogioeu;</l>
<l>l'è restaa in mezz a quest anch soddisfaa</l>
<l>perchè appenna el l'ha vist, che l'è scapaa.</l></lg>
<lg>
<l>Quand poeù l'è vegnuu giò, el pà el gh'ha ditt:</l>
<l>Perchè te see scapaa quant m'et veduu</l>
<l>(credend, che 'l sò scapà el fuss staa on profitt);</l>
<l>inscambi el ghe respond: Perchè ho creduu,</l>
<l>che pissand, tutt a on tratt el me ciapass</l>
<l>per la rianna, e el me tirass abbass.</l></lg>
</lg>
</div2>
<div2 type="sezione">
<p>L'è chì l'Estaa, curt i nocc, longh i dì, cald de crepà, noo se pò stà in lecc, sù nanca, passeggià figurass! lavorà pesc, noo gh'è famm, se sent froll, e lasagnent comè la polt.</p>
<p>Oh! Dianzen malarbett gh'è nagott de bon?... ma per mì, che sont miserabil noo ghe troeuvi alter; se violter gh'el trovee, cuntee sù... Per mì v'hoo ditt el mè parer, se nol ve pias deel indree ch'el baratti.</p>
</div2>
<div2 type="poesia">
<head>9</head>
<head rend="sc">LUJ.</head>
<lg type="non-definito">
<lg>
<l>Gh'era ona voeulta... Oh adess! coss'eel stoo gh'era?</l>
<l>S'han mò semper i coss de comenzà</l>
<l>comè i panzanegh tutt'a ona manera?</l>
<l>L'è poeù vora alla fin anch de mudà,</l>
<l>e de quistass del credet de dottor</l>
<l>cont el spuà sentenz a tutt'i or.</l></lg>
<lg>
<l>El mond, sciori, l'è bell, perchè l'è vari.</l>
<l>Illari el pensa, el pensa anca Gregori,</l>
<l>e noo pensen compagn Gregori, e Illari</l>
<l>anca che sien tutt duu d'on parentori.</l>
<l>Cossa pensaran quij, che stan magara</l>
<l>lontan di mia milion de miara?</l></lg>
<lg>
<l>Eppur per quest l'è bell, per quest el pias,</l>
<l>perchè gh'è el defferent in tutt'i coss:</l>
<l>a quest ghe pias la guerra, a quell la pas,</l>
<l>quest el voeur lavorà, quell stà in reposs,</l>
<l>quell al comerzi el tend, quest alla cà;</l>
<l>tant che tucc on quaj coss cerchen de fà.</l></lg>
<lg>
<l>Istess, comè in di omen, l'è in di zittaa,</l>
<l>tucc quant hin regolaa cont i sò lesg,</l>
<l>eppur in tutt gh'è di diversitaa</l>
<l>per ess divers i coo, che gh'ha el manesg;</l>
<l>e poeù anch, che bujen in l'istess caldar,</l>
<l>tutt gh'han i soeu costum particolar.</l></lg>
<lg>
<l>Pontum. Vegnemm a nuun: in d'on cert sid</l>
<l>lontan de chì, vatel a cata quant,</l>
<l>gh'è l'uso, o almanch s'usava (a dì polid)</l>
<l>tra i olter zerimoni stravagant</l>
<l>de celebrà coi ball i sposalizzi</l>
<l>all'altar dell'Amor per fall propizzi.</l></lg>
<lg>
<l>In stoo temp compariva la sova Mamma</l>
<l>cont in man on regalett de paciatoria,</l>
<l>cont on seguet de scior, se l'era Damma,</l>
<l>che portaven di vicc tutta la storia</l>
<l>o in or, argent, o in ram segond l'intrada,</l>
<l>o anch de tila, o carta piciurada.</l></lg>
<lg>
<l>On dì ona veggia sorda, e miserabila,</l>
<l>maridand ona tosa, l'è comparsa</l>
<l>(de fagh on regall gross essend inabila)</l>
<l>denanz a Amor cont ona torta scarsa;</l>
<l>ma in quella che la ven con gravitaa,</l>
<l>l'ha lassaa scapà on vent impresonaa.</l></lg>
<lg>
<l>La sorda, che de nient la s'era accorta,</l>
<l>vedend a rid quij ch'han sentuu la botta,</l>
<l>l'ha creduu, che ridessen per la torta.</l>
<l>Quand la ghe dis... Gh'è de stupiss nagotta;</l>
<l>lor riden perchè hoo faa ona piccol cossa,</l>
<l>ma segond i mee forz l'è anca tropp grossa.</l></lg>
</lg>
</div2>
<div2 type="poesia">
<head>10</head>
<head rend="sc">AGOST.</head>
<lg type="non-definito">
<lg>
<l>On Pret, omm spaguresg, per la pagura</l>
<l>de vess rebaltaa in legn, l'ha stimaa ben</l>
<l>d'andà in barchett perfina alla sova Cura,</l>
<l>che se va soeuli comè on car de fen;</l>
<l>e el s'è imbarcaa cont ona sova sorella,</l>
<l>e quaj amis al Pont della Gabella.</l></lg>
<lg>
<l>L'era d'inverna, e quand l'è staa a mitaa</l>
<l>del sò viagg, vers l'ora del mezz dì</l>
<l>el s'è mostraa dojos, e conturbaa</l>
<l>perchè el sò cuu l'ha comenzaa a tossì</l>
<l>de moeud, che per noo mett quell scior al ciar</l>
<l>l'eva asquas per sporcass con l'ultem spar.</l></lg>
<lg>
<l>On amis ch'el le ved tutt in stremizzi,</l>
<l>el ghe dis: O Piovan cossa gh'avii?</l>
<l>v'han fors tolt a Milan el benefizzi?</l>
<l>ve sentii maa? v'han faa quaj coss? disii.</l>
<l>Lù el le tira da part, e el dis: Oibò,</l>
<l>gh'hoo voeuja de cagà, poss fala nò.</l></lg>
<lg>
<l>Lì el ghe cunta el motivv d'impediment.</l>
<l>El dà on'oggiada attorna el bon compagn,</l>
<l>poeù el dis: Te là on strival, caghegh pur dent,</l>
<l>che mì te faroo scur cont i mee pagn;</l>
<l>e ditt, e fatt el tira giò i colzon,</l>
<l>l'olter el fà denanz de bastion.</l></lg>
<lg>
<l>Riven al Port, e lì in del scaregà</l>
<l>on facchin mezz Monsciasch, mezz Venezian</l>
<l>el toeu sù quij strivai giust de portà,</l>
<l>dovè gh'avea cagaa quell bon Piovan.</l>
<l>Vun ch'el saveva el fatt, el s'è naccort,</l>
<l>che al facchin ghe pareven on pes mort,</l></lg>
<lg>
<l>e che dai facc, ch'el fava el ghe pareva</l>
<l>ben petitos de mettegh dent i man;</l>
<l>ma quest, che l'era lì dove le voreva,</l>
<l>el ghe fa anem, e el dis: O Venezian,</l>
<l>là robba pur, ch'hin tutt calzett de seda,</l>
<l>te faroo scur, perché nessun te veda.</l></lg>
<lg>
<l>El facchin, ch'el se ved a fà coragg,</l>
<l>per noo perd temp el mett senza respond</l>
<l>denter i sciamp de slanz per dagh el sagg:</l>
<l>ma quand l'ha sentuu el spess in vers el fond,</l>
<l>el sclamè cont i man pien de mostaerda:</l>
<l rend="italic">No i xe calze de sea... guanti de merda.</l></lg>
</lg>
</div2>
<div2 type="poesia">
<head>11</head>
<head rend="sc">SETTEMBER.</head>
<lg type="non-definito">
<lg>
<l>On Cavalier mezz matt el pretendeva,</l>
<l>che on pittor el gh'avess de pitturà</l>
<l>la prospettiva d'on giardin, ch'el gh'eva</l>
<l>in moeud, che 'l coo di omm, e i scimm di cà</l>
<l>vanzassen senza appocc sù della riva</l>
<l>del murajon della prospettiva.</l></lg>
<lg>
<l>On pittor d'on cervell tant come el sò,</l>
<l>de faghela a bon patt el s'è esebii;</l>
<l>e lì el gh'ha faa on gigant tutt scrusciaa giò,</l>
<l>ch'el cagava de gust su on praa fiorii,</l>
<l>che col coo el toccava giust la raja,</l>
<l>nient de pù, nient de manch della muraja.</l></lg>
<lg>
<l>El ven stoo Cavalier pien de petitt</l>
<l>de vedè stoo miracol de vertù,</l>
<l>ma dopo vell guardaa: Cazzo! el gh'ha ditt,</l>
<l>quell nol s'insogna nanch de vanzà in sù.</l>
<l>Pian el mè Scior, el respond, s'el spettarà,</l>
<l>subet dopo cagaa, el se alzarà.</l></lg>
</lg>
</div2>
<div2 type="sezione">
<head>12</head>
<p>Oh adess mò sem al bon, sem all'Autun, sem alla vendembia; o che temp allegher! Cioch de chì, cioch de lì, cavagn, navasc d'uga, che va a voeulta; Villan, che balla in di tin; Facc impiastraa de most; Sciori in campagna, che spenden de pù de l'intrada per stà allegher. Oh che aria bona per tucc, che l'è questa. Alto foeura fioeui a pacià uga; alto fattor a slargà la sciavatta, che l'è vun di mei temp per ingrassass; alto Cavalieri, e Damm in campagna, alto debett: adulator, cavalieri del dent adree; fioeui pacee, pacee intant che l'è averta la vigna de Papa Giuli, ma tegnii a ment, che vegnarà prest la stagion, che sta vigna noo la gh'avarà ona frasca verda per tanti piant che la gh'abbia.</p>
</div2>
<div2 type="poesia">
<head>13</head>
<head rend="sc">OTTOBER.</head>
<lg type="non-definito">
<lg>
<l>I Turch per i sò Ges gh'han tant respett,</l>
<l>che l'è delitt de mort a fà frecass;</l>
<l>penna la vitta a lassà cor on pett,</l>
<l>o tossì, o sbagià in fall, ossia per spass,</l>
<l>a riserva de quand el cap barbotta,</l>
<l>che dan sù tucc, no se pò fà nagotta.</l></lg>
<lg>
<l>On dì on Milanes bon cristian,</l>
<l>ma curios come el dolor de venter</l>
<l>(che già s'intend con dì <emph>l'è de Milan</emph>),</l>
<l>l'ha vorsuu in la moschea andà dedenter</l>
<l>per vedè i straniezz della sova lesg,</l>
<l>ma soghignand gh'è scapaa dò scoresg.</l></lg>
<lg>
<l>A sta vos al sò cap, che l'era vecc,</l>
<l>gh'è borlaa giò i oggiaa per el stremizzi;</l>
<l>e i Guardi Turch subet l'han miss a tecc,</l>
<l>che l'even da menà nel Santo Offizzi,</l>
<l>come contraventor, come striaa,</l>
<l>perchè al sò Pret gh'era cascaa i oggiaa.</l></lg>
<lg>
<l>Finii tutt i fonzion, sulla gran Piazza</l>
<l>se prepara on palon ben guzz, e fort,</l>
<l>e l'è on palon avolt almanch vott brazza,</l>
<l>perchè la sia pù infamma la sova mort.</l>
<l>Finii el preparament l'era già vora,</l>
<l>che Master Peder le ruzzass dessora.</l></lg>
<lg>
<l>Quand la premura de salvà el bottasc</l>
<l>la gh'ha mò sugerii de parlà inscì:</l>
<l>O Turch? flemma... dee foeugh al vost niasc,</l>
<l>se me impalee de prima de sentì:</l>
<l>flemma che 'l mè delitt l'è in vost favor.</l>
<l>Lì tasenn tucc, e lù repiè a descor.</l></lg>
<lg>
<l>L'eva quindes almanch, o trenta dì,</l>
<l>che seva in lecc, senza podè svojamm,</l>
<l>hoo faa tre milla vod: ma intanta mì</l>
<l>noo vedeva solievv al mè carcamm.</l>
<l>Appenna sont vegnuu da Maomett,</l>
<l>che 'l m'ha impienii i calzon con quij duu pett.</l></lg>
<lg>
<l>Evviva Maomett, tucc solten sù,</l>
<l>giò quell pal, giò quell pal; degh di danee,</l>
<l>perchè el poda stà ben fin che 'l vivv lù</l>
<l>coi sò fioeu, e colla sova miee;</l>
<l>e in quell moment s'ordenna ona fonzion,</l>
<l>dovè per stendard s'ha da portà i colzon.</l></lg>
</lg>
</div2>
<div2 type="poesia">
<head>14</head>
<head rend="sc">NOVEMBER.</head>
<lg type="non-definito">
<lg>
<l>L'è on gran chè in stoo mondasc, se gh'è quaj coss,</l>
<l>che nol dà in genni, al par che per dispett</l>
<l>in pù part di occasion el ne borla adoss,</l>
<l>che 'l ne staga a curà cont el forchett,</l>
<l>istess de quand se gh'ha ona piaga a on dit,</l>
<l>che ghe se tocca dent in tutt i sit.</l></lg>
<lg>
<l>Sentii stoo fatt, o Sciori, e giudichee,</l>
<l>se noo l'è vera quell ch'hoo ditt dessora.</l>
<l>A ona miee d'on tenciô, giust l'ann indree,</l>
<l>vuna de mezza etaa, e puttost sciora,</l>
<l>gh'è entraa i scrupol in coo d'ona manera,</l>
<l>che 'l pareva impossibil a vess vera.</l></lg>
<lg>
<l>Dopo tanti remedi, che s'è usaa</l>
<l>per toeugh foeura del coo sti opinion,</l>
<l>el medegh alla fin el gh'ha ordenaa</l>
<l>de stà in bagn tutti i dì duu, o trii quart bon.</l>
<l>Ma i maa s'hin de mazzucch, s'ha pari a dì,</l>
<l>s'ha pari a fà, che noo se pon guarì.</l></lg>
<lg>
<l>Ma al tandemm d'eseguì sta gran rizetta,</l>
<l>noo la se dava pas, che a tutt i stee</l>
<l>le credeva on peccaa, che criass vendetta</l>
<l>quell de vedess lì biotta anch deperlee.</l>
<l>Ma alla fin cont di bon suggeriment,</l>
<l>anch stoo peccaa ghe l'han tolt foeu de ment.</l></lg>
<lg>
<l>Pur con tutt quest, gelosa fin di mur,</l>
<l>la correva a sarà fenestra, e uss</l>
<l>stoppand con della borra i filidur,</l>
<l>perchè nanch on fil d'aria no ghe fuss,</l>
<l>per pagura, che anch quell le rinfacciass</l>
<l>d'avella vista tal, e qual se nass.</l></lg>
<lg>
<l>On dì gh'era impedii tant la bottia,</l>
<l>che per disimpegnala s'è dovuu</l>
<l>ciappà on seggion de slanz, e portall via</l>
<l>in d'on loeugh foeu di pee de no ess veduu,</l>
<l>e per ess on loeugh franch in cas d'on dagn,</l>
<l>te l'han pondaa in del camarin di bagn.</l></lg>
<lg>
<l>L'era tenciura negra; e la miee,</l>
<l>senza savè nagott, la va in la stanza</l>
<l>coi oeucc modest, che guarden domà i pee,</l>
<l>e dopo vè faa tutt segond l'usanza,</l>
<l>credend d'andà in di bagn, sta creatura,</l>
<l>inscambi la s'è missa in la tenciura.</l></lg>
<lg>
<l>I vapor, che s'è alzaa nel rugà in fond,</l>
<l>l'han offesa de moeud da dass de butt</l>
<l>(puttost che andà in silenzi all'olter mond)</l>
<l>a sbragià a forta vos: Ajutt, ajutt.</l>
<l>Lì coren i garzon, e in d'on moment</l>
<l>rompen la saradura, e van de dent.</l></lg>
<lg>
<l>De slanz la troeuven foeura del seggion</l>
<l>bella, e negra denanz a sò marì,</l>
<l>che in mezz a sto gran cas de compassion</l>
<l>el rideva anca lù, pensand che inscì,</l>
<l>quella, che nanch on did voreva mostrà,</l>
<l>l'ha dovuu stà lì biotta a fass lavà.</l></lg>
</lg>
</div2>
<div2 type="poesia">
<head>15</head>
<head rend="sc">DESEMBER.</head>
<lg type="non-definito">
<lg>
<l>El va on dì d'on barbee on omm buffon</l>
<l>per fass desfà la barba, e al prim entrà</l>
<l>el ved on giovenott in d'on canton,</l>
<l>che plazid plazid l'eva adree a pissà.</l>
<l>El resta; poeù el ghe dis: Ooi cossa fee?</l>
<l>E quell respond: Doman femm Sant Michee.</l></lg>
<lg>
<l>Allora pront el tira giò i sò bragh</l>
<l>e el se mett a cagà in la bottia.</l>
<l>Vens el padron rabiaa pesc, che né on dragh</l>
<l>per casciall foeu di pee; ma lù el repia:</l>
<l>Violter spazzand doman podii pissà,</l>
<l>mì mò che spazzi adess poss ben cagà.</l></lg>
</lg>
</div2>
<div2 type="sezione">
<head>16</head>
<p>Magher magher, e longh comè la famm, coi cavii bianch, e colla barba grisa, involtiaa in d'ona coverta de lanna el ven a poch a poch quell vecc moff, e increspaa, che ghe disen l'Inverna. Alto bon foeugh, e bon pagn i mee Sciori. Vedii quella faccia sbiavada sul fà di parpoeur, che ghe dà el brazz alla dritta? quella l'è la nebbia sova fioeura; vedii quell che ghe stà alla sinistra, che 'l va come s'el scarligass, quell l'è el giazz, anch lù sò fioeu primogenit; e quij dò là dedree bianch bianch comè el lacc, che van sù, e giò di montonscitt, come se scocassen, quij hin la nevv, e la brina sò parent prossim. Ghe sem: pazienza, quaj coss porten anch lor, a chi guadagn, a chi perdita, a chi disturb, a chi piasè; e a quaighedun, se olter no occor, anch'el carlee: e se noo me porten st'ultem, a revedes on olter ann.</p>
</div2>
<div2 type="poesia">
<head>17</head>
<lg type="non-definito">
<lg>
<l>Dopo fenii i mee facc de Lavandin</l>
<l>dormiva su ona banca on dì tutt stracch:</l>
<l>ona man la me fava de cossin,</l>
<l>l'oltra voltada in sù a speccià i saracch.</l></lg>
<lg>
<l>On Servitor pien fina al coll de vin</l>
<l>nol m'ha gnanca veduu per dianna bacch,</l>
<l>che 'l te me petta in man, sto berichin,</l>
<l>on stronz propi fumant, e masiacch.</l></lg>
<lg>
<l>Despoeu de sott al nas cont on penacc</l>
<l>el me fava i galitt: mì per gratà,</l>
<l>tonfeta là, me sont smerdaa el mostacc.</l></lg>
<lg>
<l>Dopo poeù tra de mì in del strologà</l>
<l>su sta burla, hoo trovaa, che in fin di facc</l>
<l>m'è suzeduu l'istess a taccojnà.</l></lg>
<lg>
<l>La purisna de fà</l>
<l>quaj coss de bon, l'ha faa gratà in la sacca;</l>
<l>hoo grataa, e sont chì tutt sporch de cacca.</l>
</lg>
</lg>
</div2>
</div1>
</body>
</text>
</TEI.2>
