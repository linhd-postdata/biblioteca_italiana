<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Viaggio di Parnaso</title>
      <author>Giulio Cesare Cortese</author>
    </titleStmt>
    <extent>241 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000958</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere poetiche</title>
        <author>Cortese, Giulio Cesare</author>
        <editor id="ed">Malato, Enrico</editor>
        <publisher>Edizioni dell'Ateneo</publisher>
        <pubPlace>Roma</pubPlace>
        <date>1967</date>
        <note>2 v.</note>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>851.3 - POESIA ITALIANA. 1492-1542</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>2004-07-05T00:00:00.000+02:00</date>
      <respStmt>
        <name>Laura Sarzi Braga</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-07-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1>
<head>VIAGGIO DI PARNASO. POEMA</head>
<div2>

<head>LO POETA A LI LEIETURE</head>

<p>Non possibele che quarche travo rutto non strida, e che quarche strenga rotta non se metta 'n dozzana, decenno da quanno niccà le povere Muse so' deventate de lo Lavinaro; da quanno niccà la fontana de Puorto è Ippocrene e Capo de Monte Aonio. A chiste nce vorria pe 'nnante pasto na trippa de sette sàpate a li morfiente, e po' vorria che me dechiarassero a quale casale nascettero le nove sore d'Apollo: se chillo me dirrà ca 'n Grezia, e portarrà pe testemmonio chillo cecato che cantaie de Chilleto e d'Alessa, io le dirraggio po' (se vale pe testemmonio l'autoretate de chillo che spremmette quanto aveva 'n cuorpo 'ncoppa lo fonnamiento de Romma) ca le Muse so' latine. Ma vèccote ca trasarria pe tierzo quarche Provenzale, e se nce farria fare tanto d'uocchie a mantenere ca so' de lo paiese suio, e nce farria 'nzammenare Gogliermo Ventadorno, Arnaudo Daniello, e cient'autre; sautarria po' de brocca no Sciorentino, e ne vorria vedere quanto n'è, proffedianno ca so' toscane, e ghiurarria[no] a quatto mane Dante e lo Petrarca, co n'autra mmorra de lo paiese; né nce perdarriano la coppola a la folla li spagnuole, ca se farriano la iostizia co le mano lloro, e porriano dicere ca le Muse so' Spagnole, e pe prova 'nzammenarriano lo nnemmico lloro Bembo, che chiammaie le Muse co lo titolo de “donne” quanno dicette: «<quote rend="italic">Donne ch'avete in man l'alto governo del colle di Parnaso</quote>»: essenno cosa chiara ca &lt;no'&gt; schitto &lt;'n&gt; chesta nazione se 'nora&lt;no&gt; co sto titolo de “donne”, otra che fortefecarriano la causa lloro co l'autoretate de lo Conte Salina, de Lope de Vega, de l'Arziglia, de Garzilasso, de Voscano, e d'autre; ma lo Franzese non monnarria nespola, ca sùbbeto vorria commattere a steccato, volenno provare ca so' galle, o pe dicere meglio galline, e ca 'ncoppa li munte Pereneie covano l'ova de li conciette poeteche, e mostrarria perzò ciento testemmonie de lo Rosa, de lo Birtas, e d'autre, e sicche de singolo. Perzò è chiafèo chillo che bòle che siano necessariamente de chesta e de chella terra: ca se buono buono conziderammo, le Muse so' ghiommente d'alloghiero, ed ognuno se ne pò servire pe quarche viaggio, paganno perrò l'alloghiero de tiempo perduto e de góveta rotte, e le poverelle so' portate de carrera mo 'n Grezia, mo a Sciorenza mo a Spagna, mo a Franza, e mo a Panecuocolo, e spisso pe lo troppo correre a scapizzacuollo fanno de chelle 'ntroppecate che se lèieno ne le gazzette de li Poete. Che mmaraveglia èie addonca ca io puro a lo cerriglio de Febo m'aggio allogato una de cheste ghiolle, e aggio curzo pe fi' a mo cinco poste? Che le manca a Napole che non pozza isso perzì stirarese la cauza, e dicere ca le Muse so' nasciute 'nzino ad isso? E che sia lo vero, corrano puro quanto se voglia ste fegliole dallo Gance a lo Nilo, e da li Nasamune 'n culo a lo munno, ca sempe so' de buono retuorno a le belle foglia torzute de sto paiese, ch'è la vera casa lloro, pocca non c'è taverna che non aggia lo lauro, non c'è solachianiello o potecaro che non aggia la cétola, non c'è poteca de tentore che non aggia la fontana, non c'è cecato che non canta vierze, e le faccia 'nore. Perzò se ne pò tornare co na mano 'nnante e n'autra dereto sto mala lengua, et appilare ca n'esce feccia, pocca accossì è de laude mmerdevole lo scrivere d'una lengua commo de n'autra; e puro che lo Poeta saglia a trionfare 'ncoppa l'astreco de la Grolia, ped avere la giorlanna, poco 'mporta ca nce va co levrèra gialla o verdevaie. Leìte addonca sto chilleto che m'è scappato da le brache, addoratelo e gostatelo, fi' che la Musa mia torne da Smirna e da Mantova, dov'è ghiuta ad arrecogliere conciette, pe farene n'autra composta co l'acito de grieco de Napole, e m'arrecommanno.</p>
</div2>
</div1>
</front>
<body>
<div1>
<div2>
<head>CANTO PRIMMO</head>

<lg type="ottava">
<head>1</head>
<l>Io canto la montagna de Parnaso</l>
<l>E li fuonte e ciardine c'have a lato,</l>
<l>E a che mandrullo chi nce saglie a caso</l>
<l>Pe decreto de Febo è 'ncaforchiato.</l>
<l>Musa, è la quinta vota che de naso</l>
<l>Io dongo a st'acqua, mo che so' assetato!</l>
<l>Se vuoie crescere tu quanto te devo,</l>
<l>Famme na grazia, sisca mentre vevo.</l></lg>
<lg type="ottava">
<head>2</head>
<l>E tu che saglie e scinne a boglia toia</l>
<l>Da llà 'ncoppa, e non haie chi te lo beta,</l>
<l>Segno' D&lt;on&gt; Dieco, e nne la grazia soia</l>
<l>Te tene lo gran Re d'ogne Poeta,</l>
<l>O de le Muse cuccopinto e gioia,</l>
<l>Ausoléia dall'<emph>a</emph> pe fi' a la <emph>nzeta</emph>,</l>
<l>Ca si me vene netta, n'autro iuorno</l>
<l>Lo nomme tuo lavoro a meglio tuorno.</l></lg>
<lg type="ottava">
<head>3</head>
<l>Avea già co lo tiempo e co la sciorte</l>
<l>Iocato li meglio anne de la vita,</l>
<l>E perzo fi' a li fielece e le sporte</l>
<l>Senza vencere maie nulla partita,</l>
<l>Tristo dinto e peo fore de la corte,</l>
<l>Ca pe tutto è bertù vrenna o redita;</l>
<l>A l'ùtemo no cricco desperato</l>
<l>Me disse: muta luoco e muta stato.</l></lg>
<lg type="ottava">
<head>4</head>
<l>Dove iarraggio, 'n Franza o a Lommardia?</l>
<l>Nigro me, ca pe tutto nc'è travaglio!</l>
<l>Povera e nuda vaie, Filosofia!</l>
<l>Dovonca arrive non t'è dato n'aglio,</l>
<l>Chi la vertù canosce non ha cria!</l>
<l>Con chi pò dare aiuto non c'è taglio:</l>
<l>Pe tutto la Fortuna te trabocca,</l>
<l>E maie non àscie chi te sputa 'mmocca!</l></lg>
<lg type="ottava">
<head>5</head>
<l>Cossì dicenno, vénneme 'n crapiccio</l>
<l>De ire dove Febo è gran Signore,</l>
<l>E sta a la serpentina co lo miccio</l>
<l>Pe fare bene a ogn'ommo de valore;</l>
<l>E quanto bello na matina alliccio,</l>
<l>Napole mio lassanno, e pe faore</l>
<l>De Febo stisso, assaie lieto e felice</l>
<l>'N quinnece mise sto vïaggio fice.</l></lg>
<lg type="ottava">
<head>6</head>
<l>'N miezo a lo munno (e dica chi le piace</l>
<l>Ca 'm–Beozia o a Gragnano sta 'Lecona)</l>
<l>Senza autro a tuorno na montagna stace,</l>
<l>Dove non pò saglire ogne perzona;</l>
<l>'N chesta né caudo maie né friddo face,</l>
<l>'N chesta maie non chiovélleca né tròna,</l>
<l>Ma sempe è maggio, e perzò sempe siente</l>
<l>Arraglie de felice e de contiente.</l></lg>
<lg type="ottava">
<head>7</head>
<l>'Ncoppa a la cimma soia è no palazzo,</l>
<l>O bene mio, che maiestria de spanto!</l>
<l>Dove le Muse e Febo co sollazzo</l>
<l>Ad ogne tiempo stanno 'n riso e 'n canto.</l>
<l>Non è opera già de quatto a mazzo!</l>
<l>De le fràveche tutte porta vanto</l>
<l>Che foro fatte a forza de tornise</l>
<l>A tiempo de Romane o de Franzise.</l></lg>
<lg type="ottava">
<head>8</head>
<l>Tutto de preta pommece e mautune</l>
<l>E fatto, a la zemina lavorato,</l>
<l>A quatto cante, a quatto torrïune,</l>
<l>Che pare no castiello spiccecato.</l>
<l>Saglie a la porta pe tre scalantrune</l>
<l>E truove na cocina a primmo 'ntrato,</l>
<l>Dove chi arriva friddo e s'ascia stracco</l>
<l>Se pò scarfare e 'nchìrese lo sacco:</l></lg>
<lg type="ottava">
<head>9</head>
<l>Perché, tra l'autre cose degne e belle</l>
<l>Che Febo ha 'n uso, primmo che poeta</l>
<l>Le parle, vò che s'énchia le bodelle,</l>
<l>Ca non s'accorda Museca e Dïeta.</l>
<l>O stile de 'nnauzàrese a le stelle!</l>
<l>O che piatosa deïtà descreta!</l>
<l>All'autre parte canta puro e berna,</l>
<l>Ca allanche se no' spienne a na taverna.</l></lg>
<lg type="ottava">
<head>10</head>
<l>Passata sta cocina àscie na sala,</l>
<l>Dinto na stalla, accanto a na despenza;</l>
<l>Da llà pe no recuoncolo se cala</l>
<l>A no soppigno, fatto p'azzellenza;</l>
<l>Ecco, a na gallaria vaie pe na scala,</l>
<l>(Perdòneme lo Duca de Sciorenza!)</l>
<l>Ca chesta a pede chiuppo passa chella,</l>
<l>C'ha tanto nomme che sia ricca e bella.</l></lg>
<lg type="ottava">
<head>11</head>
<l>Statoe, non dico niente: [si] &lt;fi'&gt; pitture</l>
<l>A desfazio de Fidia e Tizïano;</l>
<l>Libre a bizzeffa, a fascio le scritture,</l>
<l>Quale stampate e quale fatte a mano;</l>
<l>Le perne e gioie a tómmola, e mesure</l>
<l>Che no' lo pò contare 'nciegno umano:</l>
<l>Lo sanno chille a chi fece Minerva</l>
<l>Lo vagno d'uoglio e la sepposta d'erva.</l></lg>
<lg type="ottava">
<head>12</head>
<l>Lloco sta Febo, et ha le sore a lato,</l>
<l>Ch'ognuna tene 'mmano no stromiento;</l>
<l>Da na gran corte stace 'ntornïato</l>
<l>D'uommene vertoluse a ciento a ciento.</l>
<l>Io, dapo' che llà 'ncoppa fui arrivato,</l>
<l>Traso la porta, ch'è d'oro e d'argiento,</l>
<l>E 'mmiezo a doie colonne veo no mutto:</l>
<l rend="italic">«Chi trase aseno miezo, n'esce tutto».</l></lg>
<lg type="ottava">
<head>13</head>
<l>Passo cchiù 'nnanze, e tanto giro 'ntuorno</l>
<l>C'arrivo dove Febo stea seduto,</l>
<l>E a lo prenzipio aviette tanto scuorno</l>
<l>Che pe spanto e stopore restaie muto;</l>
<l>Po' m'addenocchio, e dìcole: «Buon iuorno».</l>
<l>Isso m'abbraccia e dice: «Benmenuto!</l>
<l>Io saccio perché biene e de che haie voglia:</l>
<l>Frate, haie trovato propio carne e foglia!»</l></lg>
<lg type="ottava">
<head>14</head>
<l>Io lo rengrazio, et isso lebrecaie:</l>
<l>«Io voglio che te iove sto vïaggio,</l>
<l>E azzò de me te laude sempe maie</l>
<l>Ecco, t'abbraccio, e azzèttote pe paggio.</l>
<l>Va' t'arreposa, mo; sta sera o craie</l>
<l>Voglio c'agge no buono veveraggio».</l>
<l>Che core pienze che faciette, tanno,</l>
<l>Se be' ogne punto me pareva n'anno?</l></lg>
<lg type="ottava">
<head>15</head>
<l>La sera aspetto, commo tavernaro</l>
<l>Ch'aspetta lo percaccio, e po' non vene.</l>
<l>Ecco, lo Sole se 'ncaforchia a maro,</l>
<l>Foienno pe li dèbete che tene;</l>
<l>Ecco, lo preggia l'Arba, e lustro e chiaro</l>
<l>Se mostra: io conto l'ore. O Dio, che pene!</l>
<l>Quanno Febo me chiamma, e bò che trasa</l>
<l>A no bello ciardino de sta casa.</l></lg>
<lg type="ottava">
<head>16</head>
<l>Llà tu vide na rosa moscarella</l>
<l>Che 'mmiezo nc'è nasciuto no cetrulo,</l>
<l>Llà bide c'a na fico troianella</l>
<l>Nce sponta a corneciello lo fasulo:</l>
<l>Vide da na lattuca mortarella</l>
<l>'Scire la falanghina de Pezzulo,</l>
<l>E da no milo sciuoccolo o amarena</l>
<l>Pezze de caso cchiù ca n'è l'arena.</l></lg>
<lg type="ottava">
<head>17</head>
<l>Spallère ha de cocozze e molegnane,</l>
<l>Prègole de cetrola e de cepolle,</l>
<l>Quatre de mercolella e maiorane,</l>
<l>Conzierte de vorracce e fogliamolle,</l>
<l>Pe mmiezo no gran frùscio de fontane</l>
<l>Che d'ogne banna l'acqua scorre e bolle;</l>
<l>Una, tra l'autre, nc'è de forza granne,</l>
<l>Che pe tre mascarune l'acqua spanne.</l></lg>
<lg type="ottava">
<head>18</head>
<l>De tutte tre me fece abbeverare,</l>
<l>Azzò de tre manere io me potesse</l>
<l>A la quintana correre, e provare</l>
<l>Co tutte li poete e poetesse:</l>
<l>O acque spotestate, o acque rare,</l>
<l>Acque de gran vertù (chi lo credesse?)</l>
<l>Che sùbbeto stampato novamente</l>
<l>Fuie no poeta lubreco azzellente!</l></lg>
<lg type="ottava">
<head>19</head>
<l>Eccote ciento, mo, Griece e Latine,</l>
<l>Ciento Cecilïane e Provenzale,</l>
<l>Vecco ciento masàute Sciorentine</l>
<l>Che càuzano ad Apollo li stivale;</l>
<l>'Mbrosolïaro cchiù de tre matine,</l>
<l>Ca sta grazia c'aviette àppero a male,</l>
<l>Decenno: che tra lloro entre 'n dozzana</l>
<l>N'ommo de Puorto, è cosa troppo strana.</l></lg>
<lg type="ottava">
<head>20</head>
<l>Ma de chesso se corzero lo Tasso,</l>
<l>Lo Cariceo, lo Rota e lo Tansillo,</l>
<l>E Sannazaro fece gran fracasso,</l>
<l>Ch'a fare a punia nce mancaie tantillo;</l>
<l>Io co sta spalla sùbbeto me lasso</l>
<l>E dico: «Eilà, se be' so' peccerillo</l>
<l>Aggio armo de no granne, e pe natura</l>
<l>Maie de nullo valente appe paura.</l></lg>
<lg type="ottava">
<head>21</head>
<l>«Co lecienzia d'Apollo a sto paiese</l>
<l>Pò vevere chi vòle allegramente,</l>
<l>O Spagnuolo, o Todisco, o sia Franzese,</l>
<l>Vasta che sia de miereto e balente;</l>
<l>Ca lo sommiero ch'a fare se mese</l>
<l>Chest'acqua, de vertù tant'azzellente,</l>
<l>Pe tutte voze fare la fontana,</l>
<l>No' schitto pe la Grezia e pe Toscana.</l></lg>
<lg type="ottava">
<head>22</head>
<l>«Le Muse vanno dove so' chiammate,</l>
<l>Ca no' stanno co buie co lo strommiento,</l>
<l>E quanta vote a me se so' 'nzeccate</l>
<l>Cose hanno fatto lustre comm'argiento;</l>
<l>Le parole de Napole 'mpastate</l>
<l>Non songo, frate mio, d'oro pommiento,</l>
<l>Ma de zuccaro e mèle: e Famma vola</l>
<l>Se fanno a tutte lengue cannavòla.</l></lg>
<lg type="ottava">
<head>23</head>
<l>«Ma, ca non fosse niente quanto dico,</l>
<l>Mentre che Apollo no' l'have pe male</l>
<l>Ed have gusto, e sta buono co mmico,</l>
<l>Perché facite vuie de lo fiscale?</l>
<l>Co le chellete vostre io non me 'ntrico,</l>
<l>Né nce aggio che spartire manco sale:</l>
<l>Io scrivo commo parlo, e la fortuna</l>
<l>Pò portare a me puro fi' a la luna.</l></lg>
<lg type="ottava">
<head>24</head>
<l>«Siano tutte li vuostre e <emph>quinci</emph> e <emph>unquanco</emph></l>
<l>E l'<emph>Ostro</emph> e l'<emph>Astro</emph> e <emph>cotillo</emph> e <emph>cotella</emph>,</l>
<l>Ch'io pe me, tanto, non ne voglio manco,</l>
<l>De tant'isce bellezze, na stizzella.</l>
<l>Tanta patacche avesse ad ogne Banco</l>
<l>Quanta aggio vuce a Napole mia bella:</l>
<l>Vuce chiantute de la maglia vecchia,</l>
<l>C'hanno gran forza, ed énchieno l'aurecchia».</l></lg>
<lg type="ottava">
<head>25</head>
<l>Responnere voleva no Toscano,</l>
<l>Ma lo Bernia, che steva llà becino,</l>
<l>'Nmocca le mese sùbbeto la mano</l>
<l>E disse: «Egli ha raggion quest'uomiccino!»</l>
<l>Appriesso se ne venne chiano chiano</l>
<l>Cesare Caporale, Perogino,</l>
<l>E me tiraie, dicenno: «Mazzafranca</l>
<l>Da ccà e da llà, se no ve rompo n'anca!</l></lg>
<lg type="ottava">
<head>26</head>
<l>«Quanta remmure! Quanta 'nfettamiente!</l>
<l>Sbattano lloro; viene tu co mmico,</l>
<l>Ca le parole toie songo strommiento,</l>
<l>Ed io te voglio sempe ped ammico.</l>
<l>Trase dove è la Famma, aggie l'attiento,</l>
<l>E trase o pe la chiazza o pe lo vico,</l>
<l>Ca poco 'mporta, o se nce vaie vestuto</l>
<l>De panno de Gragnano o de velluto».</l></lg>
<lg type="ottava">
<head>27</head>
<l>Mentre accossì dicea lo Caporale</l>
<l>Arrivaie a lo Fonte Pegaseo</l>
<l>Dove se stea lavanno li pedale</l>
<l>Chillo che addefecaie lo Coliseo,</l>
<l>Mentre cantanno cierto matrecale</l>
<l>Steva Anfïone co lo tracio Arfeo,</l>
<l>Aspettanno che l'aseno poeta,</l>
<l>Comm'avea ditto, cacasse moneta.</l></lg>
<lg type="ottava">
<head>28</head>
<l>Le Muse 'ntuorno 'ntuorno aveano stise</l>
<l>Li mantesine pe se le pigliare,</l>
<l>Ca le Muse perzì vonno tornise</l>
<l>Quanno da vero vòleno cantare;</l>
<l>Io pe chesto vedere llà me mise</l>
<l>Ma 'n cagno de moneta ecco spilare</l>
<l>Quatto poemma veo de sicco 'n sicco,</l>
<l>La <title>Vaiasseide, Ciullo, Rosa</title> e <title>Micco</title>.</l></lg>
<lg type="ottava">
<head>29</head>
<l>Ma chelle e l'autre che boleano agresta,</l>
<l>Avenno viste ca no' nc'era taglio,</l>
<l>Se sosèro e scacaro chella festa</l>
<l>E de lo canto scompèro lo staglio;</l>
<l>E me vennèro a me pe na menesta</l>
<l>Li quatto libre vierde commo n'aglio,</l>
<l>Che serveno pe fede de Notaro</l>
<l>Ca le Muse co mmico prattecaro.</l></lg>
<lg type="ottava">
<head>30</head>
<l>Io stoppafatto de vedere chello</l>
<l>C'avea veduto, disse: «O Caporale,</l>
<l>Non me fare vota' lo cellevriello:</l>
<l>Di', commo fa ste cose st'animale?</l>
<l>E dimme s'è cavallo o s'èie auciello,</l>
<l>Pocca ha le 'scelle, che buie chiammat'<emph>ale</emph>».</l>
<l>«E no ciuccio, disse isso, e fa ste prove</l>
<l>Pe preveleggio che le deze Giove:</l></lg>
<lg type="ottava">
<head>31</head>
<l>«Quanno chille Giagante caparrune,</l>
<l>Uommene gruosse, de la maglia antica,</l>
<l>Pe fare co li Deie a secozzune</l>
<l>Fecero chella tanto gran fatica,</l>
<l>Ammontonanno chille gran petrune</l>
<l>Pe se ne ire fi' 'n Cielo 'n lettica,</l>
<l>Giove li suoie, che stevano ccà 'n terra,</l>
<l>Chiammaie, che se screvessero a la guerra.</l></lg>
<lg type="ottava">
<head>32</head>
<l>«Satore, Semedeie, Faune e Servane</l>
<l>A la 'ncorza nce ièro tutte quante,</l>
<l>Lassanno munte, vuosche, grutte e tane,</l>
<l>Che foro, uh quanta, fra cavalle e fante!</l>
<l>La 'nfantaria nce voze tre semmane</l>
<l>Ad arrivare, l'autre ièro 'nnante,</l>
<l>Perché iezero tutte da Marchise,</l>
<l>Cravaccate a cierte asene puglise.</l></lg>
<lg type="ottava">
<head>33</head>
<l>«Arrivate che foro, voze fare</l>
<l>La mostra, e bisto ch'era assaie fornuto</l>
<l>A la battaglia facette sonare,</l>
<l>Ca lo nnemmico puro era sagliuto:</l>
<l>E se be' le poteva vrociolare</l>
<l>Tutte, Giove, da llà, co no sternuto,</l>
<l>Vò vedere sta gente commo vaglia,</l>
<l>Pocca è tanto arrogante, a la vattaglia.</l></lg>
<lg type="ottava">
<head>34</head>
<l>«Li Giagante perzì s'erano puoste</l>
<l>Commo se deve stare 'nn ordenanza,</l>
<l>E tutte quante, smargiassune e tuoste,</l>
<l>Aspettanno lo suono de la danza.</l>
<l>Dice lo capo lloro: — So' li nuoste</l>
<l>Li Ciele! Io strippo mo co chesta lanza</l>
<l>Giove con tutte li suoie caporale:</l>
<l>E buie mannate l'autre a lo 'spitale —.</l></lg>
<lg type="ottava">
<head>35</head>
<l>«Ma perché a le bagaglie li Giagante</l>
<l>Portato aveano ancora asene assaie,</l>
<l>Chisto aseno, de l'autre cchiù arragliante,</l>
<l>Che de l'asene nuostre s'addonaie,</l>
<l>Priesto sautanno se facette 'nnante</l>
<l>E gorghïanno sùbbeto arragliaie:</l>
<l>Chille de Giove che chisto sentèro</l>
<l>Ad arragliare tutte se mettèro.</l></lg>
<lg type="ottava">
<head>36</head>
<l>«E facettero tante gran fracasse,</l>
<l>E tale fummo, co le besse, e biento,</l>
<l>Che chille vozzacchiune babuasse</l>
<l>Crésero cierto quarche trademiento,</l>
<l>O cadesse lo cielo e le sciaccasse</l>
<l>De tale sciorte che non iove agniento:</l>
<l>E de paura tutte se cacaro,</l>
<l>E pe chella montagna vrociolaro.</l></lg>
<lg type="ottava">
<head>37</head>
<l>«E commo, quanno chiove, na gran lava</l>
<l>Arvole e prete vróciola e roina,</l>
<l>Cossì, mentre sta gente vrociolava,</l>
<l>Appriesso ogne montagna se strascina;</l>
<l>Che de manera tale le bottava</l>
<l>Che cadettero tutte a la marina,</l>
<l>E bive s'atterraro a chello muollo,</l>
<l>E stanno mo co le montagne 'ncuollo.</l></lg>
<lg type="ottava">
<head>38</head>
<l>«Ma lo sommiero che chesto causaie,</l>
<l>Ch'è chisto, commo vide, ccà presente,</l>
<l>Giove da lo pericolo sarvaie</l>
<l>E lo facette poeta valente;</l>
<l>Le dìjo le 'scelle, e sùbbeto volaie</l>
<l>Dapo' che l'appe fatto la patente</l>
<l>Che pozza li poete addottorare,</l>
<l>E comm'haie visto, poemme sfornare.</l></lg>
<lg type="ottava">
<head>39</head>
<l>«S'avisse voglia fàrete dottore</l>
<l>De li poete che stanno 'n Parnaso,</l>
<l>Pe fare vierze a tutte quante l'ore,</l>
<l>E da coppa e da vascio, e forte e adaso,</l>
<l>Se vuoie ch'isso te 'nnàuze e faccia 'nore,</l>
<l>Dàlle sotta la coda quarche baso:</l>
<l>Ma singhe accuorto, frate, e stamme attiento,</l>
<l>No' auzare vela quanno scioscia viento!»</l></lg>
<lg type="ottava">
<head>40</head>
<l>Io tanno volea dire pe resposta</l>
<l>Ca non me curo de m'addottorare,</l>
<l>Ecco lo Magagnate pe la posta,</l>
<l>E córzemo dov'era a scravaccare;</l>
<l>Ca portaie ad Apollo na composta</l>
<l>Che pe parte d'agresta (o cose rare!)</l>
<l>Nc'erano a la spagnola le chitarre,</l>
<l>Li carosielle, le scoppette e smarre.</l></lg>
<lg type="ottava">
<head>41</head>
<l>Apollo l'appe a caro, ed ordenaie</l>
<l>Che stanzia, stramma e lietto se le desse,</l>
<l>E la bella composta se stipaie</l>
<l>Pe quanno quarche Musa prena 'scesse.</l>
<l>Po' se sedette a tavola e magnaie</l>
<l>Gran cose, ma fra l'autre certe allesse</l>
<l>Dinto li maccarune 'mmottonate,</l>
<l>Che lo Coccaio aveva cocenate.</l></lg>
<lg type="ottava">
<head>42</head>
<l>E mentre isso le deta se liccava,</l>
<l>E 'mmocca autre faceano spotazzella,</l>
<l>La Serena de Napole cantava</l>
<l>De contràuto na brava <emph>villanella</emph>;</l>
<l>No cierto Giallonardo le sonava</l>
<l>L'arpa, ch'isso accacciaie famosa e bella;</l>
<l>E pe fare conzierto assaie cchiù tunno</l>
<l>Sonaie lo colascione Compà Iunno.</l></lg>
</div2>
<div2>

<head>CANTO SECUNNO</head>

<lg type="ottava">
<head>1</head>
<l>Scompùto c'appe Apollo de magnare,</l>
<l>Non commo fanno cierte cannarute</l>
<l>Che de 'nchire la panza fi' a crepare</l>
<l>Teneno pe grannezza e pe bertute,</l>
<l>Ma quanto vasta schitto pe campare,</l>
<l>Commo fanno le gente cchiù sapute,</l>
<l>Iezemo nuie perzìne a lo teniello,</l>
<l>A bedere s'è sano lo vodiello.</l></lg>
<lg type="ottava">
<head>2</head>
<l>Dove, magnato avenno nuie perzìne,</l>
<l>De lo cchiù e de lo manco se parlaie;</l>
<l>E me disse uno: «Va de duie carrine</l>
<l>Ca na cosa de niente tu non saie?</l>
<l>Pocca te picche, vì se nce 'nnevìne:</l>
<l>De quanto pe lo munno vìppeto haie,</l>
<l>Crovara e grieco ed autro sciuscio fino,</l>
<l>Quale te pare lo cchiù meglio vino?»</l></lg>
<lg type="ottava">
<head>3</head>
<l>Io me teniette tanno sbregognato,</l>
<l>Non credenno d'asciare la resposta,</l>
<l>Ma quanno 'n capo m'appe assaie raspato</l>
<l>Fice armo, e disse co na facce tosta:</l>
<l>«No' schitto no tarì, ma no docato,</l>
<l>Se tu vuoie ciammellare, frate, apposta,</l>
<l>Ca nce 'nnevìno. Apre l'arecchie, siente:</l>
<l>Lo meglio è chillo che non costa niente».</l></lg>
<lg type="ottava">
<head>4</head>
<l>«Haie raggione, disse isso, e te prommecco</l>
<l>Ca tenere te puoie ommo saccente,</l>
<l>E boglio mantenere ch'è no becco</l>
<l>Chi lo contrario dice, e ca ne mente».</l>
<l>Io pigliato armo, mo, niente autro aspecco</l>
<l>Pe bolere mostrareme valente,</l>
<l>E dico: «Ora decite tutte a tunno,</l>
<l>Chi è la cchiù cruda fèra de lo munno?»</l></lg>
<lg type="ottava">
<head>5</head>
<l>Chi disse lo cerviero e chi la lonza,</l>
<l>Chi l'urzo, chi la tigre e lo lione,</l>
<l>Un autro disse, ed io nce apposto n'onza,</l>
<l>Ca chisso è lupo. «O povero vracone,</l>
<l>Io le respose, avisse na caionza,</l>
<l>Liéie primmo e studia Vartolo o Iasone,</l>
<l>Ca truove commentato a tutta botta</l>
<l>Ca la cchiù cruda è chella che n'è cotta!»</l></lg>
<lg type="ottava">
<head>6</head>
<l>Stoppafatte ed attonete restaro</l>
<l>Quanno accossì trincato me vedèro,</l>
<l>E l'uno a l'autro 'n facce se mmiraro</l>
<l>E no poco scornate se sosèro;</l>
<l>Lo Caporale mio l'avette a caro,</l>
<l>Ca m'era ammico, ed era ammico vero,</l>
<l>E me portaie cod isso fi' a lo parco</l>
<l>Addove Apollo iea tiranno d'arco.</l></lg>
<lg type="ottava">
<head>7</head>
<l>Eie lo parco no bello ciardino:</l>
<l>Che Pardo, che Ranciuose de Castiglia?</l>
<l>Che starza de Caserta e d'Avellino,</l>
<l>Dove besogna fare arco le ciglia?</l>
<l>Che, becino Sciorenza, Pratolino,</l>
<l>Che la natura fa ghire a la striglia?</l>
<l>Tutte chisse so' niente a pietto a chisto,</l>
<l>Ma no' lo credarrà chi no' l'ha bisto.</l></lg>
<lg type="ottava">
<head>8</head>
<l>Vallune peccerille e montagnelle,</l>
<l>Voschette, macchie e sciumme vide, e stagne;</l>
<l>Ccà sciaureïano rose moscarelle,</l>
<l>Llà t'allegrano l'uocchie li papagne,</l>
<l>Pe l'acqua anatre, cigne e paparelle,</l>
<l>Liepare e crapie so' pe le campagne,</l>
<l>E pe serve e pe grutte e pe sepale</l>
<l>Ogne sciorte nc'è chiusa d'animale.</l></lg>
<lg type="ottava">
<head>9</head>
<l>Martore a buonne cchiù, coniglie uh quante!,</l>
<l>Le zòccole e foìne a mmorra vanno,</l>
<l>Puorce sarvagge nce ne vide tante</l>
<l>Ch'a contarele manco vasta n'anno;</l>
<l>De cierve 'ntise ca seie anne 'nnante</l>
<l>Nc'erano assaie, ma po' facenno danno</l>
<l>Febo le deze ausilio, a pena avenno</l>
<l>Tiempo no mese a sarcenas coglienno.</l></lg>
<lg type="ottava">
<head>10</head>
<l>Li poverielle, affritte e desperate,</l>
<l>Non trovanno recietto pe le serve,</l>
<l>Ch'autre animale avevano accopate</l>
<l>In coieto possesso d'acque e d'erve,</l>
<l>Facettero conziglio, e consortate</l>
<l>De dare fine a tante pene acerve,</l>
<l>De pare accordio resorvèro 'n frutto</l>
<l>Cercare a le cità sarvo connutto.</l></lg>
<lg type="ottava">
<head>11</head>
<l>Mannaro 'Mmasciature, e ll'è la sciorte</l>
<l>Sore carnale, et hanno 'sfazïone,</l>
<l>Ca li Sinnece l'apreno le porte</l>
<l>E accoglieno con granne affrezïone.</l>
<l>Chi dàsse all'arte e chi se mette 'n corte,</l>
<l>Chi deventa sanzaro e chi boffone,</l>
<l>'Nzomma ognuno se 'nnustria pe campare</l>
<l>E fa ogne ciervo commo vede fare.</l></lg>
<lg type="ottava">
<head>12</head>
<l>'N poco tiempo 'mprenaro, e perché spisso</l>
<l>La 'mmagenazïone fa lo caso,</l>
<l>Fecero razza, che restaie ammisso</l>
<l>Ogne marito, e ne tornaie marvaso:</l>
<l>Ca nullo figlio è simele a se stisso,</l>
<l>E d'ommo avea la facce co lo naso;</l>
<l>Cossì foro 'n commune de parere</l>
<l>Ch'accidessero tutte le mogliere.</l></lg>
<lg type="ottava">
<head>13</head>
<l>Ma no miedeco buono e letterato</l>
<l>Disse: «Vascia ste mano, ca cchiù bote</l>
<l>Sto mmedesemo caso s'è trovato,</l>
<l>Ca lo penziero grannemente pòte:</l>
<l>Quanno le cerve avite vuie carcato,</l>
<l>Se be' da l'uommen'erano remmote,</l>
<l>Puro, penzanno a lloro fermamente,</l>
<l>Ve so' nate li figlie defferente».</l></lg>
<lg type="ottava">
<head>14</head>
<l>Chesto mancaie l'arraggia uneverzale,</l>
<l>E a sficcagliare alliegro ognuno torna;</l>
<l>Poco a poco la forma bestïale</l>
<l>Se perde, e nullo cchiù nasce co corna.</l>
<l>Pur ha non saccio che de l'animale,</l>
<l>Né pe 'nciuria o vregogna maie se scorna:</l>
<l>Ora sacciate mo, gente pacchiana,</l>
<l>Perché so' tanta cierve 'n forma omana.</l></lg>
<lg type="ottava">
<head>15</head>
<l>Ora a lo parco mo tornanno a ghire,</l>
<l>Che de tant'animale è zippo e chino,</l>
<l>Che cierto vide cosa da stopire</l>
<l>Ped ogne strata e ped ogne cammino;</l>
<l>Tra l'aute, siente mo se vuoie stordire,</l>
<l>Nc'è no gruosso e maiale babuino,</l>
<l>E me contaro cierto no stopore,</l>
<l>Ca chisso ioca a schiacche da dottore;</l></lg>
<lg type="ottava">
<head>16</head>
<l>E che no iuorno stea co lo Boscano</l>
<l>Iocanno, e che le deze schiacco matto:</l>
<l>Chillo pe sdigno bello àuza la mano,</l>
<l>Tùffe!, no scoppolone tunno e chiatto;</l>
<l>Torna a ghiocare, e mentre have pe mano</l>
<l>(Se ferma) n'autro bello e digno tratto,</l>
<l>Le tene mente e stace päuruso,</l>
<l>E méttese la mano a lo caruso.</l></lg>
<lg type="ottava">
<head>17</head>
<l>Fu d'Apollo e de l'autre che bedèro</l>
<l>Tale lo riso ch'adesa creparo,</l>
<l>Ed accossì redenno se ne ièro</l>
<l>E lo gattomaimone assaie laudaro.</l>
<l>'N fine lo riesto de lo munno è zero</l>
<l>Quanno non have lo Parnaso a paro,</l>
<l>Dove no' schitto l'ommo sape e 'ntenne,</l>
<l>Ma n'aseno perzì 'scorre e comprenne.</l></lg>
<lg type="ottava">
<head>18</head>
<l>Po', camminanno no poco cchiù 'nnante,</l>
<l>Vedenno Apollo, se l'addenocchiaie</l>
<l>L'animale che chiammano alifante,</l>
<l>E fu chillo che Alcippe già figliaie;</l>
<l>Apollo po' pigliaie, ma co li guante,</l>
<l>No serpe che li piede le vasaie,</l>
<l>Lo serpe ch'a le guerre marsïane</l>
<l>Figliaie na vaiassella de Romane.</l></lg>
<lg type="ottava">
<head>19</head>
<l>No lèparo po' venne, ch'a la guerra</l>
<l>De Serse avea figliato na iommenta,</l>
<l>E pe la coda chillo serpe afferra</l>
<l>E commattere 'nzieme fanno 'nfenta:</l>
<l>Ch'ogn'animale che stace llà 'n terra</l>
<l>Pe lo gusto d'Apollo suda e stenta;</l>
<l>Po' na ciaccona na lopa abballaie,</l>
<l>E fu chella che Romolo allattaie.</l></lg>
<lg type="ottava">
<head>20</head>
<l>Cchiù 'nnante, dinto na cert'acqua fresca,</l>
<l>Asciàiemo de ranonchie no squatrone;</l>
<l>E dissero, cantanno a la todesca:</l>
<l>«<emph>Gottermorghe mael</emph>, bonnì patrone»;</l>
<l>E fecero ad Apollo na moresca,</l>
<l>Che le piacquette, e dìjole no cianfrone,</l>
<l>Ch'erano figlie, s'io non faccio arrore,</l>
<l>A Rita, figlia de lo 'Mparatore.</l></lg>
<lg type="ottava">
<head>21</head>
<l>Cocciolïanno vennero li cane</l>
<l>Che comm'aucielle pe l'airo volaro</l>
<l>Lo iuorno che le gente maumetta[n]ne</l>
<l>La gran Costantenobole pigliaro,</l>
<l>E dissero ad Apollo ca lo pane</l>
<l>Che le devano 'n corte sapea amaro,</l>
<l>Perché li panettiere marranchine</l>
<l>'Mmescavano a lo grano li lupine.</l></lg>
<lg type="ottava">
<head>22</head>
<l>Chi quanto se vedette porria dire</l>
<l>Pe tale parco cose mostrüose?</l>
<l>Ped ogne pizzo te vedive 'scire</l>
<l>Da ridere [e] &lt;a&gt; crepare ciento cose:</l>
<l>Ccà senza capo l'ommo vide ghire,</l>
<l>Llà co doie capo e doie corna famose,</l>
<l>Chisto ha facce de cane o puorco, e chillo</l>
<l>De varvaianne, sporteglione o grillo.</l></lg>
<lg type="ottava">
<head>23</head>
<l>Nc'era chi schitto aveva n'uocchio 'n fronte,</l>
<l>Chi pe parte de vraccia avea doie 'scelle,</l>
<l>Chi granne e gruosso che parea no monte,</l>
<l>Chi tantillo, e reiéa co le stanfelle;</l>
<l>Uno aveva le gamme 'nzieme agghionte,</l>
<l>N'autro le braccia longhe fi' a le stelle,</l>
<l>Chillo pare no voie e chisto ciuccio,</l>
<l>Chillo vozzacchio e chisto Mastro Muccio.</l></lg>
<lg type="ottava">
<head>24</head>
<l>Ma tutto chesto niente me parette</l>
<l>A fronte a n'ommo de facce lionata,</l>
<l>C'avea doie lengue 'mmocca, e nce facette</l>
<l>Vedere cosa da nullo penzata:</l>
<l>Tutt'a no tiempo co l'una dicette</l>
<l>Na storia, e co chell'autra na cantata</l>
<l>Fece d'aucielle, tanto prencepale</l>
<l>Che parette d'aucielle natorale.</l></lg>
<lg type="ottava">
<head>25</head>
<l>«Da li campe felice che pe sciorte,</l>
<l>Disse, co doppia lengua se raggiona,</l>
<l>Io so' mannato a la 'ncorrenno forte</l>
<l>'Nnanze a bostra magnifeca corona,</l>
<l>Perché, sentuto ca ped ogne corte</l>
<l>Puro a doie lengue parla ogne perzona,</l>
<l>Te pregano che facce banno regio</l>
<l>Che nullo assurpe tale prevelegio.</l></lg>
<lg type="ottava">
<head>26</head>
<l>«Ch'a nuie chisto è no duono natorale,</l>
<l>Con che meglio spalifeca la mente,</l>
<l>A l'autre èie arte, e se ne serve a male,</l>
<l>Che s'una è doce l'autra è po' pognente;</l>
<l>Leva, Signore mio, st'usanza tale,</l>
<l>E no' lassare sporchia de sta gente:</l>
<l>Sparafónna, te prego, sta canaglia</l>
<l>Che 'nnante cóse, e da derèto taglia».</l></lg>
<lg type="ottava">
<head>27</head>
<l>Chesto sentuto Apollo, tanno tanno</l>
<l>Lo penziero a 'Restòfane dechiara,</l>
<l>Comm'aggia da iettare chillo banno</l>
<l>Isso che fare sa la <emph>tarantàra</emph>.</l>
<l>Ecco, ciento <emph>tù–tù</emph> stordire fanno,</l>
<l>Ecco ca grida, ad auta voce e chiara.</l>
<l>Corre ogne peccerillo a sto ciammiello,</l>
<l>E corre ogn'artesciano e fa rotiello.</l></lg>
<lg type="ottava">
<head>28</head>
<l>Dice: «Non sia nesciuno ommo vivente,</l>
<l>De qual se voglia connezione e stato,</l>
<l>Che parle co doie lengue doppiamente,</l>
<l>Se no 'n culo a lo munno è confinato».</l>
<l>Ecco no strillo: «Non ne saccio niente!»</l>
<l>Ma 'n chesto [n']autro greciglio s'è levato,</l>
<l>E a Febo dice Avidio: «Benaggia oie!</l>
<l>Curre, ca no sommiero è fatto voie!»</l></lg>
<lg type="ottava">
<head>29</head>
<l>«Sarrà na metamorfose de tante,</l>
<l>Respose Febo, c'haie racuoto e scritto».</l>
<l>«Se non vide lo vero lloco 'nnante,</l>
<l>Lébreca, io mora pe non ghire a mitto;</l>
<l>Crìdeme, ca non so' quarche 'gnorante,</l>
<l>Ca chi smedolla chello c'aggio ditto,</l>
<l>E no' le fa la 'mmidia quarche bozza,</l>
<l>Trova lo sale dinto la cocozza».</l></lg>
<lg type="ottava">
<head>30</head>
<l>Va Febo a lo remmore chiano chiano</l>
<l>E trova l'ortolano da llà 'ntuorno</l>
<l>Che boléa sficcagliare no Toscano</l>
<l>Che le scaudava l'uno e l'autro cuorno;</l>
<l>Ma quanno vedde Apollo tenne 'n mano,</l>
<l>Che no' l'avesse fatto quacche scuorno,</l>
<l>Se be' have l'uocchie commo na cometa,</l>
<l>E l'ammenaccia e mózzeca le deta.</l></lg>
<lg type="ottava">
<head>31</head>
<l>Apollo che bedette lo motivo,</l>
<l>Comm'a Signore saputo e prodente,</l>
<l>Volenno che 'n aterno senga vivo</l>
<l>Chi 'n corte soia resce ommo valente,</l>
<l>Zennaie lo Sciorentino ch'era arcivo</l>
<l>Che se 'nzeccasse ad isso rente rente;</l>
<l>Chiamma po' l'ortolano e l'addomanna</l>
<l>Qual è la spina che lo pogne 'n canna.</l></lg>
<lg type="ottava">
<head>32</head>
<l>«Signore, disse, io songo ommo 'norato,</l>
<l>Né maie fice la strata de Cornito,</l>
<l>Maie Martino da nullo fuie chiammato,</l>
<l>Maie pe no ciervo fuie mostrato a dito:</l>
<l>Mo sto Toscano, che sia strascinato!,</l>
<l>Co sta scrofa, che tene lo prodito,</l>
<l>Me vonno fare 'ntuorno na cartella</l>
<l>Ch'alloggie co li piecore a Forcella».</l></lg>
<lg type="ottava">
<head>33</head>
<l>'Ntennette Apollo che se volea dire,</l>
<l>Ma pe non dare scànnaro a le sore</l>
<l>Dice: «Mo mo lo cunto puoie scompire,</l>
<l>Ch'io pozza remmediarete a lo 'nore:</l>
<l>Tratanto a lo ciardino tu puoie ghire,</l>
<l>Cuoglie fasule, e torna fra doie ore».</l>
<l>Partuto, chiamma a parte la mogliere,</l>
<l>E lo 'mbruoglio pe filo vò sapere.</l></lg>
<lg type="ottava">
<head>34</head>
<l>Disse essa: «Puro che me sia sarvata</l>
<l>La vita, e che la facce da Signore,</l>
<l>Te sarrà tutta quanta scommogliata</l>
<l>La chella che m'ha puosto a sto remmore.</l>
<l>Sto Sciorentino, oimmé, co na varrata</l>
<l>Dinto a le chiocche m'ha ficcato Ammore:</l>
<l>Tu saie lo mulo, già, capetïato</l>
<l>Chi è, ca manco a tene ha perdonato.</l></lg>
<lg type="ottava">
<head>35</head>
<l>«Io mo, che non potea cchiù semmolare</l>
<l>Ca cresceva ogne ghiuorno l'appetito,</l>
<l>Pregaie st'ommo da bene che raspare</l>
<l>Volesse de sta rogna lo prodito;</l>
<l>Ed isso ch'è mastrone e lo sa fare</l>
<l>Non voze refotare lo partito,</l>
<l>E me disse che asciasse tiempo e luoco</l>
<l>Ca l'acqua isso iettava a tanto fuoco.</l></lg>
<lg type="ottava">
<head>36</head>
<l>«Ma perché Miccariello sempe maie</l>
<l>Me venne appriesso, e canzo non me deva,</l>
<l>Tale malizia a chisto 'nfrocecaie,</l>
<l>Che 'nnanze ad isso fare lo poteva:</l>
<l>E saglire a na fico l'aiutaie</l>
<l>E le disse che quanno me vedeva</l>
<l>Che llà sotta a maritemo parlava</l>
<l>Dicesse commo chillo me 'mprenava.</l></lg>
<lg type="ottava">
<head>37</head>
<l>«Fu ditto e fatto: io chiammo Miccariello,</l>
<l>E chisto dice: — Tiénte, scostomato!</l>
<l>Non te vreguogne fare lo vordiello</l>
<l>Co na mogliere a chisto scampagnato? —</l>
<l>E 'n capo le tiraie no ficociello</l>
<l>Dicenno: — Fuie da lloco, sbregognato! —</l>
<l>Micco non sape mo che l'è sortuto</l>
<l>E dice a me: — Ched è, chisto è 'mpazzuto?</l></lg>
<lg type="ottava">
<head>38</head>
<l>«— E 'mpazzuto na cùfece! tu schitto</l>
<l>Non saie quanto sta fico sape fare:</l>
<l>Se tu vide co mmico uno ccà fitto,</l>
<l>Da llà cierto dirraie me vò 'mprenare.</l>
<l>Ora sàglience 'ncoppa zitto zitto,</l>
<l>Mo ch'isso scenne, e bide che te pare:</l>
<l>Saglie, va', ca dirraie per vita mia</l>
<l>Ca chisso fa co mmico vescazzia. —</l></lg>
<lg type="ottava">
<head>39</head>
<l>«— E possibele chesso? — isso decette.</l>
<l>— No' lo sapea, lo boglio mo vedere! —</l>
<l>E sciso che fu chisto, isso sagliette,</l>
<l>E nuie duie nce pigliàvamo piacere.</l>
<l>Ma quanno da llà 'ncoppa isso vedette</l>
<l>Disse, oimmé: — Chesto non è stravedere,</l>
<l>Chesto è lo vero! Ferma, tradetore!</l>
<l>Ferma, ch'a tutte duie caccio lo core! —</l></lg>
<lg type="ottava">
<head>40</head>
<l>«— Sta' zitto! — io le diceva — ch'è la fico</l>
<l>Che fa st'affetto, ma po' n'è lo vero:</l>
<l>Tu saie commo deceva chisto ammico</l>
<l>De te, che non te ieva pe penziero —.</l>
<l>Ma sciso che parea fauzo nnemmico</l>
<l>Trovaie carreco ancora lo sommiero,</l>
<l>E compriso, ma tardo, lo corrivo,</l>
<l>Strilla e bòle de nuie fare no crivo».</l></lg>
<lg type="ottava">
<head>41</head>
<l>Ne rise Apollo, ma no' spaporaie</l>
<l>Pe non dare cchiù armo a la trincata,</l>
<l>E lo Poeta 'mpresone mannaie</l>
<l>Facennole na bona sbravïata;</l>
<l>Po' la fauza mogliere connannaie</l>
<l>Che pe tutto Parnaso sia frustata,</l>
<l>Si de la fico la fatazïone</l>
<l>Non crede Micco, e fa remmessïone.</l></lg>
<lg type="ottava">
<head>42</head>
<l>Po' disse: «Olà, chiammateme lo Franco,</l>
<l>Che benga co lo Modio 'n compagnia,</l>
<l>Ca voglio che dechiareno a lo mmanco</l>
<l>Chi lo cornuto e che lo cuorno sia;</l>
<l>Non se venna lo nigro pe lo ghianco,</l>
<l>Ch'io pe me tanto so' de fantasia</l>
<l>Che non stenga de l'uommene 'norate</l>
<l>La vregogna a le pettole accorciate.</l></lg>
<lg type="ottava">
<head>43</head>
<l>«Pare ch'argiento vivo sia lo 'nore,</l>
<l>E stia co la gonnella commogliato,</l>
<l>E se a quarche guaguina vene omore</l>
<l>De se l'auzare, sia sparafonnato.</l>
<l>Che corpa ha l'ommo se l'oro o l'ammore</l>
<l>Chella fa 'scire da lo semmenato?</l>
<l>O s'isso le dà canzo e l'ha boluto</l>
<l>Tanno sia n'arce becco, arce cornuto».</l></lg>
</div2>
<div2>
<head>TIERZO</head>

<lg type="ottava">
<head>1</head>
<l>Venuto Franco e Modio a la presenzia</l>
<l>De Febo, prunte assaie pe lo servire,</l>
<l>Fecero a la spagnola lleverenzia</l>
<l>E che commanna stezero a sentire;</l>
<l>Lo quale 'mprimmo, fattole accoglienzia,</l>
<l>Le disse: «Chi de vuie me sape a dire,</l>
<l>Pe cosa ch'a lo munno assaie besogna,</l>
<l>Se l'avere le corna sia vregogna?»</l></lg>
<lg type="ottava">
<head>2</head>
<l>Franco respose: «Io songo de parere</l>
<l>Che l'avere le corna senga 'nore.</l>
<l>E te lo faccio co l'uocchie abbedere,</l>
<l>Pocca me lo commanne, o gran Signore:</l>
<l>Se lo cchiù de li Deie pe le tenere</l>
<l>Fecero ciento 'mbroglie a tutte l'ore,</l>
<l>Eccote ca le corna so' 'norate</l>
<l>Pocca li meglio Deie l'hanno portate.</l></lg>
<lg type="ottava">
<head>3</head>
<l>«Tu saie ca Giove, ch'è lo capo lloro,</l>
<l>Quanno se 'nnammoraie d'Europa bella</l>
<l>Non se facette na chiòppetta d'oro,</l>
<l>O, commo pòte, na lucente stella:</l>
<l>Ma co doie corna se fece no toro</l>
<l>E portàiela a cavallo senza sella:</l>
<l>Stimanno che sia meglio a chi fa festa</l>
<l>Portare corna che pennacchio 'n testa.</l></lg>
<lg type="ottava">
<head>4</head>
<l>«Quanno Acheloo facette [accostiune] &lt;a costiune&gt;</l>
<l>Co Ercole, de che se pigliaie scuorno?</l>
<l>Fuorze ca levaie buone secozzune,</l>
<l>Che 'ntommacato stìje cchiù de no iuorno?</l>
<l>Non se curaie de chesso: li premmune</l>
<l>L'abbottaro perch, perdìje no cuorno,</l>
<l>E se tenne pezzente e sbregognato</l>
<l>Ca schitto co no cuorno era restato.</l></lg>
<lg type="ottava">
<head>5</head>
<l>«Tu saie ca fra le cose cchiù 'norate</l>
<l>Che s'àsciano a lo regno de le stelle</l>
<l>Eie la Luna, e puro le so' nate</l>
<l>Ogne mese fi' mo le cornecelle,</l>
<l>E non darria le corna 'nnargentate</l>
<l>Pe quanta so' llà 'ncoppa cose belle,</l>
<l>Ed autro e tanto diceno a lo tuorno,</l>
<l>Co lo Tauro, Arïete e Crapecuorno.</l></lg>
<lg type="ottava">
<head>6</head>
<l>«E pe li vuosche Pane e &lt;s&gt;s'autre gente</l>
<l>Che le vàceno appriesso a tutte l'ore,</l>
<l>Quanto se tene ognuno sia potente</l>
<l>E a pede chiuppo passare lo 'nore?</l>
<l>E perché? Pe le corna solamente</l>
<l>Che da la capo soa spontano fore.</l>
<l>Addonca, se so' tanto cosa bona</l>
<l>'Norato è chi de corna se 'ncorona.</l></lg>
<lg type="ottava">
<head>7</head>
<l>«E pe lo munno quanta Ri famuse</l>
<l>Nce foro, che le corna le spontaro,</l>
<l>Che no' schitto no' stèro vregognuse,</l>
<l>Ma cchiù 'norate e granne se stimaro?</l>
<l>E quanta nce ne foro 'mmedïuse</l>
<l>Che pe l'avere lloro spantecaro?</l>
<l>So' cchiù de mille, e gente de rechippo,</l>
<l>E nfra l'autre de 'Talia lo Re Cippo.</l></lg>
<lg type="ottava">
<head>8</head>
<l>«Lo quale, de l'avere desïuso</l>
<l>Mentre de tore na guerra vedeva</l>
<l>S'addormette, de sciorte golïuso,</l>
<l>Che quanno se scetaie le corna aveva;</l>
<l>Po' sempe che toccava lo caruso</l>
<l>Cchiù 'norato de l'autre se teneva,</l>
<l>E perché no' le fossero arrobbate</l>
<l>De corona le tenne 'ntornïate».</l></lg>
<lg type="ottava">
<head>9</head>
<l>«So', disse Apollo, ste raggiune vere,</l>
<l>Ma chille c'oie se chiammano “cornute”</l>
<l>So' chille c'hanno triste le mogliere,</l>
<l>E fanno che deventano papute:</l>
<l>Ma c'aggiano a la capo corna vere,</l>
<l>Commo chisse, fi' mo chi l'ha bedute?</l>
<l>Perrò vorria sapere commo e quale</l>
<l>So' chiammate “cornute” chisse tale».</l></lg>
<lg type="ottava">
<head>10</head>
<l>«S'io non me gabbo, Franco responnette,</l>
<l>Ogne ricco è potente comm'a stella,</l>
<l>Co favure e denare 'n cielo mette</l>
<l>Conca have e presta la mogliere bella;</l>
<l>Sforgiano chelle po', fanno banchette,</l>
<l>Ed hanno sempre chiena la scarzella:</l>
<l>Le dice po' chi sta recchezza vede:</l>
<l>— Cierto lo cuornocopia isso possede —.</l></lg>
<lg type="ottava">
<head>11</head>
<l>«E s'ha lo cuornocopia co raggione</l>
<l>Se le pò dire che “cornuto” sia;</l>
<l>Non perrò dico schitto a le perzone</l>
<l>Ch'acquistato se l'hanno pe ssa via.</l>
<l>Ora sentite mo l'openïone</l>
<l>De Modio, fuorze vace co la mia».</l>
<l>«Dica», dicette Apollo: e Modio priesto</l>
<l>Accommenzaie quanno fu miso a siesto.</l></lg>
<lg type="ottava">
<head>12</head>
<l>«Signore Apollo mio, so' de parere</l>
<l>Che li tanto ammoruse ed abbonate</l>
<l>Che non hanno pe male de vedere</l>
<l>Che le mogliere le siano trottate,</l>
<l>Quanno fàceno tanto gran piacere</l>
<l>Da le gente “cornute” so' chiammate</l>
<l>Perché tanto coïeto e manzo è fatto</l>
<l>Che de voïe te pare no retratto.</l></lg>
<lg type="ottava">
<head>13</head>
<l>«Se me dirraie: — Le gente valorose,</l>
<l>Che non vonno ste cose comportare,</l>
<l>S'hanno mogliere po' proffedïose</l>
<l>Che 'n ogne muodo nce le bonno fare,</l>
<l>Mentre le fanno de muodo annascose</l>
<l>Che maie non se ne pòteno addonare</l>
<l>Per che raggione, essenno scommogliato,</l>
<l>Puro “becco cornuto” isso è chiammato? —</l></lg>
<lg type="ottava">
<head>14</head>
<l>«Mo ve lo dico: da sapere aggiate</l>
<l>Che quanno Bacco li Griece faureva,</l>
<l>De tutte quante l'autre gente armate</l>
<l>Isso sulo a lo duppio cchiù baleva:</l>
<l>Le gente greche, che non foro sgrate,</l>
<l>Ed ognuno laudare lo voleva,</l>
<l>Pe dire ch'era no valente raro</l>
<l>“Bacco cornuto” sempe lo chiammaro.</l></lg>
<lg type="ottava">
<head>15</head>
<l>«Perché “cornuto” tanno volea dire</l>
<l>N'ommo forte e balente co la spata:</l>
<l>Ora mo, quanno è n'ommo tutto ardire</l>
<l>E cchiù balente de tutta n'armata,</l>
<l>Ch'è n'autro Bacco volen&lt;n&gt;o scoprire,</l>
<l>Se l'have la mogliere l'<emph>a</emph> cagnata,</l>
<l>“Bacco cornuto” dire hanno voluto</l>
<l>Ed hanno ditto ch'è “Becco cornuto”</l></lg>
<lg type="ottava">
<head>16</head>
<l>«Ma cornuto non è chi non consente,</l>
<l>Né dace a la mogliere accasïone</l>
<l>Farele 'n carta pecora patente</l>
<l>Commo de Cornovaglia è campïone:</l>
<l>Commo quanno ped essere valente</l>
<l>Che nullo nce le faccia ha openïone,</l>
<l>O perché la mogliere sia 'norata,</l>
<l>La gabba e stace sempe a la squitata.</l></lg>
<lg type="ottava">
<head>17</head>
<l>«Perché, sia quanto vuoie 'norata e bona,</l>
<l>Se se ne squita e no' le veglia adduosso,</l>
<l>Ed essa vede ch'isso l'abbannona</l>
<l>E ch'a zappare va quarch'autro fuosso,</l>
<l>Gelosia tanto forte la sperona</l>
<l>Che nce lo mette lo cappiello d'uosso:</l>
<l>E se be' fosse Orlanno Palladino</l>
<l>Co raggione lo chiammano Martino».</l></lg>
<lg type="ottava">
<head>18</head>
<l>«E s'è buono marito, e sempe face</l>
<l>Chello che deve commo no lione,</l>
<l>Decette Apollo, e chella puro vace</l>
<l>Dove chess'autre che n'hanno raggione,</l>
<l>Perché lo munno le corna le dace?</l>
<l>Ora levàte sta confusïone:</l>
<l>Ca chi da la mogliere sia gabbato</l>
<l>E no' nce ha corpa, non è sbregognato.</l></lg>
<lg type="ottava">
<head>19</head>
<l>«Addonca quanno na scrofa squartata</l>
<l>Vò propio fare chello che n'è ghiusto,</l>
<l>Have d'avere tutta na casata,</l>
<l>Che no' nce ha corpa, vregogna e desgusto?</l>
<l>E la famma ha da essere ammacchiata</l>
<l>De no marito ch'è 'norato e ghiusto?</l>
<l>No, no! Sia fatta ad essa ssa vregogna,</l>
<l>Ch'ad ogne auciello è fatta na carogna.</l></lg>
<lg type="ottava">
<head>20</head>
<l>«Starria frisco lo Re de Cercassia</l>
<l>C'avea pigliata na mogliere bella:</l>
<l>Né lo vottava niente gelosia,</l>
<l>Né le facea sospetto l'ancarella,</l>
<l>Né se curava farele la spia</l>
<l>Tanto l'avea pe bona e nzemprecella,</l>
<l>E le pareva potere iurare</l>
<l>Ca manco sapea l'acqua 'ntrovolare.</l></lg>
<lg type="ottava">
<head>21</head>
<l>«Tanto cchiù che no iuorno stanno 'n chietta</l>
<l>No schiecco le mostraie, che se vedesse,</l>
<l>Ed essa, che lo luoco e tiempo aspetta,</l>
<l>Mostraie na gran paura e se sorresse:</l>
<l>— Chi è chisto?, disse, oimmé! Iettalo, ietta!</l>
<l>Nc'è n'ommo, e non vorria che me vedesse;</l>
<l>Cchiù priesto me sficcaglio co no spito</l>
<l>C'autro me vega maie che tu, marito —.</l></lg>
<lg type="ottava">
<head>22</head>
<l>«Lo Re disse: — A la fe', chesta è 'norata! —</l>
<l>E ne steva contento e sodesfatto,</l>
<l>E a lo ciardino avennola portata</l>
<l>L'ecciacuorvo le fece n'autro tratto:</l>
<l>C'a na peschèra essennose accostata,</l>
<l>Disse: — No' stongo ccà pe nullo patto,</l>
<l>Che non me vega, se pe sciorte n'esce</l>
<l>Da st'acqua, na ranonchia o quarche pesce —.</l></lg>
<lg type="ottava">
<head>23</head>
<l>«Po' se vota, e bedenno no froncillo</l>
<l>Cantare sopra n'arvolo de chiuppo,</l>
<l>Dice: — Se st'aucelluccio è mascolillo</l>
<l>Io mo me scippo tutto chisto tuppo,</l>
<l>Ca non voglio maie, granne o peccerillo,</l>
<l>Che dia co l'uocchie a chisto 'nore 'ntuppo.</l>
<l>Ia&lt;m&gt;moncénne, Signore! Oimmé, so' morta,</l>
<l>Ca chesta è cosa ch'a lo 'nore 'mporta! —</l></lg>
<lg type="ottava">
<head>24</head>
<l>«Stea de chesto lo Re tutto preiato,</l>
<l>Penzanno avere na mogliere bona;</l>
<l>E deceva fra sé: — Me so' 'nzorato</l>
<l>Co chi de le mogliere è la corona! —</l>
<l>Quanno, ched è?, ched è?, s'ascia 'ncappato</l>
<l>Co la cchiù fàuza e la cchiù gran potrona,</l>
<l>E trincata e foiosa e 'sgrata e trista</l>
<l>Che pe tutto lo munno se sia vista.</l></lg>
<lg type="ottava">
<head>25</head>
<l>«Pocca aveva fi' a binte dammecelle</l>
<l>Che le devano muorze cannarute,</l>
<l>Ca, si be' co le trezze a canestrelle</l>
<l>Commo femmene stevano vestute,</l>
<l>Erano tutte sotta le gonnelle</l>
<l>Li meglio mascolune e cchiù tregliute!</l>
<l>Chesta donca a lo Re vregogna dace?</l>
<l>Sbregognata senga essa che lo face.</l></lg>
<lg type="ottava">
<head>26</head>
<l>«O bella cosa chelle gente antiche</l>
<l>Che non erano tanto scropolose,</l>
<l>Ma de fare piacere tant'ammiche</l>
<l>Che teneano 'n commune tutte cose!</l>
<l>Saie s'a Romma le gente so' podiche,</l>
<l>E se fecero legge aute e famose:</l>
<l>E bòzero le gente cchiù 'norate</l>
<l>Che le mogliere fossero prestate.</l></lg>
<lg type="ottava">
<head>27</head>
<l>«Zoè, s'uno l'avea che non 'mprenava</l>
<l>E n'autro che assaie figlie le faceva,</l>
<l>Chisto a chillo la soia le prestava</l>
<l>Fi' 'ntanto che l'ammico figlie aveva;</l>
<l>E fatto chesto po' se la pigliava</l>
<l>E cchiù 'norato assaie se ne teneva,</l>
<l>Comm'a Napole spisso le commare</l>
<l>Le bóccole se sòleno 'mprestare.</l></lg>
<lg type="ottava">
<head>28</head>
<l>«— Oh, me dirraie, fu quarche bozzacchione,</l>
<l>Quarche pacchiano ch'a la bona ieva,</l>
<l>Che mettennolo dinto a no cestone</l>
<l>Puro commo ascialè contento steva —.</l>
<l>Vuie sapite chi fu lo gran Catone,</l>
<l>Sapite si fu sàpio e si valeva,</l>
<l>E puro la mogliere Marzia bella</l>
<l>Prestaie, commo se fosse ciucciarella.</l></lg>
<lg type="ottava">
<head>29</head>
<l>«Pisìstrato tiranno fu d'Atene,</l>
<l>E si be' ca Trasìbolo vasaie</l>
<l>La figlia, isso fu tanto ommo da bene</l>
<l>Ch'allegramente nce la perdonaie.</l>
<l>La mogliere diceva: — Oh mara mene!</l>
<l>E commo la mennetta non ne faie? —</l>
<l>Diss'isso: — Eh, ca s'accide lo nnemmico,</l>
<l>Non chi vasa, e bò bene, e t'èie ammico —.</l></lg>
<lg type="ottava">
<head>30</head>
<l>«Agi' Re non sapea pe cosa chiara</l>
<l>Ch'Alcebiade stea co la Reggina?</l>
<l>E puro sempe maie la tenne cara,</l>
<l>E le dìjo l'ova fresche ogne matina;</l>
<l>E pe mostrare na bontà cchiù rara,</l>
<l>Potenno fare de l'ommo tonnina,</l>
<l>No' schitto no' le voze fare male,</l>
<l>Ma fece a laude soa no matrecale.</l></lg>
<lg type="ottava">
<head>31</head>
<l>«E Agusto, de lo munno 'Mparatore,</l>
<l>Quanto de chiste scrupole se rise?</l>
<l>Pocca tenette pe no granne 'nore</l>
<l>Pigliare Livia prena de seie mise,</l>
<l>E le portaie cchiù sbisciolato ammore</l>
<l>Che non se porta mone a li tornise,</l>
<l>Parennole che fosse na ventura,</l>
<l>Commo chi accatta e non paga fattura.</l></lg>
<lg type="ottava">
<head>32</head>
<l>«A lo figlio de Silla non fu ditto</l>
<l>Ca la sore, che l'era tanto cara,</l>
<l>Co Furvio se 'mbrogliava, ch'era guitto,</l>
<l>Figlio de na guaguina lavannara?</l>
<l>Ed isso alliegro responnette: — Zitto,</l>
<l>Ca sòrema ha no 'nciegno che le para:</l>
<l>Ca sta co uno, che se n'è allordata?</l>
<l>La mamma le pò fare na colata —.</l></lg>
<lg type="ottava">
<head>33</head>
<l>«E se non burla, ma dice da vero</l>
<l>Chillo Grieco senz'acqua accossì bravo,</l>
<l>Lo gran cecato che se chiamma Omero,</l>
<l>Che de le Muse se pò dire vavo:</l>
<l>Non se tenne 'norato Cavaliero,</l>
<l>Recoperanno Alèna, Menelavo,</l>
<l>Se be' ch'era foiuta a Troia e torna</l>
<l>Magnato avenno pane de cchiù forna?</l></lg>
<lg type="ottava">
<head>34</head>
<l>«Se Vorcano è 'norato vecchiariello</l>
<l>Se sape 'n cielo e ped ogn'autra parte,</l>
<l>Se be' a la rezza pigliaie comm'auciello</l>
<l>Venere ch'abbracciata stea co Marte;</l>
<l>E mo fare vorriano lo maciello</l>
<l>De quanta so' che 'mbrogliano le carte:</l>
<l>Lassatele campare: ed aggia schitto</l>
<l>La vregogna chi face lo dellitto.</l></lg>
<lg type="ottava">
<head>35</head>
<l>«Perché te pienze che chiammato Magno</l>
<l>Fosse Alisantro, ch'era gran Signore?</l>
<l>Fu schitto ca fu tanto buon compagno</l>
<l>Che pe sse cose maie fece remmore:</l>
<l>Ecco, quanno la figlia fece a cagno,</l>
<l>E pe no 'ntruglio dìjo tutto lo 'nore,</l>
<l>Dicette: — Io manco sale me ne curo,</l>
<l>Voglio parte a lo Regno, aggia essa puro —.</l></lg>
<lg type="ottava">
<head>36</head>
<l>«Astilpone, felosofo valente,</l>
<l>N'appe na figlia puro cannaruta</l>
<l>Che magnava e beveva allegramente</l>
<l>E fu cchiù bote co n'ommo cogliuta?</l>
<l>Quanno le ieze a dire no parente</l>
<l>Ca le facea vregogna, la cornuta,</l>
<l>Respose: — Faccia puro a tutte l'ore,</l>
<l>Ch'io pe me sempe maie le faccio 'nore —.</l></lg>
<lg type="ottava">
<head>37</head>
<l>«Vonno che perda mo 'nore e decoro</l>
<l>Pe na femmena lèggia comm'a biento</l>
<l>N'ommo da bene, e commo fosse toro</l>
<l>Aggia le corna: chisto è gran tormiento.</l>
<l>S'è chesso, comm'appriesso a l'aità d'oro</l>
<l>Venette a cola' po' chella d'argiento,</l>
<l>A chesta, ch'è de fierro fi' a sto iuorno,</l>
<l>Appriesso venarrà n'autra de cuorno».</l></lg>
<lg type="ottava">
<head>38</head>
<l>Venuto era lo Bernia pe sentire</l>
<l>Chisto descurzo fatto a la 'ntrellice,</l>
<l>E non potenno propio cchiù zoffrire</l>
<l>Senza lecienzia isso responne e dice:</l>
<l>«Pe sti dìcote e dìsseme scompire</l>
<l>Facite mo commo sto fusto dice:</l>
<l>Che nullo cchiù se 'nzore 'mpenzamiento,</l>
<l>E levarrimmo tanto frusciamiento».</l></lg>
<lg type="ottava">
<head>39</head>
<l>«Va' stìpate ssa vocca pe le fico,</l>
<l>Appila, ch'esce feccia!, Apollo tanno</l>
<l>Respose, ca sarria cchiù gruosso 'ntrico</l>
<l>E de lo munno assaie cchiù scuorno e danno.</l>
<l>Io t'aggio ditto, e n'autra vota dico,</l>
<l>Ca le mogliere vregogna non fanno,</l>
<l>E chi sprezzare vò lo matremmonio</l>
<l>E no frate carnale a lo demmonio.</l></lg>
<lg type="ottava">
<head>40</head>
<l>«Addonca quanno n'ommo s'è 'nmarcato</l>
<l>E pe borrasca scassa lo vasciello</l>
<l>S'ha da tenere pe no sbregognato?</l>
<l>Zitto, ca non avite cellevriello!</l>
<l>O se quarche mercante arresecato</l>
<l>Pe desgrazia è falluto e poveriello,</l>
<l>E digno de vregogna? Ora va', iate</l>
<l>Ca n'è lo vero: è digno de piatate.</l></lg>
<lg type="ottava">
<head>41</head>
<l>«Se canosce ca tu non haie leiuto</l>
<l>Ca de Lacedemonïe a lo Stato</l>
<l>Chi n'avea la mogliere era tenuto</l>
<l>No 'nfammo, ed era sùbbeto cacciato;</l>
<l>E ca Romane puro hanno voluto</l>
<l>Che da l'affizio suo fosse scacato</l>
<l>Ogne Dïale a chi pe mala sciorte</l>
<l>Fosse venuta la mogliere a morte.</l></lg>
<lg type="ottava">
<head>42</head>
<l>«'Nfine, mogliere dévese pigliare</l>
<l>Perché lo matremonio è bona cosa:</l>
<l>Ma l'ommo sàpio se la deve asciare</l>
<l>Quanto cchiù pò 'norata e bertolosa,</l>
<l>Pocca mentre la piglia c'aggia a fare</l>
<l>Razza, s'essa è na trista n'è gran cosa,</l>
<l>[Se] &lt;ca&gt; li figlie so' peo, e stanno fitte</l>
<l>A le doglie de capo che so' ditte».</l></lg>
<lg type="ottava">
<head>43</head>
<l>Po' disse: «Bona sera», e se chiavaie</l>
<l>Dinto la casa, e fécese scauzare;</l>
<l>Po' sùbbeto a lo lietto se 'nfrocchiaie,</l>
<l>E 'nfrocchiato se mése a roncïare.</l>
<l>L'Ore, mo, chi li piede le grattaie,</l>
<l>Chi lo commoglia e chi le va a portare</l>
<l>Lo necessario a capo, addove mette</l>
<l>Carte de matrecale e de sonette.</l></lg>
</div2>
<div2>
 <head>QUARTO</head>

<lg type="ottava">
<head>1</head>
<l>Ma quanno l'Arba, pocca l'ha ammorbato</l>
<l>Titone, esce a lo frisco a sciaurïare,</l>
<l>Ed a le stelle è fatto lo mannato,</l>
<l>Comm'a frostiero, c 'àggiano a sfrattare,</l>
<l>Se sose Apollo, e commo stennecchiato</l>
<l>Se fu no poco, fécese cauzare</l>
<l>Da dudece provécete zitelle,</l>
<l>Che lo vesteno e spogliano, assaie belle.</l></lg>
<lg type="ottava">
<head>2</head>
<l>Commo s'appe vestuto e fatto nietto</l>
<l>E capo e diente ed ógne e mano e facce,</l>
<l>Se reteraie pe n'ora a no retretto</l>
<l>Dove sòle spedire assaie despacce;</l>
<l>Pe fa' 'sarzizio, po', a no ciardinetto</l>
<l>De giesommine e sciure de vorracce</l>
<l>Scese, e nuie tutte appriesso 'n compagnia</l>
<l>Iammo, e dapo' a na bella gallaria.</l></lg>
<lg type="ottava">
<head>3</head>
<l>A chella stessa che deciette 'nnante,</l>
<l>Dove so' tanta quatre e statoe belle:</l>
<l>O bene mio, e chi ne dice tante?</l>
<l>'Nnante se contarria tutte le stelle!</l>
<l>Lassammo li cravunchie e li diamante</l>
<l>E l'autre gioie ed isce autre coselle:</l>
<l>Dirraggio sulo, se la mente dura,</l>
<l>Cose da fa' stopire la natura.</l></lg>
<lg type="ottava">
<head>4</head>
<l>Io co no parmo apierto de ssa canna</l>
<l>Iea 'ntuorno, ammisso, a tanta cose e tale;</l>
<l>S'addona Febo, e chiammase da banna</l>
<l>(Ch'era vecino llà) lo Caporale,</l>
<l>E dice: «Se la vista non me 'nganna</l>
<l>Chisto ha no gran golìo sapere quale</l>
<l>Cose ccà 'ntuorno 'ntuorno stanno appese:</l>
<l>Dechiarancélle, e sìnghele cortese».</l></lg>
<lg type="ottava">
<head>5</head>
<l>Sùbbeto me mostraie a mano manca</l>
<l>Na strenga, tutta rotta e annodecata,</l>
<l>Che 'nnante 'ncarnatina, e po' fu ghianca,</l>
<l>Da C. Q. gran tiempo portata;</l>
<l>E dove miezo spùngolo nce manca</l>
<l>Se nce vede na scritta 'mpeccecata</l>
<l>Che dice: « <hi rend="italic">Ammaro chi non vace 'n chiummo</hi>,</l>
<l rend="italic">Pocca è meglio l'arrusto ca lo fummo».</l></lg>
<lg type="ottava">
<head>6</head>
<l>Appriesso è lo tezzone ch'Erostràto</l>
<l>Allummaie quando deze fuoco a chillo</l>
<l>Tempio cossì famuso e nnommenato,</l>
<l>P'avere famma cchiù de Mastro Grillo;</l>
<l>No 'petaffio llà sotta nc'è 'ncollato,</l>
<l>Ch'ogne lettera è quanto no mastrillo:</l>
<l rend="italic">« D'ogne muodo s'acquista famma e loda,</l>
<l rend="italic">Chi non have la carne aggia la vroda».</l></lg>
<lg type="ottava">
<head>7</head>
<l>De Demmocreto po nc'è lo vrachiero</l>
<l>Che pe ridere tanto e non crepare</l>
<l>Tenea 'mbracato: e fu no gran penziero,</l>
<l>Ca tanto riso lo potea schiattare;</l>
<l>Lo mutto decea po': «<hi rend="italic">Sì no sommiero</hi></l>
<l rend="italic">Si non ride de quanto vide fare».</l>
<l>O filosofo granne, io t'aggio 'ntiso:</l>
<l>Non se fa cosa che non mova a riso.</l></lg>
<lg type="ottava">
<head>8</head>
<l>Accanto appesa nc'è de Mecenato</l>
<l>La vorza, ch'era aperta a li sapute:</l>
<l>O bello tiempo, e commo sì squagliato,</l>
<l>Che cagnave li vierze pe li scute!</l>
<l>Sotta nce avea quarc'ommo letterato</l>
<l>Ste parole a na tavola appennute:</l>
<l rend="italic">«Studia e scrive che buoie, non ne faie straccio,</l>
<l rend="italic">Ca chesta ha na fattura a catenaccio».</l></lg>
<lg type="ottava">
<head>9</head>
<l>Appriesso nc'è de seta na gonnella</l>
<l>Che fu de chella nobele pottana</l>
<l>Che quanno devacaie po' la scarzella</l>
<l>Arrecchìjo la Repubreca Romana,</l>
<l>'N pede a la quale è posta na cartella:</l>
<l rend="italic">«Ped autra strata ogne speranza è bana.</l>
<l rend="italic">Suda, stenta, fatica e fa' che puoie:</l>
<l rend="italic">Sulo pe chesta arrive dove vuoie».</l></lg>
<lg type="ottava">
<head>10</head>
<l>Passa, e bide la penna de l'auciello</l>
<l>Che tanto caro fu a lo 'Mparatore,</l>
<l>Schitto perché mostraie buon[o] cellevriello,</l>
<l>Quanno passava, a dire: «A Dio, Signore».</l>
<l>Sotta nce vidde ancora no cartiello</l>
<l>Scritto, lo quale dice a sto tenore:</l>
<l rend="italic">«Chi le facce lavate non sa fare,</l>
<l rend="italic">Fuia la corte, e bàgase a 'nfornare».</l></lg>
<lg type="ottava">
<head>11</head>
<l>La votte de Diogene nc'è a lato</l>
<l>Dove godea lo sole ad ogne bierzo,</l>
<l>Sazio d'avere schitto, a chillo stato,</l>
<l>Chello che dà lo sciummo e dà lo cierzo;</l>
<l>No mutto nc'è a lo màfaro 'mpizzato</l>
<l>De bregamino, ch'è no parmo e tierzo:</l>
<l rend="italic">«A Dio palazze, a Dio grannezze et oro,</l>
<l rend="italic">E meglio libertà d'ogne tresoro».</l></lg>
<lg type="ottava">
<head>12</head>
<l>Na carrafella po' nc'è chiena chiena</l>
<l>De lo chianto de chillo gran Romano</l>
<l>Che de Pompeo mostraie na grossa pena</l>
<l>Quann'appe già la catarozza 'n mano,</l>
<l>Dove se lèie: «<hi rend="italic">Va' attèrrate a l'arena</hi></l>
<l rend="italic">Si tu non magne semmola, pacchiano».</l>
<l>Di' ca chessa è boscìa, o munno stuorto,</l>
<l>Tale t'alliscia che te vòle muorto!</l></lg>
<lg type="ottava">
<head>13</head>
<l>Na coda a lato nc'è de no sommiero:</l>
<l>Cosa non fu a lo munno cchiù stopenna!</l>
<l>Ma la lescìa nce perze lo varviero,</l>
<l>Se be' l'oro magnava comm'a brenna:</l>
<l>Deze l'arecchia soa 'n bruodo lardiero</l>
<l>Ad uno c'aggio mo 'mponta la penna,</l>
<l>Tanto che lo votaie dov'appe gusto,</l>
<l>E fece no Frevaro de n'Agusto.</l></lg>
<lg type="ottava">
<head>14</head>
<l>A l'ùtemo, quann'era 'n granne autezza,</l>
<l>Zùffete abbascio: accossì ba lo munno,</l>
<l>Ca quanto cchìù baie 'ncoppa co prestezza</l>
<l>Tanto cchiù priesto vruociole 'n profunno:</l>
<l>Perze la varda e sulo la capezza</l>
<l>Le restaie, ma lo Dio lucente e ghiunno</l>
<l>N'appe la coda, e ccà l'appese e scrisse:</l>
<l>«<hi rend="italic">Penza a la fine</hi>». Oh quanto buono disse!</l></lg>
<lg type="ottava">
<head>15</head>
<l>Lo schiecco nc'è de Socrate cchiù abbascio:</l>
<l>Viato chillo che l'avesse 'nnante,</l>
<l>Ca non se tenarria, mentre ch'è n'ascio</l>
<l>Pe no Narciso nobele e galante,</l>
<l>Né pe Signore chi è de quatto a fascio,</l>
<l>Né ped ommo de stima chi è forfante;</l>
<l>Sotta nc'è na sentenzia de Dottore:</l>
<l rend="italic">«Vìdete spisso, e non puoie fare arrore».</l></lg>
<lg type="ottava">
<head>16</head>
<l>Appriesso steva, tutta arravogliata</l>
<l>De carta straccia primmo e po' de panno,</l>
<l>De no mastro de scola la sparmata,</l>
<l>Che stato a Siracusa era tiranno,</l>
<l>Dove na scritta nc'era appeccecata:</l>
<l rend="italic">«Songo scettro perzì, perzì commanno,</l>
<l rend="italic">Si non Regne, na scola de figliule:</l>
<l rend="italic">E si non taglio cuolle, ammacco cule».</l></lg>
<lg type="ottava">
<head>17</head>
<l>Dall'autra banna, dinto la vammace,</l>
<l>Sta lo modiello de lo Culiseo,</l>
<l>E tanto a Febo st'artefizio piace</l>
<l>Che n'aggia a fare n'autro cierto, creo,</l>
<l>Pocca se trova lesto ogne sequace</l>
<l>De Petrarca, Vergilio, Omero e Orfeo,</l>
<l>De portàrence sopra de la schena</l>
<l>Acqua, prete, savorre, cauce e arena.</l></lg>
<lg type="ottava">
<head>18</head>
<l>Chisto addefizio a tutte non se mosta,</l>
<l>Ma schitto a quacarcuno, pe faore,</l>
<l>Perch'è na cosa fore de la iosta,</l>
<l>Cosa propio de Re, de 'Mparatore;</l>
<l>Na bella scritta d'oro nce sta posta,</l>
<l>Che cierto è cosa d'azzellente autore:</l>
<l rend="italic">«Ommo 'gnorante, vascia ss'uocchie e squaglia,</l>
<l rend="italic">Schitto pe studio è fatta st'anticaglia».</l></lg>
<lg type="ottava">
<head>19</head>
<l>Dapo' lo riso nc'era a schiattariello</l>
<l>De na statoa de preta, quanno muorto</l>
<l>Calligola vedette, poveriello,</l>
<l>Che lassaie lo deritto pe lo stuorto;</l>
<l>E la scritta dicea: «<hi rend="italic">Sta' 'n cellevriello,</hi></l>
<l rend="italic">Non fare a nullo maie vregogna o tuorto,</l>
<l rend="italic">Ommo potente, ca si po' sì acciso</l>
<l rend="italic">Fi' a le prete se schiattano de riso».</l></lg>
<lg type="ottava">
<head>20</head>
<l>Cchiù appriesso no fïasco de cristallo</l>
<l>Zippo de chelle lagreme ch'a lava,</l>
<l>Coll'uocchie, chillo buono e gran cavallo,</l>
<l>Mastro d'ammorosanza, devacava,</l>
<l>Quanno iocaie co Morte e fece fallo</l>
<l>Caio, da chi n'avea sempe la biava;</l>
<l>E na scritta diceva: «<hi rend="italic">Ora 'mmezzàte</hi></l>
<l rend="italic">Vuie ch'a chi ve fa bene site sgrate».</l></lg>
<lg type="ottava">
<head>21</head>
<l>Lo cortiello è cchiù 'nnante co lo quale</l>
<l>Logrezia se sperciaie lo manco lato,</l>
<l>Quanno chillo Soperbio e bestïale</l>
<l>Le mese tanta carne a lo pignato;</l>
<l>Sotta è no mutto: «<hi rend="italic">Chesso niente vale,</hi></l>
<l rend="italic">'Nnante de vive avérence penzato!</l>
<l rend="italic">Spilata è Patria: ca te strippe e scanne,</l>
<l rend="italic">E tardo lo remmedio a tanta danne».</l></lg>
<lg type="ottava">
<head>22</head>
<l>Lo crivo è appriesso dove sana sana</l>
<l>L'acqua Tuccia portaie, pe confermare</l>
<l>Ca n'avea poste balle a la Doana</l>
<l>E n'era iuta ancora a bennegnare;</l>
<l>Decea lo scritto, che lo sienzo schiana:</l>
<l rend="italic">«Oie si tu tuorne ciento vote a mare</l>
<l rend="italic">E puorte crive no, ma utre e butte,</l>
<l rend="italic">Sempe le portarraie vacante tutte».</l></lg>
<lg type="ottava">
<head>23</head>
<l>Appriesso nce sta puosto lo cravone</l>
<l>Che Porzia se gliottìje bello allummato</l>
<l>Quann'avette a l'arecchie lo vespone</l>
<l>C'aveano lo marito sbennegnato:</l>
<l>O fosse ca perdìje lo sauciccione,</l>
<l>O fosse pe l'ammore sbisciolato:</l>
<l>La scritta dicea po', de carta penta:</l>
<l rend="italic">«De chesse se n'è perza la semmenta».</l></lg>
<lg type="ottava">
<head>24</head>
<l>Ma chi porria contare ad una ad una</l>
<l>Tanta cose stopènne e stravacante,</l>
<l>Se quant'uommene so' sotta la luna</l>
<l>Parlassero co lengue de diamante?</l>
<l>A me la mmaraveglia era na funa</l>
<l>Che me tirava quanto cchiù iea 'nnante,</l>
<l>E me ne iea vedenno fi' a la sera</l>
<l>Se de magnare tiempo mo non era.</l></lg>
<lg type="ottava">
<head>25</head>
<l>Ecco ca «<hi rend="italic">tutt'a tavola</hi>» te siente</l>
<l>Na trommetta sonare: ognuno corre</l>
<l>Commo la varca c'ha 'mpoppa li viente,</l>
<l>Bona 'nsivata, che bolanno scorre;</l>
<l>Io puro, ch'ammolato avea li diente,</l>
<l>E dato avarria a muorzo a le savorre,</l>
<l>Appriesso a Febo me pigliaie la strata,</l>
<l>Dove la tavol'era apparecchiata.</l></lg>
<lg type="ottava">
<head>26</head>
<l>Febo magnaie da dinto e nuie de fore,</l>
<l>'N commerzïone coll'autre sapute,</l>
<l>E 'ntanto se facea no gran remmore</l>
<l>D'arpe, de lire, cetole e lïute.</l>
<l>Nc'era tanno arrivato no Dottore</l>
<l>Che la pazzia le fa trovare scute:</l>
<l>E commo fu 'nnante ad Apollo, schitto</l>
<l>Isso dicette, ogn'autro stette zitto.</l></lg>
<lg type="ottava">
<head>27</head>
<l>«Signore, de vertù sauda pontella,</l>
<l>Spireto de le cose, vita e lumme</l>
<l>Pe chi la terra se fa lustra e bella,</l>
<l>Pe chi fanno mmiracole li sciumme,</l>
<l>Pe chi lo tiempo va senza stanfelle,</l>
<l>Pe chi arde ogne stella che tu allumme,</l>
<l>Da lo gran nomme tuo tanto 'norato</l>
<l>So' stato comm'a n'argano tirato.</l></lg>
<lg type="ottava">
<head>28</head>
<l>«Non me sprezzare, ca se be' la gente</l>
<l>Crede ch'a sta cocozza non sia sale,</l>
<l>Se gabba, ca ped arte assaie saccente</l>
<l>Me 'nfengo 'nsallanuto e bestïale;</l>
<l>Perché bedenno ch'all'aità presente</l>
<l>Lo studio de le lettere non vale,</l>
<l>Co na 'nnustria m'abbusco tanto 'n terra</l>
<l>Che la necessetà non me fa guerra.</l></lg>
<lg type="ottava">
<head>29</head>
<l>«Si no' lo cride damme no tornese</l>
<l>Ca te sbotto mo propio no concietto,</l>
<l>E bedarraie se lo Dotto' Chiaiese</l>
<l>Pò co ss'autre legiste stare appietto».</l>
<l>A chesso Apollo a ridere se mese,</l>
<l>Mostranno de n'avere gran delietto,</l>
<l>E disse: «Te do mo no tallarone</l>
<l>Se sso concietto me dà 'sfazïone».</l></lg>
<lg type="ottava">
<head>30</head>
<l>«So' contento», diss'isso; e Apollo tanno:</l>
<l>«Di', che bò dire mo ca la saietta</l>
<l>Maie da fore la votte fece danno,</l>
<l>E lo vino de dinto sorchia e annetta?»</l>
<l>«Gran dubbio è chisto, che ben aggia aguanno,</l>
<l>Disse Chiaiese, mo lo scioglio, aspetta:</l>
<l>Siente, ch'a primmo dóngonce de cuorpo,</l>
<l>Ca la meteora m'è nasciuta 'n cuorpo.</l></lg>
<lg type="ottava">
<head>31</head>
<l>«Lo sole co lo caudo de li raie</l>
<l>Tira 'ncoppa li chille de la terra,</l>
<l>E po' se fanno dov'è friddo assaie</l>
<l>Cchiù tuoste de le prete de la terra;</l>
<l>Siente: lo caudo fece sempe maie</l>
<l>Co cose fredde costïune e guerra,</l>
<l>E pe l'anteparìstase la 'state</l>
<l>So' l'acque de li puzze cchiù ghielate.</l></lg>
<lg type="ottava">
<head>32</head>
<l>«Ma quanno po' lo terramoto vene</l>
<l>(Chisto concetto vale quattociento)</l>
<l>E ca la terra dinto de le bene</l>
<l>Tene gran flato che le dà trommiento,</l>
<l>E perché non c'è miedeco che tene</l>
<l>Natura fa' sta crise, esce lo viento;</l>
<l>Ma se sta scritto buono a lo quatierno</l>
<l>Fa cchiù caudo la 'stata che lo vierno.</l></lg>
<lg type="ottava">
<head>33</head>
<l>«Ora, tornanno arreto, io trovo scritto</l>
<l>Ca la saietta &lt;è&gt; de materia crassa</l>
<l>Perché non sa passare pe lo stritto:</l>
<l>Zzò che trova e la 'ntoppa, rompe e scassa;</l>
<l>Chella, ch'è tenoe &lt;e&gt; pe no poro schitto</l>
<l>Comm'aco lancianese percia e passa,</l>
<l>Chi lo dice non have cellevriello:</l>
<l>Nego atque nego et àccipe cappiello.</l></lg>
<lg type="ottava">
<head>34</head>
<l>«Mo te trovo lo capo, ca sto chino</l>
<l>De gran conciette, cchiù d'autra iornata:</l>
<l>La saietta, ch'ha fatto assaie cammino,</l>
<l>Vene cauda e de sete sta allancata:</l>
<l>Trova la votte, ch'è chiena de vino,</l>
<l>E se la veve tutta a na sorchiata.</l>
<l>Vuoie tu che fosse tanto bestïale</l>
<l>Ch'a la votte facesse quarche male?</l></lg>
<lg type="ottava">
<head>35</head>
<l>«Sarria na sgratetudene, e pe chesto</l>
<l>Non fece a butte despiacere maie.</l>
<l>Che te ne pare, n'aggio ditto a siesto?</l>
<l>Sia beneditto quanto studïaie!»</l>
<l>«O Dottore, corona d'ogne tiesto,</l>
<l>Respose tanno Apollo, e quanto saie!</l>
<l>Ecco lo tallarone, e tornatenne,</l>
<l>Ca l'aseno te 'mpresto co le penne».</l></lg>
<lg type="ottava">
<head>36</head>
<l>Partuto ch'isso fu, sùbbeto auzaro</l>
<l>Li mesale, e benettero le carte,</l>
<l>E Febo co le Muse accommenzaro</l>
<l>No iuoco che perzì s'usa a ste parte:</l>
<l><emph>Reverzino</emph> se chiamma; io appe a caro</l>
<l>A la vecchiezza de 'mparare st'arte.</l>
<l>O bello iuoco, iuoco de Coccagna,</l>
<l>Che chi manco ne fa chillo guadagna!</l></lg>
<lg type="ottava">
<head>37</head>
<l>Guadagnaie Febo, ed io pe paraguanto</l>
<l>N'appe no tredecinco nuovo nuovo,</l>
<l>Ma ogne Musa capezzeia tratanto,</l>
<l>Che de suonno già stea chiena com'uovo.</l>
<l>S'auzaro addonca, e l'una a l'autra accanto</l>
<l>'Mpizzare a l'uocchie se sentea no chiuovo;</l>
<l>Febo perzì storduto se stennecchia</l>
<l>'Mmiezo a la sala, a na coperta vecchia.</l></lg>
<lg type="ottava">
<head>38</head>
<l>Io scengo a lo cortiglio e m'addormento</l>
<l>Co gran gusto, appoiato a no cantone,</l>
<l>E beo, dormenno, co no gran contento</l>
<l>(Non saccio se fu suonno o vesïone)</l>
<l>Na femmena cchiù lustra de l'argiento</l>
<l>Che portava l'ascelle e no trommone,</l>
<l>Dicenno: «Chi fu maie da Battro a Tile</l>
<l>Famuso cchiù del Cavalier Basile?</l></lg>
<lg type="ottava">
<head>39</head>
<l>«Da chisso ha schiacco matto ogne Scrittore,</l>
<l>O sia toscano, o grieco, o sia latino,</l>
<l>Chisto ha no stile che l'ha fatto 'nore</l>
<l>Quanto lo sole fa luongo cammino;</l>
<l>Isso se fa la via co lo valore</l>
<l>A la grolia, e ne schiatte lo destino,</l>
<l>Ca mo è d'Apollo commo frate caro,</l>
<l>E le vò bene de le Muse a paro».</l></lg>
<lg type="ottava">
<head>40</head>
<l>Dire non saparria quanto sentiette</l>
<l>Piacere audenno nnommenare a chillo</l>
<l>Che la fortuna ammico me facette</l>
<l>Da che ghieva a la scola peccerillo.</l>
<l>'N chesto chella e lo suonno me foiette</l>
<l>E sómme auzato lieggio comm'a grillo,</l>
<l>Ma sempe aviette ed aggio 'nnanze chella</l>
<l>Doce a l'aurecchie, e all'uocchie accossì bella.</l></lg>
</div2>
<div2>
 <head>QUINTO</head>

<lg type="ottava">
<head>1</head>
<l>Apollo ancora stiso roncïava,</l>
<l>E no paone bello pinto accanto</l>
<l>Le steva, e co la coda le cacciava</l>
<l>Le mosche 'ntuorno, e facea frisco 'ntanto,</l>
<l>Quanno isso fu scetato ch'arrivava</l>
<l>Non saccio chi da la cetà de Manto,</l>
<l>Che manna a Febo chillo gran Signore</l>
<l>Co titolo d'Agente e 'Mmasciatore.</l></lg>
<lg type="ottava">
<head>2</head>
<l>Sùbbeto fu portato a Febo 'nnante,</l>
<l>Che fattole na bella lleverenzia</l>
<l>Disse: «Signore, che daie grolia a quante</l>
<l>Te so' soggette e t'hanno 'n contenenzia,</l>
<l>Chillo c'have da te faùre tante</l>
<l>C'ommo maie fu de simele azzellenzia,</l>
<l>C'have lo nomme suo pe tutto spaso,</l>
<l>E de lo Mincio fa n'autro Parnaso;</l></lg>
<lg type="ottava">
<head>3</head>
<l>«Te manna na bonissema novella,</l>
<l>C'avarraie cara cchiù de no presiento,</l>
<l>Securo ca co tico ogne sorella</l>
<l>Pe preiezza mo mo farrà pe ciento:</l>
<l>Ed è che la vertù lucente e bella</l>
<l>Ch'a Basile facea ricco ornamiento,</l>
<l>Co granne 'nore suo l'ha fatto avere</l>
<l>Lo titolo de Conte e Cavaliere.</l></lg>
<lg type="ottava">
<head>4</head>
<l>«Perzò me fece priesto cravaccare,</l>
<l>Dicenno: — Curre, e porta sta preiezza</l>
<l>A lo Parnaso, e Febo va a pregare</l>
<l>Che se ne faccia festa ed allegrezza —.</l>
<l>Pe mille cause tu lo dive fare:</l>
<l>E perché t'è pregato da sua Autezza,</l>
<l>E perché ogn'ommo 'n terra piglie core</l>
<l>De ire 'nnante, e de se fare 'nore».</l></lg>
<lg type="ottava">
<head>5</head>
<l>«Perché no?, disse Apollo; io già le fice</l>
<l>Da quanno era figliulo la patente,</l>
<l>Che co lo stile suo bello e felice</l>
<l>Ire potesse a lo Petrarca rente,</l>
<l>E c'avesse li Ciele tant'ammice</l>
<l>Che n'aggia da morire maie pe niente;</l>
<l>'Ntanto rengrazio mo soa Segnoria</l>
<l>Pocca è menistro de la voglia mia.</l></lg>
<lg type="ottava">
<head>6</head>
<l>«Io voglio che Parnaso ed Alecona,</l>
<l>E tutte sti Poete, ed ogne Musa,</l>
<l>Nce facciano na festa assaie cchiù bona</l>
<l>Che tra lo giugno a Napole s'aùsa:</l>
<l>Nce sia commeddia e ballo de ciaccona</l>
<l>Che la 'mmidia ne reste assaie confusa,</l>
<l>E dureno no mese li remmure</l>
<l>De li gran tricche–tracche e scoppature.</l></lg>
<lg type="ottava">
<head>7</head>
<l>«E perché sia la festa cchiù de sisco</l>
<l>Viseta voglio fare generale,</l>
<l>E conca mo pe forza sta a lo frisco</l>
<l>Voglio ch'esca e che faccia carnevale;</l>
<l>E strille forte quanto vò lo Fisco,</l>
<l>Ca co tutte sarraggio liberale,</l>
<l>Pocca puro a lo munno vego schiuso</l>
<l>Chi face bene a n'ommo vertoluso».</l></lg>
<lg type="ottava">
<head>8</head>
<l>Ditto accossì mannaielo a reposare</l>
<l>A na stanzia parata d'oropella,</l>
<l>Dove da lo Caracciolo pintare</l>
<l>Nce avea fatta na storia muto bella:</l>
<l>De quanta, pe bertù remmonerare,</l>
<l>Tennero sempe aperta la scarzella:</l>
<l>Ma fora de lo Duca Mantovano</l>
<l>Nc'erano poco cchiù, larghe de mano.</l></lg>
<lg type="ottava">
<head>9</head>
<l>Lloco nc'era Gogliermo e po' Vecienzo,</l>
<l>Francisco appriesso, granne e liberale,</l>
<l>Che Morte ammara cchiù de lo nascienzo</l>
<l>Levaie da terra, e fece tanto male.</l>
<l>Ma lasso l'autre, a chi se dà lo 'ncienzo,</l>
<l>Partute da sto siecolo mortale,</l>
<l>E parlo schitto de lo gran Fernanno</l>
<l>C'ha dato all'avarizia eterno banno.</l></lg>
<lg type="ottava">
<head>10</head>
<l>Chisso nc'era depinto cossì bivo</l>
<l>Che quase lo vedive freccecare:</l>
<l>Tenea la vorza fatta comm'a crivo,</l>
<l>Che no' nce pòte rèiere denare,</l>
<l>Da lo quale piglia oie sostiento e civo</l>
<l>La Vertute, che stea già pe crepare;</l>
<l>Le vide a ppiede mille vertoluse</l>
<l>Che le puoie 'nnuosso appennere le fuse:</l></lg>
<lg type="ottava">
<head>11</head>
<l>Ed isso a chi dà sfuorge, a chi tornise,</l>
<l>E tutte fa partire conzolate;</l>
<l>Ora cammina mo ss'autre paise,</l>
<l>Se truove tanta liberaletate!</l>
<l>Lo 'Mmasciatore 'ntuorno l'uocchie stise,</l>
<l>Mira attiento ste cose fegorate</l>
<l>E resta ammisso; uno lo chiamma 'n chesto,</l>
<l>Ca 'n tavola è aspettato e baga priesto.</l></lg>
<lg type="ottava">
<head>12</head>
<l>Sotta no bardacchino de velluto</l>
<l>Co gran lumme na tavola se mette,</l>
<l>E sedere l'Agente ch'è benuto</l>
<l>Febo a mano deritta se facette;</l>
<l>Le Muse appriesso. E commo fu seduto</l>
<l>Ognuno, lo magnare ecco venette</l>
<l>Co ciento pagge: chi lo credarria?</l>
<l>Tutto apparicchio fu de Poesia.</l></lg>
<lg type="ottava">
<head>13</head>
<l>La primma cosa venne na 'nzalata</l>
<l>De poesie moderne, a primma facce</l>
<l>Assaie bella composta, e rïalata</l>
<l>De sciure de cocozze e de vorracce</l>
<l>Ma po' a lo gusto fu desgrazïata</l>
<l>Quanto cchiù se provaie: ora va sacce</l>
<l>Povero scarco, dove stea lo 'mbruoglio,</l>
<l>Ch'era troppo l'acito [e] (o) poco l'uoglio.</l></lg>
<lg type="ottava">
<head>14</head>
<l>Venne po' na fellata de presutto</l>
<l>Che ghiuraie pe mia fe' lo 'Mmasciatore</l>
<l>Che se non era troppo sicco e asciutto</l>
<l>Magnare ne potea lo 'Mparatore;</l>
<l>Lo salaie Stazio, e l'appe Apollo tutto</l>
<l>Pe se ne fare a certe tiempe 'nore,</l>
<l>Ma non rescenno crudo a sto commito</l>
<l>Vò che s'arrosta co pepe ed acito.</l></lg>
<lg type="ottava">
<head>15</head>
<l>Vennero l'antepaste, buone assaie,</l>
<l>E d'egroche e de farze e pastorale,</l>
<l>De li quale a bezzeffa se magnaie</l>
<l>Perch'erano bazzoffia prencepale:</l>
<l>De Mertillo le deta se leccaro,</l>
<l>De Fille e Filarminno, che cchiù bale</l>
<l>E d'Aminta, ch'è cosa da Segnure;</l>
<l>L'autre lassaro pe li serveture.</l></lg>
<lg type="ottava">
<head>16</head>
<l>Ecco n'oglia potrita a la spagnola</l>
<l>Fatta de stile antico castegliano,</l>
<l>Che fece a cchiù de quatto cannavola,</l>
<l>Ma non piacette a chillo Mantoano;</l>
<l>Ma de rape magnaie na fella sola</l>
<l>De l'uorto d'Usiasmarche catalano,</l>
<l>Lassanno l'elegie, le seghediglie,</l>
<l>Strofe, romanze, endècce e retonniglie.</l></lg>
<lg type="ottava">
<head>17</head>
<l>No pïatto nce fu de maccarune</l>
<l>Che 'n Cecilia fu fatto a stanza a stanza,</l>
<l>Ma se ne magnaie schitto duie voccune,</l>
<l>Ca si cchiù passe abbottano la panza;</l>
<l>Venne l'arrusto, e fu da cannarune,</l>
<l>De boscìe 'nmottonata na romanza:</l>
<l>Era chesta a la fe' cosa rïale</l>
<l>Se nce mettea lo cuoco manco sale.</l></lg>
<lg type="ottava">
<head>18</head>
<l>Appriesso no pasticcio rïalato</l>
<l>De commedie deverze, e no pastone</l>
<l>De soniette e canzune fu portato</l>
<l>Che deze a tutte quante 'sfazïone;</l>
<l>Venne po' no sciadone dellecato</l>
<l>Che fu cierto na cosa da Barone,</l>
<l>Fatto a Napole mio, de le cchiù belle</l>
<l>Frottole, matinate e billanelle.</l></lg>
<lg type="ottava">
<head>19</head>
<l>De frutte nce ne foro ciento spase</l>
<l>De matrecale e sdrusciole e ballate,</l>
<l>Capitole assaie cchiù che le cerase,</l>
<l>De stravagante fogge lavorate:</l>
<l>Statoe, fontane, grutte, turre e case</l>
<l>De mille giesommine sciorïate,</l>
<l>Ma manco chesto venne tutto 'mparo,</l>
<l>Ca certe aveano vierme e se iettaro.</l></lg>
<lg type="ottava">
<head>20</head>
<l>Chi dice mo le scatole e arvarelle</l>
<l>De sceroppate a l'ùtemo comparze,</l>
<l>De cose aroiche, che ne iea a le stelle</l>
<l>L'addore granne che llà 'ntuorno sparze?</l>
<l>Per vita mia, ca foro tanto belle</l>
<l>Ch'a laudarele so' le buce scarze!</l>
<l>Nce ne foro perzì de l'Innïane,</l>
<l>Ma secche, accossì bennero lontane.</l></lg>
<lg type="ottava">
<head>21</head>
<l>Po' quanno lo mesale fu levato</l>
<l>Vennero cierte brave recetante,</l>
<l>Che na commeddia aveanose 'mmezzato</l>
<l>Da vero, che fu cosa assaie galante;</l>
<l>E da sotta no panno llà 'mpizzato</l>
<l>Uno Polecenella 'scette 'nnante,</l>
<l>E pe pròlaco disse: «Ben trovate!</l>
<l>O state zitto, o vero ve ne iate.</l></lg>
<lg type="ottava">
<head>22</head>
<l>«Zitto de grazia, non gracchiate unquanco,</l>
<l>Ca co sti mime vògliove sballare</l>
<l>A la Doana comica a lo mmanco</l>
<l>Ducento concettucci da crepare;</l>
<l>E quinci e quindi con dolor de scianco</l>
<l>De riso io vi farò sparpatïare,</l>
<l>Poscia che alquante nce simmo accocchiate</l>
<l>I cui nomi s'appellan gli Arraggiate.</l></lg>
<lg type="ottava">
<head>23</head>
<l>«E quantunque siam noi schiuse e nasciute</l>
<l>A lo Mercato ed a lo Lavenaro</l>
<l>Nel tosco favellar simmo resciute,</l>
<l>Che nosco un tosco non vale un denaro;</l>
<l>E poscia che nce simmo resolute</l>
<l>Disasconder tantosto il plettro raro,</l>
<l>Vi faremo oltremodo arcar il ciglio:</l>
<l>Or attendete, io mi vi riquaquiglio».</l></lg>
<lg type="ottava">
<head>24</head>
<l>Risero tutte quante a schiattariello</l>
<l>De sto pròlaco fatto a la moderna,</l>
<l>Ed ecco 'scire po' no gioveniello</l>
<l>Co na spata de chirchio e na lanterna</l>
<l>E dire: «Ove ora sete, o mio gioiello,</l>
<l>Ch'assisa io pur non v'ascio a la taverna?</l>
<l>Ecco, l'audace man tózzola l'uscio,</l>
<l>Affàcciate, o più dura de camuscio».</l></lg>
<lg type="ottava">
<head>25</head>
<l>«Chi batte, olà, chi tózzola a quest'ora?</l>
<l>Al sicuro sarrà quarche cornuto,</l>
<l>Da la fenestra disse la Signora,</l>
<l>Poiché 'l dolce dormir quinci ha romputo».</l>
<l>Respose chillo: «Oimmé, non far ch'io mora</l>
<l>Parte miglior di me, so' ascievoluto;</l>
<l>Deh, soccurre l'estivo innammorato,</l>
<l>Di cui cerriglio il core è deventato».</l></lg>
<lg type="ottava">
<head>26</head>
<l>«Va' via, diss'essa, scria da lloco! Hai visto</l>
<l>Questo melenso comm'è presentuso?</l>
<l>S'un mortaio tenessi, quinci listo</l>
<l>Un'ernia li farei sopra il caruso!</l>
<l>Più tosto anzi che far con teco un misto</l>
<l>Mi cavarei na vìsola col fuso:</l>
<l>O bel ceffo d'un'alma innammorata,</l>
<l>Fa palillo palillo, e biene a tata!»</l></lg>
<lg type="ottava">
<head>27</head>
<l>Disse lo 'nnammorato: «O di quest'arma</l>
<l>Viva pontella, se t'arrasse caggio.</l>
<l>Oimé, ch'io cado sotto na gran sarma</l>
<l>Peo che se fosse un musico di maggio!</l>
<l>In vasto mar di gioia stai tu 'n carma,</l>
<l>Io fra Carella e Scigna fo vïaggio».</l>
<l>Rise Apollo, e botànnose a na Musa:</l>
<l>«Bravo, disse, per vita de Lanfusa!»</l></lg>
<lg type="ottava">
<head>28</head>
<l>«Ma non 'mporta, sequìjo, sì come il cielo</l>
<l>Carolanno i suoi giri in sguinzo face,</l>
<l>E comme Cuccopinto l'aureo telo</l>
<l>All'ossa del mio cor saetta audace:</l>
<l>L'opaco sol fa la taverna in Delo,</l>
<l>'Restotele e Pratone fanno pace:</l>
<l>Tu, mia bella Tresìfona e Mecena,</l>
<l>Faie la schifosa e buóteme la schena».</l></lg>
<lg type="ottava">
<head>29</head>
<l>«Oimmé, dicette Apollo, statte zitto,</l>
<l>Vide ca so' le Muse addebolute,</l>
<l>Squaglia priesto da ccà, singhe mmarditto,</l>
<l>Mannaggia sti conciette ascievolute.</l>
<l>Polecenella, singhe beneditto!</l>
<l>Tu sì, mmeretarrisse ciento scute!</l>
<l>Ma sto càzzera de sto 'nnammorato</l>
<l>E digno propio d'essere sciaccato».</l></lg>
<lg type="ottava">
<head>30</head>
<l>'N chesto coll'acqua fresca retornaie</l>
<l>Le Muse, e le levaie chill'antecore,</l>
<l>E la bella commedia se scacaie,</l>
<l>Ca lo nuovo Toscano ammarciaie fore;</l>
<l>E Febo a lo vorzillo se trovaie</l>
<l>No tallarone, e comm'a buon Signore</l>
<l>Dàllo a Polecenella, e ne lo 'nvia</l>
<l>Co mille signe de gran cortesia.</l></lg>
<lg type="ottava">
<head>31</head>
<l>Lo 'Mmasciatore a Febo dice tanno:</l>
<l>«Da te, Febo, vorria na 'sfazïone,</l>
<l>Che me decisse, non te sia 'n commanno:</l>
<l>Perché chillo se chiamma tallarone?»</l>
<l>Disse Febo: «M'è caro st'addommanno,</l>
<l>Perché piglie de me possessïone</l>
<l>Decitencello addonca, o belle Muse,</l>
<l>No' state sempe co le bocche chiuse».</l></lg>
<lg type="ottava">
<head>32</head>
<l>«De grazia, disse Clio. Ora sacciate</l>
<l>Ca talàre se chiammano l'ascelle</l>
<l>Che se tene Mercurio appeccecate</l>
<l>A li tallune, accossì pente e belle;</l>
<l>Co chesse vola e corre a gran iornate,</l>
<l>Co chesse saglie e scenne da le stelle:</l>
<l>Simmele a sta moneta, e co raggione</l>
<l>Fu pe chesto chiammata tallarone.</l></lg>
<lg type="ottava">
<head>33</head>
<l>«Perché co chisse vaie dove te piace</l>
<l>E faie chello che buoie, gaude e staie buono,</l>
<l>E sì commo Mercurio porta pace</l>
<l>Co chiste puorte giùbelo de truono.</l>
<l>Vì s'a leviello sto concietto vace,</l>
<l>Vì si dà 'mbrocca e si te ballo a suono:</l>
<l>Che Napole, che sempe bravo 'ntenne</l>
<l>A chi non n'have dice: <emph>Non haie penne</emph>».</l></lg>
<lg type="ottava">
<head>34</head>
<l>Disse Euterpe: «Nc'è po' lo scuto ancora,</l>
<l>Ch'a gran iodizio accossì fu chiammato:</l>
<l>Ché da la famme te defenne ogn'ora,</l>
<l>Commo da no brocchiero reparato;</l>
<l>Agge de chisse, ch'ognuno t'onora</l>
<l>Se be' sì de seie quarte sbregognato,</l>
<l>Agge de chisse e singhe no potrone</l>
<l>Ch'ogn'ommo tremma e t'ha pe no Sanzone».</l></lg>
<lg type="ottava">
<head>35</head>
<l>«Nc'è perzì, tanno Urania responnette,</l>
<l>Lo docato a lo nummero de chisse,</l>
<l>Lo quale a tale stato l'ommo mette</l>
<l>Che cierto male non te lo credarrisse;</l>
<l>N'avimmo viste cchiù de sette e sette,</l>
<l>Che da monnezza no' le cacciarrisse,</l>
<l>Duca pe chiste essere mo chiammate:</l>
<l>Non senza che, se chiammano docate».</l></lg>
<lg type="ottava">
<head>36</head>
<l>Erato disse po': «Me so' scetata</l>
<l>Co no penziero appunto stammatina,</l>
<l>Perché chella moneta sia chiammata,</l>
<l>Che [bè] &lt;ba'&gt; dole rana e miezo, na cenquina:</l>
<l>All'ùtemo me songo 'mmacenata,</l>
<l>E creo sto 'nciegno mio ca l'annevina,</l>
<l>Ca se chiamma accossì perch'essa dace</l>
<l>A tutte cinco sienze gusto e pace».</l></lg>
<lg type="ottava">
<head>37</head>
<l>Scomputo chesto, respose Talìa:</l>
<l>«Ste cose vostre so' assaie bene 'ntese,</l>
<l>Ma vorraggio io perzì dire la mia:</l>
<l>Da dove pigliaie nomme lo tornese?</l>
<l>Ogne moneta che d'argiento sia</l>
<l>Strabàuza, e se ne gaude autro paiese,</l>
<l>Ma chesta sempe maie te torna 'mmano,</l>
<l>Ca vale poco e poco va lontano».</l></lg>
<lg type="ottava">
<head>38</head>
<l>S'auza 'mpiede Polinnia e dice tanno:</l>
<l>«E la patacca dove la lassate?</l>
<l>Ora sentite perch'ha sempe affanno</l>
<l>Chi ne stace de senza, e sempe pate:</l>
<l>Chisto nomme pateteco le danno</l>
<l>Che tira a lo golìo vrecce e frezzate,</l>
<l>O puro perché pare a chi la spenne</l>
<l>No core apierto, chisto nomme tenne».</l></lg>
<lg type="ottava">
<head>39</head>
<l>Tersicore respose: «E lo carrino,</l>
<l>Perché accossì lo chiammano le gente</l>
<l>Dirraggio: o che sia n'ommo malantrino,</l>
<l>O che sia no sciaurato o no fetente,</l>
<l>Comm'ha de chiste lo vorzillo chino</l>
<l>E caro a tutte e n'è schifato niente;</l>
<l>Stia po' no vertoluso senza maglia,</l>
<l>Ch'ognuno dice: — Arreto, olà, canaglia! —»</l></lg>
<lg type="ottava">
<head>40</head>
<l>Calliope disse: «Se ssa cosa vace,</l>
<l>Lo tarì pe che lettera se gira?</l>
<l>Chella 'temologia muto me piace</l>
<l>Ca vòle dire che le boglie tira».</l>
<l>Melpomene respose: «Aggiàte pace,</l>
<l>Ca io de tutte vuie do cchiù a la mmira:</l>
<l>La doppia è torrïaca de l'affanne,</l>
<l>Ch'addoppia li contiente e addoppia l'anne».</l></lg>
<lg type="ottava">
<head>41</head>
<l>Rise lo 'Mmasciatore, e Apollo disse:</l>
<l>«Haie raggione, Melpomene, da vero;</l>
<l>E chi ca l'arma avea lo munno disse</l>
<l>Senz'autro ch'era doppia appe 'mpenziero».</l>
<l>Tanta scompèro po' dìcome e disse</l>
<l>Ch'era già meza notte, e no becchiero</l>
<l>Pigliato 'mmano pe no sciacquadente,</l>
<l>Se ne ièro a dormire docemente</l></lg>
</div2>
<div2>
 <head>SIESTO</head>

<lg type="ottava">
<head>1</head>
<l>Non cossì priesto tutte appalorciaro</l>
<l>Le stelle, secotate dall'Aurora,</l>
<l>Che Febo e tutte l'autre se levaro</l>
<l>Azzò li carcerate escano fora.</l>
<l>Vestute, chiano chiano s'abbïaro,</l>
<l>Ca de fare la vìseta era l'ora;</l>
<l>Ecco, ogne carceriero ed agozino</l>
<l>Lo vèneno a scontrare pe cammino.</l></lg>
<lg type="ottava">
<head>2</head>
<l>D'oro brattino e frunne de mortella</l>
<l>La porta de la carcere aparata</l>
<l>Trovaro tutta, e scritto a na cartella:</l>
<l rend="italic">«La 'sciuta è dura, e facele la 'ntrata»;</l>
<l>Cchiù sotta n'autra scritta muto bella,</l>
<l>Che cierto fu quarch'anno stodïata:</l>
<l rend="italic">«Perché se purghe sta presonia scura,</l>
<l rend="italic">Febo, pe grazia toa, falle na cura».</l></lg>
<lg type="ottava">
<head>3</head>
<l>Mille trappite po', mille franciune</l>
<l>Da parte 'n parte nc'erano aparate,</l>
<l>E mille ditte aveano li presune</l>
<l>Pe signo d'allegrezza llà 'mpizzate.</l>
<l>Sagliuto Febo pe li scalantrune</l>
<l>A na gran sala, trova apparecchiate</l>
<l>Segge ped isso schitto e pe l'Agente,</l>
<l>Scannielle pe le Muse e l'autre gente.</l></lg>
<lg type="ottava">
<head>4</head>
<l>Sona lo campaniello. Ecco venire</l>
<l>Se vede a la 'ncorrenno ogne scrivano</l>
<l>E pe le cause tutte referire</l>
<l>Co li scartaffie e li prociesse 'n mano;</l>
<l>Ecco lo primmo t'accommenza a dire:</l>
<l>«Signore, no poeta assaie pacchiano</l>
<l>Tanta pallune avea 'nzieme abbottato</l>
<l>Ch'è stato a remiganno connannato.</l></lg>
<lg type="ottava">
<head>5</head>
<l>«Chisso ha compuosto ca duie giagantune</l>
<l>S'erano a na campagna desfedate,</l>
<l>E dapo' avere fatto a secozzune,</l>
<l>Ch'ogne punio sentìjose otto iornate;</l>
<l>E po' commo se fossero pallune</l>
<l>Co le montagne fecero a pretate,</l>
<l>E pe brocchiere saude a sta fortuna</l>
<l>Chi se pigliaie lo sole e chi la luna.</l></lg>
<lg type="ottava">
<head>6</head>
<l>«'N chesto n'autro giagante arriva, forte</l>
<l>Gridanno: — Strunzo 'n miezo, ferma, arrasso! —</l>
<l>Ma chille, che s'aveano sdigno a morte,</l>
<l>Non se voleano retira' no passo;</l>
<l>Né potenno spartire de sta sciorte,</l>
<l>Ca sempe era cchiù granne lo fracasso,</l>
<l>Se lanza, e tutto glióttese lo mare</l>
<l>E 'n facce a chille córzelo a sbruffare.</l></lg>
<lg type="ottava">
<head>7</head>
<l>«Ma chille commo fosse na sputazza</l>
<l>Fecero de tant'acqua poco stimma,</l>
<l>Tanto che chisto entra a na furia pazza</l>
<l>E porta n'autro cuorpo cchiù de scrimma:</l>
<l>Aduna quanta porva èie a la chiazza</l>
<l>E co n'arraggia che lo pogne e limma</l>
<l>Nce la dà a l'uocchie, ch'erano vagnate,</l>
<l>Tanto che deventaro fravecate.</l></lg>
<lg type="ottava">
<head>8</head>
<l>«Cossì scompìje sta festa». Tanno disse</l>
<l>Febo: «N'è cosa de se comportare;</l>
<l>Chisso che ssi pallune gruosse scrisse</l>
<l>No rimmo 'nmita mmèreta vocare».</l>
<l>Gridaie l'Agente: «So' tanta de chisse,</l>
<l>Che se le buoie 'n galera connannare</l>
<l>Cierto besognarria, co gran roina,</l>
<l>Ire tutte le serve a la marina.</l></lg>
<lg type="ottava">
<head>9</head>
<l>«Falle perzò la grazia.» — «Le sia fatta,</l>
<l>Respose Apollo, ma se n'autra vota</l>
<l>Nce 'ncappa, a fede mia ca no' la 'mpatta</l>
<l>Co na galera, ma le dongo vota».</l>
<l>Sùbbeto scrisse llà lo mastrodatta:</l>
<l>“<emph>Lecenzietur</emph>”, e firmàiese 'n rota;</l>
<l>E lo poeta 'scenno fece vuto</l>
<l>Sbottare sto pallone e stare muto.</l></lg>
<lg type="ottava">
<head>10</head>
<l>Po', fatto chesto, se leiette appriesso</l>
<l>No poeta catàmmaro sciaurato,</l>
<l>Che contra Ammore ha fatto no prociesso</l>
<l>Perché troppo contrario l'era stato:</l>
<l>Chisso pe na figliola morea ciesso,</l>
<l>Ch'era propio no muorzo 'nzuccarato,</l>
<l>E a fasce e a mazze gruosse le facette</l>
<l>E matrecale e lettere e sonette.</l></lg>
<lg type="ottava">
<head>11</head>
<l>E dapo' na grannissema fatica,</l>
<l>C'avarria fatto muollo no pepierno,</l>
<l>E appontato pe miezo de n'ammica</l>
<l>De sta partita mettere 'n quatierno,</l>
<l>A punto fra la mano e fra la spica</l>
<l>La rota se guastaie, che steva 'mpierno,</l>
<l>E le speranze soie ietta a no puzzo</l>
<l>Schitto pe no' ammacchiare n'albernuzzo.</l></lg>
<lg type="ottava">
<head>12</head>
<l>Perché venuta l'ora desïata</l>
<l>Da chi vò bene, e fatto l'airo vruoco,</l>
<l>Va e se conzegna sùbbeto all'amata</l>
<l>Ch'era pronta a stutàrele lo fuoco;</l>
<l>Scenne a no vascio e dice: «Io so' forzata</l>
<l>De fare massa e tòppola a sto luoco,</l>
<l>Perché sùso nc'è màmmema e porria</l>
<l>Essere chesso la roina mia.</l></lg>
<lg type="ottava">
<head>13</head>
<l>«Spanne sta cappa 'n terra e cuoglie fico,</l>
<l>Pocca tu tiene la chiave dell'uorto».</l>
<l>Ed isso lebbrecaie: «Potta de nnico,</l>
<l>Ca chesta è nova e ghiere l'appe a Puorto!</l>
<l>Si me vuoie bene e tieneme p'ammico</l>
<l>No' l'allordammo, non me vighe muorto,</l>
<l>C'oie se stenta de sango no carrino;</l>
<l>Va sùso e piglia quarche strappontino».</l></lg>
<lg type="ottava">
<head>14</head>
<l>«De grazia, disse tanno la Signora,</l>
<l>Mo te lo porto; ma no' stare lloco,</l>
<l>Che no' scenna quarcuno. Aspetta fora,</l>
<l>Ca trasarraie po' da ccà n'autro poco».</l>
<l>E l'aseno esce e chella chiude allora</l>
<l>La stalla; isso gridava: «Ccà me coco»;</l>
<l>Essa da la fenestra: «Ammore caro</l>
<l>Mo te defresco», e ghietta n'aurinaro.</l></lg>
<lg type="ottava">
<head>15</head>
<l>Chisto, curzo de chesto, pe dolore,</l>
<l>Pocca otra lo corrivo era pisciato,</l>
<l>Scrisse millanta 'nfammie contra Ammore,</l>
<l>Tanto che ne fu puosto carcerato.</l>
<l>Disse Febo: «Pe cierto grann'arrore</l>
<l>Fece, e mmereta d'essere squartato;</l>
<l>Ma le sia fatta grazia e che se cacce:</l>
<l>Le vasta la pisciazza c'appe 'n facce».</l></lg>
<lg type="ottava">
<head>16</head>
<l>Sèqueta lo scrivano: «'Nformazione</l>
<l>Contra chi cierto libro ha dedecato</l>
<l>A no Signore, piezzo de n'anchione,</l>
<l>Che quanto èie 'gnorante tanto è sgrato;</l>
<l>Perzò so' quatto iuorne ch'è presone,</l>
<l>Ma a le seconne cause have appellato».</l>
<l>Febo respose: «S'è chesso è pasticcio,</l>
<l>Bella iostizia, propio scritta a miccio!</l></lg>
<lg type="ottava">
<head>17</head>
<l>«Sto poveriello fuorze nce avea strutto</l>
<l>Le gòveta e lo suonno a sta composta,</l>
<l>E speranno cacciarene lo frutto</l>
<l>E curzo co le penne pe la posta:</l>
<l>Pocca ha trovato sto nigr'uosso asciutto,</l>
<l>Decite tutte vuie, per vita vosta,</l>
<l>Che corpa nce have? Orsù, sia liberato,</l>
<l>E che se fruste chi l'è stato sgrato».</l></lg>
<lg type="ottava">
<head>18</head>
<l>De n'autro po' fu referuto appriesso</l>
<l>C'avea seie mise ch'era carcerato,</l>
<l>E chisto titolo era a lo prociesso:</l>
<l rend="italic">«Contra de no poeta scostomato».</l>
<l>Disse lo Fisco: «Chisso è granne acciesso:</l>
<l>Priesto, che sia 'n galera connannato!</l>
<l>Perché la Poesia sulo se spanne</l>
<l>A dire cose oneste e cose granne».</l></lg>
<lg type="ottava">
<head>19</head>
<l>E Febo disse: «Straccia mo sse carte,</l>
<l>Commo te 'ncricche e fuie! Grann'è lo caso!</l>
<l>Tu saie, llà corre il mondo ove ha più sparte</l>
<l>Le sue dolcezze il lusinghier Parnaso.</l>
<l>Chi scrive d'autro muodo non sa l'arte</l>
<l>De tirare li vùfare pe naso:</l>
<l>Lo munno è dato a ste schefienzie tale,</l>
<l>Chi non trova sto stile, non ha sale».</l></lg>
<lg type="ottava">
<head>20</head>
<l>Sèqueta lo scrivano, e dice forte:</l>
<l>«De furto verzi in quantitate magna</l>
<l>Contra de quidam connannato a morte,</l>
<l>A quarèra de Grezia e Franza e Spagna».</l>
<l>Febo se vota a tutta la soa Corte</l>
<l>E dice: «Chesto è autro che lasagna!</l>
<l>Morire pe ssi furte no meschino!</l>
<l>Se chesso fosse, mancarria lo lino.</l></lg>
<lg type="ottava">
<head>21</head>
<l>«Decite, chi de vuie sarria scappato</l>
<l>Da li piede a Mastr'Agnelo, s'a ognuno</l>
<l>C'avesse quarche bierzo granciato</l>
<l>Dicea lo Fisco: — 'Nmóccate sto pruno — ?</l>
<l>Priesto, sia lo scurisso liberato,</l>
<l>E se le dia marenna s'è dïuno,</l>
<l>Ma da oie 'nnante sia no banno fatto,</l>
<l>E craie se iette. Scrive, mastrodatto:</l></lg>
<lg type="ottava">
<head>22</head>
<l>«Ch'ogn'ommo pozza libero arrobbare</l>
<l>Vierze e conciette d'ogne libro e carta,</l>
<l>Ma diestro, che non fàcciane addonare</l>
<l>Nesciuno, ca si no se 'mpenne e squarta;</l>
<l>Iusto commo facevase osservare</l>
<l>Da chille valient'uommene de Sparta:</l>
<l>Chesto a lettere, mo, de catafarco</l>
<l>Lo truove a le postèome de Protarco».</l></lg>
<lg type="ottava">
<head>23</head>
<l>«Oh che te sia lo pane beneditto,</l>
<l>Disse l'Agente, e campe aternamente,</l>
<l>Ca chesto è ghiodecare pe deritto,</l>
<l>E non ce vale ammico né parente».</l>
<l>'N chesto da lo scrivano po' fu ditto:</l>
<l>«De Arte annichilata novamente,</l>
<l>Contra d'uno che quanta scaca fuoglie</l>
<l>Dedeca pe tornise a casaduoglie».</l></lg>
<lg type="ottava">
<head>24</head>
<l>Cossì dice, e lo Fisco po' se lassa:</l>
<l>«Se deve dedecare a gente granne,</l>
<l>E no' a no spoglia–'mpise e a na vaiassa</l>
<l>Pe lo granne 'nteresse che le scanne».</l>
<l>Febo respose: «Tiente, bella grassa!</l>
<l>Lloco se vede ca sì barvaianne:</l>
<l>Chi è liberale cierto è na gran gioia,</l>
<l>Dedeca a chi refonne, e sia lo boia».</l></lg>
<lg type="ottava">
<head>25</head>
<l>«N'autro nce n'è, respose lo scrivano,</l>
<l>Che non fa vierzo che deritto sia:</l>
<l>Se crede essere Omero ed è pacchiano</l>
<l>C'ha sbregognata già la Poesia.</l>
<l>Ha poco iuorne che s'è avuto 'n mano</l>
<l>E l'ha remisso a nuie la Vicaria».</l>
<l>Dice lo Fisco: «Si fa vierze brutte,</l>
<l>Pe chesta primma vota aggia li butte».</l></lg>
<lg type="ottava">
<head>26</head>
<l>«Chisso mmeretarria d'essere 'mpiso,</l>
<l>Respose Febo, e se non fosse iuorno</l>
<l>De grazie, caudo caudo sarria miso</l>
<l>Co Mastro chillo e duie papute attuorno;</l>
<l>Nulla Musa vogl'io c'aggia maie sfriso,</l>
<l>Ca po' tutto de Febo èie lo scuorno.</l>
<l>N'ardisca maie, né maie voglia ommo nato</l>
<l>Fare vierze si n'è matricolato.</l></lg>
<lg type="ottava">
<head>27</head>
<l>«Chi face sconcordanzïe, chi trova</l>
<l>Vuce da sconciurare parasacco,</l>
<l>Chi penza de trovare forma nova</l>
<l>De vierze, ed è cchiù antica ca n'è Bacco;</l>
<l>Chi le fa luonghe e chi sciancate 'mprova,</l>
<l>Chi de traslate tale énchie lo sacco</l>
<l>Che se te tiene quanto vuoie la voglia</l>
<l>Puro schiatte de riso a crepa–'nnoglia;</l></lg>
<lg type="ottava">
<head>28</head>
<l>«Chi chiamma “paraliteche” li vuosche</l>
<l>Perché lo viento le fa freccecare,</l>
<l>Chi dice ca lo viento have li cruosche</l>
<l>Ché non face autro maie se non sciosciare,</l>
<l>Siente de brocca po' cierte autre Tuosche</l>
<l>Chiammare “prieno” e “itruopeco” lo mare</l>
<l>Quanno stace abbottato, n'autro vòle</l>
<l>Che l'arba sia mammana de lo sole;</l></lg>
<lg type="ottava">
<head>29</head>
<l>«A n'autro scappa ca la neve è zella</l>
<l>Che se ne vene 'n capo a le colline,</l>
<l>Autro chiamma le stelle (e chesta è bella!)</l>
<l rend="italic">“De lo Banco del Ciel lustre zecchine”</l>
<l>Autro chiamma la notte “<emph>negrolella</emph>”,</l>
<l>“<emph>Coperchiola d'amante e malantrine</emph>”,</l>
<l>Autro lo iuorno dice ch'è na cura</l>
<l>Perché spila da l'àiero ogn'ombra scura.</l></lg>
<lg type="ottava">
<head>30</head>
<l>«'Nzomma, chi sta pazzia tene a la capo</l>
<l>Provarrà s'io me 'nzorfo e s'io me 'ncricco</l>
<l>Quanno me saglie 'n capo lo sinapo</l>
<l>E me vene da vero quarche cricco:</l>
<l>Ca si be' mo la presonia le 'rapo,</l>
<l>N'autra vota se piglie lo palicco.</l>
<l>Chillo che bò de Febo essere ammico</l>
<l>Non esca niente da lo stile antico».</l></lg>
<lg type="ottava">
<head>31</head>
<l>Laudaro assaie le Muse sto parlare,</l>
<l>E l'Agente azzettaie ch'è cosa bona,</l>
<l>Perch'oramaie s'era venuto a fare</l>
<l>Na farza de le cose d'Alecona.</l>
<l>Po' lo scrivano venne a sequetare:</l>
<l>«Sta carcerata ccà n'autra perzona</l>
<l>Ch'a no poeta disse a la sboccata:</l>
<l>— Brutto auciello, sì tu, pierde–iornata! —».</l></lg>
<lg type="ottava">
<head>32</head>
<l>«Vàgliame sacco rutto, Apollo disse,</l>
<l>E che 'nsolente temmerario ardire!</l>
<l>Propio sàuza voglio essere de chisse!</l>
<l>Chesse cose presùmmeno de dire?</l>
<l>Razza de becche (dico a li qualisse)</l>
<l>Affé de Febo, io le farò pentire!</l>
<l>Priesto, s'arrote mo sto forfantiello,</l>
<l>E no premmone serva pe martiello».</l></lg>
<lg type="ottava">
<head>33</head>
<l>«No[n], per vita de vuie!», disse l'Agente,</l>
<l>E s'addenocchia e pregalo 'n caruso.</l>
<l>«Che le perdone, pocca se ne pente</l>
<l>E confessa ca tanno era marfuso»;</l>
<l>Febo nce lo donaie cortesemente,</l>
<l>Puro che stesse n'autro mese 'nchiuso</l>
<l>A no mantrullo, e se le desse sulo</l>
<l>Pane, e no poco d'acqua co n'arciulo.</l></lg>
<lg type="ottava">
<head>34</head>
<l>N'autro se lesse po', che se la dette</l>
<l>'N tallune co na bella cortesciana,</l>
<l>E autro pe tre ore non facette</l>
<l>Che cardare a lo pettene de lana;</l>
<l>Quanno po' 'nzoperaie, ecco se mette</l>
<l>Na mano 'n sacca e cerca na semmana,</l>
<l>E quanno chella aspetta no rïale</l>
<l>Scappa: «Buon iuorno!», ed ha no matrecale.</l></lg>
<lg type="ottava">
<head>35</head>
<l>Lloco nce appe a benire gran barruffa</l>
<l>Ped uno che n'avea protezïone,</l>
<l>Ma po' le fece quarèra de truffa</l>
<l>E fu puosto de pésole 'mpresone;</l>
<l>Dice lo Fisco: «Voglio che de muffa</l>
<l>Nce piglie dinto de no cammarone,</l>
<l>Fi' &lt;'n&gt;tanto che cotella non remette</l>
<l>E piglie autro che sdrusciole e sonette».</l></lg>
<lg type="ottava">
<head>36</head>
<l>«Appila, disse Febo, chisto è digno</l>
<l>De grazia, e non se deve casticare:</l>
<l>Anze, mmeretarria co granne sdigno</l>
<l>Chella na pena, mo, talïonare,</l>
<l>Perché 'mmezzasse ogn'autra a stare a signo</l>
<l>E ste 'mposture a nullo muodo fare.</l>
<l>Che truffa, s'ogne bierzo che l'ha dato</l>
<l>Manco se pagarria co no docato?»</l></lg>
<lg type="ottava">
<head>37</head>
<l>Mill'autre nce ne foro referute</l>
<l>Che nce vorria no mese pe contare,</l>
<l>Ma tutte àppero grazia, e foro 'sciute</l>
<l>Co lo portiello schitto contentare.</l>
<l>Io ne zeppolïaie paricchie scute</l>
<l>Pe beveraggio e pe sollecetare</l>
<l>Chisto e chillo decreto, otra c'aviette</l>
<l>Pe ghionta mille frottole e soniette.</l></lg>
<lg type="ottava">
<head>38</head>
<l>Ma già tre bote tutta era calata</l>
<l>La porvera da coppa la 'mpolletta,</l>
<l>E Febo, che na famme avea arraggiata,</l>
<l>Coll'autre appriesso lo paiese annetta;</l>
<l>Ma commo fu la tavola levata</l>
<l>Lo 'Mmasciatore, a chi lo Duca aspetta,</l>
<l>Se lecenzia da Febo, e bò sbignare</l>
<l>Ca pe lo frisco penza cravaccare.</l></lg>
<lg type="ottava">
<head>39</head>
<l>Febo le fa donare la valdrappa</l>
<l>Che portato ha dece anne lo Pegaso,</l>
<l>Ma de Petrarca primmo è stato cappa,</l>
<l>Che le Muse ne fecero gran caso;</l>
<l>Po' sùbbeto scavare co la zappa</l>
<l>Fa lo cchiù meglio lauro de Parnaso</l>
<l>E dice: «Chisso è digno stare all'uorto</l>
<l>Ch'aggia cchiù bello o Marmeruolo o Puorto.</l></lg>
<lg type="ottava">
<head>40</head>
<l>«Portalo addonca a chella Autezza 'n duono</l>
<l>Da parte mia, ca le so' servetore,</l>
<l>E dille ch'isso schitto è 'n terra buono</l>
<l>Sta 'nzegna avere, ch'è de tanto 'nore».</l>
<l>'N chesto ecco de trommetta no gran suono,</l>
<l>Ecco abbascio s'abbia lo 'Mmasciatore,</l>
<l>E fi' 'mponta le grade chiano chiano</l>
<l>Da Febo è accompagnato pe la mano.</l></lg>
</div2>
<div2>
 <head>SETTEMO</head>

<lg type="ottava">
<head>1</head>
<l>Commo io vidde c'avea quarche tornese</l>
<l>Pigliaie de caudo e me venette voglia</l>
<l>Bello tornareménne a lo paiese,</l>
<l>Che 'mpenzarence schitto avea gran doglia.</l>
<l>Avea 'n fastidio già le bone spese,</l>
<l>Io ch'era usato schitto a carne e foglia:</l>
<l>O foglia doce, o foglia saporita,</l>
<l>De nuie autre rechiammo e calamita!</l></lg>
<lg type="ottava">
<head>2</head>
<l>Che canne d'Amatusia, che lecore</l>
<l>De chello che llà 'ncoppa Giove licca,</l>
<l>Che mèle d'Ibla, c'have tanto 'nore,</l>
<l>Che gileppo rosato o franfellicca?</l>
<l>O foglia mia, fenice de sapore,</l>
<l>Chi dice lo contrario, che s'appicca!</l>
<l>Ommo privo de 'nciegno e de descurzo,</l>
<l>Che n'ha provato maie che cosa è turzo!</l></lg>
<lg type="ottava">
<head>3</head>
<l>Apollo, che da vero è gran Signore</l>
<l>E penetra lo 'ntrinseco golìo,</l>
<l>Me chiamma, e pe me fare gran faore</l>
<l>Fece rescire lo designo mio</l>
<l>Dicenno: «Io saccio chello c'haie tu 'n core</l>
<l>Perché le cose cchiù secrete io spio:</l>
<l>Saccio ca tu sì muorto ed allancato</l>
<l>Pe no bello pignato mmaretato.</l></lg>
<lg type="ottava">
<head>4</head>
<l>«Perzò songo contento che sbignare</l>
<l>Craie tu puozze a le belle toie Serene;</l>
<l>Ma perché a li poete li denare</l>
<l>Songo nnemmice, ed io te voglio bene,</l>
<l>Piglia sto stoiavucco e se magnare</l>
<l>Tu vuoie, stiennelo 'n terra e bì che bene!»</l>
<l>Io giubelanno tutto de preiezza</l>
<l>Lo piglio e ne rengrazio chell'Autezza.</l></lg>
<lg type="ottava">
<head>5</head>
<l>E pigliato da isso e da le sore</l>
<l>Lecienzia, parto pede catapede,</l>
<l>Né l'ora veo perché de lo valore</l>
<l>De chella pezza faccia a l'uocchie fede.</l>
<l>Io creo ch'erano iusto sidece ore</l>
<l>Quanno a no vosco me posaie lo pede,</l>
<l>Dove tant'ombre tu nce vide stare</l>
<l>Che lo sole se caca de nce 'ntrare.</l></lg>
<lg type="ottava">
<head>6</head>
<l>Lloco me sedo 'ncoppa de no prato</l>
<l>Che parea no trappito de Soria,</l>
<l>Mecco lo stoiavucco llà schiegato,</l>
<l>Ed ecco veo, ma chi lo credarria?.</l>
<l>No piezzo de vitella sottestato</l>
<l>E no pignato propio a boglia mia,</l>
<l>Maccarune, pasticce, caso e pane,</l>
<l>E grieco, mangiaguerra e mazzacane.</l></lg>
<lg type="ottava">
<head>7</head>
<l>Io mo strasecolanno comm'a chillo</l>
<l>Ch'a lo Nilo, dapo' che cresce e manca,</l>
<l>Vede de na ranonchia o sorecillo</l>
<l>'Scire na capo, e mo no cuorpo o n'anca,</l>
<l>Po' tutto sano zompa comm'a grillo:</l>
<l>Cossì bedea da chella pezza ianca</l>
<l>'Scire miezo pïatto! Ecco ccà sano</l>
<l>Se vede appriesso! Ed io tutto lo schiano.</l></lg>
<lg type="ottava">
<head>8</head>
<l>E mentre co gran gusto stea a menare</l>
<l>Li guoffole, e po' scioscio a na vorraccia,</l>
<l>Ecco de brocca no giovene appare</l>
<l>E me dice: «Bonnì, prode te faccia!»</l>
<l>Respose io: «Benmenuto!», ed assettare</l>
<l>Lo fice, e nce lo tiro pe le braccia.</l>
<l>Isso se fa pregare, e po' se lassa;</l>
<l>Io creo che faccia quinnece, ma scassa.</l></lg>
<lg type="ottava">
<head>9</head>
<l>Magnato c'appe, disse: «Ommo da bene,</l>
<l>Tanta robba a no luoco ch'è desierto,</l>
<l>Dimme, de 'razia, dimme, donde vene?</l>
<l>Ch'io, pe te dire, me stopesco cierto!</l>
<l>Dillo, e te iuro, Dio me guarde [a] &lt;e&gt; tène,</l>
<l>Ca no' lo dico se ne iesse spierto.</l>
<l>Dillo, sì forasciuto e t'è portato</l>
<l>Da chi compone chello c'haie magnato?»</l></lg>
<lg type="ottava">
<head>10</head>
<l>«Testemmonïa vosta, io le respose,</l>
<l>Arrasso sia! che dice, o cammarata?</l>
<l>Pe mente non me passano ste cose,</l>
<l>'Nnante nce fosse màmmama crepata!</l>
<l>Ma Febo sta ventura me refose...</l>
<l>(Oh potta, sta parola m'è scappata!)»</l>
<l>«Dilla, isso dice, ed io te mostrarraggio</l>
<l>Fuorze a te, po', na bella cosa c'aggio».</l></lg>
<lg type="ottava">
<head>11</head>
<l>Tanto me disse c'averria scommuosso</l>
<l>N'ommo se stato fosse be' de stucco,</l>
<l>E pe levaremìllo po' da duosso</l>
<l>Io le scopierze de lo stoiavucco.</l>
<l>Ed isso disse: «Vróciole a no fuosso</l>
<l>Dove me nce sia fatto no travucco</l>
<l>Se non va' no tresoro! Ma a sto scianco</l>
<l>Porto na cosa che non vale manco».</l></lg>
<lg type="ottava">
<head>12</head>
<l>E s'asciogliette da lo stregneturo</l>
<l>No fïasco de ligno lavorato,</l>
<l>Decenno: «Vide, aggio quarcosa io puro,</l>
<l>Se be' 'n Parnaso maie non songo stato».</l>
<l>Po' dice: «O vuie che state a chesto scuro,</l>
<l>'Scite mo priesto a chesto scampagnato!»</l>
<l>Ed ecco 'scèro, lustre comm'a sole</l>
<l>Chi me lo credarria?, sette fegliole!</l></lg>
<lg type="ottava">
<head>13</head>
<l>De le quale una disse: «Ecco, Segnore,</l>
<l>Le schiave toie, commannale a bacchetta».</l>
<l>Ed isso disse: «O femmene de 'nore,</l>
<l>Portate no cavallo a la ginetta».</l>
<l>Io mo fora de me pe lo stopore</l>
<l>Teneva mente e steva a la veletta:</l>
<l>Correno chelle, ardite comm'a gallo,</l>
<l>E sùbbeto portaro lo cavallo.</l></lg>
<lg type="ottava">
<head>14</head>
<l>E po' tornaro dinto lo fiaschetto,</l>
<l>E chillo cravaccaie pe ghiresénne.</l>
<l>Io mo che bisto avea sto granne affetto</l>
<l>De sto fïasco gran golìo me venne,</l>
<l>E disse: «Ammico mio buono e perfetto,</l>
<l>Io non aggio n'agresta, ccà, né penne</l>
<l>P'accattare tresoro accossì raro,</l>
<l>Ma cagno co sto mio, se l'haie da caro».</l></lg>
<lg type="ottava">
<head>15</head>
<l>«Me contento, diss'isso, de cagnare»:</l>
<l>E accossì cagnàiemo; e camminaie.</l>
<l>Ma quanno venne l'ora de magnare</l>
<l>Ch'avea pigliato chiunzo m'addonaie,</l>
<l>E quanno steva per me desperare</l>
<l>A lo fïasco mio meglio penzaie,</l>
<l>E dico: «'Scite, femmene aggarbate,</l>
<l>E mo lo stoiavucco me portate!»</l></lg>
<lg type="ottava">
<head>16</head>
<l>Ed ecco chelle 'sciute, ecco a no punto</l>
<l>Vene lo stoiavucco; io sedo 'n terra,</l>
<l>Lo stenno, e mentre faccio lo musso unto</l>
<l>Manca la famme de me fare guerra.</l>
<l>Già steva 'n fine, ed ecco n'autro accunto,</l>
<l>Non saccio se de Trocchia o de la Cerra,</l>
<l>E me saluta; io lo saluto e dico:</l>
<l>«Addove vaie, da dove viene, ammico?»</l></lg>
<lg type="ottava">
<head>17</head>
<l>Isso s'assetta 'nnanze e po' me dice:</l>
<l>«Vengo, pe te la dire, da na parte</l>
<l>Ch'è meglio assaie dell'Isola Felice,</l>
<l>Che maie non basto a direténne parte:</l>
<l>Sacce ca pe la via notte me fice,</l>
<l>Ch'io non vedea né chesta o chella parte,</l>
<l>E mentre chiagno na bella fegliola</l>
<l>Vene, m'asciuca l'uocchie e me conzola.</l></lg>
<lg type="ottava">
<head>18</head>
<l>«Oh ch'isce bella, a l'uocchie d'ogne Fata,</l>
<l>Che pareva na penta palommella!</l>
<l>Portava no dobbretto de colata,</l>
<l>Na cauza rossa, o Dio quant'era bella!</l>
<l>Na capo a la scozzese, che 'ntrezzata</l>
<l>Nc'era na verdegaia zagarella,</l>
<l>N'uocchio che frezzïava, e no mussillo</l>
<l>Da vasàrelo sempe a pezzechillo.</l></lg>
<lg type="ottava">
<head>19</head>
<l>«Po' fatto a lo terreno no pertuso</l>
<l>Me fa 'scire pe chillo a no palazzo:</l>
<l>Pe te la dire, io ne restaie confuso</l>
<l>E n'appe a deventare quase pazzo.</l>
<l>Pe na grada assaie lustra saglio sùso</l>
<l>A na sala, addove erano a sollazzo</l>
<l>Cient'autre Fate belle comm'a n'oro,</l>
<l>Ch'ognuna porta 'ncuollo no tresoro.</l></lg>
<lg type="ottava">
<head>20</head>
<l>«Io faccio lleverenzia e tremmo, e a pena</l>
<l>Pozzo tene' li curze pe paura,</l>
<l>Ma spara na vocella de Serena:</l>
<l>— Datte armo, c'haie trovato la ventura:</l>
<l>Non t'allecuorde quanno a chella arena</l>
<l>Steva a dormire na lacerta scura</l>
<l>E no villano accidere la voze</l>
<l>Ma per te la pretata no' le coze?</l></lg>
<lg type="ottava">
<head>21</head>
<l>«Che gridaste: <emph>Sta' fermo, no' le dare!</emph></l>
<l><emph>Che t'ha fatto sta scura poverella?</emph></l>
<l>E lo vraccio faciste sbarïare.</l>
<l>Sacce mo, cammarata, io songo chella:</l>
<l>Mo te volimmo ccà remmonerare</l>
<l>Pocca ognuna de cheste m'è sorella,</l>
<l>Azzò ch'ogn'autro po' venga a sapere</l>
<l>Ca non ce perde maie chi fa piacere —.</l></lg>
<lg type="ottava">
<head>22</head>
<l>«Chesto ditto, me portano vedenno</l>
<l>Chisto bello palazzo 'ntuorno 'ntuorno:</l>
<l>Non pozzo dire quanto era stopenno</l>
<l>Se te parlasse chisto e n'autro iuorno!</l>
<l>Da lo palazzo a no ciardino scenno</l>
<l>Che n'averria lo Campo Eliso scuorno:</l>
<l>Ogne frutto ch'a l'arvolo è 'mpizzato</l>
<l>Quale è 'n composta e quale è sceroppato;</l></lg>
<lg type="ottava">
<head>23</head>
<l>«Scorre da na fontana moscatiello,</l>
<l>Da n'autra manciaguerra e falanghina,</l>
<l>Chesta de latte fa no sciummeciello,</l>
<l>Chella de mèle corre a la marina:</l>
<l>Sponta a lo prato ccà no frutteciello,</l>
<l>Llà no pede de puorco 'gnielatina,</l>
<l>Na pergola nc'è po' de gran bellezza,</l>
<l>Carreca tanto che se chiega e spezza.</l></lg>
<lg type="ottava">
<head>24</head>
<l>«Lloco de Nola nce so' sopressate,</l>
<l>Lloco so' de Bologna saucicciune,</l>
<l>Lloco saucicce belle spezïate,</l>
<l>Lloco a fïasco casecavallune,</l>
<l>Lloco 'nnoglie a Ghiugliano 'nmottonate,</l>
<l>Lloco presotta e caso a buonne cchiùne,</l>
<l>Che me parze vedere speccecata</l>
<l>Porta Caputo quanno sta parata.</l></lg>
<lg type="ottava">
<head>25</head>
<l>«Lloco sotta me fanno no banchetto,</l>
<l>Autro che de saràche e de radice!</l>
<l>Vuoie autro, che me dèzero 'n guazzetto</l>
<l>Tutta la 'stremmetà de la fenice!</l>
<l>L'aucielle paradise appe 'n brodetto,</l>
<l>La peo chelleta fu starne e pernice.</l>
<l>Scomputo de magnare, ecco ogne Fata</l>
<l>S'àuza a fare na bella 'mpertecata.</l></lg>
<lg type="ottava">
<head>26</head>
<l>«Se chesta fu na vista de Segnore</l>
<l>Penzalo tu, ca no' lo pozzo dire.</l>
<l>Duraie lo ballo pe no paro d'ore,</l>
<l>Che propio 'n bruodo io me n'aviette a ghire;</l>
<l>Na cétola sonava de stopore</l>
<l>Una de chelle, che facea dormire,</l>
<l>N'autra d'esse sonava no strommiento</l>
<l>Che doie corde facevano pe ciento.</l></lg>
<lg type="ottava">
<head>27</head>
<l>«Fatto lo ballo nce ne iammo arreto</l>
<l>A lo palazzo, ed a no cammariello</l>
<l>Che steva a no recuoncolo segreto</l>
<l>So' portato, e me danno no cortiello</l>
<l>Decenno: — Agge assaie caro sto segreto,</l>
<l>Ch'addovonca lo 'mpizze e dice: <emph>Auciello!</emph>,</l>
<l>Sùbbeto è fatto e cinto a tutte banne</l>
<l>De forte mura no castiello granne —.</l></lg>
<lg type="ottava">
<head>28</head>
<l>«Io tutto alliegro piglio sto presiento</l>
<l>E le rengrazio, e bàsole le mano,</l>
<l>E perché da lo suonno avea trommiento,</l>
<l>Se n'addonaro, e bello pe la mano</l>
<l>A no lietto me mesero d'argiento,</l>
<l>Addove m'addormiette chiano chiano.</l>
<l>Me sceto, allizzo, e raspo lo caruso,</l>
<l>E tròvome da fora lo pertuso».</l></lg>
<lg type="ottava">
<head>29</head>
<l>Mentre ch'isso contava io spantecato</l>
<l>Steva a sentire chisto bello cunto,</l>
<l>E po' le dico: «[Se] &lt;che&gt; te vea 'nzorato!</l>
<l>Fa' che ne vea la prova a chisto punto:</l>
<l>Ca po' te dico, e restarraie spantato,</l>
<l>Che bale chisto, se be' sta sedunto».</l>
<l>«De 'razia», disse chillo, e quanto 'mpizza</l>
<l>Decenno: «<emph>Auciello</emph>», e no castiello sguizza!</l></lg>
<lg type="ottava">
<head>30</head>
<l>Io stoppafatto resto, e mantenere</l>
<l>Volenno la prommessa, faccio 'ncoppa</l>
<l>Lo stoiavucco priesto comparere</l>
<l>Le menestre addorose a chioppa a chioppa:</l>
<l>Ch'isso pe mmaraveglia e pe piacere</l>
<l>Smerzaie l'uocchie e restaie commo de stoppa;</l>
<l>Io dico: — Mo lo pesco st'aseniello,</l>
<l>Ed a ste granfe vene lo cortiello! —</l></lg>
<lg type="ottava">
<head>31</head>
<l>E dico: «Be'? N'è cosa da stordire?»</l>
<l>Ed isso a me: «Strasecolo, a fé mia!»</l>
<l>Ed io soggiongo: «Se me vuoie faurire</l>
<l>A cagno e scagno fare mo vorria».</l>
<l>Isso mostraie desgusto de sto dire,</l>
<l>E respose sgregnuso: «Arrasso sia</l>
<l>Che pe na pezza io chisto voglia dare!</l>
<l>Crisce la dosa se vuoie ciammellare».</l></lg>
<lg type="ottava">
<head>32</head>
<l>Io che n'era piccato, e so' corrivo,</l>
<l>L'offierze lo fïasco pe refosa;</l>
<l>Isso vede la prova e comm'arcivo,</l>
<l>Sùbbeto canoscenno ch'è gran cosa,</l>
<l>Se contenta. Io preiato parto, e arrivo,</l>
<l>Sempe sautanno frisco comm'a rosa,</l>
<l>La sera a no casale d'Arbanise:</l>
<l>Ma co gran famme, e non m'àscio tornise.</l></lg>
<lg type="ottava">
<head>33</head>
<l>«Pagame, dice l'oste, e ba' te 'mpienne,</l>
<l>Ca non s'alloggia ccà senza denare»;</l>
<l>Io respose: «Sta' zitto, frate, 'ntienne</l>
<l>Ca no bello castiello voglio fare».</l>
<l>«Se tu sì 'ntiso li piede nce stienne,</l>
<l>Lebrecaie chillo, appila, non parlare;</l>
<l>Ca pe certa raggione sottestato</l>
<l>Non ce vonno castiello fravecato».</l></lg>
<lg type="ottava">
<head>34</head>
<l>Io sfilo zitto e mutto, e guatto guatto,</l>
<l>Conzidera tu mo co che dolore,</l>
<l>E pe famme facea quase lo tratto</l>
<l>Commo cannela che senz'uoglio more.</l>
<l>O male cellevriello, e che m'haie fatto?</l>
<l>Decea, c'avea na cosa de valore</l>
<l>E me la fice bello cottïare:</l>
<l>Lo cortiello aggio, e n'aggio che tagliare!</l></lg>
<lg type="ottava">
<head>35</head>
<l>Lo bene non se stimma o prezza maie</l>
<l>Se non se perde! O stoiavucco amato</l>
<l>Ch'iere vero confuorto de li guaie,</l>
<l>Dove sì ghiuto, e chi me t'ha levato?</l>
<l>Fïasco mio, perché te desprezzaie?</l>
<l>Che mo me l'avarrisse retornato!</l>
<l>Magna, verlascio! Oimmé, sto pe despietto</l>
<l>Pe me 'mpizzare sto cortiello 'mpietto!</l></lg>
<lg type="ottava">
<head>36</head>
<l>Dovonca vao tento la sciorte mia</l>
<l>Pe fare a quarche parte sto castiello,</l>
<l>Ma chesta tene ognuno ch'è pazzia</l>
<l>E dice: «A lo 'spetale, o poveriello!»</l>
<l>Vago a Spagna e a Sciorenza, e manco cria</l>
<l>Faccio, se be' ne mostro lo modiello;</l>
<l>Vago a tant'autre terre, ognuno dice:</l>
<l>«Va' piglia le cient'ova, ommo 'nfelice!»</l></lg>
<lg type="ottava">
<head>37</head>
<l>E dapo' tanta guaie e tanta stiente</l>
<l>A Napole mio bello so' tornato,</l>
<l>Ma non trovo né ammice né pariente</l>
<l>Da quale potesse essere aiutato.</l>
<l>Puro sta cosa a me non [se dà] &lt;sa de&gt; niente,</l>
<l>Ca m'aggio 'n cataròzzola chiavato,</l>
<l>A crepantiglia d'ogne caperrone,</l>
<l>Co sto cortiello fàreme Barone.</l></lg>
<lg type="ottava">
<head>38</head>
<l>Tutta la notte penzo a lo designo</l>
<l>E chiammo gente e faccio mille patte:</l>
<l>Mo nce acconcio na sala e no soppigno,</l>
<l>Mo tronère, mo fuosse e torre chiatte,</l>
<l>Mo cantine pe lagrema e sorvigno,</l>
<l>Mo porte, mo fenestre e casematte:</l>
<l>Quanno è po' fatto che me stisso spanta</l>
<l>N'aggio luoco de fàrence la [chianca] &lt;chianta&gt;.</l></lg>
<lg type="ottava">
<head>39</head>
<l>De Lemos chillo Conte, che fa guerra</l>
<l>A la 'nmidia e a lo tiempo, me prommese</l>
<l>De fàreme acquistare tanta terra</l>
<l>Che lo potesse fare a sto paiese;</l>
<l>Ecco, se parte, e sta speranza sferra:</l>
<l>O fortuna contraria ad aute 'nprese!</l>
<l>Lo frate puro s'è de me scordato,</l>
<l>Che m'avea de speranze 'nmottonato.</l></lg>
<lg type="ottava">
<head>40</head>
<l>Macare me potesse cenzoare</l>
<l>Quarcosa nmiero de Capo de Monte:</l>
<l>Oh che bello castiello vorria fare,</l>
<l>Addove se trasesse pe no ponte!</l>
<l>Tutto de 'ntuorno lo vorria murare</l>
<l>E po' stàrence dinto comm'a conte.</l>
<l>Che magne po'? Lo venno. E a che palazzo</l>
<l>Po' staie? Ne faccio n'autro... Oimmé, so' pazzo!</l></lg>
<lg type="ottava">
<head>41</head>
<l>Sto penziero m'allarga da la Musa,</l>
<l>Chisto 'scire me fa de cellevriello,</l>
<l>E chisto pe freneteco m'accusa</l>
<l>A tutt'ore penzanno a sto castiello:</l>
<l>Ad ogne bene m'è la porta chiusa,</l>
<l>Mannaggia chi me deze sto cortiello!</l>
<l>Cossì ba chi è catarchio ed è pacchiano</l>
<l>E cerca meglio pane che de grano.</l></lg>
</div2>
</div1>
<div1>
<head>LO CERRIGLIO 'NCANTATO</head>

<p rend="sc">POEMA EROICO</p>
<div2>
 <head>PRIMMO</head>
<lg type="ottava">
<head rend="italic">Argomiento</head>
<l rend="italic">Parla co Cicco e Cola Sarchiapone</l>
<l rend="italic">E co ll'aute compagne fa conziglio</l>
<l rend="italic">De fa' no gruosso e gagliardo squatrone</l>
<l rend="italic">Pe ghire a conquistare lo Cerriglio.</l>
<l rend="italic">Chesto vene 'n sentore a lo patrone,</l>
<l rend="italic">Ca pe tutto se sente lo vesbiglio:</l>
<l rend="italic">Ne n'attemo n'esèrzeto fa fare</l>
<l rend="italic">Pe bole' a Sarchiapone arroienare.</l></lg>
<lg type="ottava">
<head>1</head>
<l>Io canto chelle forze e chelle prove</l>
<l>Che fecero ciert'uommene valiente</l>
<l>Cchiù d'Orlanno, cchiù d'Ercole e de Giove,</l>
<l>Anze a paro de chiste non so' niente:</l>
<l>E dico ancora comme fuieno nove</l>
<l>Chiste, e se steano a spizzola' li diente,</l>
<l>E feceno ntra lloro no consiglio</l>
<l>De ire a conquistare lo Cerriglio.</l></lg>
<lg type="ottava">
<head>2</head>
<l>Ehi, Muse, vuie che soletarie state</l>
<l>'Ncoppa a sso monte, e maie no' ve partite,</l>
<l>Ve suppreco ch'a bevere me date</l>
<l>Comm'all'aute assetate vuie solite:</l>
<l>Ca non so' nuovo a chessa 'nfermetate</l>
<l>De poetare. Perzò vuie decite</l>
<l>Mentre ch'io scrivo 'ncoppa a no vreccione</l>
<l>Vierze pe 'mmortalare a Sarchiapone.</l></lg>
<lg type="ottava">
<head>3</head>
<l>Massema mo, ch'ascire da Levante</l>
<l>Vedite Apollo co lo carrettone,</l>
<l>Che cantare pe forza è abbesognante,</l>
<l>Ca po', si none, ve mette 'mpresone;</l>
<l>Ed io m'assetto 'ncoppa a ss'erve 'nnante</l>
<l>Ch'accommenza a sona' lo calascione,</l>
<l>Pe dareve chist'auto mio tributo</l>
<l>De sto poemma, vero e non fegnuto.</l></lg>
<lg type="ottava">
<head>4</head>
<l>Era, comme ve dico, Sarchiapone</l>
<l>Auciello d'acqua, ma lo cchiù balente</l>
<l>A sonare l'arciulo e lo tremmone</l>
<l>De quanta fùino a Napole azzellente;</l>
<l>Ommo che despotaie co Ferrantone,</l>
<l>Masto de scola, e llà tutte le gente</l>
<l>Stevano a canna aperta a lo contrasto,</l>
<l>E ghiodecaino ca perdìje lo masto.</l></lg>
<lg type="ottava">
<head>5</head>
<l>L'aut'era Rienzo porzì baloruso,</l>
<l>Ommo de 'nciegno e de gran fondamiento,</l>
<l>Che quann'era picciotto a lo Pertuso</l>
<l>Ne volev'isso sulo cchiù de ciento;</l>
<l>L'aut'era appriesso lo Dotto' Vavuso,</l>
<l>Ch'a correre faceva co lo viento,</l>
<l>Ed era bello, museco e galante,</l>
<l>Famuso, vertuluso, e porzì amante.</l></lg>
<lg type="ottava">
<head>6</head>
<l>Masillo è pone, cchiù de chillo Chiotta</l>
<l>Che fu mastrone de lo gran sbaratto;</l>
<l>Chisto, se la menestra è cruda o cotta,</l>
<l>Se la gliotte co tutto lo pïatto:</l>
<l>E bì ca vide maie ca s'abbotta,</l>
<l>O ca lo ventre suio se fa chiatto!</l>
<l>'Nfine ha lo cannarone tanto gruosso</l>
<l>Che se gliotte la carne e perzì l'uosso.</l></lg>
<lg type="ottava">
<head>7</head>
<l>L'auto se chiamma lo gra' Menechiello,</l>
<l>Che sempre vace armato de cortelle;</l>
<l>Chisto sa cchiù de Micco de doviello</l>
<l>Ed è muto valente a le panelle:</l>
<l>Cierto ca se lo granne cellevriello</l>
<l>Mostrasse, porria vencere le 'scelle</l>
<l>Che fece chillo co tanto artefizio</l>
<l>Ch'a mmaro po' cadette 'n prezepizio.</l></lg>
<lg type="ottava">
<head>8</head>
<l>Peppo l'auto se chiamma, ed ha no naso</l>
<l>Ch'è fatto a muodo de no catenaccio:</l>
<l>Chisto soleva i' spisso a Parnaso</l>
<l>A fruscia' Febo e da' a le Muse 'mpaccio:</l>
<l>Vasta, ca corre ancora nfi' a l'Occaso</l>
<l>L'addore de na fella de migliaccio</l>
<l>Che no iuorno, passanno pe lo Muolo,</l>
<l>Se la gliottìje sotto a lo ferraiuolo.</l></lg>
<lg type="ottava">
<head>9</head>
<l>Sèqueta Cicco de casa Fragnola,</l>
<l>Ch'a fragnere fragnea cchiù de molino,</l>
<l>Ed avea 'mbocca na valente mola</l>
<l>Che steva sempre lesta a lo cammino;</l>
<l>L'auto è chiammato lo poeta Cola,</l>
<l>Che leiea chillo de casa Marino:</l>
<l>Ommo de ciappa e de 'norata famma,</l>
<l>Chisto, tra l'aute, era de franca lamma.</l></lg>
<lg type="ottava">
<head>10</head>
<l>E l'utemo era Iacovo valente</l>
<l>Che fece mille prove a lo Mercato,</l>
<l>Che da tutta la frotta de la gente</l>
<l>Iacovone pe nomme era chiammato.</l>
<l>Musa, te prego, famme veni' a mente</l>
<l>Le forze de chist'ommo assai 'norato</l>
<l>Azzò io manna co famuso stile</l>
<l>Le balentizie soie da Vattro a Tile.</l></lg>
<lg type="ottava">
<head>11</head>
<l>Era lo tiempo che Febo sfrattava</l>
<l>Pe la paura de lo Scorpïone,</l>
<l>E priesto all'auta casa s'accostava</l>
<l>Pe no' llevare quacche mozzecone:</l>
<l>Quanno la Famma lo pietto abbrusciava</l>
<l>De lo famuso aroie Sarchiapone</l>
<l>De fare nove 'mprese e ghire arrante</l>
<l>E de manna' la casa soa nnenante.</l></lg>
<lg type="ottava">
<head>12</head>
<l>E mentre stea pensando sulo sulo</l>
<l>Comme potesse accommenza' la guerra,</l>
<l>L'armo cresceva cchiù de no cetrulo</l>
<l>Quann'è adacquata bona chella terra:</l>
<l>Vecco venire a cavallo a no mulo</l>
<l>Cicco co Cola 'n groppa da la Cerra,</l>
<l>Cicco co li stivale, e a li tallune</l>
<l>Cola tenea legate li sperune.</l></lg>
<lg type="ottava">
<head>13</head>
<l>Quanno Sarchia vedette Cicco e Cola</l>
<l>Ora pensalo tu ch'armo facette:</l>
<l>Haie visto maie quanno da la gaiola</l>
<l>L'auciello sbigna ed a fui' se mette,</l>
<l>O quanno lo scolaro da la scola</l>
<l>Esce, che d'allegrezza le cauzette</l>
<l>S'enchie perzì? Cossì s'allegra e pare</l>
<l>Che sia de l'allegrezza lo compare.</l></lg>
<lg type="ottava">
<head>14</head>
<l>Po' disse: «O bemmenute!» — «O ben trovate!»,</l>
<l>Responnettero lloro, e scravaccaro</l>
<l>E 'nzembra tutte tre fùino assettate,</l>
<l>De lo cchiù e de lo manco po' parlaro.</l>
<l>Po' disse Sarchia: «O uommene 'norate,</l>
<l>Ca comm'a buie non aggio nullo paro,</l>
<l>Ve voglio di' la 'ntenzïone mia</l>
<l>Azzò vuie me mettite pe la via.</l></lg>
<lg type="ottava">
<head>15</head>
<l>«Io creo ca vuie sapite muto buono,</l>
<l>Pe chillo tiempo che me canoscite,</l>
<l>Si so' de lo Mercato e Puorto truono</l>
<l>E si maneio buono spate e spite,</l>
<l>E si la Famma sempre co lo suono</l>
<l>Verveseia de me: perzò unite</l>
<l>Ve preo che state tutte quante 'n chietta</l>
<l>Pe fare de Cerriglio gra' mmennetta.</l></lg>
<lg type="ottava">
<head>16</head>
<l>«Pocca chisto nce ha fatto sempe guerra,</l>
<l>E nc'è stato nemmico capetale:</l>
<l>Nuie lo volimmo manna' 'n chiana terra,</l>
<l>O veramente a mori' a lo 'spitale.</l>
<l>Ognuno priesto ad ammola' la sferra</l>
<l>Se dia, pe fare gran fracasso e male,</l>
<l>E chiammarite a la 'ncorrenno e priesto</l>
<l>De li compagne tutto l'auto riesto.</l></lg>
<lg type="ottava">
<head>17</head>
<l>«Chiammate Peppo e chiammate Masillo,</l>
<l>Chiammate Micco, Rienzo e lo Dottore</l>
<l>E Iacovo perzì, ca n'è berrillo,</l>
<l>Ma è ommo tutto chino de valore.</l>
<l>De nuie nesciuno è quacche peccerillo,</l>
<l>Ca simmo la sostanzïa e lo sciore:</l>
<l>Zoè, comm'è lo grasso a lo pignato,</l>
<l>Cossì nuie simmo mo de lo Mercato.</l></lg>
<lg type="ottava">
<head>18</head>
<l>«E 'n crosïone ognuno craie matino</l>
<l>S'aggia ad asciare co la spata a llato</l>
<l>O a la Sellaria o a lo Pennino,</l>
<l>Dapo' ch'avite ogne compagno asciato:</l>
<l>Perché avimmo da essere vecino</l>
<l>A lo Cerriglio 'nnante che schiarato</l>
<l>Se sia lo iuorno, e llà starrimmo 'n tresca,</l>
<l>E nce 'nchiarimmo buono la ventresca».</l></lg>
<lg type="ottava">
<head>19</head>
<l>Ognuno alliegro e co lo riso 'nmocca</l>
<l>Decette: «O bene mio, buono haie penzato,</l>
<l>Ca nce volimmo 'nchi', mo che nce tocca,</l>
<l>De le robbe de chisto sbreognato.</l>
<l>Sta notte non sia nullo che se cocca,</l>
<l>Ma sempre stenga pesole e scetato,</l>
<l>Penzanno che sia priesto la matina</l>
<l>Pe fa' fracasso, strùppeio e roina».</l></lg>
<lg type="ottava">
<head>20</head>
<l>Ma già se ne veneva da le grotte</l>
<l>De li zingare tinte de craune</l>
<l>Adaso adaso la madamma notte,</l>
<l>Pe fa' scurare tutte li cantune;</l>
<l>E Febo consegnava bone zotte</l>
<l>A li cavalle co li capezzune,</l>
<l>Perché le facea suonno, e bolea ire</l>
<l>Co la moglie d'Ocëano a dormire.</l></lg>
<lg type="ottava">
<head>21</head>
<l>Lloro l'ammice iettero trovanno</l>
<l>Pe tutte li cafuorchie de le chiazze,</l>
<l>Che parea che ghiettassero lo banno,</l>
<l>Ed erano tornate quase pazze:</l>
<l>Chi iea sagliendo e chi iea tozzolanno,</l>
<l>Ch'appero ad abbuscare bone mazze;</l>
<l>Ma po' che tutte quante appero asciato</l>
<l>Tutto lo fatto l'appero contato.</l></lg>
<lg type="ottava">
<head>22</head>
<l>Ma lasso sto negozïo contare</l>
<l>A Cola, ch'era buono parlatore,</l>
<l>Ed abbesogna a Sarchia mo tornare,</l>
<l>Che stea contanno tutte quante l'ore:</l>
<l>Non se voleva niente appapagnare</l>
<l>Perché avea famma d'acquistare 'nore,</l>
<l>Ma puro messè Pavolo venette,</l>
<l>E lo mantiello 'n capo le spannette.</l></lg>
<lg type="ottava">
<head>23</head>
<l>Ma non pe chesto lo suonno poteva</l>
<l>Co l'acqua de lo frate fa' scordare</l>
<l>A Sarchia chello che pensato aveva,</l>
<l>Zoè de lo Cerriglio conquistare:</l>
<l>E mente chello poco s'addormeva</l>
<l>Pe la cocozza se sentea 'ntronare</l>
<l>Na voce, comme 'scesse da no cuorno,</l>
<l>E dicea: «Suse Sarchia, vì ch'è ghiuorno».</l></lg>
<lg type="ottava">
<head>24</head>
<l>Isso che 'ntese chesto se sbegliaie</l>
<l>Co no gra' schianto e miezo sorreiuto,</l>
<l>E da valente sùbeto s'auzaie</l>
<l>Pe bede' s'era llà quacche paputo.</l>
<l>A la fenestra priesto s'affacciaie,</l>
<l>Ma lo munno a chell'ora era ammotuto,</l>
<l>Sulo 'n cielo Febea steva affacciata</l>
<l>E da mille zitelle 'ntornïata:</l></lg>
<lg type="ottava">
<head>25</head>
<l>Febea, ch'era 'sciuta a fa' la spia,</l>
<l>Se nc'era quacarcuno pe le serve,</l>
<l>Azzò non fosse vista pe la via</l>
<l>Mente scenneva e ghiea 'n miezo a le berve,</l>
<l>Perché bolea sgana' la fantasia</l>
<l>Con chillo che dormeva 'ncoppa a ll'erve,</l>
<l>E pe paura de lo suo patrone</l>
<l>Se pigliava annascuso 'sfazïone.</l></lg>
<lg type="ottava">
<head>26</head>
<l>Vedenno chella facce tonna e ghianca</l>
<l>Che parea no sciaudone 'nzuccarato,</l>
<l>Le venne cchiù che non avea l'allanca,</l>
<l>E priesto se vestìje e s'appe armato;</l>
<l>A lato se mettìje na lamma franca,</l>
<l>Che poco 'nnante n'avea smafarato</l>
<l>No gatto gruosso e grasso sorïano,</l>
<l>E lo pummo era a milo tramontano.</l></lg>
<lg type="ottava">
<head>27</head>
<l>Po' scese a chiazza e steva passïanno</l>
<l>Comm'a chillo che fa la sentenella,</l>
<l>E dicea: «Quanno se fa ghiuorno, quanno,</l>
<l>Pe da' a Cerriglio la gran cacarella?»</l>
<l>Ntratanto ieva Cinzïa scuranno</l>
<l>Lo cielo, e commegliava ogn'auta stella</l>
<l>Co no panno de lutto, azzò l'Aurora</l>
<l>Lo ianchïasse a llà n'auta mez'ora.</l></lg>
<lg type="ottava">
<head>28</head>
<l>Quanno isso s'abbïaie chiano chiano</l>
<l>'Nmiero lo largo de la Sellaria</l>
<l>E co la spata sfodarata 'n mano</l>
<l>La iea sfruscianno ad ogne crocevia;</l>
<l>Iea accappucciato co no malantrano</l>
<l>Che balea iusto poco cchiù de cria,</l>
<l>E tenea li stivale de vacchetta,</l>
<l>Le cauze a brache co na gran vrachetta.</l></lg>
<lg type="ottava">
<head>29</head>
<l>Ionze a lo luoco de l'appontamiento</l>
<l>E trovaie tutte quante a no pontone;</l>
<l>Uno 'n mano tenea na ntorcia a biento</l>
<l>E scoprìje da lontano a Sarchiapone:</l>
<l>«O ben menuto, lustro cchiù d'argiento,</l>
<l>Disseno, nuostro capo e campïone».</l>
<l>Rispos'isso: «Sïate ben trovate</l>
<l>Ammice fedelisseme e 'norate».</l></lg>
<lg type="ottava">
<head>30</head>
<l>Po' mute zeremmonïe facèro</l>
<l>'Nzembra, conforme fanno li Signure,</l>
<l>E 'nmiero de lo ponte s'abbièro</l>
<l>Pe s'allogare le cravaccature.</l>
<l>Ma pe direve, mo, lo bello vero,</l>
<l>Mente ieano pe chelle chiazze scure</l>
<l>Retomano le iea no guarzonciello</l>
<l>Che ghiea a pigliare carne a lo vordiello.</l></lg>
<lg type="ottava">
<head>31</head>
<l>Chisto stea co Cerriglio ed ascotaie</l>
<l>Quanto disseno lloro pe la via,</l>
<l>E comm'appe sentuto se lassaie</l>
<l>Volanno, pe porta' la nova ria;</l>
<l>Ionze priesto a la porta e tozzolaie:</l>
<l>«Chi è là?», disse uno che facea la spia;</l>
<l>«E Ciommetiello, disse lo guarzone,</l>
<l>Apere, priesto, àpere patrone.</l></lg>
<lg type="ottava">
<head>32</head>
<l>«Priesto, ca simmo tutte arroienate!</l>
<l>Armateve e mettiteve no giacco,</l>
<l>Ca mo sarrà sto Regno assedïato</l>
<l>Ed averrà da cierte no gra smacco».</l>
<l>Cerriglio, mo, che stea miezo malato</l>
<l>E 'n gamme se sentea no poco fiacco,</l>
<l>De paura le vennero le ghiute</l>
<l>E tutte li cauzune s'appe 'nchiute.</l></lg>
<lg type="ottava">
<head>33</head>
<l>Po' disse: «Viene ccà, che cosa dice?</l>
<l>Chi so' chiste che ccà vonno venire?»</l>
<l>Isso respose: «So' cierte nemmice</l>
<l>Che bonno fare a nuie tutte morire.</l>
<l>L'aggio sentuto io, che chiste ammice</l>
<l>Ntra lloro ste parole steano a dire:</l>
<l>— Iammo mo, priesto, iammo a cravaccare</l>
<l>E de Cerriglio lo Regno assautare —».</l></lg>
<lg type="ottava">
<head>34</head>
<l>«O sfortunato me», lo Re dicette,</l>
<l>Ch'era Cerriglio, Re de chella terra:</l>
<l>E tanno mute lettere scrivette</l>
<l>A ciert'ammice pratteche de guerra;</l>
<l>Spedìje na manïata de staffette</l>
<l>Ed avisaie Ognuno che se 'nzerra,</l>
<l>E po' stìjano sbegliante a la defesa,</l>
<l>Pe fare a sti nemmice grann'affesa.</l></lg>
<lg type="ottava">
<head>35</head>
<l>La primma ieva a Cicco Coceniello,</l>
<l>Chillo che fatto fu Mastro de Campo,</l>
<l>E sapea ch'era no gran cellevriello,</l>
<l>E dea primmo lo truono che lo lampo;</l>
<l>La seconna iea appriesso a Masaniello,</l>
<l>Che stea allancato cchiù che n'è Melampo;</l>
<l>L'auta iea a Capitanio Cesarone</l>
<l>Ch'avea na cera de no gran barone.</l></lg>
<lg type="ottava">
<head>36</head>
<l>E mente ognuno priesto s'allesteva</l>
<l>Pe preparare chesta gran battaglia,</l>
<l>Cerriglio lo paese revedeva</l>
<l>E dea denare a chi n'avea na maglia;</l>
<l>Le sentinelle ad ogne nparte aveva</l>
<l>Mese, ped aspetta' chella canaglia:</l>
<l>Ma comme s'accostaino pe l'assauto,</l>
<l>Mo mo ve lo dirraggio con chist'auto.</l></lg>
</div2>
<div2>
 <head>SECUNNO</head>
<lg type="ottava">
<head rend="italic">Argomiento</head>
<l rend="italic">Manna Cerriglio a Sarchia cierte cive</l>
<l rend="italic">Che no gran Nigromanto avea 'ncantate;</l>
<l rend="italic">Isso, ch'è furbo, a cierte li cchiù arcive</l>
<l rend="italic">Ordena tanno che siano iettate;</l>
<l rend="italic">Ma chille, pe non c'essere corrive,</l>
<l rend="italic">Se le 'nnorcaino e fuino trasformate:</l>
<l rend="italic">Sarchia se 'nfumma e fa che la serrecchia</l>
<l rend="italic">Ogn'ommo ammola, e all'arme s'apparecchia.</l></lg>
<lg type="ottava">
<head>1</head>
<l>Già 'sceva da la porta de Levante</l>
<l>La zitella de Febo co Titone.</l>
<l>E ghiea scopanno ed adacquanno 'nnante</l>
<l>Le chiazze addove passa lo patrone:</l>
<l>Già steva lesto ogne ncavallo e 'nfante</l>
<l>De lo desederuso Sarchiapone,</l>
<l>E de Cerriglio la gran compagnia</l>
<l>Già se ieva accostanno tuttavia.</l></lg>
<lg type="ottava">
<head>2</head>
<l>Ma Sarchia mo, vedenno ianchïare</l>
<l>Lo cielo, e ghietta' stizze comm'a burro,</l>
<l>Sùbbeto commandaie ch'ad ammarciare</l>
<l>Se sonasse lo cuorno e lo tammurro.</l>
<l>Ogne ncompagno se sentìje allegrare,</l>
<l>Ch'audiste no marmuoito e no susurro:</l>
<l>«Priesto, ammarciammo, priesto, allegramente»,</l>
<l>Diceva Sarchiapone a chella gente.</l></lg>
<lg type="ottava">
<head>3</head>
<l>'Nzembra co lloro ieano cchiù de mille</l>
<l>Gridanno tutte e facenno gran festa,</l>
<l>Giuvene, viecchie, granne e peccerille,</l>
<l>Menando chi cepolla e chi rapesta.</l>
<l>Cerriglio, che sentea chille gra' strille</l>
<l>S'affacciaie pauruso a na finesta,</l>
<l>E non sapea se fosse lo remmore</l>
<l>De la gente contraria o de 'n faore.</l></lg>
<lg type="ottava">
<head>4</head>
<l>Ma lo Masto de Campo Cociniello</l>
<l>Era isso perzì quase arrivato,</l>
<l>Che aveva no cavallo gioveniello</l>
<l>Ch'era de viento a Spagna gnenetato:</l>
<l>La capo negra avea de schiavottiello,</l>
<l>A lo cuorpo era lïardo arrotato,</l>
<l>Li piede nigre aveva, e a li capille</l>
<l>Avea de nocchetelle cchiù de mille.</l></lg>
<lg type="ottava">
<head>5</head>
<l>Quanno l'uno co ll'auto s'affrontaie</l>
<l>Iusto a la scesa de certe gradelle</l>
<l>(Ma Cociniello primmo se pigliaie</l>
<l>Lo puosto lesto, comme avesse ascelle)</l>
<l>Ogn'arfiero la 'nzegna arvolïaie</l>
<l>Co una mano, pe le ffa' cchiù belle</l>
<l>Parere, azzò vedesseno le forze</l>
<l>Le gente ch'a bedere erano corze.</l></lg>
<lg type="ottava">
<head>6</head>
<l>Vedenno Sarchia lo puosto pigliare</l>
<l>A tutte quante li nemmice suoie,</l>
<l>Ne n'attemo llà fece carrïare</l>
<l>Diece cannune da cavalle e buoie;</l>
<l>E resoluto de vole' mannare</l>
<l>A terra le muraglie e a ffi' li puoie,</l>
<l>E fece fa' na mano de trencere,</l>
<l>E po' arvolïare le bannere.</l></lg>
<lg type="ottava">
<head>7</head>
<l>E mente facea fa' no paviglione</l>
<l>Co cierte cuoire che fuino de cuocchie,</l>
<l>S'adonaie ca 'nmiero isso no guarzone</l>
<l>Venea, co cierte fecatielle e truocchie;</l>
<l>All'auta mano avea no carrafone</l>
<l>De vino, che facea lagrema' l'uocchie:</l>
<l>E comme fu becino se ['ncrinaie] &lt;'nchinaie&gt;</l>
<l>E chelle cose a Sarchia appresentaie.</l></lg>
<lg type="ottava">
<head>8</head>
<l>Disse: «Bonnì, Signore Sarchiapone,</l>
<l>Lo Re Cerriglio te basa le mano,</l>
<l>Ed azzò facce na colazïone</l>
<l>Te manna chiste fecatielle e pane.</l>
<l>Pigliale e non fa' scuorno a lo patrone,</l>
<l>Ca te le gliottarrisse sane sane,</l>
<l>E chesto ccà de sto carrafonciello</l>
<l>Te lo manna lo Signo Cociniello.</l></lg>
<lg type="ottava">
<head>9</head>
<l>«E porzi' dice che no' ll'agge a male</l>
<l>Si songo poco e pareno de niente,</l>
<l>Ca la gioia cchiù picciola cchiù bale</l>
<l>E a gran Signore picciolo presiente;</l>
<l>E si puro so' 'nzìpete de sale</l>
<l>L'ha fatto ca le pareno sacciente</l>
<l>Chiste compagne vuostre, e si n'avite,</l>
<l>Sale pe 'ncoppa nce lo metterite».</l></lg>
<lg type="ottava">
<head>10</head>
<l>Po' se ne iette, ed a rengrazïare</l>
<l>Mannaie Sarchiapone a chillo Re;</l>
<l>Po' disse: «Cierto chisto vò gabbare,</l>
<l>Conforme ha fatto all'aute, cossì a me.</l>
<l>Ma marzo ne l'ha raso, e smafarare</l>
<l>Lo voglio buono, sì, da vero, affé,</l>
<l>Ca chi vòle 'nfoscare a Sarchiapone</l>
<l>De sale vo magna' no galïone!</l></lg>
<lg type="ottava">
<head>11</head>
<l>«E non se pensa ca songo a quarch'uorto</l>
<l>Nato, o che songo nzemprece pacchiano:</l>
<l>Ca so' nato e cresciuto 'mmiezo Puorto,</l>
<l>E d'isso cchiù me valeno le mano.</l>
<l>Oie o craie vedarrimmo chi ha cchiù tuorto</l>
<l>E chi ha cchiù lo cellevriello sano,</l>
<l>Se isso, che me manna a 'ntossecare,</l>
<l>O io, che chesto mo manno a ghiettare».</l></lg>
<lg type="ottava">
<head>12</head>
<l>Già se lo sospecaie ca nc'era 'mbruoglio</l>
<l>Ma non pe chesto se spantaie de niente,</l>
<l>E de carta pigliaie no miezo fuoglio,</l>
<l>Ch'era littera scritta de pariente,</l>
<l>E fece co l'arrusto n'ammarfuoglio,</l>
<l>Pe non se fare prodere li diente;</l>
<l>Po' disse a duie compagne, li cchiù care,</l>
<l>Che lo iessero sùbbeto a ghiettare.</l></lg>
<lg type="ottava">
<head>13</head>
<l>Le venne 'nnanze Peppo e lo Dottore,</l>
<l>Ed a chille ne deze lo penziero;</l>
<l>Venne venenno po' Tonno da fore,</l>
<l>Ch'era de li cavalle trommettiero,</l>
<l>E sentìje de l'arrusto no gra' adore</l>
<l>E se nce conzignaie co lo penziero:</l>
<l>E ghiette a chiste duïe retomane</l>
<l>Pe se piglia' l'arrusto e chello pane.</l></lg>
<lg type="ottava">
<head>14</head>
<l>Comme fuino arrivate a la marina,</l>
<l>A na chiaveca llà fuino accostate:</l>
<l>Tonno co lloro priesto s'abbecina</l>
<l>E disse: «E meglio che ve lo magnate:</l>
<l>Ca starrite dïune stammatina,</l>
<l>Pe ffi' che non ce simmo arrezettate».</l>
<l>Peppo già tenne 'n mano; e lo Dottore</l>
<l>Disse: «Frate, chesto ha no buono adore».</l></lg>
<lg type="ottava">
<head>15</head>
<l>Quase volenno di' 'n chillo lenguaggio</l>
<l>Copertamente: “Io me lo magnarria”.</l>
<l>Disse Peppo: «No scuto mo nce 'nguaggio</l>
<l>Ca morarrimmo tutte pe la via».</l>
<l>«Non dobitare, disse Tonno, ch'aggio</l>
<l>No cierto agniento a sta guarnera mia,</l>
<l>Che lo figlio de Masto Gianantonio</l>
<l>Me l'ha 'mpattato contra lo demmonio».</l></lg>
<lg type="ottava">
<head>16</head>
<l>«Buono sarria, a Tonno tanno desse</l>
<l>Peppo, mente haïe chesto agniento tuio.</l>
<l>Ma si 'nzentore a Sarchiapone iesse</l>
<l>Ca no' assarvammo chist'ordene suio</l>
<l>Abbesognante che me ne foiesse».</l>
<l>Ed illo disse: «Da mo me ne fuio!</l>
<l>Sì tu che sì de cuorno sonatore,</l>
<l>Ma no' nuie, che stimammo assaie lo 'nore».</l></lg>
<lg type="ottava">
<head>17</head>
<l>Lebbrecaie Tonno e disse: «Comm'a dire?</l>
<l>Non songo comm'a buie, e niente manco?»</l>
<l>Dissero: «Ciento vote pe morire</l>
<l>Simmo mente sta spata sta a lo scianco.</l>
<l>Tu dice ca n'è niente io foire:</l>
<l>O bella cosa, si fuio ed arranco!</l>
<l>Che se dice de uno mancatore,</l>
<l>Che promette e no' attenne? E traditore.</l></lg>
<lg type="ottava">
<head>18</head>
<l>«Ma a te non t'è breogna, figlio mio,</l>
<l>Si fuïe, perché sì no trommettiero;</l>
<l>Guarda si fosse lo Dottore o io,</l>
<l>O quarche Capitanio o Arfïero:</l>
<l>Uno na vota che se ne fuìjo</l>
<l>Iette a cavallo 'ncoppa a no sommiero,</l>
<l>E pe tutto lo campo fu frustato,</l>
<l>E restaie 'nzempeterno sbreognato».</l></lg>
<lg type="ottava">
<head>19</head>
<l>«Ora lassammo i' tanta parole,</l>
<l>O meglio o peo, non m'aggio da 'nzorare,</l>
<l>Ca saccio cierto ca nullo me vòle</l>
<l>Perché non pozzo propio apparentare:</l>
<l>Io aggio no prodito a cheste mole,</l>
<l>Volimmo, frate mio, priesto magnare?»</l>
<l>Tanno respose lo Dottore: «Siente,</l>
<l>A me puro me prodeno li diente».</l></lg>
<lg type="ottava">
<head>20</head>
<l>«Tu porzì, Peppo disse, pare ch'agge</l>
<l>Dell'aseno, Dottore mio polito».</l>
<l>«Sì, ca tu puro de famma no' arragge,</l>
<l>E peo de nuie haie 'n mocca lo prodito:</l>
<l>Nce deverrisse fa' li veveragge,</l>
<l>Ca te perzöadimmo a sto commito».</l>
<l>Isso disse: «L'agniento su pigliammo,</l>
<l>Azzò nuie 'ntossecate non restammo».</l></lg>
<lg type="ottava">
<head>21</head>
<l>Sùbbeto Tonno cacciaie n'arvariello</l>
<l>Che parea che nce fosse torrïaca,</l>
<l>Ognuno, lesto, co no sprocchetiello</l>
<l>Se ne pigliaie quanto n'auciello caca:</l>
<l>Ma lloro non sapevano ca chello</l>
<l>Non ce iovava manco na saràca,</l>
<l>Ca non c'era venino, ma no 'ncanto</l>
<l>Che l'avea fatto no gran Nigromanto.</l></lg>
<lg type="ottava">
<head>22</head>
<l>Lo quale primmo fuie stodïante</l>
<l>De no lettore che leiea 'n Parise,</l>
<l>E po' co cierte gente de Levante</l>
<l>Pratticaie mute iuorne e mute mise;</l>
<l>Era tanto valente co li 'ncante</l>
<l>Che faceva trova' l'uommene 'mpise;</l>
<l>E 'nfine avea vertute cchiù de ciento,</l>
<l>Porzì de fa' tornare oro l'argiento.</l></lg>
<lg type="ottava">
<head>23</head>
<l>Schirosso se chiammava, e facce e fice</l>
<l>Era, e no gran trellegna, e ciento facce,</l>
<l>Ommo che pe no truocchio e na radice</l>
<l>S'averria fatto arrappa' li mostacce:</l>
<l>Ommo che traderria doiciento ammice</l>
<l>Pe tre decinco o pe duie sanguinacce;</l>
<l>Ma si nge n'è quarcuno colarino</l>
<l>Te 'nprommette de fa' dell'acqua vino.</l></lg>
<lg type="ottava">
<head>24</head>
<l>Tanno propio volevano 'ncignare</l>
<l>A da' prencipio a la collazïone:</l>
<l>Peppo, che lo schifuso steva a fare</l>
<l>Avea allummato lo meglio voccone,</l>
<l>E a lo compagno le voleva dare</l>
<l>No piezzo comme fosse de permone:</l>
<l>Isso respose: «Pare che l'adore</l>
<l>Io vuoie che n'aggia, e tune lo sapore».</l></lg>
<lg type="ottava">
<head>25</head>
<l>E mente steano chi lo fecatiello</l>
<l>Meglio s'avesse de lloro a magnare,</l>
<l>Veddeno llà veni' no vozzetiello</l>
<l>Che na figliola portava a sbarcare.</l>
<l>Uno de lloro disse: «Sto doviello</l>
<l>Me pare che l'avessemo a llevare.</l>
<l>Chiammammo chesta: che ste robbe sparta</l>
<l>Primma che da sto luoco essa se parta».</l></lg>
<lg type="ottava">
<head>26</head>
<l>Tonno chiammaie: «Ehi, femmena da bene,</l>
<l>Vienenge sparte a nuie cheste coselle».</l>
<l>Essa ridenno priesto se ne vene</l>
<l>E dà ped uno prima tre panelle,</l>
<l>Po' pigliaie chell'arrusto e disse: «Tene,</l>
<l>E tu te piglia cheste e tune chelle».</l>
<l>E cossì po' restaino sodesfatte</l>
<l>E commenzaino a sbattere da matte.</l></lg>
<lg type="ottava">
<head>27</head>
<l>Ma chillo arrusto era già stato fatto</l>
<l>Da farfarella, che pozza scriare,</l>
<l>Che sùbbeto facea l'ommo de fatto</l>
<l>Nell'anemale ch'era trasformare:</l>
<l>Treie de chille n'erano de gatto,</l>
<l>Tre d'urzo, che faceano urzo tornare,</l>
<l>E l'aute tre de piecoro lanuto</l>
<l>Che l'appe Tonno 'n parte soia avuto.</l></lg>
<lg type="ottava">
<head>28</head>
<l>Ma me besogna chiste ccà lassare</l>
<l>Mente steano magnanno allegramente,</l>
<l>Et a lo capo lloro retornare,</l>
<l>Che s'era arrecettato co le gente.</l>
<l>Era passata l'ora de magnare</l>
<l>E lo sole scennea 'nmierzo Occedente;</l>
<l>Ma Sarchia che avea 'n cuorpo no portante</l>
<l>Pe smorfire chiammaie a tutte quante.</l></lg>
<lg type="ottava">
<head>29</head>
<l>S'era già sotta de lo paveglione</l>
<l>Seduto co na tavola rïale</l>
<l>(Ng'erano doie galline e no capone,</l>
<l>E 'n crosïone robbe co le pale)</l>
<l>Quanno s'allecordaie Sarchiapone</l>
<l>Ca Peppo avea stipato cierto sale,</l>
<l>E perché n'era a chella ora tornato</l>
<l>Senza sale le robbe appe magnato.</l></lg>
<lg type="ottava">
<head>30</head>
<l>Ognuno assaie maravegliato steva</l>
<l>E no' le decea core de magnare,</l>
<l>Pe tutte le barracche ognuno ieva</l>
<l>Cercanno pe pote' l'ammice asciare:</l>
<l>Già Sarchia tanno commannato aveva</l>
<l>Che la trommetta s'avesse a sonare,</l>
<l>E bedde ca mancaie no trommettiere:</l>
<l>Isso 'ntraie cchiù 'n sospetto e cchiù 'n pensiere.</l></lg>
<lg type="ottava">
<head>31</head>
<l>E mente stea colereco e stizzato</l>
<l>Vedde veni' no gatto sorïano,</l>
<l>E n'urzo ch'era de panne 'nfasciato,</l>
<l>Ch'avea da fore la capo e na mano;</l>
<l>Appriesso le veneva no crastato</l>
<l>Co quatto corne, e ghieva chiano chiano,</l>
<l>La coda longa che la strascinava</l>
<l>Che la parola sulo le mancava.</l></lg>
<lg type="ottava">
<head>32</head>
<l>'Ntraieno tutte a chillo paviglione</l>
<l>Dove stea Sarchia pensuso pensuso:</l>
<l>Gatto era Peppo, e Tonno caperrone,</l>
<l>Urzo 'n fasciolla lo Dotto' Vavuso.</l>
<l>Ietteno a ffa' carizze a Sarchiapone,</l>
<l>Ma isso no' stea niente paoruso,</l>
<l>Ma sulo maraveglia se faceva</l>
<l>Comme de ll'aute cchiù carizze aveva.</l></lg>
<lg type="ottava">
<head>33</head>
<l>Se 'nmagenaie sùbbeto lo 'mbruoglio</l>
<l>De che manera a lloro soccedette:</l>
<l>Volanno fece llà no quarto d'uoglio</l>
<l>Venire, e chello a bevere le dette;</l>
<l>Po' canoscìje l'urzo a l'arravuoglio</l>
<l>E a lo colore po' de le cauzette;</l>
<l>Ma chillo gatto 'nzino le sautaie</l>
<l>E la facce e la vocca le leccaie.</l></lg>
<lg type="ottava">
<head>34</head>
<l>Chello sale che Peppo avea stipato</l>
<l>Se stemperaie pe tutta la perzone,</l>
<l>E tutto quanto deventaie salato</l>
<l>A chella lloro trasformazïone:</l>
<l>E da chesto appe po' conzederato</l>
<l>Ca era Peppo chillo, Sarchiapone;</l>
<l>E perché avea lo sale a la guarnera</l>
<l>Perzò salato deventato n'era.</l></lg>
<lg type="ottava">
<head>35</head>
<l>'N consequenzia tiraino ch'era Tonno</l>
<l>L'auto, e stea zitto e chino de paura;</l>
<l>Ma cierto chesto sapere non ponno,</l>
<l>S'era perzì 'nmattuto a la fattura.</l>
<l>Cierte Martino chiammare lo vonno,</l>
<l>Et isso stette zitto, e po' spapura,</l>
<l>Ma da dereto, doie ventosetate</l>
<l>Che parzeno de cuorno doie sonate.</l></lg>
<lg type="ottava">
<head>36</head>
<l>Con chesto Sarchia fuie buono chiaruto,</l>
<l>Et accorato muto se mostrava;</l>
<l>Stette no piezzo comme fosse muto,</l>
<l>Pe parte de parlare sospirava.</l>
<l>Po' disse: «Nullo stia sbäuttuto,</l>
<l>Compagne miei, ca correre la lava</l>
<l>Volimmo fa' de sti nemmice nuoste</l>
<l>Si state tutte comme a brecce tuoste».</l></lg>
<lg type="ottava">
<head>37</head>
<l>E sùbbeto ordenaie che se iettasse</l>
<l>No banno, che all'arba la matina</l>
<l>Ogne sordato lesto se trovasse</l>
<l>Pe da' a Cerriglio l'utema roina;</l>
<l>'Spenzaie denare a ognuno, azzò magnasse,</l>
<l>Già che la notte a lloro s'abbecina,</l>
<l>Po' se ietteno tutte a reterare</l>
<l>Pe penza' buono che aveano da fare.</l></lg>
</div2>
<div2>
 <head>TIERZO</head>
<lg type="ottava">
<head rend="italic">Argomiento</head>
<l rend="italic">Cerriglio na gran museca fa fare,</l>
<l rend="italic">Rienzo s'addorme e sùbbeto nce 'ncappa;</l>
<l rend="italic">Cecca se ne 'ncrapiccia, e de sbignare</l>
<l rend="italic">'Ncognete se confarfa, e fa che scappa:</l>
<l rend="italic">Se ne sfilano 'n frotta; ccà sonare</l>
<l rend="italic">Fa Sarchia a la battaglia taratappa.</l>
<l rend="italic">Cicco vedenno Cecca sta attassato,</l>
<l rend="italic">Ed è da chella a n'arvolo legato.</l></lg>
<lg type="ottava">
<head>1</head>
<l>Cerriglio stea sorriesseto e spantato</l>
<l>Ca ll'era stato curto lo ieppone,</l>
<l>E de collera stea miezo malato,</l>
<l>Ca non potte cecare a Sarchiapone;</l>
<l>Tutte li conzigliere appe chiammato,</l>
<l>Che facesseno lloro, 'n crosïone,</l>
<l>Comme potesse fa', de che manera</l>
<l>Piglia' de Sarchia la meglio bannera.</l></lg>
<lg type="ottava">
<head>2</head>
<l>Venne Mostaccio e benne Sapatino,</l>
<l>Venne Giansarvo, ch'era lo decano:</l>
<l>E comme fuino a chillo Re becino</l>
<l>Le fece ognuno lo suo vasamano.</l>
<l>Sedìjeno 'ntuorno de lo bardacchino,</l>
<l>Ma lo cchiù biecchio a la deritta mano,</l>
<l>E po' parlaie lo Re co gravetate,</l>
<l>Marvaso 'n facce e scarzo de piatate:</l></lg>
<lg type="ottava">
<head>3</head>
<l>«Vuie che sapite cchiù de letterumma</l>
<l>De quanta songo pratteche a le scole,</l>
<l>E l'aute a paro vuosto so la scumma,</l>
<l>Tanto de fatte quanto de parole,</l>
<l>Pocca li fecatielle co la mpumma</l>
<l>Non hanno dato fastidio a le mole</l>
<l>De sto nemmico che me face guerra,</l>
<l>Anze l'ha 'ntossecato cchiù la sferra,</l></lg>
<lg type="ottava">
<head>4</head>
<l>«Vorria mo che penzassevo quaccosa,</l>
<l>Ma 'nnanze de aspettare la matina:</l>
<l>Che si chillo presiento è stato rosa,</l>
<l>Le vorria da' na 'ntossecosa spina.</l>
<l>Potessemo na littera ammorosa</l>
<l>Manna' da parte de quacche guaguina,</l>
<l>Azzò se 'nnammorasse e ccà benesse,</l>
<l>Et io tonnina d'isso po' facesse.</l></lg>
<lg type="ottava">
<head>5</head>
<l>«Potessemole fa' pe bia de 'ncanto</l>
<l>Venire suonno e farelo dormire,</l>
<l>O co quacche strommiento o co lo canto</l>
<l>Farelo ccà becino mo venire:</l>
<l>Ca le farriamo tutte tanto quanto</l>
<l>Potessemo pe farelo morire;</l>
<l>E si non potarraggio omanamente</l>
<l>Chiammarraggio de Pruto la soa gente.</l></lg>
<lg type="ottava">
<head>6</head>
<l>«E farraggio che 'n airo volanno</l>
<l>Portano Sarchia pe chille capille,</l>
<l>E chelle gente che co isso stanno</l>
<l>Zeffonnarranno tutte a mille a mille:</l>
<l>Che de paura schitto morarranno,</l>
<l>E no' le iovarrà chianto né strille;</l>
<l>E cossì po' starraggio allegramente</l>
<l>E camperraggio sempe maie contente».</l></lg>
<lg type="ottava">
<head>7</head>
<l>Tutte li Conzigliere confermaro</l>
<l>Chello che proponìje lo capo lloro,</l>
<l>E 'nnante 'nnante volanno chiammaro</l>
<l>De sonature e museche no coro:</l>
<l>Po' no certo barchetto accommenzaro</l>
<l>Che parea iusto no lietto martoro,</l>
<l>Co certe doche ch'erano de votte,</l>
<l>Che steano 'n terra fracassate e rotte.</l></lg>
<lg type="ottava">
<head>8</head>
<l>Vennero cierte museche famuse</l>
<l>Co no conzierto ch'era de gra' spanto,</l>
<l>Pe ffare li nemmice assaie confuse</l>
<l>Restare co lo suono e co lo canto:</l>
<l>Portaïno chitarre e cornamuse,</l>
<l>Cetole e colasciune, e 'nfine quanto</l>
<l>Lloro potteno ascia' pe fa' conzierto,</l>
<l>Azzò restasse ognuno canna apierto.</l></lg>
<lg type="ottava">
<head>9</head>
<l>Venne nfra l'aute l'Abbate Cravone</l>
<l>Co no fauzetto muto dellecato,</l>
<l>Che ghieva a tiempo co no vïolone</l>
<l>Che lo sonava no cierto cecato;</l>
<l>Lo bascio lo faceva Pascalone</l>
<l>E lo tenore no viecchio sbarvato,</l>
<l>E pe fare na museca perfetta</l>
<l>Lo cornetto sonaie Masto Brachetta.</l></lg>
<lg type="ottava">
<head>10</head>
<l>Le gente mo che stevano a la terra</l>
<l>s'appilaino l'arecchie de vammace,</l>
<l>Azzò lloro medeseme la guerra</l>
<l>Non s'avesseno data pe la pace:</l>
<l>Pe li cafuorchie ognuno po' se 'nzerra</l>
<l>Pe s'astene' da chello che pïace,</l>
<l>E po' accommenzaino muto buono</l>
<l>No canto doce e no soave suono.</l></lg>
<lg type="ottava">
<head>11</head>
<l>Ma Rienzo ch'era iuto chella sera</l>
<l>Pe soa ventura e pe soa bona sciorta</l>
<l>De lo nemmico all'utema trencera,</l>
<l>Pe bole' fa' la sentenella morta,</l>
<l>Quanno sentìje na museca sì autera</l>
<l>De lo suonno isso tozzolaie la porta,</l>
<l>E s'addormìje bello sulo sulo,</l>
<l>Che le potive fa' la sauza 'n culo.</l></lg>
<lg type="ottava">
<head>12</head>
<l>Tanno lo Re la ronna soa mannaie</l>
<l>Cercanno si quaccuno era venuto,</l>
<l>Quanno no Caporale s'addonaie</l>
<l>De Rienzo, che stea 'n terra già addormuto;</l>
<l>Sùbbeto bello bello s'accostaie</l>
<l>E lo cotolïaie, ma isso iuto</l>
<l>Se n'era già 'n brodetto, e lloro 'ncuollo</l>
<l>Se lo 'ntorzaino, e ghìjeno a rompecuollo.</l></lg>
<lg type="ottava">
<head>13</head>
<l>Comme vedde lo Re chillo venire</l>
<l>Se penzaie cierto ch'era Sarchiapone,</l>
<l>E lesto steva pe lo fa' morire</l>
<l>Dinto de lo cchiù scuro torrïone;</l>
<l>Priesto no cremmenale fece aprire</l>
<l>Et addormuto lo mettìje 'n presone:</l>
<l>Ma po' addonato ca non era chillo</l>
<l>Lo fece sta 'n gaiola commo a grillo.</l></lg>
<lg type="ottava">
<head>14</head>
<l>Quanno Rienzo se vedde 'n presonia</l>
<l>Gridaie e fece cose maledette,</l>
<l>Ch'ognuno che passaie pe chella via</l>
<l>Tutto maravegliato rommanette.</l>
<l>La figlia de Cerriglio che la spia</l>
<l>Faceva, chelle buce essa sentette,</l>
<l>E boze i' pe corïosetate</l>
<l>A bede' Rienzo da le cancellate.</l></lg>
<lg type="ottava">
<head>15</head>
<l>Iette co duie guarzune de librera</l>
<l>'Nnante, et ognuno avea na ntorcia a biento;</l>
<l>Ionze a lo luoco addove Rienzo era</l>
<l>E le dìje 'n facce n'afeto de liento:</l>
<l>Lo vedde 'n facce e canoscìje a la cera</l>
<l>Ca llà dinto patea muto trommiento,</l>
<l>E po' tutta piatosa addommannaie</l>
<l>A Rienzo si pateva pene assaie.</l></lg>
<lg type="ottava">
<head>16</head>
<l>Isso disse: «Signora, ccà me trovo</l>
<l>Non saccio comme, e senza fare male:</l>
<l>Allo manco sapesse comme provo</l>
<l>Sti guaïe, senza fare manco sale.</l>
<l>Io da chiste uocchie affritte sempe chiovo</l>
<l>De lagreme nperpetoe no canale;</l>
<l>Perzò, se Dio te guarda sse bellezze,</l>
<l>Non me fa' sta' cchiù dinto a ste monnezze».</l></lg>
<lg type="ottava">
<head>17</head>
<l>La figlia de lo Re, che se chiammava</l>
<l>La Signa Cecca, et era muto bella,</l>
<l>Lo desgusto de Rienzo le passava</l>
<l>Lo pietto a funno nfi' a la coratella.</l>
<l>Oramaie essa puro lagremava,</l>
<l>E bolentiere a chella cammarella</l>
<l>Nge sarria stata, pe fa' compagnia</l>
<l>A Rienzo, che ne aveva fantasia.</l></lg>
<lg type="ottava">
<head>18</head>
<l>Po' se partette e disse: «Allegramente,</l>
<l>Ca manco nge haie da sta', che nge sì stato:</l>
<l>Ca te tengo stipato a chesta mente</l>
<l>E farraggio io che singhe scarcerato».</l>
<l>Isso la 'ngrazïaïe grannemente</l>
<l>Ch'era stato da essa visetato,</l>
<l>E tutto quanto alliegro se restaie,</l>
<l>Ma cchiù de chella vista se preiaie.</l></lg>
<lg type="ottava">
<head>19</head>
<l>Ma Sarchiapone, che avea già mannato</l>
<l>A chillo luoco addove Rienzo steva</l>
<l>No cierto prattecone e buon sordato,</l>
<l>Pe scanagliare chello che faceva,</l>
<l>E commo a chillo luoco fu arrivato</l>
<l>Sporgaie, e nullo propio responneva,</l>
<l>Po' parlanno attentaie, e po' s'accosta,</l>
<l>Ma nullo tocca e da nullo ha resposta;</l></lg>
<lg type="ottava">
<head>20</head>
<l>Sùbbeto fece che Sarchia sapesse</l>
<l>Che avea trovato lo puosto vacante.</l>
<l>Conzidera tu mo che cosa desse</l>
<l>Non trovanno uno de li meglio 'nfante:</l>
<l>Mannaie a dire che non se partesse</l>
<l>E che se stesse affi' a ghiuorno vegliante,</l>
<l>E si perzì sentesse na cosella</l>
<l>L'avisa priesto all'auta sentenella.</l></lg>
<lg type="ottava">
<head>21</head>
<l>Et a chell'ora mannaie a zitare</l>
<l>L'asèrzeto nemmico pe l'assauto,</l>
<l>Che all'arba se volevano provare</l>
<l>Chi de lloro facea cchiù gruosso sauto;</l>
<l>Cociniello mannailo a 'ngrazïare,</l>
<l>Ca era prunto co isso e cod ogn'auto,</l>
<l>E po' se posse ognuno a la veletta</l>
<l>P'aspetta' sto fracasso e sta mennetta.</l></lg>
<lg type="ottava">
<head>22</head>
<l>Ma Cecca, che se steva sola sola</l>
<l>Penzanno a Rienzo, che l'avea allummato,</l>
<l>Commo potesse fa' che da gaiola</l>
<l>Fosse pe bïa soïa scapolato,</l>
<l>Se chiammaie a chell'ora na figliola</l>
<l>E l'appe lo negozïo contato,</l>
<l>E po' appontaro de fare a lo scuro</l>
<l>Rompere de la carcera lo muro.</l></lg>
<lg type="ottava">
<head>23</head>
<l>E priesto abbascio chella soa zitella</l>
<l>Manna a piglia' no cuofeno e na pala;</l>
<l>Una de lloro fece lo parrella,</l>
<l>L'auta facea la spïa da la sala,</l>
<l>La quale steva rente co la cella,</l>
<l>A lo sboccare iusto de la scala;</l>
<l>E po' ch'appe lo muro spertosato</l>
<l>Sùbbeto co la pala appe annettato.</l></lg>
<lg type="ottava">
<head>24</head>
<l>E Rienzo priesto da chillo mantrullo</l>
<l>'Scette preiato e chino de paura,</l>
<l>Che parea iusto no piccione o pullo</l>
<l>Quann'esce 'nfuso da na banna scura;</l>
<l>Po' lo portaino dinto a n'auto rullo,</l>
<l>Adaso adaso, attentanno le mura;</l>
<l>Appriesso a n'auta cammara arrivaro,</l>
<l>E 'nzembra tutte tre llà se 'nzerraro.</l></lg>
<lg type="ottava">
<head>25</head>
<l>E sùbbeto volanno apparecchiare</l>
<l>Fece pe Rienzo na collazïone:</l>
<l>Isso dicea ca non volea mangiare,</l>
<l>Ma puro se smorfìje no gran capone;</l>
<l>Po' tutte tre se posseno a parlare</l>
<l>De lo cchiù e de lo manco, e 'n crosïone</l>
<l>Se conzegliaro de se ne fuire,</l>
<l>Ma non sapeano commo fa' pe 'scire.</l></lg>
<lg type="ottava">
<head>26</head>
<l>Se aveano confarfate de sbignare</l>
<l>Vestute d'arme, a foggia de sordate,</l>
<l>'Nnante che l'arba venesse a schiarare</l>
<l>De lo munno li viche co le strate:</l>
<l>E 'n frotta se volevano 'mmescare</l>
<l>Co ll'aute, pe non essere trovate,</l>
<l>Pe ghìresene a stare a n'auta terra,</l>
<l>Azzò stesseno 'n pace e senza guerra.</l></lg>
<lg type="ottava">
<head>27</head>
<l>Ma l'aserzeto già s'era allestuto</l>
<l>De lo gran Capitanio Sarchiapone,</l>
<l>E 'n miezo de lo campo era già 'sciuto,</l>
<l>Et avea fatto no gruosso squatrone;</l>
<l>Ogne sordato s'aveva mettuto</l>
<l>L'arme cchiù meglio e le cose cchiù bone,</l>
<l>Che chillo campo parea d'ogne parte</l>
<l>Che fosse lo gran puopolo de Marte.</l></lg>
<lg type="ottava">
<head>28</head>
<l>E comme steva pe schiarare iuorno</l>
<l>Sùbbeto commannaie che se sonasse</l>
<l>Lo tammurro a battaglia co lo cuorno,</l>
<l>E lo nemmico a lo campo chiammasse;</l>
<l>Coceniello mo iea 'n perzona 'ntuorno</l>
<l>Azzò ogne sordato suo s'armasse,</l>
<l>Ma comme fu scetato lo vesbiglio</l>
<l>Sulo l'ordene aspetta da Cerriglio.</l></lg>
<lg type="ottava">
<head>29</head>
<l>Quanno vediste no ponte calare</l>
<l>A na portella picciola e segreta,</l>
<l>Da dove n'ommo buono solea 'ntrare</l>
<l>Pe bennere a Cerriglio certa seta:</l>
<l>Da llà bediste na squatra sboccare</l>
<l>De gente armata, e ghiea muto coieta</l>
<l>Pe non fare vede' a la sentenella</l>
<l>De lo nemmico la fauza portella.</l></lg>
<lg type="ottava">
<head>30</head>
<l>Chiste ievano a fare la 'mmasciata</l>
<l>Da parte de Cerriglio a Cociniello;</l>
<l>Ma co sta gente già s'era 'mbrogliata</l>
<l>Cecca, la serva e Rienzo poveriello.</l>
<l>E comme fuino 'n miezo de la strata</l>
<l>Se n'addonaie de Sarchia Minichiello,</l>
<l>E sùbbeto ne n'attemo e bolanno</l>
<l>Sarchiapone avisaie tanno pe tanno.</l></lg>
<lg type="ottava">
<head>31</head>
<l>Sarchia spedette la gran compagnia</l>
<l>De Cicco, ch'era pratteco a sparare,</l>
<l>E disse che bolasse pe la via</l>
<l>E chelle gente iesse ad assautare.</l>
<l>Ma Rienzo e Cecca aveano fantasia</l>
<l>De bello bello volere lassare</l>
<l>A chella gente co quacche bell'arte</l>
<l>Pe potereno ire a n'auta parte.</l></lg>
<lg type="ottava">
<head>32</head>
<l>Commo fuino vicino a na fontana</l>
<l>Se la còuzero bello zitto e mutto,</l>
<l>E po' s'annasconnettero a na tana</l>
<l>Dove venea dell'acqua chillo butto;</l>
<l>Ma 'n cielo le compagne de Dïana</l>
<l>Se miravano dinto a lo connutto:</l>
<l>E lloro steano llà tenenno mente,</l>
<l>Ma da dereto sentìjeno gra' gente.</l></lg>
<lg type="ottava">
<head>33</head>
<l>Rienzo voze fuire, ma non potte,</l>
<l>E le femmene puro, e s'agghiaiaro,</l>
<l>Perché de fatto fuino le botte</l>
<l>Che appena le celate se calaro.</l>
<l>Le lanze lloro erano meze rotte</l>
<l>E de paura manco le toccaro,</l>
<l>Ma sotta a n'urmo s'erano agguattate,</l>
<l>Che parevano tre quaglie pelate.</l></lg>
<lg type="ottava">
<head>34</head>
<l>Cecca s'addona mo ch'a no pantano</l>
<l>La notte ng'era iuta la ielata;</l>
<l>Essa llà s'accostaïe chiano chiano</l>
<l>E bedde ca chell'acqua era quagliata.</l>
<l>Se mese chella a la mancina mano</l>
<l>Pe brocchiere, e pigliaise la spata,</l>
<l>E po' priesto a cavallo fu sagliuta</l>
<l>E sola lo nemmico essa secuta.</l></lg>
<lg type="ottava">
<head>35</head>
<l>Quanno Cicco se vedde secutare</l>
<l>Sùbbeto s'allestette pe 'mmestire,</l>
<l>Ma se sentette po' tutto agghiaiare</l>
<l>E parze a isso ca volea morire;</l>
<l>[Pe] &lt;po'&gt; isso non mancaïe de sbignare,</l>
<l>Ma non se potte no passo partire,</l>
<l>E Cecca le fu adduosso co la spata</l>
<l>Fignenno de le da' na cortellata.</l></lg>
<lg type="ottava">
<head>36</head>
<l>Isso iette pe ghire a lo reparo,</l>
<l>Ma non pe chesto l'avarria iovato;</l>
<l>Ca si essa le dea schitto no paro</l>
<l>De scenniente, restava llà spaccato,</l>
<l>E lloco visto avarrisse no maro</l>
<l>De sango, co le lagreme 'mmescato;</l>
<l>Ma chelle gente che co isso armate</l>
<l>Ievano, fuino tutte sbarisciate.</l></lg>
<lg type="ottava">
<head>37</head>
<l>Lo fatto fu perché chella rotella</l>
<l>Trasparea comme a brito p'ogne banna;</l>
<l>La celata s'auzaie, e po' con chella</l>
<l>Se ammarraïe la facce co la canna;</l>
<l>A Cicco le parette tanto bella</l>
<l>Che perzò ne tremmaie commo a na canna,</l>
<l>E quanto cchiùne a isso s'accostaie</l>
<l>Cchiù friddo e 'ntesecato se trovaie.</l></lg>
<lg type="ottava">
<head>38</head>
<l>Po' essa se cacciaie da la scarzella,</l>
<l>Pe lega' Cicco a no cierto troncone,</l>
<l>Fi' a quatto parme de na funecella</l>
<l>Ch'era sfilata da lo capezzone;</l>
<l>Po' lo legaie, e po' l'appese chella</l>
<l>Tareca faccefronte a no pontone;</l>
<l>Po' disse che da llà non se partesse</l>
<l>Fi' che lo iaccio strutto non vedesse.</l></lg>
<lg type="ottava">
<head>39</head>
<l>Po' se ne iette pe bede' a lo luoco</l>
<l>Si ng'era Rienzo addove lo lassaie;</l>
<l>Ma Rienzo ardette d'ammoruso fuoco</l>
<l>Quanno da Cecca lontano s'asciaie,</l>
<l>Iette p'ogne npontone e lustro e bruoco</l>
<l>Che manco no cafuorchio nge lassaie.</l>
<l>Essa che llà arriva, e no' lo trova:</l>
<l>Conzidera tu mo sta bona nova.</l></lg>
<lg type="ottava">
<head>40</head>
<l>Ma Carmosina po' quanno vedette</l>
<l>Rienzo ammarciare appriesso a la patrona,</l>
<l>Essa perzì a cammena' se mette,</l>
<l>Ma non trovaie manco na perzona:</l>
<l>Arrivaie a lo maro, e llà se stette</l>
<l>Ped aspetta' quacche fortuna bona:</l>
<l>Essa chiagnenno da na banna steva,</l>
<l>Cecca da n'auta, e Rienzo spierto ieva.</l></lg>
</div2>
<div2>
<head>CANTO QUARTO</head>
<lg type="ottava">
<head rend="italic">Argomiento</head>
<l rend="italic">S'affrontano l'eserzete, e fracasso</l>
<l rend="italic">E gra' stroverio ntra de lloro fanno,</l>
<l rend="italic">E po' ch'agnuno è ascevoluto e lasso</l>
<l rend="italic">Tregua se face, e a ritira' se vanno.</l>
<l rend="italic">Cerriglio, c'ha sentuto lo gra' schiasso</l>
<l rend="italic">De lo nemmico, se resorve tanno</l>
<l rend="italic">Manna' Schirosso, ch'autro 'mbruoglio tramma;</l>
<l rend="italic">Isso nce va, ma po' se scopre a ramma.</l></lg>
<lg type="ottava">
<head>1</head>
<l>Masto Titone s'era già affacciato</l>
<l>De lo cielo a na certa fenestrella,</l>
<l>E la mogliere aveva llà portato</l>
<l>De cauce molla zeppa na tenella:</l>
<l>Perché Febo l'avea tanno ordenato</l>
<l>Ch'uno de lloro fosse lo parrella,</l>
<l>E ll'auto co no scupolo pigliasse</l>
<l>La cauce, e lo palazzo ianchïasse;</l></lg>
<lg type="ottava">
<head>2</head>
<l>Quanno vediste la gente affrontare</l>
<l>Pe se 'mbrognolïare li caruse,</l>
<l>E de sango vediste llà tornare</l>
<l>Le capo rosse e li vestite 'nfuse.</l>
<l>Lo greciello, li strille e lo siscare</l>
<l>Faceano li sordate cchiù anemuse:</l>
<l>Ma chelle botte de le cannonate</l>
<l>Le faceano torna' tutte cacate.</l></lg>
<lg type="ottava">
<head>3</head>
<l>Li tammurre sonavano e li cuorne,</l>
<l>Li cavalle correvano a 'mmestire,</l>
<l>Ch'auto non se vedea pe li contuorne</l>
<l>Che gente morte, o puro pe morire:</l>
<l>L'afficiale facëano gra' scuorne</l>
<l>A chi se confarfava pe fuire,</l>
<l>E po' co certe belle parolette</l>
<l>Le pegneano lo 'nore a le mennette.</l></lg>
<lg type="ottava">
<head>4</head>
<l>La porva co lo fummo 'n airo ieva,</l>
<l>Che facea deventa' lo iuorno notte:</l>
<l>L'uno co ll'auto tanto se vedeva</l>
<l>Quanto lucea la vampa de le botte;</l>
<l>No vesbiglio dogliuso se senteva</l>
<l>Che parea chillo de l'aterne grotte,</l>
<l>Chi chiagneva feruto e chi arraggiato</l>
<l>Morea, da li cavalle scarpisato.</l></lg>
<lg type="ottava">
<head>5</head>
<l>Chi a la 'mprovisa se sentea schiaffare</l>
<l>No grisuommolo aciervo a li filiette,</l>
<l>E chi a la facce se sentea ficcare</l>
<l>Na chioppa amara de nigre confiette;</l>
<l>Chi se vedea ne n'attemo &lt;'n&gt;nauzare</l>
<l>Da sordatielle a quacche afficio aliette,</l>
<l>E chi da Capitanio se vedeva</l>
<l>Muorto quanno cchiù manco se credeva.</l></lg>
<lg type="ottava">
<head>6</head>
<l>Llà bedive cade' na pettorata</l>
<l>E scamazzava na frotta de gente,</l>
<l>Ccà sentive veni' na cannonata</l>
<l>E t'accedea n'ammico o no parente,</l>
<l>Da n'auta banna na saglioccolata</l>
<l>Te sentive a lo stipo de la mente,</l>
<l>E se sentea mescato p'ogne canto</l>
<l>Botte, strille, siscate, allucco e chianto.</l></lg>
<lg type="ottava">
<head>7</head>
<l>Mo vedive cade' no tammorrino,</l>
<l>Po' fui' no cavallo scapolato,</l>
<l>Mo te vedive a la morte vecino</l>
<l>E po' da lo pericolo scampato;</l>
<l>Lo sango iea pe terra comme a bino</l>
<l>E pe tutto nge stea allavaniato;</l>
<l>E 'nfine nulla parte ng'era netta,</l>
<l>Ma nge potive i' co la varchetta.</l></lg>
<lg type="ottava">
<head>8</head>
<l>La vattaglia era 'n terra, e parea iusto</l>
<l>Comme se fosse fatta 'n miezo maro:</l>
<l>Pareva ognuno che pisasse musto,</l>
<l>O pe di' meglio no sanguinacciaro;</l>
<l>Ccà vedive assomma' no miezo fusto,</l>
<l>Llà de capo e de vraccia quacche paro,</l>
<l>E bedive sauta' le cellevrelle</l>
<l>Da capo a li sordate comme ascelle.</l></lg>
<lg type="ottava">
<head>9</head>
<l>Ma chi pò tutto quanto sto remmore</l>
<l>Contare comme propio soccedette?</l>
<l>Abbesognante che fosse Dottore</l>
<l>Comme so' cierte cacapozonette:</l>
<l>Che pe da ccà e da llà fanno l'ammore</l>
<l>E se stirano ogn'ora le cauzette,</l>
<l>E pe parte de tieste stodïare</l>
<l>Stanno ogn'ora la fava a ghiodecare.</l></lg>
<lg type="ottava">
<head>10</head>
<l>Perzò le faccio mo ccà reterare</l>
<l>E fare tregua pe vintequatto ore,</l>
<l>Perché non se pò propïo contare</l>
<l>Sto solenno, spantuso e gran remmore;</l>
<l>Ognuno se facette medecare</l>
<l>E patette no duppïo dolore:</l>
<l>Ma cierte che restaino co le bite</l>
<l>Ieano aunanno li tagliere e spite.</l></lg>
<lg type="ottava">
<head>11</head>
<l>Cierte aute mo faceano lo catasto</l>
<l>De chille muorte ped ogne npontone:</l>
<l>Ma ntra lloro nge stea no capo masto</l>
<l>Che le mannava co lo carrettone,</l>
<l>E chille le portavano pe pasto</l>
<l>De na montagna a no gran cannarone;</l>
<l>Ma chill'aute se ietteno a mutare</l>
<l>E fa' resegna pe s'arrecettare.</l></lg>
<lg type="ottava">
<head>12</head>
<l>Feceno cunto: decedotto muorte,</l>
<l>Sette ferute e cinco 'mbrognolate,</l>
<l>Ma duie Arfiere co li piede stuorte</l>
<l>Restaino, e le bannere sdellenzate.</l>
<l>E da la banna da Cerriglio, fuorte,</l>
<l>Tutte, e baliente s'erano mostrate:</l>
<l>Ma non pe chesto lo Sio Sarchiapone</l>
<l>Non l'acconciaie buono lo ieppone.</l></lg>
<lg type="ottava">
<head>13</head>
<l>Ma vedenno lo Re ca lo nemmico</l>
<l>Era no tuosto e no proffedïuso,</l>
<l>E ca non se curaie ca commo a fico</l>
<l>L'avea fatto tornare lo caruso,</l>
<l>Se tornaie a chiammare chillo ammico</l>
<l>Che fece a Sarchia restare confuso,</l>
<l>E disse che facesse 'nnante sera</l>
<l>N'auta fattura de n'auta manera.</l></lg>
<lg type="ottava">
<head>14</head>
<l>Ma Gianzarvo, che era conzigliere</l>
<l>E maie non se parteva da Cerriglio,</l>
<l>Pe n'essere tenuto da sommiere</l>
<l>A lo Re suio dette no conziglio,</l>
<l>E disse: «Io pe me songo de parere,</l>
<l>E be lo dico comme a frate o figlio,</l>
<l>Ch'a Sarchia le mannassemo a parlare</l>
<l>Pe chisso che lo 'mbruoglio ha da trattare.</l></lg>
<lg type="ottava">
<head>15</head>
<l>«Io dico pe Schirosso, che sa tanto</l>
<l>Parlare buono ed èie muto 'spierto:</l>
<l>Non sulo ch'èie buono Nigromanto,</l>
<l>Ma nzò che dice rieste canna apierto;</l>
<l>E si no' nge iovaie l'arrusto o canto</l>
<l>Co isso, non perrò me pare cierto</l>
<l>Ca nge 'nnevenarrimmo chesta botta</l>
<l>Co mannarele a di' na paparotta.</l></lg>
<lg type="ottava">
<head>16</head>
<l>«Mannammolo a 'nfosca' de sta manera,</l>
<l>Con dire ca volimmo fare pace.</l>
<l>Fuorze vedenno quacche bona cera</l>
<l>Se lassasse, pe fa' quanto nge piace:</l>
<l>De chesto no' aspettammo a ffi' a sta sera,</l>
<l>Mannammoncillo mo, si non te spiace».</l>
<l>Lo Re respose: «Sto penziere è buono;</l>
<l>Auto che fecatielle e canto e suono».</l></lg>
<lg type="ottava">
<head>17</head>
<l>Sùbbeto commannaie che fosse iuto;</l>
<l>Ed isso priesto ad obedire iette</l>
<l>E disse: «Io deventa' comme a paputo</l>
<l>Lo voglio fa', co cierte parolette».</l>
<l>«Va', lo Re disse, e singhe muto astuto</l>
<l>Se vuoie che gente a te faccia sog&lt;g&gt;ette».</l>
<l>Isso volanno priesto s'abbiaie</l>
<l>E 'nnante a Sarchia sùbbeto arrivaie.</l></lg>
<lg type="ottava">
<head>18</head>
<l>Ionze a la porta de lo paviglione,</l>
<l>Addove Sarchia stea co muta gente,</l>
<l>E disse: «O schiavo, Signo Sarchiapone,</l>
<l>Lo Re s'arrecommanna grannemente,</l>
<l>E dice ca pe granne campïone</l>
<l>Te tene, e pe no gran&lt;n&gt;'ommo saccente,</l>
<l>Pocca te sì mostrato valoruso,</l>
<l>Che isso n'è rommaso assaie confuso.</l></lg>
<lg type="ottava">
<head>19</head>
<l>«Me manna ccà, che bosta Segnoria</l>
<l>Saccia quanto è lo bene che ve vòle:</l>
<l>Ca l'è benuta mo na fantasia</l>
<l>De ve di' de 'mportanzia doie parole.</l>
<l>Isso si stesse buono ccà sarria</l>
<l>Venuto, ma le doleno le mole,</l>
<l>Et have no catarro co na tossa,</l>
<l>L'uosso a lo pede e no dolore a l'ossa.</l></lg>
<lg type="ottava">
<head>20</head>
<l>«Facitela da chillo che buie site</l>
<l>E no' ve demostrate cotecone:</l>
<l>Ca si a Cerriglio pe n'ora venite</l>
<l>Avarrite na granne 'sfazïone</l>
<l>E pe no piezzo no' ve partarrite;</l>
<l>Perché la doce commerzazïone</l>
<l>De lo Signo Cerriglio è tanto cara</l>
<l>Cchiù che n'è lo pignato a la cocchiara».</l></lg>
<lg type="ottava">
<head>21</head>
<l>«Io venarria muto allegramente,</l>
<l>Respose Sarchia a chillo 'mmasciatore,</l>
<l>Quanno potesse portare ste gente</l>
<l>Che 'n guerra m'hanno fatto tanto 'nore.</l>
<l>E l'avarria a caro grannemente</l>
<l>De esserelle ammico e servetore:</l>
<l>Ma isso, 'n quanto veo, muto le piace</l>
<l>La guerra, ed è nemmico de la pace.</l></lg>
<lg type="ottava">
<head>22</head>
<l>«Io quanno le mannaie chella 'nmasciata</l>
<l>Ca volea co lo buono llà benire,</l>
<l>Me mannaie isso a fa' na sbravïata</l>
<l>E non me voze le porte raprire:</l>
<l>Che fuie forzato de stare a la strata</l>
<l>Na notte, e bello llà fore dormire.</l>
<l>Ma si me facea 'ntrare chella notte</l>
<l>Non sarriano soccesse cheste botte».</l></lg>
<lg type="ottava">
<head>23</head>
<l>«Chello che pe ffi' a mone è 'ntrabenuto</l>
<l>Maie cchiù creo ca sarrà da oie nnenante:</l>
<l>Perché lo Re v'ha buono canosciuto,</l>
<l>Meglio che non ve canosceva 'nnante.</l>
<l>Crediteme, ca tutto s'è stoputo:</l>
<l>Venitenge, ma non co tutte quante</l>
<l>Chisse sordate, ma co uno o duie,</l>
<l>Chille che li cchiù care songo a buie.</l></lg>
<lg type="ottava">
<head>24</head>
<l>«Perché la mutetudene de gente</l>
<l>Fa gran confusïone addove vanno,</l>
<l>E quacarcuno, pe se fa' valente,</l>
<l>Farria quacche pazzia tanno pe tanno:</l>
<l>Zöè se mostrarrïa 'mpertenente</l>
<l>E darria a quacched auto lo malanno;</l>
<l>Ma pe leva sto scannalo me pare</l>
<l>Che sto aserzeto ccà s'avesse a stare».</l></lg>
<lg type="ottava">
<head>25</head>
<l>«Io non so' pe beni' manco no passo</l>
<l>Senza ste gente che stanno co mico,</l>
<l>E non me curo niente de sto spasso</l>
<l>E de sta afferta de sto Re nemmico;</l>
<l>Io sulo vastarria a fa' fracasso</l>
<l>De lo Cerriglio, e ghiusto comme a fico</l>
<l>Me gliottarrïa, quanno ïo volesse,</l>
<l>Chiste sordate, o puro comme allesse».</l></lg>
<lg type="ottava">
<head>26</head>
<l>Schirosso stette zitto, e po' respose</l>
<l>Pe da' viento a la vela, azzò parlasse,</l>
<l>E disse: «Io saccio buono ca le cose</l>
<l>Che buie penzate fanno gran fracasse;</l>
<l>Ma sempe è buono a da' cchiù priesto rose</l>
<l>Che spine, e pace 'n parte de sconquasse;</l>
<l>Massema a chi pò dare tutte doie,</l>
<l>Cossì s'acquista lo nomme d'aroie».</l></lg>
<lg type="ottava">
<head>27</head>
<l>«Lassammo ire tanta chiacchiarelle.</l>
<l>Dimme, sì stato tu lo Nigromanto</l>
<l>Che 'ncantaïe l'arrusto e le panelle,</l>
<l>E li strommiente co lo doce canto?»</l>
<l>«Si me prommiette de no' me da' pelle,</l>
<l>Schirosso disse, io te confesso quanto</l>
<l>S'è fatto, chi è stato, ed ogne cosa,</l>
<l>Puro ch'io stia securo de la 'ntosa».</l></lg>
<lg type="ottava">
<head>28</head>
<l>«Anze, te voglio da' no buono fatto,</l>
<l>Si me dice ogne cosa, e non mazzate».</l>
<l>Tanno respose e disse: «Io l'aggio fatto,</l>
<l>E pe me chille se so' trasformate;</l>
<l>Pe te le fece, e no' me venne fatto</l>
<l>E pe parte de te l'aute 'ncappate</l>
<l>Nge fuino; e tanno po' lo Re me desse</l>
<l>Che quacched auta cosa io te facesse».</l></lg>
<lg type="ottava">
<head>29</head>
<l>Tanno respose Sarchia: «Tu me pare</l>
<l>Che singhe no gran&lt;n&gt;'ommo vertuluso»,</l>
<l>E se sosìje e corzelo a 'bbracciare;</l>
<l>Po' le mettìje na mano a lo caruso</l>
<l>E le decette: «Io mo te voglio fare</l>
<l>Lo meglio de sto aserzeto anemuso</l>
<l>Si tu me faie tornare comme a primmo</l>
<l>Chiste compagne, e tutt'uno sarrimmo».</l></lg>
<lg type="ottava">
<head>30</head>
<l>Isso respose: «Io no' lo pozzo fare</l>
<l>Perché non aggio chello che nge vòle:</l>
<l>Lo Re sulo le tene, e tanto care,</l>
<l>Che no' le ffa vede' manco a lo sole».</l>
<l>«E comme a dire non se ponno asciare?</l>
<l>O songo erve, o so' prete, o so' parole:</l>
<l>Perché a lo munno sulo ste tre cose</l>
<l>Le gran vertute teneno annascose».</l></lg>
<lg type="ottava">
<head>31</head>
<l>«E lo vero, diss'isso, ma de chello</l>
<l>Non se ne trova niente a sti paise:</l>
<l>Perché non èie grieco o moscatiello,</l>
<l>Che n'haie na meza pe cinco tornise».</l>
<l>«Tu me farraie vota' lo cellevriello,</l>
<l>Respose Sarchia, et isso tanno rise;</l>
<l>Cierto chesto sarrà qualeche bino</l>
<l>De lo meglio che pare, e lo cchiù fino».</l></lg>
<lg type="ottava">
<head>32</head>
<l>«E bino, ma che bino! E bino tale...</l>
<l>Che lagrema de Somma e de Garitte?</l>
<l>Cheste brache salate! Tanto vale</l>
<l>Quanto vanno li Ri cchiù de li guitte.</l>
<l>Lo grieco e la cerella manco sale</l>
<l>Non vanno, ca non songo vini schitte:</l>
<l>Ma chella llà se chiamma marvasia,</l>
<l>Che lo male fa ghì pe n'auta via.</l></lg>
<lg type="ottava">
<head>33</head>
<l>«Lo Re de chesto n'ha sulo na votte</l>
<l>E la tene cchiù cara de la vita,</l>
<l>Che non ne donarria manco doie gliotte</l>
<l>Si le disse na perna margarita:</l>
<l>Perché a lo tiempo che fuino le botte</l>
<l>Ntra Giove e li Giagante, se fu unita</l>
<l>La mamma, ch'era Cerere, co Bacco,</l>
<l>Pe non avere quacche gruosso smacco.</l></lg>
<lg type="ottava">
<head>34</head>
<l>«E tanno ll'uno a ll'auto se donaro</l>
<l>Cierte presiente de le terre lloro:</l>
<l>E Bacco, che maie fu quacc'ommo avaro,</l>
<l>Le donaie chella comme a gran tresoro:</l>
<l>Et essa dette a isso fi' a no paro</l>
<l>De spiche, che pareano iusto d'oro,</l>
<l>Che quanno una co ll'auta steva unita</l>
<l>Facea l'ommo torna' da morte 'n vita.</l></lg>
<lg type="ottava">
<head>35</head>
<l>«E disseno perzì quanno figliava</l>
<l>Cerere, a chillo figlio che faceva,</l>
<l>A chi de lloro cchiùne assemegliava</l>
<l>Lo nomme assemegliante le metteva.</l>
<l>No figlio fece ch'ognuno spantava,</l>
<l>Et era ianco e russo, e maie chiagneva,</l>
<l>E tutto era la mamma speccecato,</l>
<l>Che Cerriglio da Cerere è chiammato».</l></lg>
<lg type="ottava">
<head>36</head>
<l>Sarchia disse a Schirosso: «Vuoince stare</l>
<l>Co mico, ca starrimmo allegramente?</l>
<l>Ca tu m'aiutarraie a conquestare</l>
<l>Chesta citate e ste nemmiche gente:</l>
<l>E te 'npromecco de farete stare</l>
<l>Sempe maie ricco e sempe maie contente».</l>
<l>Isso allummaie lo suono 'nteressato</l>
<l>E se fu tradetore scommegliato.</l></lg>
<lg type="ottava">
<head>37</head>
<l>Sarchia, che procedeva da Signore,</l>
<l>Alliegro steva e grannemente amava</l>
<l>Lo trademiento e no' lo tradetore,</l>
<l>E d'isso niente propio se fidava.</l>
<l>Le facea bona cera a tutte ll'ore,</l>
<l>Ma de li pare suoie se ne guardava,</l>
<l>E ne stea pauruso tutto quanto,</l>
<l>Ch'avea paura de quacch'auto 'ncanto.</l></lg>
</div2>
<div2>
 <head>QUINTO</head>
<lg type="ottava">
<head rend="italic">Argomiento</head>
<l rend="italic">Rienzo quatto vecchiune fa agghiaiare,</l>
<l rend="italic">Che deano a Carmosina tentazïone;</l>
<l rend="italic">Ma Cecca, che sta a chiagnere e a strillare</l>
<l rend="italic">Co la spata se passa lo permone.</l>
<l rend="italic">Cesaro, che Schirosso va a chiammare,</l>
<l rend="italic">Mase e Micco vencìje. Da lo troncone</l>
<l rend="italic">Se scioglie Cicco, e po' piglia gran&lt;n&gt;'armo;</l>
<l rend="italic">Rienzo s'accide e Cecca se fa marmo.</l></lg>
<lg type="ottava">
<head>1</head>
<l>La notte avea spannute già l'ascelle</l>
<l>E 'mmarrava la luce p'ogne luoco,</l>
<l>E 'n cielo steano mille cannelelle</l>
<l>Pe ffa' lustro lo munno, ch'era vruoco.</l>
<l>Rienzo, che ghiea pe cheste banne e chelle,</l>
<l>E non trovava né luoco né fuoco,</l>
<l>(Ma si è pe fuoco n'avea tanto 'n pietto</l>
<l>Che no' le dea tantillo de recietto),</l></lg>
<lg type="ottava">
<head>2</head>
<l>Mo correva a la 'mpressa e mo se steva,</l>
<l>No poco a quacche banna se fermava,</l>
<l>E n'auto poco a selluzzo chiagneva,</l>
<l>E n'auto poco forte sosperava.</l>
<l>Non sapeva isso stisso addove ieva</l>
<l>Lo cavallo, ed Ammore lo guedava:</l>
<l>Ma conzidera mo comme guedato</l>
<l>Era a lo scuro da chillo cecato.</l></lg>
<lg type="ottava">
<head>3</head>
<l>Tanto che fu portato da la sciorta</l>
<l>Dove stea Carmosina, a no pontone,</l>
<l>E la trovaie ch'era quase morta,</l>
<l>Che avea da cierte gran tentazïone.</l>
<l>De chille nullo avea la varva corta,</l>
<l>Ma d'anne ognuno avea no melïone:</l>
<l>Erano quatto, ognuno stea aggobbato,</l>
<l>E Carmosina avevano allummato.</l></lg>
<lg type="ottava">
<head>4</head>
<l>Ma essa stea co chille a contrastare</l>
<l>E tutta se sciccava e stea chiagnenno:</l>
<l>Ma Rienzo, che llà stea ad ausolïare,</l>
<l>Se penzaie Cecca, e ghiette a la 'ncorrenno:</l>
<l>Canoscìje Carmosina a lo parlare</l>
<l>Et isso se 'nzeccaie muto tremenno,</l>
<l>E chille viecchie, vedennolo armato,</l>
<l>Ognuno de paura fu agghiaiato.</l></lg>
<lg type="ottava">
<head>5</head>
<l>Rienzo arrancaie la spata e ghiette adduosso</l>
<l>A chiste quatto viecchie 'nzallanute:</l>
<l>Nullo de loro niente se fu muosso,</l>
<l>Ma steano tutte quante sbaottute.</l>
<l>Dette na botta a uno a lo 'nfraccuosso:</l>
<l>Ma lloro erano già tutte ammutute,</l>
<l>E de lo iaio tutte 'ntesecaro</l>
<l>E tanno 'n preta marmola tornaro.</l></lg>
<lg type="ottava">
<head>6</head>
<l>Sti quatto viecchie erano poverielle,</l>
<l>Et ognuno campava co pescare:</l>
<l>Lo iuorno ieano co li vuzzetielle</l>
<l>E la gente portavano a sbarcare;</l>
<l>Ma chella sera co cierte tenielle</l>
<l>Erano iute pe acqua pigliare,</l>
<l>E comme appero visto l'arme mosse</l>
<l>Se le chiavaieno sotta de le cosse.</l></lg>
<lg type="ottava">
<head>7</head>
<l>Oie è lo iuorno che stanno agguattate</l>
<l>E devacano l'acqua adaso adaso;</l>
<l>Ognuno sta co le spalle votate,</l>
<l>Conforma se trovaie cossì è rommaso.</l>
<l>Ma Carmosina e Rienzo assaie preiate</l>
<l>Fuino ca se trovaieno cossì a caso,</l>
<l>E bello chiano chiano s'abbïaro</l>
<l>E chille viecchie a lo Muolo lassaro.</l></lg>
<lg type="ottava">
<head>8</head>
<l>Ma io perzì le lasso arreposare</l>
<l>A no pontone, sotta a na pennata,</l>
<l>Che la matina voleano aspettare</l>
<l>Pe ghi' trovanno Cecca sfortonata;</l>
<l>La quale steva sempe a lagremare,</l>
<l>Che avea allavaniata chella strata,</l>
<l>E steva dinto de na grottecella</l>
<l>Senza provare manco na panella.</l></lg>
<lg type="ottava">
<head>9</head>
<l>Ma sulo li lamiente erano civo,</l>
<l>Cuotto a lo fuoco che teneva 'n pietto,</l>
<l>E comme fosse cannela de sivo</l>
<l>Se ne scolava, senza manco lietto.</l>
<l>Dicea chiagnenno: «Ahie, Rienzo, comme privo</l>
<l>Sì de me, io de te, senza recietto?</l>
<l>E comme pò campare chesta vita</l>
<l>Si stace da la toia dessonita?</l></lg>
<lg type="ottava">
<head>10</head>
<l>«Negra me, sfortonata, e comme sola</l>
<l>Potarraggio contenta maie campare,</l>
<l>Abbannonata dinto a na gaiola</l>
<l>De penziere, sciaure e pene amare?</l>
<l>Si be' lo tiempo la rompe che bola</l>
<l>Rienzo da ccà schitto me pò cacciare:</l>
<l>Ma cchiù priesto io medesema sarraggio</l>
<l>La Parca, e da sti guaie ne 'sciarraggio.</l></lg>
<lg type="ottava">
<head>11</head>
<l>«Ma meglio assaie farria che co sta spata</l>
<l>Cacciasse chisto spireto dogliuso,</l>
<l>Azzò po' iesse spierto p'ogne strata</l>
<l>Pe ffi' che trova Rienzo mio amoruso».</l>
<l>Cossì decette, e priesto na stoccata</l>
<l>Se schiaffaie 'n pietto, e fece no pertuso</l>
<l>Ch'a furïa lo sango llà scorrette,</l>
<l>E lo spireto 'n aria se ne iette.</l></lg>
<lg type="ottava">
<head>12</head>
<l>Ma tornammo a lo Re, che la resposta</l>
<l>Cchiù non avette, né lo 'mmasciatore,</l>
<l>Che fu forzato mannarenge a posta</l>
<l>N'ommo che fosse chino de valore:</l>
<l>Fece de li cchiù meglio fa' na mosta</l>
<l>Pe sceglierenne nfra chille lo sciore,</l>
<l>E de parere fu ch'a Sarchiapone</l>
<l>Mannasse Capetanio Cesarone.</l></lg>
<lg type="ottava">
<head>13</head>
<l>Ed isso iette, pe sape' che n'era</l>
<l>Fatto de sto Schirosso tradetore.</l>
<l>Arrivaie dove steva la bannera</l>
<l>De Sarchia, e llà chiammaie lo 'mmasciatore;</l>
<l>Schirosso 'scette co na bona cera</l>
<l>E disse a Cesarone: «Oh, servetore».</l>
<l>Isso respose: «Be', che cosa faie</l>
<l>Che la resposta no' la puorte maie?»</l></lg>
<lg type="ottava">
<head>14</head>
<l>Isso rommase quase 'nzallanuto</l>
<l>E non sapea che dicere o che fare;</l>
<l>Volea parlare, ma stea sbaottuto</l>
<l>E 'n facce se vedeva ianchïare.</l>
<l>Da chiste signe l'appe canosciuto</l>
<l>Cesaro, che sapea conzederare,</l>
<l>E le dette arraggiato no scennente</l>
<l>Che le fece sauta' lo meglio dente.</l></lg>
<lg type="ottava">
<head>15</head>
<l>Le gente che senteano sto remmore</l>
<l>Corzeno tutte quante pe spartire,</l>
<l>Et a Schirosso ietteno 'n faore,</l>
<l>Che de dolore quase appe a morire.</l>
<l>Ognuno muosso da no gran furore</l>
<l>Chi volea fare e chi voleva dire,</l>
<l>Ma Cesarone, ch'era assaie forzato,</l>
<l>Appe ognuno de chille 'ntommacato.</l></lg>
<lg type="ottava">
<head>16</head>
<l>E po' le mannaie tutte a desfedare,</l>
<l>Che 'scesseno 'n campagna tutte armate,</l>
<l>Ca isso propio se volea provare</l>
<l>O co lanze o co perteche o co spate.</l>
<l>Sarchia che 'ntese chesto fa chiammare</l>
<l>Masillo e Micco, ch'erano approvate,</l>
<l>E disse che bolanno ognuno iesse</l>
<l>E co chisto nemmico commattesse.</l></lg>
<lg type="ottava">
<head>17</head>
<l>Ognuno se mettette na corazza,</l>
<l>La spata a lato e 'n capo na chianetta,</l>
<l>Micco na lanza e Masillo na mazza,</l>
<l>Pe ffa' de sto nemmico gran mennetta;</l>
<l>'Scetteno tutte duie fore a la chiazza</l>
<l>E sparaino na botta de scoppetta,</l>
<l>Pe da' lo signo a lo gran Cesarone</l>
<l>Ch'erano 'sciute pe la costïone.</l></lg>
<lg type="ottava">
<head>18</head>
<l>Sùbbeto Cesarone fu accostato</l>
<l>Pe se provare primma co Masillo,</l>
<l>Ma isso se fu priesto cravaccato</l>
<l>Co no zumpo che parze Masto Grillo:</l>
<l>E l'uno e ll'auto po' se fu allargato</l>
<l>Pe se passare comme a bertecillo,</l>
<l>E co le lanze se corzeno a dare,</l>
<l>Ma a primmo non se potteno spezzare.</l></lg>
<lg type="ottava">
<head>19</head>
<l>Po' tornano a botare li cavalle</l>
<l>E danno n'auta strenta de sperune:</l>
<l>Ognuno s'abbasciaie tanto le spalle</l>
<l>Che li piette toccavano l'arciune,</l>
<l>E se 'ncriccaino po' comme a duie galle</l>
<l>Allora quanno fanno a costïune;</l>
<l>E po' arrancaino tutte doie le spate</l>
<l>E stoccate se detteno e 'mbroccate.</l></lg>
<lg type="ottava">
<head>20</head>
<l>Lo cavallo de Mase fu feruto</l>
<l>E le cadette 'n terra meza aurecchia;</l>
<l>Isso non restaie niente sbauttuto,</l>
<l>Ma dette a lo nemmico na scervecchia;</l>
<l>Chillo la reparaïe co lo scuto</l>
<l>E 'n capo a isso stese la serrecchia,</l>
<l>E fu de puzo lo gran scervecchione</l>
<l>Che tutto l'ammaccaie lo morrïone.</l></lg>
<lg type="ottava">
<head>21</head>
<l>Masillo comme a piro traboccaie,</l>
<l>O puro comme a strummolo rotanno,</l>
<l>Ma Cesarone priesto scravaccaie</l>
<l>E le stoiaie la facce co no panno.</l>
<l>La botta buono te lo 'ntromentaie,</l>
<l>Che creo ch'appe a mori' tanno pe tanno:</l>
<l>Po' 'ncoppa a lo cavallo a l'abboccune</l>
<l>Lo mese, e l'attaccaïe co na fune.</l></lg>
<lg type="ottava">
<head>22</head>
<l>Ma dapo' ch'appe vinto sto nemmico</l>
<l>A Micco disse si volea iostrare.</l>
<l>Isso respose: «Lo vero te dico</l>
<l>Ca co lo buono me vorria accordare».</l>
<l>Cesaro disse: «E tu viene co mmico,</l>
<l>E co lo buono fatte desarmare».</l>
<l>Isso le dà lo scuto e la corazza,</l>
<l>La spata, la chianetta co na mazza.</l></lg>
<lg type="ottava">
<head>23</head>
<l>E priesto le portaïe 'mpresonia</l>
<l>'Nnante a lo Signo Cicco Cociniello,</l>
<l>E tutto alliegro ieva pe la via,</l>
<l>Ca guadagnato avea sto granne appiello.</l>
<l>Cicco pe se sgana' la fantasia</l>
<l>Le mannaie dinto de no cammariello,</l>
<l>Po' Cerriglio avisaie de chesta presa,</l>
<l>Cerriglio che stea sempe a la defesa.</l></lg>
<lg type="ottava">
<head>24</head>
<l>Quanno ssa nova iette a Sarchiapone,</l>
<l>De la pèrdeta grossa de st'ammice,</l>
<l>Se voze già passare lo premmone</l>
<l>Si no' avesse allegrate li nemmice.</l>
<l>Schirosso se chiammaie e disse: «Mone</l>
<l>Che cosa te ne pare, e che ne dice?</l>
<l>Ca pe l'ammore tuio aggio perdute</l>
<l>Li meglio ammice ch'aggio canosciute».</l></lg>
<lg type="ottava">
<head>25</head>
<l>Isso respose: «Io mo voglio abbuscare</l>
<l>L'erve, le prete e ll'aute scartapelle,</l>
<l>Azzò pozzammo sso Regno 'ncantare</l>
<l>Et a sso Re cacciare le bodelle:</l>
<l>E chille ammice già recoperare</l>
<l>Le bedarrite, e beni' co l'ascelle».</l>
<l>Ma Sarchiapone che stava arraggiato</l>
<l>Disse: «Va', priesto, e mo singhe arrivato».</l></lg>
<lg type="ottava">
<head>26</head>
<l>Ma Cerriglio, che steva grannemente</l>
<l>Colereco, ca Rienzo era sbignato,</l>
<l>E, chello che le iea cchiù pe la mente,</l>
<l>Ca s'era co la figlia confarfato,</l>
<l>D'arraggia steva tutto quanto ardente,</l>
<l>Ma con chella vettoria fu allegrato;</l>
<l>E Sarchia stea cchiù d'isso sbaottuto</l>
<l>Perzì ca Cicco n'era cchiù benuto.</l></lg>
<lg type="ottava">
<head>27</head>
<l>Cicco, che s'addonaie ch'era scomputo</l>
<l>De scolare lo iaccio, comme a scurmo</l>
<l>Senza fatica se trovaie sciogliuto</l>
<l>Da chillo 'mpaccio lëato a chill'urmo:</l>
<l>E isso priesto e miezo sorrïuto</l>
<l>S'abbiaie turdo, pauruso e turmo,</l>
<l>E la via de lo campo ieva ascianno</l>
<l>Pe non avere quacch'auto malanno.</l></lg>
<lg type="ottava">
<head>28</head>
<l>Ieva pe chesta strata e ghiea pe chella,</l>
<l>Ad ogne bico iea tenenno mente:</l>
<l>Arrivaie dove stea na sentenella,</l>
<l>Ch'era de Coceniello no Sorgente.</l>
<l>Isso s'annasconnette a na portella,</l>
<l>Ca non sapea chi fosse, o de che gente.</l>
<l>Chillo: «Chi è llà?» tre bote le dicette,</l>
<l>E isso zitto et agguattato stette.</l></lg>
<lg type="ottava">
<head>29</head>
<l>Chillo sciosciaie lo miccio pe menare,</l>
<l>Ma sulo appiccecaie a lo focone,</l>
<l>E chella vampa le fece mostrare</l>
<l>La facce, che parea iusto Nerone.</l>
<l>Volenno Cicco la vita scampare</l>
<l>S'accostaie bello bello a lo pontone,</l>
<l>E le sciccaie la spata da lo lato</l>
<l>E l'appe tutto quanto desarmato.</l></lg>
<lg type="ottava">
<head>30</head>
<l>Po' comme a ciucciariello lo legaie</l>
<l>E disse: «Priesto, viene carcerato»:</l>
<l>E isso chiano chiano s'abbiaie,</l>
<l>Che manco na parola appe parlato.</l>
<l>Cicco p'essere 'sciuto da li guaie</l>
<l>E pe ssa presa tutto iea preiato,</l>
<l>E ghiea a la 'mpressa pe la chiazza vruna</l>
<l>Guedato da lo raggio de la luna.</l></lg>
<lg type="ottava">
<head>31</head>
<l>Dapo' ch'appe no piezzo cammenato</l>
<l>Da lontano scoprette certe gente:</l>
<l>Isso miezo restaie maravegliato</l>
<l>E sempe a chella via teneva mente,</l>
<l>Ca se penzava ch'erano sordate</l>
<l>De lo nemmico, e tremmaie fortemente;</l>
<l>Ma canoscette po' lo paveglione</l>
<l>Addove solea stare Sarchiapone.</l></lg>
<lg type="ottava">
<head>32</head>
<l>Pe l'allegrezza non potea capere</l>
<l>Dinto a li panne, et oramaie crepava</l>
<l>E disse: «Ecco ca mo torno a bedere</l>
<l>Li care ammice che desederava!</l>
<l>Ciento anne mo me pare de sapere</l>
<l>Chello c'ha fatto chesta gente brava,</l>
<l>E mill'aute anne de mettere fuoco</l>
<l>A Cerriglio, a la gente, e a ffi' a lo cuoco».</l></lg>
<lg type="ottava">
<head>33</head>
<l>Po' Giove 'ngrazïaïe co doie mane</l>
<l>Ca l'avea fatto tornare a chell'ora,</l>
<l>Po' disse: «O tenne meie napoletane,</l>
<l>Sciauro vene da vuie che me 'nnammora!»</l>
<l>Po' priesto s'accostaie a chelle tane</l>
<l>E se portaie chillo presone ancora:</l>
<l>Ma quanno fu da chille canosciuto</l>
<l>Preiato ognuno 'nnante le fu 'sciuto.</l></lg>
<lg type="ottava">
<head>34</head>
<l>Sarchiapone vedennolo tornare</l>
<l>L'addommannaie che cosa aveva fatto;</l>
<l>Isso ogne cosa se posse a contare</l>
<l>E commo avuto avea lo schiacco matto.</l>
<l>Ma m'abbesogna Cicco ccà lassare,</l>
<l>A ttale ch'io non esca da lo patto,</l>
<l>E dicere de Rienzo e Carmosina,</l>
<l>Ca oramaie s'accosta la matina.</l></lg>
<lg type="ottava">
<head>35</head>
<l>Rienzo già se voleva appapagnare,</l>
<l>E Carmosina puro, a chillo luoco,</l>
<l>Quanno na coccovaia ad alluccare</l>
<l>'Ntese, che le crescette cchiù lo fuoco.</l>
<l>Disse: «Chi sa si chesta non pò asciare</l>
<l>Lo suo compagno pe chist'airo vruoco,</l>
<l>E commo lo sapesse ca io puro</l>
<l>Vago cercanno Cecca pe sto scuro».</l></lg>
<lg type="ottava">
<head>36</head>
<l>Ma isso non sapea ca 'n chillo auciello</l>
<l>Lo spireto de Cecca ng'era 'nchiuso!</l>
<l>Le venne 'ntuorno e 'ncoppa a lo cappiello,</l>
<l>E isso stea tremmanno e pauruso:</l>
<l>Po' le levaie da cuollo lo mantiello,</l>
<l>E isso cchiù tremmava e stea confuso,</l>
<l>Po' lo portaie pe l'airo volanno</l>
<l>E isso appriesso lo ìje secutanno.</l></lg>
<lg type="ottava">
<head>37</head>
<l>Tanto che dove Cecca lo portaie</l>
<l>E appriesso a isso ieva Carmosina;</l>
<l>E comme fu arrevato lo lassaie</l>
<l>Cadere 'ncoppa de Cecca meschina:</l>
<l>Rienzo da llà lo ferraiuolo auzaie</l>
<l>E co lo lustro, po', de la matina</l>
<l>Vedde Cecca speduta e co la spata</l>
<l>Pe ffi' a la groce a lo scianco 'nfilata.</l></lg>
<lg type="ottava">
<head>38</head>
<l>Conzidera tu mo che gra' strillare,</l>
<l>Che sciabacco, che trivolo e che chianto,</l>
<l>Che greciello, che riepeto e sciccare,</l>
<l>Che marmuoito, che allucco e che gra' schianto</l>
<l>Llà nge 'mmattette: non se pò contare:</l>
<l>E perrò no' lo conto e [ne] &lt;no'&gt; lo canto.</l>
<l>Ma sulo Rienzo pe soperchia doglia</l>
<l>Co no cortiello se tagliaie la coglia.</l></lg>
<lg type="ottava">
<head>39</head>
<l>E cossì morze e ghiette a ll'auto munno;</l>
<l>Carmosina chiagnenno se fermaie,</l>
<l>L'auciello dinto a no portiello tunno</l>
<l>Se posse e 'mpreta marmola tornaie;</l>
<l>Cecca lo stesso, e stea cchiù sotta 'n funno,</l>
<l>Corcata 'n terra morta se restaie;</l>
<l>Ch'oie è lo iuorno che lo cuorpo muorto</l>
<l>A la fontana sta de 'mmiezo Puorto.</l></lg>
<lg type="ottava">
<head>40</head>
<l>E cossì co la vita lo dolore</l>
<l>Scompetteno, e li guaie de chisto munno:</l>
<l>Perzò quanno te pienze co st'ammore</l>
<l>Essere 'n cielo, staie a lo spreffunno;</l>
<l>Lloco la nave chiena de ss'ardore</l>
<l>Ietta l'àncora soia a chisto funno:</l>
<l>Perzò 'mparate vuie da mo nnenante,</l>
<l>Ca mo vene Schirosso co li 'ncante.</l></lg>
</div2>
<div2>
 <head>SIESTO</head>
<lg type="ottava">
<head rend="italic">Argomiento</head>
<l rend="italic">Schirosso fa lo 'ncanto. E desfidato</l>
<l rend="italic">Da Cecio Sarchia; Liso Cicco abbatte.</l>
<l rend="italic">'N bufaro Cicco e 'n casa è trasformato</l>
<l rend="italic">Liso. Co Sarchia Cesaro commatte:</l>
<l rend="italic">Sarchia le brache 'n auciello ha mutato;</l>
<l rend="italic">Cerriglio de dolore e arraggia sbatte,</l>
<l rend="italic">Iacovo co na maschera de morte</l>
<l rend="italic">Fa resta' li nemmice mieze muorte.</l></lg>
<lg type="ottava">
<head>1</head>
<l>La sore de lo Dio che l'ore sparte</l>
<l>Avea lecenzïata ogne nzitella:</l>
<l>Sulo nge steva l'ammica de Marte</l>
<l>Pe se fare a bede' ch'era cchiù bella:</l>
<l>Perché da l'ora che 'mmescaie le carte</l>
<l>E nge fu còuta a chella grottecella</l>
<l>Sta sempe co Dïana accompagnata</l>
<l>Pe ffa' vede' a lo munno ch'è 'norata.</l></lg>
<lg type="ottava">
<head>2</head>
<l>E Schirosso venea co no sportone</l>
<l>De scerotole varro pe 'ncantare,</l>
<l>E 'ncuollo s'avea puosto no robbone</l>
<l>Ch'abbesognava de se l'accorciare.</l>
<l>Arrivaie 'nnante a lo gran Sarchiapone</l>
<l>E disse: «Su, volimmo accommenzare?»</l>
<l>Isso disse: «Vorria che fusse iuto,</l>
<l>Anze, che fosse sso 'ncanto scomputo».</l></lg>
<lg type="ottava">
<head>3</head>
<l>Isso priesto cacciaie 'n miezo a la via</l>
<l>Na tavola co mille scartapelle,</l>
<l>Che parea iusto na spezïarïa,</l>
<l>Co tanta 'mbroglie e co tanta arvarelle:</l>
<l>Po', pe bole' chiamma' chillo che scria,</l>
<l>Da sotta se cacciaie doie bacchettelle,</l>
<l>E sengaie 'n terra no gran circhio tunno</l>
<l>E 'n miezo nge pegnìje lo pappa–munno.</l></lg>
<lg type="ottava">
<head>4</head>
<l>E po' vervesïava zitto zitto</l>
<l>Comme dicesse qualeche gran cosa.</l>
<l>Sarchia le disse: «E be', che cosa haie ditto,</l>
<l>Ch'ogne mparola la dice annascosa?»</l>
<l>E isso a Sarchia tenne mente fitto,</l>
<l>Po' disse: «De grammateca pelosa</l>
<l>Certe parole so', ch'hanno vertute</l>
<l>De fa' veni' dociento tarramute».</l></lg>
<lg type="ottava">
<head>5</head>
<l>Po' chiammaie da lo Regno de Prutone</l>
<l>De chillete na frotta, arrasso sia,</l>
<l>Ch'appeno a ffa' sorrei&lt;e&gt;re a Sarchiapone</l>
<l>Quanno le bedde 'mmiezo a chella via:</l>
<l>Se chiavaie dinto de lo paviglione</l>
<l>E pe na senga po' facea la spia,</l>
<l>E ll'aute tutte se fuino cacate,</l>
<l>Che ll'uno a ll'auto s'appeno ammorbate.</l></lg>
<lg type="ottava">
<head>6</head>
<l>Ma da coppa a la torre de Cerriglio</l>
<l>Uno teneva l'acchiaro a cannuolo,</l>
<l>Che cchiù o manco scoprea miezo miglio,</l>
<l>Comme a dire da Puorto a ffi' a lo Muolo:</l>
<l>Vedde Schirosso e chillo gran besbiglio</l>
<l>Movere, e ghire Zorfariello a buolo:</l>
<l>Isso priesto avisaie tanno pe tanno</l>
<l>Lo Re che avea scopierto chisto 'nganno.</l></lg>
<lg type="ottava">
<head>7</head>
<l>Lo Re rommase tutto sbäottuto</l>
<l>E lo Conziglio fece llà chiammare</l>
<l>Azzò le conzegliasse quacche aiuto,</l>
<l>Ca si è ped isso non sapea che fare.</l>
<l>Ognuno alla 'ncorrenno fu benuto</l>
<l>E accommenzaino sùbbeto a parlare,</l>
<l>Po' fuino de pare' che Cesarone</l>
<l>Iesse a cortellïa' co Sarchiapone.</l></lg>
<lg type="ottava">
<head>8</head>
<l>Cesarone volanno s'appe miso</l>
<l>No pietto a botta de na cannonata,</l>
<l>E pe paura de n'essere acciso</l>
<l>Na spata de seie parme appe abbuscata:</l>
<l>Po' no guarzone che avea nomme Liso</l>
<l>Chiammaie, che le portasse la celata,</l>
<l>Et a cavallo priesto fu sagliuto</l>
<l>E senza 'ntrattenere fu partuto.</l></lg>
<lg type="ottava">
<head>9</head>
<l>Ne n'attemo fu ghiuto e fu arrevato,</l>
<l>E po' lo paggio a Sarchia lo mannaie,</l>
<l>A di' che fosse 'sciuto tutto armato,</l>
<l>Ca voleano asci' tanno da sti guaie.</l>
<l>Chillo figliulo comme fu arrevato</l>
<l>Primmo de Sarchiapone Cicco asciaie</l>
<l>E disse: «Site vuie Sarchiapone?</l>
<l>Ca lo desfida lo gran Cesarone».</l></lg>
<lg type="ottava">
<head>10</head>
<l>Cicco le disse: «Io songo, e balle a dire</l>
<l>Ca i' mo vengo a fa' quanto isso vòle,</l>
<l>Ma che se tenga 'mmano de morire</l>
<l>E de maie cchiù bedere asci' lo sole:</l>
<l>Perché la voglio mo proprio scompire</l>
<l>E dare fatte a chi me dà parole».</l>
<l>Liso le disse: «Auto non pozzo fare</l>
<l>Che la 'mmasciata irele a portare».</l></lg>
<lg type="ottava">
<head>11</head>
<l>E cossì se ne iette a lo patrone</l>
<l>A dicerelle quanto le dicette,</l>
<l>E lloro se fermaino a no pontone</l>
<l>P'aspetta' ste barruffe e ste mennette.</l>
<l>Cicco se va a piglia' de Sarchiapone</l>
<l>Ll'arme, e po' priesto 'ncuollo se le mette,</l>
<l>Po' se mette a cavallo e ba a 'ffrontare</l>
<l>Chillo che l'ha mannato a desfedare.</l></lg>
<lg type="ottava">
<head>12</head>
<l>A chillo luoco sùbbeto arrivaie,</l>
<l>Po' disse: «Miette mano a chessa spata»,</l>
<l>Ma Cesarone sùbbeto cacciaie</l>
<l>La spata, pe le da' na cortellata.</l>
<l>Ma Schirosso de chesto s'addonaie</l>
<l>E chella 'mbroglia l'appe scommegliata,</l>
<l>Zoè mannaie a dire a Cesarone</l>
<l>Ca chillo è Cicco e non è Sarchiapone.</l></lg>
<lg type="ottava">
<head>13</head>
<l>Cesaro mo non voze sferrïare</l>
<l>Ca steva 'n picco de no gran guerriere,</l>
<l>Ma disse si volea cortellïare</l>
<l>Primmo co Liso, ch'era lo scotiere.</l>
<l>Da lo primmo isso non volea azzettare,</l>
<l>Ma po' le parze buono lo penziere</l>
<l>E disse: «Priesto, su, mettimmo mane</l>
<l>Ca mo te caccio da cuorpo lo pane».</l></lg>
<lg type="ottava">
<head>14</head>
<l>Liso cacciaie la spata, e co lo scuto</l>
<l>Se mese 'mposta bello a no pontone:</l>
<l>No' avea paura d'essere feruto</l>
<l>Perché sempre pigliava lezzïone:</l>
<l>E primmo no gran tiempo isso fu ghiuto</l>
<l>A la scola de Masto Palatone,</l>
<l>E llà 'mparaie domilïa sbaratte,</l>
<l>Che manco avea paura de le gatte.</l></lg>
<lg type="ottava">
<head>15</head>
<l>E Cicco 'mposta co na spata puosto</l>
<l>Se fu, che parea spito bolognese,</l>
<l>E stea arrapato e cchiù che breccia tuosto,</l>
<l>Che avarria dato 'mmiesto a no paese.</l>
<l>Tanno dicette Liso: «Chisto vuosto</l>
<l>Chilleto stimmo iusto no tornese,</l>
<l>Perché mo la recavo, e boglio 'ntrare</l>
<l>E faretella da mano sautare».</l></lg>
<lg type="ottava">
<head>16</head>
<l>Cicco che sente chesto dà na fenta</l>
<l>Pe fare azzò lo scuto isso allargasse,</l>
<l>Ma Liso manco sale se spaventa</l>
<l>E fegne comme non se n'addonasse;</l>
<l>Ed isso torna co na grossa spenta</l>
<l>Che parze furia o puro Sautanasse,</l>
<l>E còuze a lo guancetto de lo scuto,</l>
<l>Che s'appe tutto lo spito spontuto.</l></lg>
<lg type="ottava">
<head>17</head>
<l>Ma quanno Liso le vedde sautare</l>
<l>Tre deta de la ponta de la spata,</l>
<l>Se mese 'n posta de volere 'ntrare</l>
<l>E metterelle franca na stoccata.</l>
<l>Ma po' s'attenne e disse: «Che buoie fare?</l>
<l>Vuoie che te lassa acciso a chesta strata</l>
<l>O veramente te vuoie fa' legare</l>
<l>E 'mpresonia farete portare?»</l></lg>
<lg type="ottava">
<head>18</head>
<l>Isso se stette zitto e non voleva</l>
<l>Dire né sì né no, ca stea scornato,</l>
<l>Ma co na facce affritta se chiudeva</l>
<l>Le spalle, e 'n terra lo fronte 'mpizzato.</l>
<l>Cesarone de chesto se redeva,</l>
<l>E disse: «E be', non staïe cchiù arrapato?</l>
<l>Ca te n'iere venuto co na rasa</l>
<l>De Sarchia a sbreognarele la casa.</l></lg>
<lg type="ottava">
<head>19</head>
<l>«Va', figlio mio, vattenne a lo castiello</l>
<l>A bisetare li compagne tuoie,</l>
<l>E tu lo porta 'nnante a Cociniello,</l>
<l>E po' lo miette co l'ammice suoie».</l>
<l>Liso lo lega co no foniciello</l>
<l>E lo portaie comme se fa a li vuoie;</l>
<l>Ma Cicco volea bello guatto guatto</l>
<l>Coglieresella, e no' le venne fatto.</l></lg>
<lg type="ottava">
<head>20</head>
<l>Isso se resolìje de volere</l>
<l>Fui' pe forza, e de Liso lassare:</l>
<l>Ma Liso che se steva a lo bedere,</l>
<l>Steva aspettanno che boleva fare;</l>
<l>Faceva 'nfenta de lasco tenere,</l>
<l>E issò fa na forza pe sbignare:</l>
<l>Ma Liso tenne strinto, e 'mpontaie 'n terra</l>
<l>Li piede, e buono a la fune s'afferra.</l></lg>
<lg type="ottava">
<head>21</head>
<l>Cicco tutta la forza soa metteva,</l>
<l>E Liso appriesso se lo strascinava,</l>
<l>Che si qualeche arcuno lo vedeva</l>
<l>Parea che Cicco a Liso 'ncarcerava.</l>
<l>«Lassa, cornuto», Cicco le diceva,</l>
<l>Liso li Deïe 'n aïuto chiammava,</l>
<l>Quanno vediste le gamme 'mpontare</l>
<l>De Liso, e 'n doie colonne trasformare:</l></lg>
<lg type="ottava">
<head>22</head>
<l>De lo cuorpo se fece no palazzo</l>
<l>E restaie 'mmiezo la chiazza chiantato,</l>
<l>La mane aniello e ncatena lo lazzo</l>
<l>Con che Cicco stea buono annodecato.</l>
<l>Cicco non appe libertà de pazzo,</l>
<l>Ca 'n bufaro da chille fu mutato,</l>
<l>E cossì soccedette chisto caso</l>
<l>E restaie bello bello pe lo naso.</l></lg>
<lg type="ottava">
<head>23</head>
<l>La spata che tenea Liso a lo scianco</l>
<l>Fu fatta a Spagna da no masto buono;</l>
<l>Po' 'n Franza stette, e de sana' lo ranco</l>
<l>Acquistaie ssa vertute co lo suono;</l>
<l>Ma chillo che sta 'ncoppa de lo banco</l>
<l>De la sesta celesta, et ha no truono,</l>
<l>Voze la spata vertolosa e bella</l>
<l>Mutarela d'alluogo na cartella.</l></lg>
<lg type="ottava">
<head>24</head>
<l>E cossì se restaino a chillo luoco</l>
<l>'N bufaro Cicco, e Liso alloggiamiento:</l>
<l>Cossì ba chi na cosa piglia a ghiuoco</l>
<l>Che 'mporta, e nge dà poco sentimiento,</l>
<l>Cossì è chi 'n mano vò piglia' lo fuoco</l>
<l>E lo bòle astutare co lo viento:</l>
<l>Che pe se temperare l'abbrusciore</l>
<l>L'allumma cchiùne, e sente cchiù l'ardore.</l></lg>
<lg type="ottava">
<head>25</head>
<l>Tornammo a Cesarone, ch'era iuto</l>
<l>Ntratanto a desfedare a Sarchiapone,</l>
<l>E Sarchia d'arme ianche era vestuto</l>
<l>E 'sciuto 'n compagnia de Iacovone;</l>
<l>La lanza 'n mano e 'nnante no gra' scuto</l>
<l>Se mese, e 'ncuollo a no gran cavallone,</l>
<l>E tenea 'ncoppa de na pavesera</l>
<l>De mille penne na gran pennacchiera.</l></lg>
<lg type="ottava">
<head>26</head>
<l>Iacovo no moriello avea abbuscato</l>
<l>Ch'era comme a la morte sicco sicco,</l>
<l>Et era 'mpasso 'mpasso arragamato</l>
<l>De n'arragammo de chiaie muto ricco;</l>
<l>N'uocchio avea guercio e l'auto avea cecato,</l>
<l>Che cacciato le fu co no palicco,</l>
<l>Avea tutte le cosse scioffellate</l>
<l>Che conta' le potive le costate.</l></lg>
<lg type="ottava">
<head>27</head>
<l>Se vedeno, s'affrontano e s'accostano,</l>
<l>Rideno, se salutano e se chiammano,</l>
<l>Se toccano le perteche e se mostano</l>
<l>'Ntrèppete; po' s'arraggiano e se 'nsciammano,</l>
<l>Se votano, s'allargano e se scostano,</l>
<l>Se stregneno, se 'mmesteno e s'arrammano,</l>
<l>Se zollano, e le coppole s'ammaccano,</l>
<l>Se menano, se parano e se sciaccano.</l></lg>
<lg type="ottava">
<head>28</head>
<l>S'abbasciano, po' s'auzano e se tirano,</l>
<l>Se stizzano, se fermano e se scornano,</l>
<l>Mo sciatano e se posano e retirano,</l>
<l>P'accidere e pe bencere po' tornano,</l>
<l>S'acconciano, po' passano e se mmirano,</l>
<l>S'appontano, s'annettano, e po' s'ornano:</l>
<l>Po' iettano li fodare e sferreiano,</l>
<l>Se pisano, se pogneno e stroppeiano.</l></lg>
<lg type="ottava">
<head>29</head>
<l>Po' scenne ognuno da cavallo 'n terra</l>
<l>Pe ffa' ll'uno de ll'auto gra' scammazzo,</l>
<l>E Sarchia auzanno la pesante sferra</l>
<l>De li vracune se rompìje lo lazzo</l>
<l>E fece zitabona a chella terra:</l>
<l>Ch'ognuno se pigliaie no gran sollazzo</l>
<l>Vedenno Sarchia comme a no scolaro</l>
<l>Quanno le cauze a brache se calaro.</l></lg>
<lg type="ottava">
<head>30</head>
<l>Isso pe non restare perdetore,</l>
<l>Perché chelle le deano gran travaglio,</l>
<l>Le boze priesto sbalanza' da fore</l>
<l>Comme a palla truccata da lo maglio;</l>
<l>Le mannaie tanto 'nn auto che quatt'ore</l>
<l>Saglietteno, e pareano quanto a n'aglio,</l>
<l>Tanto che po' se nn'erano scordate,</l>
<l>Quanno s'appero 'n airo scommegliate.</l></lg>
<lg type="ottava">
<head>31</head>
<l>Tutte chille sordate e chelle gente,</l>
<l>Vedenno chelle brache abbecinare,</l>
<l>Ognuno a chella via teneva mente,</l>
<l>Tutte tremmanno steano ad alluccare:</l>
<l>Tanto cchiù che lo sole assai lucente</l>
<l>Le ffaceva parere a lo calare;</l>
<l>E tanno se mettìjeno 'n cellevriello</l>
<l>Ch'era de Giove lo famuso auciello.</l></lg>
<lg type="ottava">
<head>32</head>
<l>Perché pareva capo la vrachetta</l>
<l>E li cosciale parevano ascelle;</l>
<l>Ognuno corïuso chillo aspetta,</l>
<l>Ma pauruso de nove scentelle.</l>
<l>Chi la picca pigliaie, chi la scoppetta,</l>
<l>E steano tutte comme a sentenelle.</l>
<l>Giove che vedde st'ardire sciaurato</l>
<l>De collera se fece assaie 'ntosciato.</l></lg>
<lg type="ottava">
<head>33</head>
<l>E disse a ll'aute Deie: «Facimmo caso</l>
<l>Che chello che se penzano be' fosse:</l>
<l>S'hanno da fa' lo sìnape a lo naso</l>
<l>Venire pe me da' cottura e tosse?</l>
<l>Non sanno li Giagante che rommaso</l>
<l>Ognuno fu dinto a l'ascure fosse?»</l>
<l>E tanno ordenaïe che Febo desse</l>
<l>Spireto a chelle, e auciello le facesse.</l></lg>
<lg type="ottava">
<head>34</head>
<l>Tanno Cerriglio fu chiaruto buono:</l>
<l>Vedenno chillo auciello stremmenato</l>
<l>Le parze d'ave' 'n capo no gran truono,</l>
<l>E steva tutto quanto desperato;</l>
<l>Chiagnea a despietto co dogliuso suono,</l>
<l>E po' lo meglio meglio appe adunato</l>
<l>Pe ghiresenne co la meglio gente,</l>
<l>Pe non fare la chiaga cchiù fetente.</l></lg>
<lg type="ottava">
<head>35</head>
<l>Ma torno a Iacovone ch'era arcivo,</l>
<l>Che se mettìje na mascara de morte,</l>
<l>E pe fare a Cerriglio cchiù corrivo</l>
<l>Iette a cavallo a ffi' 'nnante a le porte.</l>
<l>Ognuno miezo muorto e miezo vivo</l>
<l>Restaie, et a fui' se mese forte,</l>
<l>E cossì co ssa burla Iacovone</l>
<l>Fa vencere cchiù priesto a Sarchiapone.</l></lg>
<lg type="ottava">
<head>36</head>
<l>Ma Schirosso, vedenno la fortuna</l>
<l>Che iea 'n faore a lo gran Sarchiapone,</l>
<l>Tutte le 'mbroglie soie priesto s'aduna</l>
<l>E n'énchie varro varro lo sportone,</l>
<l>E po' l'appe leato co na funa</l>
<l>E lo trasìje dinto a lo paviglione,</l>
<l>E disse a Sarchia ca isso era stato</l>
<l>Ch'appe tutto l'aserzeto 'ncantato.</l></lg>
<lg type="ottava">
<head>37</head>
<l>Sarchia se lo credeva, bestïale,</l>
<l>Ca isso avea 'ncantato chelle gente,</l>
<l>Vozzacchio, sciauratone, arce–anemale,</l>
<l>Che ssa papocchia se fa i' a la mente:</l>
<l>Sciaddeo, maccarone senza sale,</l>
<l>Facce de no cetrulo de semmente,</l>
<l>Sarchia e Schirosso, e chi credere vòle</l>
<l>De sso Schirosso le fauze parole.</l></lg>
<lg type="ottava">
<head>38</head>
<l>Paurose, tremmante e sbarisciate</l>
<l>Restaino chelle gente de Cerriglio;</l>
<l>Cesarone e cert'aute 'ncarcerate</l>
<l>Restaino, e isso comme a no coniglio</l>
<l>Ordenaie po' che fossero portate</l>
<l>Lontano da la terra miezo miglio,</l>
<l>E isso s'allestea pe se n'entrare</l>
<l>E 'mmiezo a lo Cerriglio trïonfare.</l></lg>
</div2>
<div2>
<head>CANTO SETTEMO</head>
<lg type="ottava">
<head rend="italic">Argomiento</head>
<l rend="italic">Cerriglio se ne fuie pe la gran guerra,</l>
<l rend="italic">Po' trova Carmosina, e se ne vanno;</l>
<l rend="italic">Sarchia entra trïonfante a chella terra</l>
<l rend="italic">E scarcera le gente che nce stanno.</l>
<l rend="italic">A mmaro cade Carmosina e 'n terra</l>
<l rend="italic">No darfino la porta; sbarca tanno</l>
<l rend="italic">Cerriglio a Frorio; Sarchia fa tornare</l>
<l rend="italic">Ognuno a la soa forma, e sta a sguazzare.</l></lg>
<lg type="ottava">
<head>1</head>
<l>Musa, mo vienetenne co no cato</l>
<l>Zippo dell'acqua fresca d'Alecona,</l>
<l>Ca songo tutto 'n cuorpo desseccato,</l>
<l>E tiesseme a la 'mpressa na corona;</l>
<l>Mo m'abbesogna d'essere aiutato,</l>
<l>Mo sì ca me vuoie fa' na cera bona,</l>
<l>Azzò pozza scompire de cantare,</l>
<l>Ca la coda è cchiù forte a scortecare.</l></lg>
<lg type="ottava">
<head>2</head>
<l>Cerriglio sfortonato fece aprire</l>
<l>La porta fauza de la strettolella,</l>
<l>Azzò non fosse visto a lo fuire</l>
<l>Da quarche spia o quarche sentenella;</l>
<l>Co isso Cociniello voze ire,</l>
<l>'Nzembra co ll'aute de ciappa e de sella,</l>
<l>E le steva aspettanno Patron Luca</l>
<l>A lo Mantracchio co na gran felluca.</l></lg>
<lg type="ottava">
<head>3</head>
<l>Ievano tutte quante adaso adaso</l>
<l>Che manco se sentea scarponïare,</l>
<l>Accappucciato ognuno a ffi' a lo naso</l>
<l>Comme a chille che sòleno arrobbare:</l>
<l>Co lloro se portaino pane e caso</l>
<l>E bino, azzò potesseno campare</l>
<l>Pe lo vïaggio, a ffi' che chella rota</l>
<l>De la fortuna ll'auza n'auta vota.</l></lg>
<lg type="ottava">
<head>4</head>
<l>E mentre ieano tutte zitto e mutto,</l>
<l>No surzo d'acqua vevere voleva</l>
<l>Cerriglio, e s'accostaie a chillo butto</l>
<l>Addove d'acqua na gran furia 'sceva,</l>
<l>Quanno sentìje da dinto a lo connutto</l>
<l>Na voce lagremosa che diceva:</l>
<l>«Io Cecca so', e te cerco perdonanza</l>
<l>Ca te aggio fatta ssa mala crëanza».</l></lg>
<lg type="ottava">
<head>5</head>
<l>Quanno Cerriglio sta voce sentette</l>
<l>Restaie commo a chiafeo tutto 'ncantato,</l>
<l>E lo gran chianto tene' non potette</l>
<l>E bolanno appe ognuno perdonato;</l>
<l>Ogne ncompagno miezo da sé 'scette,</l>
<l>Ch'appe ogne uno a restare speretato,</l>
<l>Quanno appare' vediste Carmosina</l>
<l>Co na stanfella, e 'n capo na mappina.</l></lg>
<lg type="ottava">
<head>6</head>
<l>Tanno lo Re a essa addommannaie</l>
<l>De lo negozio, e comm'era passato;</l>
<l>Da ll'aco a ffi' a lo filo ella contaie,</l>
<l>E Rienzo cchiù d'ogn'auto appe scusato.</l>
<l>E isso a perdonarele tornaie,</l>
<l>Ma non pe chesto non steva accorato,</l>
<l>Anze, co chesta nova ch'appe avuta,</l>
<l>Fu comm'è 'ncoppa a cuotto acqua volluta.</l></lg>
<lg type="ottava">
<head>7</head>
<l>Po' fuino iute, e a lo maro arrivate</l>
<l>E se 'mmarcaie ognuno lagremanno.</l>
<l>Appero priesto l'àncore tirate,</l>
<l>E a la fortuna 'mpotere se danno;</l>
<l>L'argiento muollo co li rimme sgrate</l>
<l>Rompeno, ma non sanno addove vanno:</l>
<l>Vanno addove la sciorta e lo destino</l>
<l>O lontano le portano, o vicino.</l></lg>
<lg type="ottava">
<head>8</head>
<l>E mente va Cerriglio e li compagne,</l>
<l>Con chella varca de male contiente,</l>
<l>Aranno de lo maro le campagne</l>
<l>'Mpotere a la fortuna et a li viente,</l>
<l>Io torno a Sarchia, che da li carcagne</l>
<l>Chino de contentezza a ffi' a li diente</l>
<l>Era co Cola e Iacovo pe 'ntrare</l>
<l>A lo campo de vino, e trïonfare.</l></lg>
<lg type="ottava">
<head>9</head>
<l>L'auciello ch'era vrache pe cavallo</l>
<l>Sarchia se serve, e se nge mette 'ncoppa;</l>
<l>'Ncuollo se mese no vestito giallo,</l>
<l>E se portava lo gran Cola 'n groppa;</l>
<l>'N mano tenea de vruoccolo no tallo</l>
<l>Pe scettro, e 'nnante Iacovo na coppa,</l>
<l>Ca l'avea dato afficio de coppiero,</l>
<l>E ghiea a ccavallo 'ncoppa a no sommiero.</l></lg>
<lg type="ottava">
<head>10</head>
<l>'N capo s'aveva posta na corona</l>
<l>De vruoccole spicate a la smargiassa,</l>
<l>E 'nnanze a isso ieva ogne mperzona</l>
<l>Facenno largo, azzò che Sarchia passa.</l>
<l>Ognuno le facette cera bona;</l>
<l>Sulo na certa mardetta vaiassa</l>
<l>Ch'a llo trasi' la porta, da lo muro</l>
<l>'N capo le devacaie no pisciaturo.</l></lg>
<lg type="ottava">
<head>11</head>
<l>Isso se pigliaie collera, e 'nzorfato</l>
<l>Se mostraie buono e se mese a gridare:</l>
<l>Ma Cola l'appe sùbbeto pracato,</l>
<l>Ca si no se voleva desperare,</l>
<l>E disse: «Sempre vene temperato</l>
<l>Co lo desgusto lo gusto, e l'amare</l>
<l>Cose vanno a trova' sempe le doce,</l>
<l>Cchiù che non corre lècora a la noce».</l></lg>
<lg type="ottava">
<head>12</head>
<l>Ma po' con tutte chelle gente armate</l>
<l>Se ne trasette comme a 'Mparatore:</l>
<l>Fuino le porte llà spaparanzate</l>
<l>Pe ffa' trasi' sso granne vencetore.</l>
<l>Comme tutte le gente fuino 'ntrate</l>
<l>Gridaino: «Viva Sarchia, gran Signore»,</l>
<l>E llà corzeno tanta a mille a mille</l>
<l>A ffa' allegrezza co sische e co strille.</l></lg>
<lg type="ottava">
<head>13</head>
<l>Po' iette a raperire lo castiello</l>
<l>E fece asci' da dinto a la gaiola</l>
<l>Li duie presune, Mase e Menechiello,</l>
<l>Ch'avevano d'asci' gran cannavola;</l>
<l>Po' scravaccaie da lo cavallo auciello</l>
<l>Et ordenaie che co Schirosso Cola</l>
<l>lesse a piglia' no buono arciulo chino</l>
<l>De chello gran licore tanto fino.</l></lg>
<lg type="ottava">
<head>14</head>
<l>Po' commannaie che priesto se mettesse</l>
<l>Na tavola pe ffare gra' bazzara,</l>
<l>Et ognuno la panza s'allestesse</l>
<l>Pe smorfire, e la canna se prepara;</l>
<l>Che ghiettano li giacche co l'allesse</l>
<l>E pigliano lo spito e la cocchiara,</l>
<l>E a la 'ncorrenno ognuno affacennato</l>
<l>Chi scocchiarea e chi scumma lo pignato.</l></lg>
<lg type="ottava">
<head>15</head>
<l>E mentre chiste ccà vanno allestenno</l>
<l>Chillo banchetto pe scrofonïare,</l>
<l>Torno a Cerriglio, che ghieva correnno</l>
<l>Pe chillo guorfo, e s'appe ad annegare;</l>
<l>E Carmosina, che ghieva vedenno</l>
<l>Dinto a chell'acqua si potea 'ncappare</l>
<l>No pesce, mentre la mano stennette</l>
<l>La varca s'abboccaie e nge cadette.</l></lg>
<lg type="ottava">
<head>16</head>
<l>Sùbbeto lesto venne no darfino</l>
<l>E se la 'ntorzaie 'ncoppa a lo scartiello,</l>
<l>E bolanno pigliaie lo cammino</l>
<l>Pe coppa a ll'acqua, comme fosse auciello;</l>
<l>Commo a lo Sciatamone fu becino</l>
<l>All'onna le raprette no portiello;</l>
<l>Isso llà 'ntraie, e fece da la schena</l>
<l>Carmosina cade' 'ncoppa a l'arena.</l></lg>
<lg type="ottava">
<head>17</head>
<l>Essa restaie sorresseta e storduta,</l>
<l>Po' ghiea pe coppa a chella arena sperta,</l>
<l>Tutta tremmanno e meza 'nzallanuta</l>
<l>Quanno scoprìje na porta che stea aperta;</l>
<l>Essa anemo se dette, e llà trasuta</l>
<l>Fu pe non ghire sempe maie deserta,</l>
<l>Po' fu da lo patrone de la casa</l>
<l>Accòuta, e llà pe sempe fu rommasa.</l></lg>
<lg type="ottava">
<head>18</head>
<l>Chisto patrone era ommo vertoluso,</l>
<l>Che capo allietto fu da li pasture.</l>
<l>Ommo fedele, cortese e ammoruso</l>
<l>De quanta appeno maie covernature;</l>
<l>Chisto cchiù d'uno fa resta' confuso</l>
<l>Co le parole adorose de sciure</l>
<l>E quanno canta pare n'auto Orfeo,</l>
<l>E ffa quarcuno rommane' chiafeo.</l></lg>
<lg type="ottava">
<head>19</head>
<l>Ma tornanno a lo Re male contente,</l>
<l>Che pe paura de non s'annegare</l>
<l>Se conzegliaie co tutte chelle gente</l>
<l>De vole' 'n terra la varca accostare;</l>
<l>Scoprìje lo Regno de lo suo parente,</l>
<l>E a chillo puorto voze i' a sbarcare</l>
<l>Che Frorio nomme aveva, da chell'ora</l>
<l>Che fatto fu da la Regina Frora.</l></lg>
<lg type="ottava">
<head>20</head>
<l>Frorïo mo lo venne ad affrontare</l>
<l>E le fece carizze e 'nore assaie,</l>
<l>E co isso lo fece llà restare,</l>
<l>E po' lo connortaie de chille guaie.</l>
<l>Et io porzì abbesogna ccà lassare</l>
<l>Sta gente co li lloro catalaie,</l>
<l>E di' 'n quatto parole priesto priesto</l>
<l>De Sarchiapone tutto ll'auto riesto.</l></lg>
<lg type="ottava">
<head>21</head>
<l>Schirosso era venuto co lo vino</l>
<l>'Nnante a l'aroie famuso vencetore;</l>
<l>Chillo lo fece mettere vecino</l>
<l>A lo musso de Peppo e a lo Dottore.</l>
<l>Ma Tonno, mo, ch'era no gran chiappino,</l>
<l>Sentette da lontano lo gra' adore,</l>
<l>E corze, e cchiù d'ogn'auto isso sorchiaie</l>
<l>Et a la primma forma retornaie.</l></lg>
<lg type="ottava">
<head>22</head>
<l>L'aute perzì, zoè lo gatto e l'urzo,</l>
<l>Pe la vertute de la marvasia</l>
<l>(Che 'mparte lloro n'appero no surzo)</l>
<l>Tornaino gente 'mmiezzo a chella via;</l>
<l>Maravegliato ogn'ommo llà fu curzo</l>
<l>E bedde chella gran fattocchiaria</l>
<l>Sanare, e tanno tutto quanto ammisso</l>
<l>Sarchia rommase, che parea de isso.</l></lg>
<lg type="ottava">
<head>23</head>
<l>Po' pregaie Marte ch'a Giove parlasse</l>
<l>E facesse torna' Cicco comm'era,</l>
<l>Pocca isso è lo dio de li smargiasse</l>
<l>E Sarchia d'isso porta la bannera.</l>
<l>Ma Giove, mo, pe non fa' cchiù fracasse</l>
<l>La grazia fece co na bona cera:</l>
<l>Ma ch'ogne ghiuorno, fece fa' stromiento,</l>
<l>Che ghiesse Cicco a chillo alloggiamiento.</l></lg>
<lg type="ottava">
<head>24</head>
<l>Perzò se vedea sempre [spessïare] &lt;spassïare&gt;</l>
<l>Pe dinto e fore e pe bascio e pe suso,</l>
<l>Ca voleva lo vuto sodesfare,</l>
<l>Ca si no bello sarria stato fuso.</l>
<l>'Nfine se vedde llà ommo tornare</l>
<l>Commo era primmo, ma stea assaie confuso;</l>
<l>Sarchia le disse: «Ched haie a lo musso?»</l>
<l>E tanno Cicco se facette russo.</l></lg>
<lg type="ottava">
<head>25</head>
<l>Po' le respose e disse: «Sto 'nzignale</l>
<l>Me l'ha fatto l'aniello de lo naso».</l>
<l>Isso le disse: «Va' via, bestïale,</l>
<l>Che [fuste] &lt;fusse&gt; (o brava cosa) ccà rommaso!</l>
<l>E te haie fatto tira', brutto anemale,</l>
<l>Comme a no sorecillo da lo caso.</l>
<l>Ora va', priesto, e fatte diece vagne,</l>
<l>Ca fiete! Ca si no co nuie non magne».</l></lg>
<lg type="ottava">
<head>26</head>
<l>Isso corre a lavarese la facce</l>
<l>E pe ghire a la 'mpressa appe a cadere,</l>
<l>Perché sentea l'adore de migliacce</l>
<l>E bolea priesto ìrele a bedere;</l>
<l>Vedde venire cierte sanguinacce</l>
<l>E isso priesto se corze a sedere:</l>
<l>Sarchia lo vede e fa ch'ogn'ommo dica:</l>
<l>«A magna' non se va senza fatica».</l></lg>
<lg type="ottava">
<head>27</head>
<l>«Curre, l'è ditto, curre a faticare,</l>
<l>E non ave' a la 'mpressa chesta allanca!</l>
<l>Aiutange a lo manco a cocinare</l>
<l>E non passare pe la maglia franca:</l>
<l>Miettete tu perzì a scocchiarïare,</l>
<l>E non ave' paura ca te manca,</l>
<l>Che tanto avisse voglia de smorfire</l>
<l>Quanta nge vonno ccà robbe venire!»</l></lg>
<lg type="ottava">
<head>28</head>
<l>Isso accommenza tutto affacennato</l>
<l>A bota' spite et a scioscia' lo fuoco:</l>
<l>Co na cocchiara scumma ogne mpignato</l>
<l>E fa lo scarco sopra ogn'auto cuoco;</l>
<l>Chello che le pareva cocinato</l>
<l>Se lo magnava annascuso a lo bruoco,</l>
<l>E pe fa' priesto tutto s'appe cuotto</l>
<l>E s'abbottaie commo a no ranavuotto.</l></lg>
<lg type="ottava">
<head>29</head>
<l>Po' lo gran Sarchiapone fa sonare</l>
<l>Na caudara a recòuta co no cuorno,</l>
<l>Azzò se iesse ognuno ad assettare</l>
<l>'N tavola, pe filera, 'ntuorno 'ntuorno.</l>
<l>Ognuno corze, e possese a gridare</l>
<l>E dicea: «Ccà se pozza fare iuorno!»</l>
<l>Po' li mappole priesto s'accorciaro</l>
<l>E de le brache le strenghe spontaro.</l></lg>
<lg type="ottava">
<head>30</head>
<l>Ccà vedive na frotta spettorate,</l>
<l>E sorchiavano vruodo a buonne cchiù;</l>
<l>Da llà cierte aute vedive allancate</l>
<l>Che avarriano gliottuto lo Perù;</l>
<l>Da n'auta banna cierte 'mbrïacate</l>
<l>E scostomatamente fanno: «<emph>Bu</emph>».</l>
<l>E 'n crosïone ognuno magna e sberna,</l>
<l>Che de no Regno è fatta na taverna.</l></lg>
</div2>
</div1>
<div1>
<head>POESIE DIVERSE</head>

<div2>
<head>I</head>

<argument rend="italic"><p>Conziglio dato da lo Chiaiese ad una perzona che l'addemannaie quale fosse meglio 'nzorarese o stare senza mogliere</p></argument>

<lg><l>Decette a lo Chiaiese,</l>
<l>Ch'èie ommo saputo e letterato:</l>
<l>«Tèccote no tornese,</l>
<l>e dimme: è buono l'essere 'nzorato?»</l>
<l>«Bonissimo, diss'isso, a la bon'ora,</l>
<l>Se tu non sì 'nzorato, e tu te 'nzora».</l></lg>

<lg><l>«Aggio na gran paura,</l>
<l>Io le decette, non desse de pietto</l></lg>

<lg><l>A na mala ventura:</l>
<l>Ed àuzate se puoie, po', da sso nietto,</l>
<l>E di' ch'è pezza che se pò stracciare».</l>
<l>Ed isso disse: «E tu non te 'nzorare».</l></lg>

<lg><l>«Se vao pe ssi pentune</l>
<l>N'auzarraggio, diss 'io, na spennazzola,</l>
<l>O farraggio a costiune</l>
<l>E puosto ne sarraggio a na gaiola;</l>
<l>E nge vò bona agresta a 'scire fora!»</l>
<l>Ed isso me decette: «E tu te 'nzora».</l></lg>

<lg><l>«Vorrà ire sforgiosa,</l>
<l>Diss'io, che nge vorrà tutta la dota;</l>
<l>Sarrà na schifenzosa</l>
<l>Che scariglia farrà cchiù de na vota:</l>
<l>Io me 'ntorzo e non pozzo comportare...»</l>
<l>Responnette isso: «E tu non te 'nzorare».</l></lg>

<lg><l>«Starraggio sempre sulo,</l>
<l>Io le decette, e puosto a no pentone</l>
<l>Iusto comme a cuculo,</l>
<l>Chiagnenno de menestra no voccone,</l>
<l>Ca na mogliere te ne abbotta ogn'ora».</l>
<l>Diss'isso: «Frate, adonca, e tu te 'nzora».</l></lg>

<lg><l>«Me farrà tanta figlie,</l>
<l>Io disse, che iarranno pe la casa</l>
<l>Iusto comme a coniglie;</l>
<l>Starraggio sempre maie drinto la vrasa,</l>
<l>Penzanno comme l'aggio da campare».</l>
<l>Ed isso leprecaie: «No' te 'nzorare».</l>
<l>«Ma se cado ammalato</l>
<l>Chi me fa na panata o no cristiero?</l>
<l>Diss'io, e abbannonato</l>
<l>So' dall'ammice comme a no sommiero.</l>
<l>N'è meglio tanno, arrasso sia, ch'io mora?»</l>
<l>«S'è chesso, me respose, e tu te 'nzora».</l></lg>

<lg><l>«N'aggio granne appetito,</l>
<l>Diss'io, ma s'have male cellevriello</l>
<l>E me manna a Cornito</l>
<l>Chella che piglio, patre de l'agniello,</l>
<l>E po' torno a Forcella ad abetare ?...»</l>
<l>«Scumpe!, diss'isso, e tu no' te 'nzorare».</l></lg>

<lg><l>«Voglio propio sapere,</l>
<l>Diss'io, da te c'hai lietto lo Donato</l>
<l>Dove m'aggio a tenere:</l>
<l>Aggiome da 'nzorare o star squitato?</l>
<l>Ca comme me resuorve, a la stess'ora</l>
<l>Me proveo de mogliere o de signora».</l></lg>

<lg><l>Disse Chiaiese tanno:</l>
<l>«O ca piglie l'ammica o ca te 'nzure,</l>
<l>Sempre haie quarche malanno</l>
<l>Ed haie causa de chianto e de dolure;</l>
<l>E sto conziglio avere a mente puoie:</l>
<l>Tutte so' guaie, e piglia quale vuoie».</l></lg>
</div2>
<div2>

<head>II</head>

<argument><p>[Proposta al Cortese]</p></argument>

<lg><l>Tornatenne, Cortese, e scaca priesto</l>
<l>Zò che de le baiasse avisse scritto;</l>
<l>Ca se vedisse pe na vota schitto</l>
<l>Ste foretane, no' starisse 'n siesto.</l></lg>

<lg><l>Ognuna addora ccà de sottatiesto,</l>
<l>E non s'allorda quanno vace a mitto,</l>
<l>E te danno no sciauro de zoffritto:</l>
<l>Le tetelleca, e torna pe lo riesto.</l>
<l>Prega no poco chessa Musa toia</l>
<l>Che te 'mmezza le crianze pesarise,</l>
<l>Ca sarrai no poeta d'autro gusto;</l></lg>

<lg><l>Autro grano averrisse a le tremmoie,</l>
<l>Autre strammuottole 'n Parnaso appise,</l>
<l>[Co] &lt;ca&gt; ccà nc'è zuco e non fummo [l'] &lt;d'&gt;arrusto.</l></lg>
</div2>
<div2>

<head>III</head>

<argument><p>[Risposta del Cortese]</p></argument>

<lg><l>Passaie lo tiempo ch'io scriveva priesto:</l>
<l>Mo, frate, scacarria quanto aggio scritto</l>
<l>Pe crepantiglia, e pe bedere schitto</l>
<l>Ca maie fortuna no' me ieze a siesto.</l></lg>

<lg><l>Stongo ielato che nce vò no tiesto,</l>
<l>Vedenno la vertù ch'è iuta a mitto:</l>
<l>Ca manco na menestra de zoffritto</l>
<l>Truove pe vierze. Penza mo lo riesto!</l></lg>

<lg><l>Tu vernoleia e canta a boglia toia,</l>
<l>Ch'a ssi Princepe granne pesarise</l>
<l>Ascie panno a tagliare, e campe 'n gusto:</l></lg>

<lg><l>Ca io, perché è bacante la tremmoia,</l>
<l>Lo colascione a no sammuco appise,</l>
<l>E me colano st'uocchie comme arrusto.</l></lg>
</div2>
<div2>

<head>IV</head>

<opener>
<byline><hi rend="sc">DI GIULIO CESARE CORTESE</hi></byline>
<byline>Il Pastor Sebeto</byline>
<byline><hi rend="sc">ACCADEMICO DELLA CRUSCA</hi></byline>
</opener>

<lg><l>Muse non d'Elicona,</l>
<l>Che lusingano altrui col canto e 'l riso,</l>
<l>Muse del Paradiso,</l>
<l>Che al Sol del sol fanno immortal corona,</l>
<l>Toglian dal cielo i fregi</l>
<l>Per far degno ornamento a' tuoi gran pregi;</l></lg>

<lg><l>E dal celeste mare</l>
<l>Onde la ricca porpora talora</l>
<l>Toglie la bella Aurora,</l>
<l>Per cui sì vaga e sì lucente appare,</l>
<l>Più bel ostro si prenda</l>
<l>E 'l rettor de le Muse adorno renda.</l></lg>

<lg><l>Che s'or qui dove inonda</l>
<l>Sebeto, più d'onor che d'acque altero,</l>
<l>Lo splendor de l'Ibero,</l>
<l>D'eccelsi onori il tuo bel crin circonda,</l>
<l>Un del medesmo nome</l>
<l>Farà di glorie al Tebro ornar tue chiome.</l></lg>

<lg><l>Non disdegnar in tanto</l>
<l>Ch'a le rive del ciel cigni canori,</l>
<l>Per dir tuoi degni onori</l>
<l>Nuove cetre apparecchian, nuovo canto:</l>
<l>Ch'io (benché augel palustre)</l>
<l>Tenti pur di spiegar tua gloria illustre.</l></lg>
</div2>
<div2>

<head>V</head>

<opener>
<byline><hi rend="sc">DI GIULIO CESARE CORTESE</hi></byline>
<byline>Il Pastor Sebeto</byline>
<byline><hi rend="sc">ACCADEMICO DELLA CRUSCA</hi></byline>
</opener>

<lg><l>Spirando aure feconde</l>
<l>A la sublime vela del tuo ingegno,</l>
<l>Ecco uscito da l'onde</l>
<l>Del tuo leggiadro stile il nobil legno,</l>
<l>Né più teme da' venti orgoglio o sdegno.</l></lg>

<lg><l>Felice te, dal gran Luigi scorto,</l>
<l>Che 'n mar ti fu la stella, in terra il porto.</l></lg>
</div2>
<div2>

<head>VI</head>

<opener>
<byline><hi rend="sc">DI GIULIO CESARE CORTESE NAPOLITANO</hi></byline>
<byline><hi rend="sc">ACCADEMICO DELLA CRUSCA</hi></byline>
</opener>

<argument rend="italic"><p>Armonia del Cielo dal canto della Signora Adriana superata</p></argument>

<lg><l>Non di chiara onda e pura</l>
<l>Soave mormorar, d'aura che spiri</l>
<l>Non sì dolci i sospiri</l>
<l>Sono, o d'augel gentile</l>
<l>Tal è 'l garrir de l'alba in su l'aprile</l>
<l>Come sono i co&lt;n&gt;centi</l>
<l>Di costei, ch'arrestar può fiumi e venti.</l>
<l>Dirò (quantunque, o Cieli,</l>
<l>Alcun di voi s'adiri)</l>
<l>Non è tal l'armonia de' vostri giri.</l></lg>
</div2>
<div2>

<head>VII</head>

<lg><l>Una bocca mangiar per mille e mille</l>
<l>E divorar di tutto un Regno l'auro;</l>
<l>Far culti al nostro lido il Turco e 'l Mauro</l>
<l>A menar tra cristian l'ore tranquille;</l></lg>

<lg><l>Esser le leggi tra Cariddi e Scille</l>
<l>E comprarsi i fattori a gran tesauro;</l>
<l>Non mai partirsi il sol d'Ariete e Tauro</l>
<l>E un Bacco esser preposto a un forte Achille;</l></lg>

<lg><l>Offrir sì spesso sacrifici a Bacco</l>
<l>A spese altrui, mentre con fiero scempio</l>
<l>Si déan di venditor le merci a sacco;</l></lg>

<lg><l>Farsi ogni albergo di lascivia un tempio</l>
<l>E mandar sempre attorno più di un cacco,</l>
<l>Per appagar d'un tratto il desir empio;</l></lg>

<lg><l>Con barbarico esempio,</l>
<l>Gente a torto veder di vita prive,</l>
<l>Per pazza furia o per gradir le dive;</l></lg>

<lg><l>Veder chi aborre e schive</l>
<l>Virtù e valore, e nobiltate atterri,</l>
<l>E sol preggi ruffian, buffoni e sgherri.</l></lg>

<lg><l>Se più credi, ben erri:</l>
<l>Del Ciel, forse, mirò pietoso raggio</l>
<l>Nostri scorni, e dié fine a tanti oltraggi.</l></lg>

<lg><l>Or sacro spirto e saggio</l>
<l>Venuto è a ristorar sì gravi danni,</l>
<l>Di cui sian lunghi e fortunati gli anni.</l></lg>

<lg><l>Non più mortali affanni</l>
<l>Sosterrem da Vallon, da Traci o 'Scocchi</l>
<l>Materia da coturni e no&lt;n&gt; da socchi;</l></lg>

<lg><l>Non più, ignoranti o sciocchi,</l>
<l>La bilancia vedrem librar d'Astrea</l>
<l>Per forza d'or, sì come pria si avea;</l></lg>

<lg><l>No&lt;n&gt; più fia Citerea</l>
<l>Arbitra de le liti e de gli onori,</l>
<l>Eletta a compartir toghe er allori.</l></lg>

<lg><l>Son cessati i favori:</l>
<l>Ogni messo d'Amor langue e vien meno</l>
<l>E torna ogni montone a l'erba, al fieno.</l></lg>
</div2>
</div1>
</body>
</text>
</TEI.2>
