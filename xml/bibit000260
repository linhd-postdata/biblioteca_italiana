<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Gerusalemme conquistata</title>
      <author>Torquato Tasso</author>
    </titleStmt>
    <extent>1180 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000260</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere</title>
        <title type="part">Gerusalemme conquistata</title>
        <author>Tasso, Torquato</author>
        <editor id="ed">Bonfigli, Luigi</editor>
        <publisher>Laterza</publisher>
        <pubPlace>Bari</pubPlace>
        <date>1934</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/></langUsage>
    <textClass>
      <keywords scheme="CDD">
        <term>858 - Scritti miscellanei italiani</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pavia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pavia</name>
      </respStmt>
      <item>Correzione linguistica</item>
    </change>
    <change>
      <date>2003-07-08T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-07-14T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>

<div1 type="parte">
<head>LIBRO PRIMO</head>

<lg type="ottava">

<l>Io canto l'arme e 'l cavalier sovrano, </l>
<l>che tolse il giogo a la città di Cristo. </l>
<l>Molto co 'l senno e con l'invitta mano </l>
<l>egli adoprò nel glorïoso acquisto; </l>
<l>e di morti ingombrò le valli e 'l piano, </l>
<l>e correr fece il mar di sangue misto. </l>
<l>Molto nel duro assedio ancor sofferse, </l>
<l>per cui prima la terra e 'l ciel s'aperse.</l>
</lg>
<lg type="ottava">
<l>Quinci infiammâr del tenebroso inferno </l>
<l>gli angeli ribellanti, amori e sdegni; </l>
<l>e, spargendo ne' suoi veneno interno, </l>
<l>contra gli armâr de l'Oriente i regni: </l>
<l>e quindi il messaggier del Padre eterno </l>
<l>sgombrò le fiamme e l'arme e gli odi indegni, </l>
<l>tanto di grazia diè nel dubbio assalto </l>
<l>a la croce il Figliuol spiegata in alto.</l>
</lg>
<lg type="ottava">
<l>Voi che volgete il ciel, superne menti, </l>
<l>e tu che duce sei del santo coro, </l>
<l>e fra giri là su veloci e lenti, </l>
<l>porti la face luminosa e d'oro; </l>
<l>il pensier m'inspirate e i chiari accenti, </l>
<l>perch'io sia degno del toscano alloro: </l>
<l>e d'angelico suon canora tromba </l>
<l>faccia quella tacer ch'oggi rimbomba.</l>
</lg>
<lg type="ottava">
<l>Cintio, che di virtù gli antichi esempi </l>
<l>rinovi, e co 'l tuo lume Italia illustri, </l>
<l>l'alte memorie de' passati tempi </l>
<l>difendi omai dal variar de' lustri; </l>
<l>e mentre il gran Clemente i sacri tempi, </l>
<l>di sole in guisa, avvien che purghe e lustri, </l>
<l>egli, del re del ciel vicario in terra, </l>
<l>il cielo, e tu Elicona a me disserra.</l>
</lg>
<lg type="ottava">
<l>Egli del suo voler, ch'è santo e giusto, </l>
<l>fa dritta norma al mondo e viva legge. </l>
<l>E i gran duci d'Europa, e 'l grande augusto, </l>
<l>e 'l gran re che più regni affrena e regge, </l>
<l>e gli altri ancora, e l'Etiope adusto, </l>
<l>e qual più lunge il vero culto elegge, </l>
<l>e stelle e segni occulti in ciel discopre, </l>
<l>onoran tutti a prova il nome e l'opre.</l>
</lg>
<lg type="ottava">
<l>Tu l'altrui lingue più famose, e l'arti </l>
<l>più belle, e i sacri studi in pregio torni; </l>
<l>e pria che d'ostro il crin, l'interne parti </l>
<l>di virtù vera e vera luce adorni: </l>
<l>e tu l'alte sue grazie a me comparti, </l>
<l>perché l'invidia se ne roda, e scorni: </l>
<l>ché dal giudicio suo benigno io pendo, </l>
<l>e vita a me, non pur a' versi attendo.</l>
</lg>
<lg type="ottava">
<l>Ma quando fia che la tua nobil chioma </l>
<l>porpora sacra in Vatican circondi, </l>
<l>quanto sarà più bella Italia e Roma! </l>
<l>E più c¢lti gl'ingegni e più fecondi! </l>
<l>E 'n lui men grave l'onorata soma </l>
<l>de le gran chiavi e de' pensier profondi! </l>
<l>Ambo intanto gradite i novi carmi, </l>
<l>e de' pietosi eroi l'imprese e l'armi.</l>
</lg>
<lg type="ottava">
<l>Già 'l sesto anno volgea ch'a l'alta impresa </l>
<l>passâro i nostri duci il mare e 'l monte, </l>
<l>ed a' trofei di Cristo ogni difesa </l>
<l>l'Asia e 'l Tauro inchinò superba fronte; </l>
<l>e, scosso il giogo che l'affligge e pesa, </l>
<l>se 'n gìa libero Cidno, Eufrate, Oronte: </l>
<l>pur la stagion che 'l fango e 'l gelo sgombra </l>
<l>attende l'oste; e già Cesarea ingombra.</l>
</lg>
<lg type="ottava">
<l>E 'l tempo omai ch'a le feroci squadre </l>
<l>ogn'indugio togliea lunge non era, </l>
<l>quando al gran seggio ascese il sommo Padre, </l>
<l>ch'in quella parte più del ciel sincera </l>
<l>quanto è da forme risplendenti a l'adre, </l>
<l>tant'è più su de la stellante spera; </l>
<l>però che quasi terra è il ciel del cielo, </l>
<l>al Signor che si fa lucente velo.</l>
</lg>
<lg type="ottava">
<l>Stanno a quell'alta sede intorno intorno </l>
<l>spirti divini, al suo splendore accensi, </l>
<l>e ciascun d'essi è di sei ale adorno: </l>
<l>e sì come i vapori umidi e densi, </l>
<l>o le nubi dipinte, il sole e 'l giorno </l>
<l>copron soavemente a' nostri sensi </l>
<l>velano due la faccia a quel vetusto, </l>
<l>due i piè, due van girando il seggio augusto.</l>
</lg>
<lg type="ottava">
<l>Egli d'alto mirò giacer la terra, </l>
<l>e di vele e di legni il mar ripieno, </l>
<l>quasi incendio nutrir d'ardente guerra; </l>
<l>e con gli occhi il cercò di seno in seno; </l>
<l>poi li girò dove nasconde e serra </l>
<l>alti pensieri il pio Goffredo in seno </l>
<l>e scorse fede in lui fondata e salda, </l>
<l>e santo amor che si l'informa e scalda.</l>
</lg>
<lg type="ottava">
<l>Ma vede nel fratel cupido ingegno, </l>
<l>che a scettri ed a corone intento aspira. </l>
<l>Vede Tancredi aver la vita a sdegno, </l>
<l>tanto l'ingiuria altrui l'ange e martira. </l>
<l>E fondar Boemondo al novo regno </l>
<l>in Antiochia alti princìpi ei mira, </l>
<l>e leggi imporre, ed introdur costume, </l>
<l>e l'arti e 'l culto di verace nume.</l>
</lg>
<lg type="ottava">
<l>E così fisse al cor gli alti pensieri, </l>
<l>che nulla par che più lo prema e stringa. </l>
<l>Scorge in Riccardo poi spirti guerrieri, </l>
<l>onde primo a l'imprese omai s'accinga; </l>
<l>né brama il move di sperati imperi, </l>
<l>ma di gloria immortal quasi lusinga: </l>
<l>scorge che da la bocca intento ei pende </l>
<l>di Raimondo e 'l costume antico apprende.</l>
</lg>
<lg type="ottava">
<l>Ma poich'ebbe di questi e d'altri cori </l>
<l>scorto gl'interni sensi il re del mondo, </l>
<l>chiama a sé da gli angelici splendori </l>
<l>Gabriel, che ne' primi era secondo. </l>
<l>E' tra Dio questi e l'anime migliori, </l>
<l>interprete fedel, messo giocondo, </l>
<l>che i decreti del ciel in terra porta, </l>
<l>e i preghi e i voti nostri al ciel riporta.</l>
</lg>
<lg type="ottava">
<l>Disse al messaggio Dio: –Goffredo or trova, </l>
<l>e digli in nome mio: Perché si cessa? </l>
<l>Perché la guerra omai non si rinova, </l>
<l>per liberar Gerusalemme oppressa? </l>
<l>Chiami i duci a consiglio e i tardi mova, </l>
<l>gli sparsi accoglia: il tempo e l'ora appressa </l>
<l>che s'inchini il possente e ceda il veglio: </l>
<l>e 'l gran duce ab eterno in cielo io sceglio.–</l>
</lg>
<lg type="ottava">
<l>Così parlava. E Gabriel s'accinse </l>
<l>veloce al suo lontano, alto vïaggio: </l>
<l>e la sua forma d'aria intorno ei cinse, </l>
<l>perch'a vista mortal non faccia oltraggio. </l>
<l>Membra ed aspetto uman compose e finse, </l>
<l>ma pur vi risplendea celeste raggio; </l>
<l>tra giovine e fanciullo età confine prese, </l>
<l>e di rai fece il diadema al crine.</l>
</lg>
<lg type="ottava">
<l>Ale bianche vestì, c'han d'òr le cime, </l>
<l>infaticabilmente agili e preste: </l>
<l>fende i venti e le nubi, e va sublime </l>
<l>sovra la terra e sovra 'l mar con queste. </l>
<l>Così vestito, indirizzossi a l'ime </l>
<l>parti del mondo il messaggier celeste; </l>
<l>e di Libano già la fronte e 'l tergo </l>
<l>scorgea, di varie sètte antico albergo.</l>
</lg>
<lg type="ottava">
<l>Di Libano che sorge altero e grande, </l>
<l>e corona ha di cedri alta e superba, </l>
<l>e rugiade dal ciel, dolci vivande </l>
<l>de' padri ebrei, nel sommo accoglie e serba; </l>
<l>e dal sen vari fiumi in mare spande, </l>
<l>che mormorando van tra' fiori e l'erba. </l>
<l>Qui prima l'ale il messaggier ritenne, </l>
<l>e si librò su l'adeguate penne.</l>
</lg>
<lg type="ottava">
<l>Verso Cesarea poi le volse, e quindi </l>
<l>drizzò precipitando il volo in giuso. </l>
<l>Già lucente sorgeva il sol da gl'Indi, </l>
<l>che parte è fuor, ma più nel Gange è chiuso. </l>
<l>Tu gli altri tuoi pensier dal petto scindi </l>
<l>vòlto, Goffredo, a Dio per antico uso, </l>
<l>quando a paro col sol, ma più lucente, </l>
<l>l'angelo t'apparì da l'orïente.</l>
</lg>
<lg type="ottava">
<l>–Duce invitto di Cristo, i voti adempi </l>
<l>ne la stagion ch'a guerreggiar v'aspetta: </l>
<l>accogli i duci tu ne' sacri tempi; </l>
<l>tu al fin de l'opra i neghittosi affretta: </l>
<l>tu muovi i suoi fedeli incontra gli empi, </l>
<l>per liberar Gerusalem soggetta, </l>
<l>ché Dio per sommo duce in ciel t'elegge, </l>
<l>e da te scorta avranno in terra e legge.</l>
</lg>
<lg type="ottava">
<l>Dio messaggier mi manda, e t'assicura </l>
<l>di gran vittoria e certa: è certa spene </l>
<l>de l'eterne promesse. Oh quanta cura </l>
<l>de le commesse genti or ti conviene!– </l>
<l>Tacque; e volò, quasi per nube oscura, </l>
<l>a le parti più eccelse e più serene; </l>
<l>ma ne l'alma rifulse, e 'n man lo scettro </l>
<l>lucente gli lasciò d'oro e d'elettro.</l>
</lg>
<lg type="ottava">
<l>Ei pien d'interna luce in sé discorre, </l>
<l>chi venne, chi mandò, che gli fu detto; </l>
<l>e se bramò primiero il fine imporre </l>
<l>a l'aspra guerra, or l'arde intenso affetto. </l>
<l>Non che 'l vedersi a gli altri in ciel preporre </l>
<l>di leve aura d'onor gli gonfi il petto; </l>
<l>ma 'l suo voler più nel voler s'infiamma </l>
<l>del suo Signor, come favilla in fiamma.</l>
</lg>
<lg type="ottava">
<l>Vennero i duci, e gli altri ancor seguîro </l>
<l>i duci, c'han vermiglie ed auree spoglie: </l>
<l>parte fuor s'attendò, parte nel giro </l>
<l>e fra gli alberghi suoi Cesarea accoglie: </l>
<l>ma nel tempio maggior gli eroi s'unîro </l>
<l>nel festo giorno, ov'è chi lega e scioglie. </l>
<l>Qui 'l pio Goffredo che tutt'altri avanza, </l>
<l>comincia, in volto augusto ed in sembianza:</l>
</lg>
<lg type="ottava">
<l>–Guerrier' di Cristo, a ristorare i danni </l>
<l>de la sua fede il re del ciel vi elesse, </l>
<l>e securi fra l'arme, e fra gl'inganni </l>
<l>de la terra e del mar vi scorse e resse: </l>
<l>sì ch'abbiam molte in breve spazio d'anni </l>
<l>ribellanti provincie a lui sommesse; </l>
<l>e fra le genti soggiogate e dome, </l>
<l>stese le insegne vincitrici, e 'l nome.</l>
</lg>
<lg type="ottava">
<l>Già non lasciammo i dolci pegni e 'l nido </l>
<l>natio, fame cercando indegne e false, </l>
<l>né la vita esponemmo al vento infido, </l>
<l>ed a' perigli pur de l'onde salse, </l>
<l>per acquistar barbara terra e grido </l>
<l>che cessi alfine; o d'altro onor ci calse </l>
<l>che d'immortale e di celeste palma, </l>
<l>però ch'ogni altro pregio è grave salma.</l>
</lg>
<lg type="ottava">
<l>Ma fu il nostro pensier d'opra più santa, </l>
<l>scuoter d'Elia pensando il giogo duro, </l>
<l>e 'n mal guardato nido, ove cotanta </l>
<l>perfidia alberga, entro l'antico muro </l>
<l>ripor la vera Fé che non s'ammanta </l>
<l>d'inganni, e darle albergo in lui securo, </l>
<l>acciò che possa il peregrin devoto </l>
<l>adorar la gran tomba, e sciôrre il voto.</l>
</lg>
<lg type="ottava">
<l>Così giurai: meco giurar poi volse </l>
<l>ogni altro duce a' piè del grande Urbano, </l>
<l>ch'in Chiaramonte il suo concilio accolse, </l>
<l>e la Croce a noi diè la sacra mano; </l>
<l>poscia spiegolla in mille insegne e sciolse </l>
<l>l'Inglese a prova, il Franco, e 'l pio Germano. </l>
<l>Conforta al voto or voi (se ven rimembra) </l>
<l>Dio co' propri messaggi e chi 'l rassembra.</l>
</lg>
<lg type="ottava">
<l>Dunque il fatto sin ora al rischio è molto; </l>
<l>poco a l'onor, nulla al disegno, parmi, </l>
<l>se fia l'impeto nostro altrove or vòlto, </l>
<l>o qui si sparga l'oste e si disarmi. </l>
<l>Che gioverà l'aver d'Europa accolto </l>
<l>sì grande sforzo, e tanti eroi, tante armi, </l>
<l>se far può quella, che ogni altezza inchina, </l>
<l>non fabbriche di regni, ma ruina?</l>
</lg>
<lg type="ottava">
<l>Non edifica quel ch'a gli alti imperi </l>
<l>fa mondan fondamento, e quasi in sabbia, </l>
<l>sperando in suoi cavalli, e 'n suoi guerrieri, </l>
<l>fra' regni d'Asia e l'africana rabbia: </l>
<l>ove nel Greco non convien che speri, </l>
<l>che già ci tenne quasi augelli in gabbia, </l>
<l>ma ben move ruine, onde a se stesso </l>
<l>faccia un sepolcro e vi rimanga oppresso.</l>
</lg>
<lg type="ottava">
<l>Turchi, Persi, Antiochia; illustre suono, </l>
<l>magnifiche parole, orribil'cose; </l>
<l>tacciamo, anzi pur Dio si lodi e 'l dono </l>
<l>di sue vittorie; ei vinse, e pria n'ascose. </l>
<l>E se da noi perverse e torte or sono </l>
<l>contra quel fin che 'l donator dispose; </l>
<l>temo ce 'n privi, e fola ad empie genti </l>
<l>quel sì chiaro rimbombo alfin diventi.</l>
</lg>
<lg type="ottava">
<l>Ah! non sia chi gran doni, al ciel graditi, </l>
<l>in uso cosi reo perda e diffonda. </l>
<l>A quei, ch'abbiamo alti princìpi orditi, </l>
<l>di tutta l'opra il fine e 'l fil risponda. </l>
<l>Or che sì aperti i passi e sì spediti, </l>
<l>or che sì la fortuna abbiam seconda, </l>
<l>ché non corriamo a quella eccelsa mèta </l>
<l>de le vittorie? e chi 'l ritarda, o 'l vieta?</l>
</lg>
<lg type="ottava">
<l>Volano i detti miei: scrivete or questi, </l>
<l>dopo l'anno secondo, e dopo il quarto: </l>
<l>e quel ch'odono in cielo anco i celesti, </l>
<l>mortali, udite in terra; a voi 'l comparto, </l>
<l>perch'al passar del mondo in Dio si resti. </l>
<l>De la vittoria è già maturo il parto. </l>
<l>Solo è signor chi signoreggia al Tempo; </l>
<l>e non ben vince chi non vince a tempo.–</l>
</lg>
<lg type="ottava">
<l>Disse: e i detti seguì breve bisbiglio. </l>
<l>Ma sorse poscia il solitario Pietro, </l>
<l>che fra' duci sedea d'alto consiglio, </l>
<l>e pria gli mosse e non rimase addietro. </l>
<l>–Ciò ch'esorta Goffredo, ed io consiglio; </l>
<l>ch'al suo parer, come a diamante il vetro, </l>
<l>cedon gli altri men saldi; il vero a lungo </l>
<l>ei v'ha dimostro, e questo anch'io v'aggiungo.</l>
</lg>
<lg type="ottava">
<l>Se ben le ingiurie e le contese accoglio, </l>
<l>quasi a prova da voi fatte e patite, </l>
<l>i ritrosi consigli, e 'l vostro orgoglio, </l>
<l>e l'opere sì tarde, e sì impedite, </l>
<l>sempre ad un fonte sol recare io soglio </l>
<l>la cagion d'ogni indugio e d'ogni lite; </l>
<l>a quella podestà, che in molti e vari </l>
<l>d'opinion, quasi librata, è pari.</l>
</lg>
<lg type="ottava">
<l>Regno o imperio partito, e quasi sparso </l>
<l>fra molti, non è buon, non è costante; </l>
<l>non è pronto a l'imprese, al premio è scarso: </l>
<l>lodato è quel ch'un solo ha posto avante. </l>
<l>Scegliete un duce voi dal cielo apparso, </l>
<l>che freni e regga ogni guerriero errante, </l>
<l>e dia ordine al campo, e legge e forma, </l>
<l>con quel benigno lume, ond'ei s'informa.–</l>
</lg>
<lg type="ottava">
<l>Qui tacque il veglio. Or quai pensier, quai petti </l>
<l>son chiusi a te, diva aura, e santo ardore? </l>
<l>Inspiri tu d'uom rozzo i saggi detti </l>
<l>nel tuo dì sacro in orgoglioso core. </l>
<l>Sgombri l'ire e gli sdegni, e gli altri affetti </l>
<l>di sovrastar, di non dovuto onore; </l>
<l>onde Guelfo, i Roberti, e i più sublimi, </l>
<l>chiamâr Goffredo per lor duce i primi.</l>
</lg>
<lg type="ottava">
<l>L'approvâr gli altri. Esser sue parti or denno </l>
<l>sceglier il meglio e comandar a' forti. </l>
<l>Freni l'ardir, sia legge il proprio senno, </l>
<l>e quando vuole e cui la guerra ei porti. </l>
<l>Gli altri, che tante imprese a prova fenno, </l>
<l>seguaci sian di lui, non pur consorti. </l>
<l>Di ciò la fama già si sparge, ed esce </l>
<l>di lingua in lingua, e si divolga e cresce.</l>
</lg>
<lg type="ottava">
<l>Poscia adorano i duci al sacro altare, </l>
<l>tutti seguendo lui, ch'è sol primiero; </l>
<l>quinci a le schiere in maestate appare </l>
<l>degno per merto di sovrano impero, </l>
<l>e riceve i saluti in liete e care </l>
<l>voci e con volto placido e severo; </l>
<l>e impon che 'l dì seguente in largo campo </l>
<l>tutto si mostri a lui schierato il campo.</l>
</lg>
<lg type="ottava">
<l>Quando ne l'orïente il sol ritorna </l>
<l>sereno, anzi lucente oltra l'usato, </l>
<l>uscì co' primi raggi onde s'aggiorna </l>
<l>sotto le insegne ogni guerriero armato: </l>
<l>e si mostrò con armatura adorna </l>
<l>al pio signor, girando il largo prato. </l>
<l>S'era egli fermo, e si vedea davanti </l>
<l>passar a stuolo i cavalieri e i fanti.</l>
</lg>
<lg type="ottava">
<l>Di lontano il suo scudo allor rifulse, </l>
<l>ch'avea sette gran lumi in lucid'auro; </l>
<l>lo scudo che de l'arme aspre ripulse </l>
<l>già feo contra lo Scita e contra il Mauro; </l>
<l>ma l'altra man, che da le tempie avulse </l>
<l>corona trionfal di verde lauro, </l>
<l>lo scettro sostenea dal cielo offerto; </l>
<l>ei d'ostro e d'òr l'usbergo avea coperto.</l>
</lg>
<lg type="ottava">
<l>Prima i Franchi apparir con pompa negra, </l>
<l>per la morte d'Ugone, al re fratello. </l>
<l>Nacque la gente, per natura allegra, </l>
<l>fra quattro fiumi in gran paese e bello; </l>
<l>e seguir lui contra i giganti in Flegra </l>
<l>dato s'avrebbe vanto il gran drappello. </l>
<l>Giovanni gli scorgea, che vide in Francia </l>
<l>re Carlo il Magno, e portò scudo e lancia.</l>
</lg>
<lg type="ottava">
<l>E 'l sacro Augusto al ciel sereno, al fosco, </l>
<l>sempre seguì, senza mutar mai voglia, </l>
<l>e non divenne poscia orbo né losco, </l>
<l>né vecchiezza gli fu tormento o doglia; </l>
<l>ma qual di fronda si rinova il bosco, </l>
<l>rivestendosi pur la verde spoglia, </l>
<l>di genti rinovar quel regno ha scorto, </l>
<l>la quarta età vivendo, il vecchio accorto.</l>
</lg>
<lg type="ottava">
<l>Seimila ha nel suo stuol d'arme gravoso, </l>
<l>e tremila Normandi in quel che segue </l>
<l>guida Roberto poi, guerrier famoso, </l>
<l>ben ch'a l'altro Roberto ei non s'adegue; </l>
<l>e d'indugio nemico e di riposo, </l>
<l>col nemico non vuol paci né tregue. </l>
<l>Primo al ferir, ma nel ritrarsi estremo, </l>
<l>par dica: –In picciol corpo io nulla temo.–</l>
</lg>
<lg type="ottava">
<l>Ingombra Guelfo il campo a lor vicino, </l>
<l>uom, ch'a l'alta fortuna agguaglia il merto. </l>
<l>Conta costui, per genitor latino, </l>
<l>de gli avi Estensi un lungo ordine e certo, </l>
<l>ma come si traslata abete, o pino, </l>
<l>ne l'alta stirpe è de' Guelfoni inserto, </l>
<l>per lo materno suo lato sinistro, </l>
<l>e signoreggia presso al Reno e l'Istro.</l>
</lg>
<lg type="ottava">
<l>Ma, non ben pago di cotanta altezza, </l>
<l>passò a l'acquisto glorioso e grande. </l>
<l>Quindi gente ei traea che morte sprezza, </l>
<l>e non teme incontrarla, ov'ei comande: </l>
<l>di bere a prova in caldi alberghi avvezza, </l>
<l>e di vin lieta in ozio e di vivande: </l>
<l>fûr settemila, a cui fu grave e reo </l>
<l>l'aer di Cipri, e tempestoso Egeo.</l>
</lg>
<lg type="ottava">
<l>Baldovin poscia in mostra addur si vede </l>
<l>lo stuol de' suoi Piccardi e 'l loteringo, </l>
<l>poi che tal cura il pio fratel gli cede: </l>
<l>ei con due squadre or va quasi solingo. </l>
<l>Ma certo in lui del successor s'avvede, </l>
<l>l'altro maggior, ch'io non adombro e fingo, </l>
<l>né i gran monti passò più nobil coppia, </l>
<l>e quel numero stesso ei quasi addoppia.</l>
</lg>
<lg type="ottava">
<l>Ida produsse lor di vario seme, </l>
<l>ma del primo fu padre Eustachio il veglio, </l>
<l>che fra' Piccardi, in riva al mar che freme, </l>
<l>reggea Bologna, e sempre elesse il meglio. </l>
<l>Diede il gran nome e 'l ricco stato insieme </l>
<l>il zio, che fu d'onor lucente speglio, </l>
<l>al pio Goffredo; ei d'una e d'altra parte, </l>
<l>in sé raccolse le virtù cosparte.</l>
</lg>
<lg type="ottava">
<l>D'òr cinge il collo, e d'òr gli abiti verga, </l>
<l>chi tra Franchi, e Germani, e 'l mar si giace, </l>
<l>e 'n su la Mosa, o lungo il Reno alberga, </l>
<l>ne la più verde terra e più ferace: </l>
<l>e chi riparo fa che no 'l sommerga, </l>
<l>de l'alta sponda a l'Oceàn vorace, </l>
<l>a l'Oceàn, che non sol merce e legni, </l>
<l>ma le cittadi assorbe integre e i regni.</l>
</lg>
<lg type="ottava">
<l>Ben tremila di questi accolti or vanno </l>
<l>sotto 'l maggior Roberto insieme a stuolo. </l>
<l>Di cinquemila è lo squadron britanno: </l>
<l>Guglielmo il regge, al re minor figliuolo. </l>
<l>Sono gl'Inglesi sagittari, ed hanno </l>
<l>gente con lor ch'è più soggetta al polo; </l>
<l>questi da l'alte selve irsuti manda </l>
<l>la divisa dal mondo estrema Irlanda.</l>
</lg>
<lg type="ottava">
<l>Poscia il più vecchio Ugone i suoi dispiega, </l>
<l>che son ben mille, e pur di Francia uscîro: </l>
<l>e con Irpin d'Avarco in fida lega </l>
<l>altrettanti guerrieri ancor s'unîro. </l>
<l>Raimondo, cui l'età già incurva e piega, </l>
<l>guida quei di Tolosa in lungo giro; </l>
<l>tenace è di proposto, e quasi veglio, </l>
<l>ch'ingiuria non oblia, ma vede il meglio.</l>
</lg>
<lg type="ottava">
<l>Alcun non v'ha, che di lui meglio ordisca </l>
<l>di guerra i vari inganni, e quasi i nodi, </l>
<l>ché tutti de la nuova, e de la prisca </l>
<l>milizia ei seppe i magisteri e i modi. </l>
<l>E benché molto a l'aria bruna ardisca, </l>
<l>di forte petto ebbe le chiare lodi, </l>
<l>non che di forte mano, anzi di larga, </l>
<l>ch'i tesori per Cristo aduni e sparga.</l>
</lg>
<lg type="ottava">
<l>Mille son quei di Poggio, e quei d'Orange, </l>
<l>che 'l buon Ramboldo guida, e 'l buon Clotaro, </l>
<l>i quali incontra al sol ch'uscìa di Gange, </l>
<l>le sacre insegne insieme al ciel spiegâro. </l>
<l>Né Procoldo avverrà che 'l desio cange </l>
<l>d'andar co' primi e più famosi a paro, </l>
<l>co' settecento suoi che scelti a prova </l>
<l>fûro in Prochese; e non fu gente nova.</l>
</lg>
<lg type="ottava">
<l>Fiorel poscia i Bertoni in guerra adduce, </l>
<l>Fiorel figlio d'Alvida e d'Eberardo, </l>
<l>Fiorel più bel d'ogni guerriero o duce; </l>
<l>ma di bellezza cede al bel Riccardo, </l>
<l>di forza a tutti, e d'oro in lui riluce </l>
<l>l'argento sì, che lunge abbaglia il guardo: </l>
<l>da l'elmo sparge fuor piume di cigno, </l>
<l>co' raggi d'auro e di splendor ferrigno.</l>
</lg>
<lg type="ottava">
<l>Vedi poi dispiegare il gran vessillo, </l>
<l>con orso coronato e sacre chiavi </l>
<l>Raimondo, detto ancor Furio e Camillo; </l>
<l>e guidar genti d'arme adorne e gravi, </l>
<l>lieto ch'a tanta impresa il ciel sortillo, </l>
<l>ov'egli accresca il prisco onor de gli avi: </l>
<l>gli accolse, ove regnò Giano e Saturno, </l>
<l>e dopo lor Latino, Evandro e Turno.</l>
</lg>
<lg type="ottava">
<l>Ma da Napoli poi, che l'arme e l'arti </l>
<l>più belle aggiunge insieme, il forte Ettorre </l>
<l>poté seimila e più, non d'altre parti, </l>
<l>sotto il leone azzurro, insieme accôrre; </l>
<l>né lor potriansi i Persi antichi o i Parti, </l>
<l>o pur Greci e Molossi in guerra opporre. </l>
<l>Ei nulla, in ordinar cavalli e squadre, </l>
<l>cedea de la milizia al vecchio padre.</l>
</lg>
<lg type="ottava">
<l>Ma co 'l nero leone i cinque gigli </l>
<l>spiega Aristolfo, il coraggioso, in alto, </l>
<l>di cui spesso avea tinti i grandi artigli, </l>
<l>spargendo i campi di sanguigno smalto; </l>
<l>né senza lui ne' gravi aspri perigli </l>
<l>fe' il gran Roberto sanguinoso assalto. </l>
<l>Ora ei n'è scevro e di guidar costretto </l>
<l>Sanniti e Irpini, a cui fu duce eletto.</l>
</lg>
<lg type="ottava">
<l>Venia poscia Tancredi, in cui dimostro </l>
<l>ha quanto può natura, il ciel, le stelle, </l>
<l>né più forte di lui nel campo nostro </l>
<l>passò (tranne Riccardo) il varco d'Elle. </l>
<l>D'oro anch'ei splende, e l'oro aggiunge a l'ostro, </l>
<l>sparso pur d'aurei strali e di facelle; </l>
<l>e porta ne lo scudo accesa pietra </l>
<l>che non s'estingue, ardendo, e non si spetra.</l>
</lg>
<lg type="ottava">
<l>Questi nel dì ch'altero e glorïoso </l>
<l>fu 'l zio d'alta vittoria e 'l duce Franco, </l>
<l>poi che, sparso di sangue e polveroso, </l>
<l>i vinti Persi di seguir fu stanco, </l>
<l>cercò di refrigerio e di riposo </l>
<l>a l'arse labbra, al travagliato fianco; </l>
<l>e trasse ove lusinga al rezzo estivo, </l>
<l>cinto di verdi seggi, un fonte vivo.</l>
</lg>
<lg type="ottava">
<l>Quivi a lui d'improvviso alta donzella, </l>
<l>tutta, fuor che la fronte, armata apparse. </l>
<l>Era pagana, e là venuta anch'ella </l>
<l>o per trarsi la sete, o per lavarse. </l>
<l>Ei rimirolla, ed ammirò la bella </l>
<l>sembianza, e n'invaghi repente e n'arse. </l>
<l>O meraviglia! Amor, ch'appena è nato, </l>
<l>vola già grande, e già trionfa armato.</l>
</lg>
<lg type="ottava">
<l>E ben nel volto suo la gente accorta </l>
<l>legger potria: –Questi arde, e fuor di spene–; </l>
<l>così vien sospiroso, e gli occhi porta </l>
<l>quasi inchinati a misurar l'arene. </l>
<l>I cavalieri a cui fu duce e scorta </l>
<l>le felici lasciâr campagne amene, </l>
<l>che 'l Liri e 'l Sarno irriga, i colli e i boschi, </l>
<l>i fonti e gli antri, e i seggi ombrosi e foschi.</l>
</lg>
<lg type="ottava">
<l>E l'antiche città Sessa e Teano, </l>
<l>e Calvi, a cui sorgea vicina Arunca, </l>
<l>e Capua, ch'ebbe il fondator Troiano, </l>
<l>e l'orribil di Cuma ampia spelunca, </l>
<l>ed Avella e Linterno e 'l verde piano </l>
<l>che 'l Glanio inonda e la palude ingiunca, </l>
<l>e Gaeta e Misen, ch'in alto appare, </l>
<l>e 'l lido onde si fa gran tazza il mare;</l>
</lg>
<lg type="ottava">
<l>e i queti porti ove sovente arriva </l>
<l>l'ibero navigante e il greco e 'l mauro, </l>
<l>e con le selve di matura oliva, </l>
<l>rimira in verdi rami i pomi d'auro, </l>
<l>e come spieghi ne l'ombrosa riva </l>
<l>natura ogni sua pompa, ogni tesauro; </l>
<l>né portan gente altri destrier su 'l dorso, </l>
<l>che lor meglio rivolga e sproni al corso.</l>
</lg>
<lg type="ottava">
<l>Somma, d'uve feconda, allor deserta, </l>
<l>ed Ischia, e Capri che Tiberio ascose, </l>
<l>parve restarsi, e l'umil Cava e l'erta </l>
<l>costa d'Amalfi, e le sue rupi ombrose. </l>
<l>Quivi insieme venìa la gente esperta </l>
<l>dal suol ch'abonda di vermiglie rose; </l>
<l>là 've (come si narra) e rami e fronde </l>
<l>Silaro impètra con mirabil'onde.</l>
</lg>
<lg type="ottava">
<l>Ed altri abbandonò Melfi e Nocera, </l>
<l>e 'l culto pian dove si sparge e miete, </l>
<l>di Troia, di Siponto, e di Matera, </l>
<l>e di Foggia ch'accende estiva sete, </l>
<l>e di quell'altro mar l'altra riviera, </l>
<l>che raccoglie da Borea ii curvo abete; </l>
<l>e Bari ove a' suoi regi albergo scelse </l>
<l>fortuna, e diè corone e 'nsegne eccelse.</l>
</lg>
<lg type="ottava">
<l>Di Taranto e di Locri ardita gente, </l>
<l>d'Otranto e di Croton nulla distorna, </l>
<l>o di Tropea, là 've del mar torrente </l>
<l>rapido si rivolge indietro e torna, </l>
<l>o del paese, in cui lo re possente </l>
<l>drizzò de l'arme alta colonna adorna, </l>
<l>o pur di Reggio, onde a l'età vetusta </l>
<l>l'isola svelta al mar fe' strada angusta.</l>
</lg>
<lg type="ottava">
<l>Seguian poi di Rollon l'altera insegna </l>
<l>altri guerrier, non men famosi e pronti </l>
<l>de la Sicilia, a servitute indegna </l>
<l>ritolta già, che tre superbe fronti, </l>
<l>dove la stirpe sua trionfa e regna, </l>
<l>erge su 'l mar de' tre famosi monti: </l>
<l>co' due la Grecia e l'Africa bugiarda </l>
<l>e co 'l terzo l'Italia ella riguarda.</l>
</lg>
<lg type="ottava">
<l>E da tre valli ancora, in cui distinse </l>
<l>il novo abitator la fertil terra, </l>
<l>venian guerrier' ch'alto desio sospinse </l>
<l>d'eterna gloria a perigliosa guerra. </l>
<l>Lasciâr questi Semeto, il qual si tinse </l>
<l>e 'l nativo color perdé sotterra, </l>
<l>e de' Palici il fonte, in cui si giacque </l>
<l>il falso al fondo, e 'l ver notò su l'acque.</l>
</lg>
<lg type="ottava">
<l>Non lunge Leontino, e 'l nuovo porto </l>
<l>de l'antica Megara, e Siracusa, </l>
<l>dove di novo appare Alfeo risorto, </l>
<l>come favoleggiò la greca musa: </l>
<l>e più vicina alquanto al lucid'òrto </l>
<l>l'alta piaggia di Sicli e di Ragusa; </l>
<l>Eraclèa, Noto, ed Enna, e 'l campo aprico </l>
<l>ove a Cerere sorse il tempio antico.</l>
</lg>
<lg type="ottava">
<l>E con esse inalzâr l'insegne al vento </l>
<l>da le ruine de l'antica Gela, </l>
<l>da le piagge di Naia e d'Agrigento, </l>
<l>grande schiera, e spiegâr l'ardita vela. </l>
<l>E Trapani, ove fu di vita spento </l>
<l>l'antichissimo Anchise, i suoi non cela, </l>
<l>ned Imera, o Palermo, invitta reggia </l>
<l>de' Normandi, ch'a' primi i suoi pareggia.</l>
</lg>
<lg type="ottava">
<l>Dorati elmi portâr, dorato usbergo, </l>
<l>e colori su l'arme azzurri e bianchi. </l>
<l>Né quei di Cefalù restâro a tergo, </l>
<l>né fûr quei di Messina in guerra stanchi, </l>
<l>o di Catanea, ove ha il sapere albergo, </l>
<l>o di Sperlingo, al fin pietoso a' Franchi, </l>
<l>o quei che presso avean Cariddi e Scilla, </l>
<l>od Etna che pur anco arde e sfavilla.</l>
</lg>
<lg type="ottava">
<l>Dietro apparian ben mille in Grecia nati, </l>
<l>che son quasi di ferro in tutto scarchi: </l>
<l>pendon ritorte spade a l'un de' lati, </l>
<l>suonano al tergo lor faretre ed archi: </l>
<l>asciutti hanno i cavalli, al corso usati, </l>
<l>a la fatica invitti, al cibo parchi; </l>
<l>ne l'assalir son pronti e nel ritrarsi, </l>
<l>e combatton fuggendo erranti e sparsi.</l>
</lg>
<lg type="ottava">
<l>Tatin regge la schiera; e sol fu questi </l>
<l>che, greco, accompagnò l'arme latine. </l>
<l>O gran colpa! o vergogna! O Grecia, avesti </l>
<l>quelle guerre ne l'Asia a te vicine: </l>
<l>e pur, quasi in teatro, allor sedesti, </l>
<l>lenta aspettando de' grandi atti il fine: </l>
<l>or se tu sei vil serva e soffri oltraggio, </l>
<l>non è senza giustizia il tuo servaggio.</l>
</lg>
<lg type="ottava">
<l>Ecco la schiera omai d'ordine estrema, </l>
<l>ma d'onor prima, e di valore e d'arte; </l>
<l>tutta di scelti eroi, flagello e tema </l>
<l>de l'Asia vinta, e folgori di Marte. </l>
<l>Taccia colei che accresce il vero o scema, </l>
<l>gli erranti che di sogni empion le carte: </l>
<l>taccia quei che Giasone al vello d'oro </l>
<l>condusse allor ch'ei vinse il drago e 'l toro.</l>
</lg>
<lg type="ottava">
<l>Questi, perch'il giudicio incerto e scuro </l>
<l>era nel giudicar di tanti illustri, </l>
<l>d'ubbidire a Guidon contenti or fûro, </l>
<l>ch'avea già vissi quattro e nove lustri. </l>
<l>Ei di canuta gloria e di maturo </l>
<l>onor tutto il suo spazio avvien ch'illustri; </l>
<l>e di belle ferite i segni impressi </l>
<l>sono del suo valor vestigi espressi.</l>
</lg>
<lg type="ottava">
<l>Eustachio è poi fra' primi: e gli altri pregi </l>
<l>illustre il fanno, e più 'l fratel Buglione. </l>
<l>Gernando v'è, nato de' Goti regi, </l>
<l>che scettri vanta e titoli e corone. </l>
<l>Conano, Ivon, Ferrante infra gli egregi </l>
<l>la vecchia fama, ed Olivier ripone: </l>
<l>e celebrati son fra' più gagliardi </l>
<l>un Tommaso, un Gentonio, e duo Gherardi.</l>
</lg>
<lg type="ottava">
<l>E' fra' lodati Drogo, e v'è Rosmondo </l>
<l>e Conone, e Lamberto, il primo erede; </l>
<l>né fia che 'l buon Pagano aggravi al fondo </l>
<l>chi fa de le memorie avare prede, </l>
<l>né tre fratei lombardi al chiaro mondo </l>
<l>involi, Achille, e Sforza, e Palamede, </l>
<l>o 'l grande Otton, ch'acquistò poi lo scudo </l>
<l>in cui de l'angue esce il fanciullo ignudo.</l>
</lg>
<lg type="ottava">
<l>Né Guasto né Rodolfo a dietro io lasso, </l>
<l>né l'uno e l'altro Guido, ambo famosi: </l>
<l>non Eberardo e non Milon trapasso </l>
<l>sotto ingrato silenzio al volgo ascosi. </l>
<l>Ma dove me, di numerar già lasso, </l>
<l>Avalo, trài, solcati i mari ondosi, </l>
<l>a l'estremo Occidente incontra l'alba, </l>
<l>con Garzia, che lasciò Toleto ed Alba?</l>
</lg>
<lg type="ottava">
<l>Or di spoglie africane entrambi adorni, </l>
<l>cercano in Asia pur gloria novella, </l>
<l>pria ch'al re di Leone alcun ritorni, </l>
<l>e de l'ostile onor l'alta novella </l>
<l>riporti: intanto avvien che lui distorni </l>
<l>con novi assalti l'Africa rubella. </l>
<l>Però due soli manda in sì gran turba </l>
<l>Spagna, cui propria guerra ancor perturba.</l>
</lg>
<lg type="ottava">
<l>Ma come pino o palma in aspro monte </l>
<l>fra le piante minor dispiega l'ombra, </l>
<l>sovra gli altri Riccardo alzò la fronte, </l>
<l>e l'elmo d'òr che d'alte piume adombra: </l>
<l>l'età precorse, e l'opre sue fûr conte, </l>
<l>tal che l'Asia il fanciul d'orrore ingombra: </l>
<l>se 'l vedi fulminar ne l'arme avvolto, </l>
<l>Marte lo stimi; Amor, se scopre il volto.</l>
</lg>
<lg type="ottava">
<l>Ei di Guglielmo e di Lucia primiero </l>
<l>nacque a' Guiscardi (allor d'alta fortuna) </l>
<l>dove il Tirren vagheggia un colle altero, </l>
<l>e 'l lido intorno a lui fa doppia luna; </l>
<l>e l'antica città degna d'impero, </l>
<l>nel sen gli diede bella e nobil cuna, </l>
<l>sovra gli scogli ove quel mar si frange, </l>
<l>che la Sirena ancor sepolta piange.</l>
</lg>
<lg type="ottava">
<l>Ma nel Gargano monte, e 'n alte selve </l>
<l>nodrito ei fu ne la discordia interna </l>
<l>de' suoi Normandi, e le feroci belve </l>
<l>spesso atterrò quando più gela o verna, </l>
<l>cingendo intorno, ove animal rinselve, </l>
<l>di reti e d'arme l'orrida caverna, </l>
<l>sin che invaghì la giovinetta mente </l>
<l>la tromba che s'udia da l'Orïente.</l>
</lg>
<lg type="ottava">
<l>Allor fuggì co 'l suo maggior compagno </l>
<l>la madre istessa, e corse ignoto calle; </l>
<l>che no 'l ritenne o fiume, o lago, o stagno, </l>
<l>o monte ruinoso, od ima valle; </l>
<l>no 'l mar d'Adria, o l'Egeo ch'ampio guadagno </l>
<l>par che prometta, e poi si turba, e falle: </l>
<l>non diluvi di genti, e quasi abissi, </l>
<l>finch'in Ponto co' suoi nel campo unissi.</l>
</lg>
<lg type="ottava">
<l>Ruberto fu il compagno (e 'nsieme ei crebbe) </l>
<l>del buon marchese d'Ansa ultimo figlio: </l>
<l>né, per venirne seco, unqua gl'increbbe </l>
<l>o disagio, o fatica aspra, o periglio. </l>
<l>Di Venosa Rinaldo a seguir gli ebbe, </l>
<l>cavalier di gran forza e di consiglio </l>
<l>Dudon da Consa e da Pozzuolo Evardo </l>
<l>con Ramusio fratel del gran Riccardo.</l>
</lg>
<lg type="ottava">
<l>Di Nola Unfredo e di Salerno Enrico, </l>
<l>Curzio e Crustan di Conca e di Gaeta: </l>
<l>e di Sorrento, a' dolci studi amico, </l>
<l>Tranquillo, il qual cangiò pensieri e mèta, </l>
<l>e lasciando la cetra e 'l plettro antico, </l>
<l>onde l'ire e 'l furor de l'alme acqueta, </l>
<l>prese elmo e lancia: e pur con l'alto carme </l>
<l>talora ei canta i duci invitti e l'arme.</l>
</lg>
<lg type="ottava">
<l>Passati i cavalieri, in mostra viene </l>
<l>la gente a piè, con Engerlano avanti, </l>
<l>che fra Garonna scelse, e fra Pirene </l>
<l>e l'ondoso Oceàn, gli adorni fanti. </l>
<l>Di sei mila è lo stuol ch'arme sostiene, </l>
<l>né di più esperta guida altri si vanti, </l>
<l>ché ne l'arti di pace e di battaglia, </l>
<l>il valoroso figlio il padre agguaglia.</l>
</lg>
<lg type="ottava">
<l>Ma diecemila poi seguian d'Ambuosa </l>
<l>e di Torsi e di Blesse il nobil duce: </l>
<l>non è gente robusta e faticosa, </l>
<l>se ben di ferro armata ella riluce. </l>
<l>La terra molle, lieta e dilettosa, </l>
<l>simili a lei gli abitator produce; </l>
<l>ma carità del pio signor gli sprona, </l>
<l>che feo del proprio nome a sé corona.</l>
</lg>
<lg type="ottava">
<l>Ermano il terzo vien, qual presso a Tebe </l>
<l>già Capaneo, con minaccioso volto, </l>
<l>che d'Elvezi e di Reti ardita plebe, </l>
<l>di Suevi, e d'Alsazia avea raccolto; </l>
<l>che 'l ferro uso a far solchi, a franger glebe </l>
<l>in nuove forme e 'n più degne opre ha volto, </l>
<l>e con la man, che guardò rozzi armenti, </l>
<l>par che i regi sfidar nulla paventi.</l>
</lg>
<lg type="ottava">
<l>E quei che d'aurea vena e di ferrigna </l>
<l>trasser cavando già metalli ascosti, </l>
<l>e fecer poscia l'Ungheria sanguigna, </l>
<l>al furor empio de' nemici esposti: </l>
<l>e i Franconi che sorte ebber maligna, </l>
<l>con Emicon lor duce incontra opposti: </l>
<l>e l'istessa cagione anco sospinge </l>
<l>quegli il cui regno Ercinia intorno cinge.</l>
</lg>
<lg type="ottava">
<l>E i Bavari, e color che 'l nome illustre </l>
<l>preser da l'Orïente al sol conversi, </l>
<l>e dove fa Lintace il suol palustre </l>
<l>i cavalli lasciâr nel fango immersi: </l>
<l>e superate poi montagne e lustre, </l>
<l>vinser ne l'Asia alfin gli Assiri e i Persi; </l>
<l>con lor Moravi e Slesi, e quei che lava </l>
<l>Vistola, Albi, Danubio, Odera e Drava.</l>
</lg>
<lg type="ottava">
<l>E quei che già Vinrico avea condutto, </l>
<l>Sassoni, Ubi, Toringi e Cimbri insieme, </l>
<l>e Batavi ch'assorda il salso flutto </l>
<l>de l'ondoso Oceàn ch'irato freme: </l>
<l>già fûr quante l'arene, or doglia e lutto </l>
<l>han de' lor duci afflitte genti e sceme, </l>
<l>campate appena da l'orribil caso, </l>
<l>e giunte a l'Orto dal lontano Occaso.</l>
</lg>
<lg type="ottava">
<l>Ma i settemila che lasciâr Bologna, </l>
<l>e l'ampie logge e le sue scole e i tempi, </l>
<l>e le città vicine, in cui rampogna </l>
<l>l'età de' nostri antichi i novi tempi, </l>
<l>Ponzio guidò che solo onore agogna,</l>
<l>e d'onor segue i più lodati esempi: </l>
<l>né poscia Amico è di condur men pronto </l>
<l>quei ch'adunò fra 'l Rubicone e 'l Tronto.</l>
</lg>
<lg type="ottava">
<l>E quei che il novo sol prima riscalda </l>
<l>fra l'Appennino e 'l mar son quivi apparsi, </l>
<l>e quei che 'l giogo, e la sua ombrosa falda </l>
<l>vèr l'occaso abitâro, a trar non scarsi </l>
<l>ned a versare il sangue; e invitta e salda </l>
<l>schiera facean Umbri, Sabini, e Marsi. </l>
<l>Né gli Ernici addivien che indietro ei lasce, </l>
<l>i quai petrosa terra alberga e pasce.</l>
</lg>
<lg type="ottava">
<l>Toschi e Latini appresso armati d'asta </l>
<l>pungente e lunga, e di corazza e d'elmo, </l>
<l>incontra 'l cui valor forza non basta, </l>
<l>seguian la scorta del romano Anselmo: </l>
<l>e quelli a cui montagna alta sovrasta </l>
<l>o 'l Sangro inonda, guida il buon Cantelmo, </l>
<l>altri lasciâr, cui sol di gloria calse, </l>
<l>Lancian, Pescara, Ortona e l'onde salse.</l>
</lg>
<lg type="ottava">
<l>Così mostrossi a schiere il campo adorno, </l>
<l>e fu tanto splendor d'arme e di lampi, </l>
<l>ch'al sol vibrâro incontra 'l nuovo giorno, </l>
<l>quanto è d'incendio ch'in gran monte avvampi. </l>
<l>Tanto romor non fêr, volando intorno, </l>
<l>mille stormi d'augei ne' verdi campi, </l>
<l>dove ora questo, or quel ne l'acque immerga </l>
<l>l'ale stridendo, or le dispieghi ed erga.</l>
</lg>
<lg type="ottava">
<l>Tanto numero già di fiori e fronde, </l>
<l>Ato non ebbe, Pelio, Olimpo ed Ossa. </l>
<l>Trema la terra e mugge e si nasconde </l>
<l>sotto la turba che girando è mossa: </l>
<l>e di vari metalli al suon risponde </l>
<l>orribilmente, e da cavalli è scossa: </l>
<l>e scosso è il ferro, e dal nitrir discorda </l>
<l>di ben mille un rimbombo e 'l cielo assorda.</l>
</lg>
<lg type="ottava">
<l>Per memoria de' vivi e de gli estinti, </l>
<l>pianse Goffredo, e vòlti gli occhi al cielo: </l>
<l>–Signor (dicea), tu ch'i nemici hai vinti, </l>
<l>e salvi noi col tuo pietoso zelo, </l>
<l>salvane ancor, che siamo intorno or cinti </l>
<l>in terra ostile, e sgombra il nostro gelo; </l>
<l>ché per sé uman valore è infermo e langue, </l>
<l>né basta, senza il tuo, lo sparso sangue.–</l>
</lg>
<lg type="ottava">
<l>Poscia gli altri conforta a quel vïaggio </l>
<l>e, se fia d'uopo, a la battaglia ancora; </l>
<l>e con parlare ardito insieme e saggio, </l>
<l>lor promette vittoria, e gli avvalora. </l>
<l>Tutti d'andar son pronti al novo raggio, </l>
<l>e 'mpazienti in aspettar l'aurora. </l>
<l>Ma 'l capitan mille pensier secreti </l>
<l>tra sé rivolge, e trova in cui s'acqueti.</l>
</lg>
<lg type="ottava">
<l>Nel dì che segue, allor ch'aperte sono </l>
<l>ne l'orïente al sol lucide porte, </l>
<l>di trombe udissi intorno il chiaro suono, </l>
<l>che più rallegra l'animoso e 'l forte. </l>
<l>Non è sì lieto a' giorni estivi il tuono, </l>
<l>che speranza di pioggia al mondo apporte, </l>
<l>o quel ch'invita a gli amorosi balli, </l>
<l>né fan sì lunge risentir le valli.</l>
</lg>
<lg type="ottava">
<l>Avea ciascun, da gran desio sospinto, </l>
<l>riprese l'arme e le sue usate spoglie; </l>
<l>onde tosto si fu di spada cinto, </l>
<l>tosto sotto i suoi duci ognun s'accoglie: </l>
<l>e 'l campo, ne le schiere omai distinto, </l>
<l>tutte l'insegne sue dispiega e scioglie, </l>
<l>e la croce fra gli altri al ciel si spande, </l>
<l>segno temuto ne l'inferno, e grande.</l>
</lg>
<lg type="ottava">
<l>Il capitan, che da' nemici aguati </l>
<l>le fide squadre assicurar desia, </l>
<l>molti a cavallo leggermente armati, </l>
<l>a scoprire il paese intorno invia, </l>
<l>monti, fiumi, campagne, e valli e prati: </l>
<l>altri che debba agevolar la via, </l>
<l>e 'l vòto lungo empire, e spianar l'erto, </l>
<l>e da cui fosse il chiuso passo aperto.</l>
</lg>
<lg type="ottava">
<l>Non v'è gente pagana insieme accolta, </l>
<l>non muro alto che fossa ampia circonda, </l>
<l>non cupa valle, od aspro monte, o folta </l>
<l>selva gli arresta, o fiume avverso, o sponda. </l>
<l>Così de gli altri fiumi il re talvolta, </l>
<l>quando superbo e ruinoso inonda, </l>
<l>abbatte ciò ch'incontra ov'ei si volve, </l>
<l>e case e mandre in un diluvio involve.</l>
</lg>
<lg type="ottava">
<l>L'oste vicin al liquido elemento </l>
<l>fu scòrto per sicure e piane strade; </l>
<l>perché l'armata con secondo vento </l>
<l>l'arene e i lidi costeggiando rade: </l>
<l>e gli porta arme, veste, oro ed argento </l>
<l>insin di là 've il sole inchina e cade, </l>
<l>e fa che la Sicilia a lui sol mieta, </l>
<l>e Scio petrosa gli vindemmi e Creta.</l>
</lg>
<lg type="ottava">
<l>Geme il vicino mar sotto l'incarco </l>
<l>di legni e d'arme e di pungenti rostri, </l>
<l>sì che non s'apre omai sicuro varco </l>
<l>ae' salsi campi a gli avversari nostri: </l>
<l>che non sol n'ha Vinegia armati e Marco, </l>
<l>e la città che seco par che giostri; </l>
<l>ma di lingue diversi in aspre gonne </l>
<l>venner d'isole estreme e da colonne.</l>
</lg>
<lg type="ottava">
<l>E questi, come siano insieme uniti </l>
<l>con legami di fede in un volere, </l>
<l>lunge portâr da gli arenosi liti </l>
<l>ciò ch'era d'uopo a le terrestri schiere; </l>
<l>a cui non fûr d'opporre i Siri arditi </l>
<l>le forze già conquise e non intere </l>
<l>però veloci a guerreggiar sen vanno </l>
<l>là 've Cristo soffrìo mortale affanno.</l>
</lg>
<lg type="ottava">
<l>Ma precorsa è la fama e guerra indice, </l>
<l>co' veraci romori e co' bugiardi: </l>
<l>ch'unito è il campo vincitor felice, </l>
<l>che già s'è mosso, e che non è chi 'l tardi. </l>
<l>Quante e quai sian le squadre ella ridice, </l>
<l>narra il nome e 'l valor de' più gagliardi; </l>
<l>narra i lor fatti, e con terribil faccia </l>
<l>gli usurpatori di Sion minaccia.</l>
</lg>
<lg type="ottava">
<l>E l'aspettar del male è mal peggiore; </l>
<l>tante seco la tèma ha larve ed ombre, </l>
<l>onde la mente, onde 'l dubbioso core </l>
<l>par che geli tremando e tutto adombre: </l>
<l>par ch'un mesto bisbiglio entro e di fuore </l>
<l>trascorra i campi, e la città n'ingombre. </l>
<l>Ma 'l vecchio re ne' già vicin perigli </l>
<l>volge nel dubbio cor feri consigli.</l>
</lg>
<lg type="ottava">
<l>Or quai d'Asia tiranni, o ingiusti regi </l>
<l>gravasser lei d'insopportabil salma, </l>
<l>e facesser de' nostri empi dispregi, </l>
<l>dando pur morte al corpo e vita a l'alma, </l>
<l>quando passâro i peregrini egregi </l>
<l>per acquistar la gloriosa palma, </l>
<l>dirò, spiegando i nomi antichi e l'opra, </l>
<l>perch'alto oblio non gli nasconda e copra.</l>
</lg>
<lg type="ottava">
<l>Poich'il falso profeta, iniqua legge </l>
<l>sedusse, come pria Venere e Bacco, </l>
<l>l'Africa e l'Asia, e quelle infette gregge </l>
<l>e i pastor che di vizio han colmo il sacco; </l>
<l>reggeva un sol, com'il tiranno regge, </l>
<l>e solo un seggio avea l'empia Baldacco: </l>
<l>ma diviso quel regno in sé discorde, </l>
<l>tra l'alme fu d'ingiusto onore ingorde.</l>
</lg>
<lg type="ottava">
<l>E l'Egitto inalzò, volgendo gli anni, </l>
<l>in altra sede altro signor supremo. </l>
<l>Così furon due sedi e duo tiranni: </l>
<l>l'un comandava a l'Orïente estremo; </l>
<l>l'altro da prima non distese i vanni, </l>
<l>né per regnare usò la vela e 'l remo; </l>
<l>ma poi l'Africa usurpa, e l'onde varca, </l>
<l>e di Spagna si fa quasi monarca.</l>
</lg>
<lg type="ottava">
<l>Quinci per molte etati il duro giogo </l>
<l>de' Saracini il mondo vil sofferse, </l>
<l>insin ch'i Turchi erranti un stabil luogo </l>
<l>cercando in Asia a le fortune avverse, </l>
<l>le paludi passâro e l'aspro giogo, </l>
<l>e si fermâro ove regnò già Serse; </l>
<l>quasi fortuna pur tornasse in giro </l>
<l>a l'alto soglio de l'antico Ciro.</l>
</lg>
<lg type="ottava">
<l>E mentre paventò l'Orto e l'Occaso, </l>
<l>e 'ntorno rimbombò publico lutto, </l>
<l>l'alta città di Dio da caso in caso, </l>
<l>come agitata sia da flutto in flutto, </l>
<l>vide più volte il popol suo rimaso </l>
<l>servo e meschino, e quasi alfin distrutto; </l>
<l>e le vergini sue dolenti ancelle </l>
<l>e di Persia, e di Menfi, e di Babelle.</l>
</lg>
<lg type="ottava">
<l>Ma prima che lasciasse i monti e l'ermo </l>
<l>Pietro, che vita solitaria elesse, </l>
<l>per visitar la tomba e 'l volgo infermo </l>
<l>di Cristo, ov'egli alte vestigia impresse, </l>
<l>giogo mobil non già, ma grave e fermo, </l>
<l>ben diece lustri e più gravolla e presse, </l>
<l>e dogliosa piangendo ognor portollo; </l>
<l>da sì possente re fu posto al collo!</l>
</lg>
<lg type="ottava">
<l>Da Belchefo, dich'io, ch'Italia e Roma </l>
<l>minacciando superbo, e 'l greco Augusto, </l>
<l>e Babilonia, e chi da lei si noma, </l>
<l>de' Turchi 'n guerra accrebbe imperio ingiusto. </l>
<l>Poi, quasi stanco da gravosa soma </l>
<l>de gli anni propri e di quel peso onusto, </l>
<l>vecchio partia fra l'uno e l'altro erede, </l>
<l>i regni, ed auree spoglie, e varie prede.</l>
</lg>
<lg type="ottava">
<l>A Soliman, che nel fulmineo corso </l>
<l>de le vittorie Ciro ed Alessandro </l>
<l>volle assembrar, lasciò da l'aspro dorso </l>
<l>de' monti Armeni insino al mar d'Antandro, </l>
<l>perch'a' Greci contrasti, e duro morso </l>
<l>lor ponga là dove passò Leandro. </l>
<l>Diè Damasco a Ducalto, e i regni siri, </l>
<l>incontra a quei dov'ebbe il tempio Osiri.</l>
</lg>
<lg type="ottava">
<l>Ma de' suoi fidi amici, i quali esporre </l>
<l>seco la vita osâro, amore il punse; </l>
<l>e 'l feroce Cassandro ed Assagorre </l>
<l>a' suoi propri nipoti eredi aggiunse. </l>
<l>Non ebbe il primo sol castello o torre, </l>
<l>ma un regno intero da Soria disgiunse: </l>
<l>ebbe Antiochia, ebbe il secondo Aleppe, </l>
<l>e molto visse al mondo e molto seppe.</l>
</lg>
<lg type="ottava">
<l>Da tai tiranni l'Asia oppressa e vinta </l>
<l>giaceva e d'atro sangue ancor vermiglia, </l>
<l>quando con fronte di pallor dipinta </l>
<l>del gran Sion la nubilosa figlia </l>
<l>da le tenebre alzò, dond'era cinta, </l>
<l>al re del ciel sue lagrimose ciglia; </l>
<l>e fuor versando del suo pianto l'urne, </l>
<l>co' sospiri dicea d'aure notturne:</l>
</lg>
<lg type="ottava">
<l>–Signor, ch'in me scegliesti in mezzo a l'empio </l>
<l>mondo e gl'idoli e i mostri, il santo albergo, </l>
<l>dove l'arca tua fosse e 'l sacro tempio, </l>
<l>e scettro, e regno, e gli altri avesti a tergo; </l>
<l>e 'n me volesti poi con novo esempio </l>
<l>sparger il proprio sangue, ond'io m'aspergo, </l>
<l>e 'n me vincer la Morte e i mostri averni, </l>
<l>e tornar, trionfando, a' regni eterni:</l>
</lg>
<lg type="ottava">
<l>volgi in me gli occhi, e dove il regno intègro </l>
<l>tante prima accoglieva arme e tesori </l>
<l>in città trionfal d'aspetto allegro </l>
<l>tante grazie del cielo e tanti onori; </l>
<l>vedrai squallida ed orba in manto negro </l>
<l>serva dolente e 'n lagrimosi orrori, </l>
<l>e dove risonar canore cetre, </l>
<l>e risplendean corona aurea e faretre:</l>
</lg>
<lg type="ottava">
<l>dove gli scudi ancor d'auro sospese </l>
<l>l'altro re che non ebbe il ciel più scarso, </l>
<l>non vedrai di metallo armi, o difese, </l>
<l>ch'avea il regno diviso o 'n terra sparso: </l>
<l>non trofei, non colonne o faci accese, </l>
<l>non tauro, non leon, non d'alto apparso </l>
<l>augel, con penne d'oro od ampio e vago </l>
<l>simolacro del mare, od altra imago,</l>
</lg>
<lg type="ottava">
<l>se non la tua, Signore, e de' tuoi fidi, </l>
<l>e la tomba e i sanguigni alti trofei, </l>
<l>e i segni di vittoria, onde m'affidi </l>
<l>da questi iniqui, e da' fallaci dèi. </l>
<l>Ascolta, prego, com'i' pianga e gridi, </l>
<l>ed insieme rimira i gioghi miei </l>
<l>che già furon di legno, e rotti or vedi </l>
<l>quelli onde mi gravâro Assiri e Medi.</l>
</lg>
<lg type="ottava">
<l>Ma di ferro gli porto or vecchia e stanca </l>
<l>tanto, che più non ho vigor né lena. </l>
<l>Rimira le mie piaghe, e come or manca </l>
<l>lo spirto, e 'l sangue che ristagna appena; </l>
<l>e de la plebe tua, che non è franca, </l>
<l>Signor, col nome tuo, l'aspra catena, </l>
<l>e de gli altari tuoi l'empio disprezzo: </l>
<l>non sostener di tante colpe il lezzo.</l>
</lg>
<lg type="ottava">
<l>Rammentati, Signor, ch'alta regina </l>
<l>tu mi facesti, e 'n su gli estremi giorni </l>
<l>i nemici mi fan serva e meschina, </l>
<l>perch'il mio strazio in tuo disnor ritorni. </l>
<l>O Re, gli orecchi al mio pregare inchina, </l>
<l>sì che l'empio avversario alfin si scorni; </l>
<l>manda il mio Augusto, o 'l tuo guerrier celeste, </l>
<l>che fiacchi al drago le superbe creste.</l>
</lg>
<lg type="ottava">
<l>Vedi con quante corna e quanto orgoglio </l>
<l>contra 'l sole il veneno ei sparge e spira: </l>
<l>manda chi rompa quel suo alpestre scoglio, </l>
<l>e fermi il corso, ove più obliquo ei gira. </l>
<l>Così dicea piangendo; e 'l suo cordoglio </l>
<l>là su nel Ciel destò pietate ed ira. </l>
<l>Dio vendetta spirò, che in guerra mosse </l>
<l>il mondo, e solo al cenno Olimpo ei scosse.–</l>
</lg>
</div1>
<div1 type="parte">
<head>LIBRO SECONDO</head>
<lg type="ottava">

<l>Ma nel rischio vicin d'aspra contesa </l>
<l>lasciò Damasco a tergo il fier Ducalto, </l>
<l>ed in Elia s'armò per far difesa, </l>
<l>terribile aspettando e lungo assalto </l>
<l>dal capitan che l'Asia vinta e presa </l>
<l>tinse più volte di sanguigno smalto. </l>
<l>Tredici figli aveva; e 'l primo Argante </l>
<l>de' Filistei sembrò nuovo gigante.</l>
</lg>
<lg type="ottava">
<l>Questi in sua verde età sospetto al padre </l>
<l>per valor crebbe e per grandezza, a torto; </l>
<l>e per consiglio di canuta madre </l>
<l>indi fuggì, del suo periglio accorto: </l>
<l>fattosi duce poi d'estranie squadre, </l>
<l>sua fama sparse da l'Occaso a l'Orto; </l>
<l>e degno erede ei fu d'imperio esterno, </l>
<l>cedendo del natio l'alto governo.</l>
</lg>
<lg type="ottava">
<l>Ed era allor lontano in sì grande uopo </l>
<l>da la città che di timore abbonda, </l>
<l>ritrovandosi là dove a Canopo </l>
<l>fa porto il Nilo, e frange il mar con l'onda; </l>
<l>ma de' men forti suoi, che nacquer dopo, </l>
<l>il padre il debol fianco allor circonda, </l>
<l>ch'ogni suo figlio al vecchio è quasi torre; </l>
<l>e nel rischio comun venne Assagorre.</l>
</lg>
<lg type="ottava">
<l>Venne Clorinda, che l'ingegno e l'uso </l>
<l>femineo disprezzò, d'etate acerba: </l>
<l>a' lavori d'Aracne, a l'ago, al fuso </l>
<l>inchinar non degnò la man superba; </l>
<l>lasciò gli abiti molli e 'l luogo chiuso, </l>
<l>ché ne' campi onestate ancor si serba. </l>
<l>Armò d'orgoglio il volto e si compiacque </l>
<l>rigido farlo; e pur rigido ei piacque.</l>
</lg>
<lg type="ottava">
<l>Tenera già con pargoletta destra </l>
<l>strinse e lentò d'un gran destriero il morso; </l>
<l>vibrò l'asta e la spada, e 'n sua palestra </l>
<l>indurò i membri ed allenògli al corso; </l>
<l>poscia, o per via sassosa o per silvestra, </l>
<l>l'orme seguì di fier leone o d'orso; </l>
<l>e cercò guerra, e 'n guerra e 'n alte selve, </l>
<l>fèra a l'uom parve, uom tra piagate belve.</l>
</lg>
<lg type="ottava">
<l>Ma 'l re canuto, e del più antico regno </l>
<l>nuovo signor, da sì pungente cura </l>
<l>parea trafitto; e 'l suo feroce ingegno </l>
<l>mitigato non fu da età matura: </l>
<l>ei l'ardire ascoltando e 'l pio disdegno </l>
<l>che sprona i Franchi a le famose mura, </l>
<l>giunge al primo timor nuovi sospetti, </l>
<l>e de' nemici or pave e de' suggetti.</l>
</lg>
<lg type="ottava">
<l>Perché in ampia cittate e cara a Cristo, </l>
<l>popolo alberga di contraria fede, </l>
<l>qual con le tigri in gabbia agnel commisto; </l>
<l>e men possente è quel che meglio crede. </l>
<l>Ma quando fece il reo l'indegno acquisto </l>
<l>là 'v'ebbe di Davìd la prisca sede, </l>
<l>fu il giogo che ponea gravoso ed aspro, </l>
<l>egli più duro assai d'ogni diaspro.</l>
</lg>
<lg type="ottava">
<l>Questo pensier la ferità nativa, </l>
<l>che da gli anni sopita e fredda langue, </l>
<l>irritando inasprisce, e la ravviva </l>
<l>sì, – ch'assetato è più del nostro sangue: </l>
<l>tal fèro torna a la stagione estiva </l>
<l>quel che nel gel parea già placido angue; </l>
<l>tal superbo leon tosto riprende </l>
<l>il suo furor natio, s'altri l'offende.</l>
</lg>
<lg type="ottava">
<l>–Veggio (dicea) d'alta speranza e nova </l>
<l>segni occulti e palesi in turba infida, </l>
<l>e 'l gran publico danno a lei sol giova, </l>
<l>e nel comun nemico ella confida; </l>
<l>e nel silenzio insidie e fraudi or cova, </l>
<l>quasi tra piume, e 'l tradimento annida; </l>
<l>di ricettar pensando i suoi consorti, </l>
<l>e con la morte mia più acerbe morti.</l>
</lg>
<lg type="ottava">
<l>Ma nol farà; ch'io preverrò quest'empio </l>
<l>pensier celato, e sfogherommi a pieno: </l>
<l>gli ucciderò, farò crudele scempio, </l>
<l>svenerò i figli a le lor madri in seno. </l>
<l>Arderò alberghi e templi e 'l maggior tempio; </l>
<l>farò sepolcro a' vivi il lor terreno: </l>
<l>trarronne i morti, e tra facelle e voti, </l>
<l>smembrerò su la tomba i suoi devoti.–</l>
</lg>
<lg type="ottava">
<l>Così il veglio pensò, quasi virgulto </l>
<l>che tremi dove il mare o 'l fiume ondeggia. </l>
<l>Non fu 'l pensier, santa Pietate, occulto </l>
<l>a te ne la celeste e sacra reggia, </l>
<l>donde guardavi il luogo in cui sepulto </l>
<l>il Re si giacque, e la fedel sua greggia. </l>
<l>Però: –Signor, gridasti, aita, aita, </l>
<l>ch'io non basto a salvarli omai la vita.–</l>
</lg>
<lg type="ottava">
<l>Vedendo il Padre rugiadosi gli occhi </l>
<l>di lei che pianse in croce estinto il Figlio, </l>
<l>–Vo' (disse) ch'al Timor la cura or tocchi;– </l>
<l>e quel s'è mosso ad un girar di ciglio, </l>
<l>e, quasi neve che gelando fiocchi, </l>
<l>empie al soldano il cor nel gran periglio; </l>
<l>perch'ei paventi pur de' suoi nemici </l>
<l>irritar l'arme irate e vincitrici.</l>
</lg>
<lg type="ottava">
<l>Tempra dunque il crudel la rabbia insana, </l>
<l>anzi pur cerca dove, e 'n cui la sfoghi: </l>
<l>i vicini edifici abbatte e spiana, </l>
<l>e dà in preda a le fiamme i c¢lti luoghi: </l>
<l>parte alcuna ei non lascia integra e sana, </l>
<l>onde il Franco si pasca, ove s'alluoghi: </l>
<l>turba le fonti e i rivi, e le pure onde </l>
<l>di veneno mortal mesce e confonde.</l>
</lg>
<lg type="ottava">
<l>Spietatamente è cauto, e pur si sforza </l>
<l>di riparar Gerusalem frattanto, </l>
<l>che da tre lati ogni nemica forza </l>
<l>può sostener; da l'altro è frale alquanto, </l>
<l>ma l'erge ei verso Borea e la rinforza, </l>
<l>o splenda il sole o spieghi notte il manto: </l>
<l>e gente aduna pur che lei difenda, </l>
<l>e sparga il sangue e l'alma a prezzo venda.</l>
</lg>
<lg type="ottava">
<l>Quinci tra' figli il suo pensier divide </l>
<l>di rivedere i monti, i lidi e i porti, </l>
<l>perch'il suo nome ivi s'onori e gride </l>
<l>in tutti i luoghi più securi e forti: </l>
<l>e di raccôr fra turbe amiche e fide, </l>
<l>chi meglio cinga spada e lancia porti, </l>
<l>o sia nuovo in battaglia, o 'n guerra mastro, </l>
<l>o tolto da l'aratro o pur dal rastro.</l>
</lg>
<lg type="ottava">
<l>Doldechin de la degna alta corona </l>
<l>grande oppressor, che v'aspirò secondo, </l>
<l>pria ricercando gì dove risuona </l>
<l>spumoso il lido e di vile alga immondo: </l>
<l>cercò Gaza arenosa ed Ascalona </l>
<l>e Imania, ove fe' porto il mar profondo, </l>
<l>e Joppe, e la scoscesa ed aspra rupe </l>
<l>e i sassi minaccianti a l'onde cupe.</l>
</lg>
<lg type="ottava">
<l>Vide Lida, tornando, e i sacri fonti, </l>
<l>e Ramula e Maceda; e 'l fiume al varco </l>
<l>passando, non lontano ai duri monti, </l>
<l>radunò gente c'ha la spada e l'arco: </l>
<l>radunò i neghittosi insieme e i pronti </l>
<l>in Betelèm ch'accolse il santo incarco, </l>
<l>e nel fien cuna diede al Re de' regi, </l>
<l>perch'abbia l'umiltade eterni pregi.</l>
</lg>
<lg type="ottava">
<l>Ebron lasciò, dove un rifugio antico </l>
<l>fu del micidïal che non elegge; </l>
<l>e mentre visse al re del cielo amico </l>
<l>il popol fido, e sotto giusta legge, </l>
<l>chi percoteva a caso aspro nemico </l>
<l>là ricovrar solea, come si legge: </l>
<l>e 'l colle in cui mal fida avea latèbra </l>
<l>David, e sua spelunca, e sua tenèbra.</l>
</lg>
<lg type="ottava">
<l>Lasciò non lunge i più deserti campi, </l>
<l>e 'nculto ed aspro ed ermo il gran Carmelo, </l>
<l>ch'è sì vicino al folgorar de' lampi </l>
<l>ed a le nubi, in cui s'indura il gelo. </l>
<l>Mirò l'onda fumar, quasi ella avvampi </l>
<l>pur de la fiamma che piovea dal cielo: </l>
<l>tanto ancor la palude infame bolle, </l>
<l>ed aura così grave indi s'estolle.</l>
</lg>
<lg type="ottava">
<l>D'altri deserti Amardo orrida pietra </l>
<l>cercò, dove s'aperse il vivo sasso </l>
<l>a quella viva fé che grazia impetra, </l>
<l>per cui tragga la sete il popol lasso: </l>
<l>e di saette gravi e di faretra </l>
<l>pur genti raccogliea di passo in passo, </l>
<l>o sia tra mura chiusa, o pur selvaggia; </l>
<l>e di non esser primo par ch'ira aggia.</l>
</lg>
<lg type="ottava">
<l>Ei di Sicela, in cui si sparge, e miete </l>
<l>il seme e 'l frutto di mature spiche, </l>
<l>vide il paese e le campagne liete </l>
<l>de l'umor che l'impingua, e tutte apriche: </l>
<l>e mirò i colli ove a l'estiva sete </l>
<l>ebber vino miglior le turbe antiche; </l>
<l>d'Asari dico; e non lontano il monte </l>
<l>ove Asane sorgea con doppia fronte.</l>
</lg>
<lg type="ottava">
<l>E cento d'Idumea cittati e ville, </l>
<l>là dove cresce la feconda palma, </l>
<l>e dove ancor l'incenso avvien che stille, </l>
<l>sacrifizio innocente e di pura alma. </l>
<l>E i vicini d'Egitto a mille a mille </l>
<l>pur costringea sotto la grave salma: </l>
<l>cercando ancor de gli Arabi felici </l>
<l>i confini odorati e le pendici.</l>
</lg>
<lg type="ottava">
<l>Belfengo che guardava il regno ingiusto, </l>
<l>né del suo terzo luogo era ben pago, </l>
<l>scorse lungo terren, ma pur angusto, </l>
<l>che steso e del Carmelo al fiume vago: </l>
<l>e fece pur de l'armi il volgo onusto, </l>
<l>che lento il ricusò, quasi presago; </l>
<l>ma forza è l'ubbidir, non sol conviene, </l>
<l>e l'elegger la spada o le catene.</l>
</lg>
<lg type="ottava">
<l>E mentre ei s'avvolgeva in strette fasce, </l>
<l>tutti accogliea dal piano e da le valli. </l>
<l>Altri il Tabor sublime avvien che lasce, </l>
<l>ed altri l'erbe e i fior purpurei e gialli, </l>
<l>là 've sotto la cima Ermonio pasce </l>
<l>gregge d'api volanti e di cavalli: </l>
<l>alcuni il giogo, onde sparìo repente </l>
<l>Elìa, volando al ciel su 'l carro ardente.</l>
</lg>
<lg type="ottava">
<l>Poi da Gadàra Norandino arriva </l>
<l>là 've al guado il Giordan primier </l>
<l>passâro la gente che d'Egitto uscì cattiva, </l>
<l>fuggendo l'ira del tiranno avaro: </l>
<l>e le sei pietre e sei ne l'altra riva, </l>
<l>pur come eterni testimoni, alzâro. </l>
<l>E da Betel, senza trovare inciampo, </l>
<l>ricercò tutto insino al magno campo.</l>
</lg>
<lg type="ottava">
<l>E 'n passando Sichen, Sebasta e 'l tempio </l>
<l>vide su' monti, i quai diparte il fiume, </l>
<l>che i Garisei, da' lor vicini esempio </l>
<l>preso, drizzâro a Dio ch'è vero lume; </l>
<l>ma ne' due tempi, come il fido e l'empio, </l>
<l>gli divise lor fede o lor costume: </l>
<l>vide Effra; e i luoghi alpestri avvien ch'ei miri </l>
<l>ove fu vinto Adado e vinti i Siri.</l>
</lg>
<lg type="ottava">
<l>Dove l'un re fuggì, dov'ebber morte </l>
<l>trentadue regi; e vide il loco appresso </l>
<l>dove pugnò con la medesma sorte </l>
<l>il vinto, indegno del perdon concesso; </l>
<l>perché nel pian, come ne' monti, è forte </l>
<l>la man divina ond'è il nemico oppresso. </l>
<l>Poscia l'umil torrente a Mesra ei passa, </l>
<l>e Saba e Suna antica addietro lassa.</l>
</lg>
<lg type="ottava">
<l>E d'alto Nazaret, città superna, </l>
<l>par che si mostri e dica: Or Chi mi cela? </l>
<l>Ma non si muove a la parola interna </l>
<l>quel cor piu freddo assai che marmo, e gela. </l>
<l>A destra il monte ove la gloria eterna </l>
<l>refulse come sol, se nube il vela: </l>
<l>e per breve sentier ch'ambo disgiunse </l>
<l>pervenne a Ruma, indi a Tiberia giunse.</l>
</lg>
<lg type="ottava">
<l>E 'l mar di Galilea nel suo ritorno </l>
<l>(ché mare è l'onda che s'aduni, e stagni) </l>
<l>ricercò tutto, e gìo mirando intorno </l>
<l>i tepidi lavacri e i caldi bagni; </l>
<l>ma de le sante meraviglie ha scorno </l>
<l>nel terren che le vide, e par si lagni: </l>
<l>par si lagni a Gesù quell'onda e 'l lido, </l>
<l>de' miracoli suoi spargendo il grido.</l>
</lg>
<lg type="ottava">
<l>E poscia Saiadin da l'onde istesse </l>
<l>sino a l'altre, onde il mare avvien ch'asperga, </l>
<l>timide genti armò; parte n'oppresse </l>
<l>di quelle che l'arena e 'l lido alberga: </l>
<l>trovò in passando il loco in cui di Jesse </l>
<l>il santo fiore uscì di santa verga, </l>
<l>e Cana che già l'onda (o meraviglia!) </l>
<l>mirò in vino mutar, fatta vermiglia.</l>
</lg>
<lg type="ottava">
<l>E quella che stupì, dal regno oscuro, </l>
<l>ove si fa l'estremo aspro vïaggio, </l>
<l>tornar visto il fanciullo, e d'aer puro </l>
<l>aprire i chiusi lumi al dolce raggio, </l>
<l>tal che non parve in Dite allor securo, </l>
<l>ma paventò Pluton maggiore oltraggio. </l>
<l>Poi cercò i lidi ove i marini spirti </l>
<l>già portâro l'odor d'accesi mirti.</l>
</lg>
<lg type="ottava">
<l>Ma dopo le superbe antiche spalle </l>
<l>del monte c'ha di nubi il crine involto, </l>
<l>Baldacco trapassò, profonda valle, </l>
<l>ch'a Tiro volge ed a Sidone il volto: </l>
<l>prima ad Arce ei n'andò per dritto calle; </l>
<l>scorse poscia il terren ch'intorno è c¢lto, </l>
<l>là 've di spiche incoronar la turba </l>
<l>usò la chioma; e 'l suo venir la turba.</l>
</lg>
<lg type="ottava">
<l>Poi quella parte che del sol rimira </l>
<l>spuntar da l'Orto la purpurea luce, </l>
<l>e sente l'Euro ch'indi a noi respira, </l>
<l>Selìn gìo ricercando, il fèro duce, </l>
<l>sino a Damasco; e quinci al monte ei gira </l>
<l>che 'l famoso Giordano in sen produce: </l>
<l>e vide l'alte rupi e la spelunca </l>
<l>ch'indi s'instilla, e de l'umor s'ingiunca.</l>
</lg>
<lg type="ottava">
<l>Gemino fonte e verde speco ombroso </l>
<l>vide; se pur son ivi il fonte e l'urna, </l>
<l>e non corre più tosto altronde ascoso, </l>
<l>per via secreta al sole, atra e notturna. </l>
<l>Non v'era il tempio che sorgea famoso </l>
<l>ove i marmi vincean bianchezza eburna, </l>
<l>perch'ogni opra mortal tardi o per tempo </l>
<l>cede a le nostre ingiurie, o cede al tempo.</l>
</lg>
<lg type="ottava">
<l>Veduti gli antri e le fontane e l'ime </l>
<l>parti cercate ancor d'umil paese, </l>
<l>de l'altissimo monte a l'aspre cime, </l>
<l>confini d'atre nubi, ei pronto ascese. </l>
<l>Molte cittadi ivi sostien sublime </l>
<l>sul tergo, e fa natura alte difese </l>
<l>a que' popoli alpestri, e 'n quella altezza </l>
<l>del ciel la destra i cedri atterra e spezza.</l>
</lg>
<lg type="ottava">
<l>L'estremo lato poi difende e guarda </l>
<l>Amurate, del re l'ottavo figlio, </l>
<l>quel, voglio dir, ch'a la stagion più tarda </l>
<l>vede farsi l'occaso aureo e vermiglio, </l>
<l>poscia imbrunire: e Gilta indi riguarda, </l>
<l>ed Azolo vicino al suo periglio, </l>
<l>ed Apollonia; e s'altra al mar s'accosta </l>
<l>terra, a' nemici, a' venti, a l'onda esposta.</l>
</lg>
<lg type="ottava">
<l>Ma 'l famoso Giordan, per cui partita </l>
<l>fu al buon popolo ebreo promessa terra, </l>
<l>passa Aladino, e più lontana aita </l>
<l>va ricercando a la vicina guerra: </l>
<l>passa la real selva in cui romita </l>
<l>pasce sovente orrida belva ed erra, </l>
<l>e vede a la pastura andar più lenti </l>
<l>con le ramose corna i vaghi armenti.</l>
</lg>
<lg type="ottava">
<l>Giunge a Damasco, ove l'uom primo e 'l primo </l>
<l>padre, siccome avvien ch'altre racconte, </l>
<l>sorse formato di terrestre limo, </l>
<l>e prima al cielo alzò la nobil fronte. </l>
<l>Quinci, passato quel ch'io vero estimo </l>
<l>del sacrato Giordan principio e fonte, </l>
<l>giunge a' monti d'Arabia; indi partendo, </l>
<l>la terra oriental venìa scoprendo,</l>
</lg>
<lg type="ottava">
<l>sino a quel varco ove l'antico Padre </l>
<l>osò quell'acque trapassar primiero, </l>
<l>che de' nipoti suoi l'erranti squadre </l>
<l>varcâr poi liete al già sperato impero; </l>
<l>là 've cose più belle e più leggiadre </l>
<l>narra la prisca fama, e cede al vero: </l>
<l>quivi con dritto corso il fiume vago </l>
<l>divide un monte, poi divide un lago.</l>
</lg>
<lg type="ottava">
<l>E Baiazeno oltra le antiche sponde </l>
<l>cercò di quai vestigi il suol si stampi, </l>
<l>dove i giganti già, non sorti altronde, </l>
<l>gignoreggiâr la terra e i propri campi. </l>
<l>Se ben quella a cui nube il capo asconde, </l>
<l>altro rimbombo ancor fra tuoni e lampi </l>
<l>par che ci narri, e con superba possa </l>
<l>in Flegra sparsi Olimpo e Pelio ed ossa.</l>
</lg>
<lg type="ottava">
<l>Geràsa a' piè del monte, e d'una parte </l>
<l>Adara poi trascorre, e quel terreno </l>
<l>dove Og rimase estinto e ancise e sparte </l>
<l>sue genti e sue città, prendendo il freno. </l>
<l>Pella, e Jabe da l'altra ove bell'arte </l>
<l>di verdi boschi ombrò l'almo terreno, </l>
<l>e Masfa si lasciò passando a tergo, </l>
<l>di glorïoso duce antico albergo.</l>
</lg>
<lg type="ottava">
<l>E quel ch'ascose il re ch'al punir troppo </l>
<l>rapido non fu mai, però disparve: </l>
<l>e 'l loco cui Jacob fe' stanco e zoppo </l>
<l>lutta maggior che di notturne larve: </l>
<l>e quella terra ove il celeste intoppo </l>
<l>d'esercito immortal, ch'insieme apparve, </l>
<l>ebbe a l'incontra insin d'Amone al regno, </l>
<l>là 've fanno aspri monti aspro ritegno.</l>
</lg>
<lg type="ottava">
<l>Non men bella corona in lor s'estolle </l>
<l>d'antiche mura e quasi è 'l pian disfatto, </l>
<l>ma lieto pur di freschi rivi, e molle, </l>
<l>egli per erte vie volge men ratto </l>
<l>il passo a l'orïente; e viene al colle </l>
<l>ove fece Jacob l'antico patto; </l>
<l>e 'n forma di colonna alzò l'altare: </l>
<l>poi co' fiumi drizzò suo passo al mare.</l>
</lg>
<lg type="ottava">
<l>Ma Corcùt pur rivolge a' monti il corso, </l>
<l>e 'n Metàba, e 'n Sabarna accoglie genti; </l>
<l>poi ricercando va d'altro soccorso </l>
<l>ne' campi di Moàb fra duo torrenti, </l>
<l>sin ch'egli arriva al duro e aspro dorso </l>
<l>là 've i due fonti son d'acque correnti, </l>
<l>passando ove Mosè con duol cotanto </l>
<l>ebbe publico onor d'estremo pianto.</l>
</lg>
<lg type="ottava">
<l>Poi sale il monte ove colui da lunge </l>
<l>il promesso terren vedea mirando; </l>
<l>ma prima a quel ch'è più vicino ei giunge, </l>
<l>ove atra nube il circondò portando. </l>
<l>O sia rapto ch'uom vivo a Dio congiunge, </l>
<l>o morte pur di cui si cela il quando, </l>
<l>così sparito da l'umana vista, </l>
<l>s'ascose in guisa d'uom ch'il cielo acquista.</l>
</lg>
<lg type="ottava">
<l>Era tra' figli Celebino estremo, </l>
<l>però mosse e comparve anch'ei da sezzo: </l>
<l>ei nato al padre nel vigor già scemo, </l>
<l>fu dal padre nudrito in piume, al rezzo; </l>
<l>onde senza mirar vela né remo, </l>
<l>vide solo e cercò del mondo il mezzo. </l>
<l>Pur ne gli estremi avea già sparso il nome </l>
<l>candido e bel, con lunghe ed auree chiome.</l>
</lg>
<lg type="ottava">
<l>Questi il paese, il qual d'intorno ha cinto </l>
<l>l'alta città dove al sepolcro uom poggia, </l>
<l>e la valle cercò di Terebinto, </l>
<l>là dove giacque in disusata foggia </l>
<l>l'empio Golìa dal buon fanciullo estinto; </l>
<l>e 'l fèro monte in cui rugiada, o pioggia </l>
<l>non distillò, poi che a Saul fu tronco </l>
<l>il nobil capo e 'l busto affiso al tronco.</l>
</lg>
<lg type="ottava">
<l>E Gaba¢n, dove la gente infesta </l>
<l>a' fèri lupi circondò la selva </l>
<l>con reti e cani, e innanzi dì fu desta, </l>
<l>cercando ove la fèra empia rinselva; </l>
<l>ed ispida apparì con rozza vesta </l>
<l>in lieta cena de l'ancisa belva; </l>
<l>più veloce del sol, quando esce il giorno, </l>
<l>più tarda al suo partir facea ritorno.</l>
</lg>
<lg type="ottava">
<l>E quinci a Masfa, e quinci a l'onda arriva, </l>
<l>che rompendosi al lido ivi biancheggia. </l>
<l>Poi si ritorna del Giordano in riva, </l>
<l>lasciando a tergo la sublime reggia: </l>
<l>e vede la città di regno or priva, </l>
<l>che vince le più antiche, o lor pareggia, </l>
<l>ove, poi che s'udì canora tromba, </l>
<l>cadder le mura al suon ch'alto rimbomba.</l>
</lg>
<lg type="ottava">
<l>In tal guisa tra' figli il vecchio antico </l>
<l>divise avea le terre e 'l lor governo. </l>
<l>Ma da poi ch'aspettava il fier nemico </l>
<l>e la temuta guerra al fin del verno; </l>
<l>ciascun le sue rivide e 'l volgo amico </l>
<l>armò che non avea sua legge a scherno, </l>
<l>e di genti fornì qual luogo è forte; </l>
<l>l'altre condusse a l'adeguate porte.</l>
</lg>
<lg type="ottava">
<l>E per le manche parti, e per le destre, </l>
<l>entrâr ne la città che geme e serve; </l>
<l>e spelunca, o magion parea silvestre, </l>
<l>che genti raccogliea fère e proterve. </l>
<l>Già di turbe selvagge e turbe alpestre </l>
<l>tutta d'intorno ella risuona e ferve: </l>
<l>e cede antico albergatore, o sgombra, </l>
<l>mentre il nemico, o 'l difensor l'ingombra.</l>
</lg>
<lg type="ottava">
<l>Madre orba e vecchia, e sconsolata erede </l>
<l>di figli regi, e di lor gloria prisca, </l>
<l>i nuovi che produsse in varia fede, </l>
<l>non sa come difenda, o lor nudrisca. </l>
<l>Pascer del proprio cibo i lupi or vede, </l>
<l>e non convien che di lagnarsi ardisca; </l>
<l>né basta quel ch'ella produca, o cerchi </l>
<l>in monte o 'n valle, ove 'l suo re nol merchi.</l>
</lg>
<lg type="ottava">
<l>Il soldàn, ch'ebbe pronta, ove si sparga </l>
<l>il foco o 'l sangue pur ne' campi accensi, </l>
<l>la destra, che fu sempre a l'òr men larga, </l>
<l>e tarda ove si doni e si dispensi; </l>
<l>non sol ristringe i nostri, e gli altri allarga, </l>
<l>ma i fidi esclude onde son rari i densi: </l>
<l>le vergini rinchiude, e gli altri tutti </l>
<l>scaccia, gemendo in lagrimosi lutti.</l>
</lg>
<lg type="ottava">
<l>Come s'avvien talor ch'altri divella </l>
<l>dal verde mirto il suo più verde ramo, </l>
<l>che d'ombra ricopria l'erba novella, </l>
<l>rimane il tronco quasi ignudo e gramo; </l>
<l>così vedi rapir vaga donzella, </l>
<l>a cui pianto non val, prego, o richiamo: </l>
<l>così la madre, in cui dolor s'avanza, </l>
<l>d'arido tronco e muto aver sembianza.</l>
</lg>
<lg type="ottava">
<l>Vedi abbracciar gemendo il vecchio stanco </l>
<l>l'albergo ch'a' nipoti alzar credea; </l>
<l>e piangere il fanciullo al caro fianco, </l>
<l>che l'altrui duol, più che il suo mal piangea: </l>
<l>indi traggere al tempio il debil fianco, </l>
<l>dove morte gli fôra assai men rea. </l>
<l>Qui la tenera turba e la senile </l>
<l>si raccoglie al pastor del santo ovile.</l>
</lg>
<lg type="ottava">
<l>Canta ei dolente, e col dolente coro </l>
<l>le sue preghiere al re del ciel devote; </l>
<l>e miste intanto udian co' preghi loro </l>
<l>querele e meste e sospirose note </l>
<l>che flebilmente sparge in suon canoro </l>
<l>il popol fido, e 'l petto a sé percote; </l>
<l>e le imagini sante e 'l sacro altare </l>
<l>baciando, sparge ancor lagrime amare.</l>
</lg>
<lg type="ottava">
<l>Ciascuno è di pietade agli altri esempio; </l>
<l>ma breve tempo è dato a' preghi, al duolo, </l>
<l>perché tosto s'ingombra il nobil tempio </l>
<l>d'arme spietate e di malvagio stuolo. </l>
<l>Cede il fedel senza contesa a l'empio, </l>
<l>ch'a la sacra rapina intento è solo; </l>
<l>e perché già il minaccia e già l'esclude, </l>
<l>vede spogliati altari e statue ignude.</l>
</lg>
<lg type="ottava">
<l>Lascia i santi edifici il vulgo afflitto </l>
<l>e i propri, e la sua terra alma nativa, </l>
<l>come se in Babilonia o se in Egitto </l>
<l>fosse condotto, o 'n più lontana riva; </l>
<l>ma libero si volge al duce invitto, </l>
<l>portando seco a lui pallida oliva: </l>
<l>frondeggia a tutti in mano un ramo còlto; </l>
<l>l'altro a le tempie pur verdeggia avvolto.</l>
</lg>
<lg type="ottava">
<l>Ciascun fra sé pensava: –A cui mi volgo? </l>
<l>o chi sarà che m'assicuri ed armi? </l>
<l>Chi mi dà pace or che l'oliva io colgo?– </l>
<l>Pur vanno avanti senza insegne ed armi. </l>
<l>Precede il sacro coro e segue il volgo, </l>
<l>e canta quello antichi e vari carmi; </l>
<l>questo o le note alterni, o pur risponda, </l>
<l>fa risonar le valli, i monti e l'onda.</l>
</lg>
<lg type="ottava">
<l>Dicean: “Qual novo abitator famoso </l>
<l>or nel tuo albergo d'abitar fia degno? </l>
<l>Chi nel tuo santo monte avrà riposo, </l>
<l>o re celeste, e di celeste regno? </l>
<l>Mentre spiega la notte il velo ombroso, </l>
<l>chi vi s'acqueta dal pietoso sdegno? </l>
<l>Chi parla fra suo cor senza menzogna, </l>
<l>né d'ingannar con falsa lingua agogna.</l>
</lg>
<lg type="ottava">
<l>Chi mal non fece al suo vicino oppresso, </l>
<l>perseguendo fortune afflitte e sparte; </l>
<l>e vergogna non ebbe e scorno appresso </l>
<l>incontra lui ch'odio da sé diparte. </l>
<l>Nulla è il maligno al tuo cospetto istesso, </l>
<l>Signor: nulla gli giova ingegno ed arte; </l>
<l>ma glorïoso è chi t'onora e teme </l>
<l>sino a le parti de la terra estreme;</l>
</lg>
<lg type="ottava">
<l>chi giova al suo vicin né face inganno, </l>
<l>e non s'avanza con iniqua frode; </l>
<l>chi l'òr non presta avaro, e d'anno in anno </l>
<l>non fa il ricolto d'auro, e sprezza lode: </l>
<l>chi non vuol d'innocente o morte, o danno, </l>
<l>per caro dono onde arricchisce e gode: </l>
<l>mosso non sarà mai; non tema alfine </l>
<l>(se cade rotto il mondo) alte ruine”.</l>
</lg>
<lg type="ottava">
<l>Poi ricomincia: “E' del Signor la terra, </l>
<l>e suo ciò che riempie il cerchio angusto; </l>
<l>suoi gli abitanti; ei gli ha salvati in guerra, </l>
<l>ei nel diluvio nuovo, ei nel vetusto; </l>
<l>ei la fondò sul mar; per lui non erra </l>
<l>su i fiumi onde le tempra il seno adusto: </l>
<l>chi salirà il suo monte? e l'alta cima </l>
<l>terrà del loco suo ch'al ciel sublima?</l>
</lg>
<lg type="ottava">
<l>Quel che non brutta ingiuriosa mano </l>
<l>di sangue, o di vil furto, o di rapina; </l>
<l>il puro cor, dove pensier profano </l>
<l>non fa d'ardenti fiamme atra fucina; </l>
<l>quel che l'anima sua non ebbe invano: </l>
<l>questi fia degno di pietà divina, </l>
<l>questi fia salvo, e di chi 'l cerca e vuole, </l>
<l>questa è la gloriosa invitta prole.</l>
</lg>
<lg type="ottava">
<l>Aprite, aprite le Tartaree porte, </l>
<l>principi de la terra o pur d'Averno. </l>
<l>Qual è questo Signor ch'in guerra è forte, </l>
<l>quel re di gloria, e re del ciel superno? </l>
<l>Aprite il varco de l'eterna morte </l>
<l>al re di gloria, al domator d'Inferno. </l>
<l>Il Signor di virtute è re di gloria. </l>
<l>Questo è il trofeo de l'immortal vittoria”.</l>
</lg>
<lg type="ottava">
<l>Queste, e cose altre assai con alta voce </l>
<l>cantâr, ma in sermon prisco, e 'n altri versi, </l>
<l>pregando lui ch'ebbe corona e croce </l>
<l>sì dura, in cammin dubbio e 'n casi avversi, </l>
<l>acciò ch'essi non sian di foce in foce </l>
<l>oltra l'Eufrate ed oltra 'l Nil dispersi, </l>
<l>o là 've i rotti monti al duro passo </l>
<l>rinchiude il ferro sul gelato sasso.</l>
</lg>
<lg type="ottava">
<l>Ma quando il dì nel suo cader s'attrista, </l>
<l>e 'l sol men chiaro accoglie i raggi sparsi, </l>
<l>veggion, quasi città leggiadra in vista, </l>
<l>torreggiando sublime al cielo alzarsi </l>
<l>che nova forma e nova altezza acquista, </l>
<l>ove speran securi omai ritrarsi: </l>
<l>e son veduti entro la scura polve, </l>
<l>qual picciol bosco che si muove e volve.</l>
</lg>
<lg type="ottava">
<l>Giunti a le guardie, e conosciuto appena </l>
<l>il popol fido e 'l suo fedel pastore, </l>
<l>che d'aspra morte e da servil catena, </l>
<l>salvi scorti gli avea d'empio signore; </l>
<l>fûr condotti a quel pio che gli altri affrena, </l>
<l>con molta riverenza e molto onore. </l>
<l>Là dove il sacro veglio, avendo incontra </l>
<l>l'alto guerrier, narrò che loro incontra.</l>
</lg>
<lg type="ottava">
<l>–Simon son io, per fama al vostro Occaso </l>
<l>noto di cose avverse ed infelici, </l>
<l>che l'avanzo di greggia a me rimaso </l>
<l>campato ho dal furor d'empi nemici; </l>
<l>e le sacre reliquie in duro caso, </l>
<l>signor, vi porto, e voi fedeli amici: </l>
<l>signor la cui pietate e la possanza </l>
<l>altrui porge spavento, a noi speranza.</l>
</lg>
<lg type="ottava">
<l>Noi siam color ch'a ricomprarne astretti </l>
<l>fummo con l'òr tra l'onte e le percosse; </l>
<l>e noi siamo (o ch'io spero) in cielo eletti, </l>
<l>ch'in terra il sangue di Gesù riscosse. </l>
<l>Ma questo anzi i perigli, anzi i sospetti, </l>
<l>fece il tiranno, ed accennò qual fosse: </l>
<l>allor, varcando il mar ne' strani lidi, </l>
<l>auro e pietà cercai dove s'annidi.</l>
</lg>
<lg type="ottava">
<l>Ora a sì avara fame auro non basta, </l>
<l>né basterebbe il sangue a l'empia sete; </l>
<l>ma gli edifici atterra, i templi ei guasta, </l>
<l>i fonti attosca, e strugge ove altri miete: </l>
<l>e mentre odio e timore in lui contrasta, </l>
<l>e co 'l furor d'Inferno oblio di Lete, </l>
<l>noi scaccia, e 'n alma di regnare ingorda, </l>
<l>la vendetta di Dio l'empio si scorda.</l>
</lg>
<lg type="ottava">
<l>Ma dove ne discaccia? e 'n quale esiglio? </l>
<l>D'assedio e da servaggio, a certa palma; </l>
<l>a salute, da morte e da periglio; </l>
<l>a corona immortal, da grave salma. </l>
<l>O d'atra provvidenza alto consiglio! </l>
<l>o mar dove ogni mente indarno spalma! </l>
<l>o sol dove ha suoi lumi invan affissi! </l>
<l>o tenebre lucenti, o sacri abissi!</l>
</lg>
<lg type="ottava">
<l>Ma tu, signor d'invitta gente e franca, </l>
<l>per cui speriam di non sperare invano; </l>
<l>miserere d'età tenera e stanca, </l>
<l>che ne gli estremi son del corso umano; </l>
<l>ma di questi altri, a cui vigor non manca, </l>
<l>degna in guerra adoprar robusta mano; </l>
<l>e quasi in porto da gli acuti scogli, </l>
<l>e gli uni e gli altri e me pregante accogli,</l>
</lg>
<lg type="ottava">
<l>insin che piaccia a la pietà superna </l>
<l>scoter l'indegno giogo e l'aspre some. </l>
<l>Sì farem poi ch'ancor rimanga eterna </l>
<l>la tua memoria e 'l glorïoso nome, </l>
<l>mentre pruine e gel, quando più verna, </l>
<l>de' monti spargeran l'inculte chiome; </l>
<l>mentre avrà cervi il bosco, il lido arene, </l>
<l>ed onde il mare, e stelle il ciel serene.–</l>
</lg>
<lg type="ottava">
<l>In tal modo parlava il vecchio saggio, </l>
<l>a cui risposta diede il sommo duce: </l>
<l>–Si potess'io da morte o da servaggio </l>
<l>liberar gli altri che 'l timor seduce, </l>
<l>come spero guardar d'onta e d'oltraggio </l>
<l>questi che tua pietà seco m'adduce; </l>
<l>e giunge inermi a le mie armate squadre, </l>
<l>o di pietà, d'onore, o d'anni padre.</l>
</lg>
<lg type="ottava">
<l>Io dar a' disarmati arme prometto, </l>
<l>che vorran seguitar la nostra insegna, </l>
<l>ed al rischio comune esporre il petto </l>
<l>per l'alta patria, di servire indegna: </l>
<l>a la più stanca turba altro ricetto </l>
<l>ne la Soria, dove per noi si regna, </l>
<l>o 'n Cipri, o 'n Creta, o 'n più secura parte, </l>
<l>che lunge da' perigli il mar diparte.</l>
</lg>
<lg type="ottava">
<l>Tu qual vorrai, più caro albergo scegli, </l>
<l>o qui sublime onore ed alto grado </l>
<l>fra' padri più onorati e fra' più vegli, </l>
<l>o se devi altra cura aver più a grado, </l>
<l>là dove il suon di squille altrui risvegli, </l>
<l>cerca al riposo il più securo guado; </l>
<l>né perturbi di morte empio tumulto </l>
<l>l'animo sacro e 'l suo pietoso culto.</l>
</lg>
<lg type="ottava">
<l>Le lodi a Dio rivolgi; a lui conviensi </l>
<l>la prima laude, a lui si dia l'estrema, </l>
<l>com'a quel sol c'ha sempre i raggi accensi, </l>
<l>com'a quel mar che mai non cresce o scema. </l>
<l>Ei, che dà le vittorie, ei ci dispensi </l>
<l>la palma de' nemici ancor suprema. </l>
<l>A noi di preci or tua pietà sia larga, </l>
<l>perch'ei vinca i nemici, atterri, e sparga:</l>
</lg>
<lg type="ottava">
<l>Ei che feo rilevar l'acuta lancia, </l>
<l>onde fu il manco lato a lui trafitto, </l>
<l>or l'arco spezzi, e ciò ch'avventa e lancia </l>
<l>l'Arabo, e 'l Perso, e 'l Siro, e quel d'Egitto: </l>
<l>e drizzi contra lor d'Italia e Francia </l>
<l>l'arme, e d'Europa, e salvi il volgo afflitto; </l>
<l>s'innalziam la sua lancia, e la sua croce </l>
<l>per lui spieghiam contra il rubel feroce.–</l>
</lg>
<lg type="ottava">
<l>Qui si tace, e ripiglia il vecchio sacro: </l>
<l>–Fa degni, signor mio, questi egri lumi </l>
<l>di veder lei che sparse ampio lavacro, </l>
<l>e del sangue e de l'acqua i santi fiumi; </l>
<l>così quel gran mistero, ond'io consacro, </l>
<l>l'alma de' fidi suoi col vero allumi. </l>
<l>Parte mi narra (e 'n grazia ciò dimando) </l>
<l>dove fu ritrovata, e come, e quando.–</l>
</lg>
<lg type="ottava">
<l>Goffredo incominciò: –Già cinto il Perso </l>
<l>Antiochia di grave ed aspro assedio, </l>
<l>ed esercito avea così diverso, </l>
<l>ch'al rischio non parea scampo o rimedio. </l>
<l>Noi stanchi costringeva il caso avverso </l>
<l>a soffrire il digiun, lo scorno e 'l tedio, </l>
<l>quando il Re con imagini non false </l>
<l>mostrar ne volle che di noi gli calse.</l>
</lg>
<lg type="ottava">
<l>Perché ne l'ora che l'oscuro cielo </l>
<l>a l'appressar del novo dì s'inostra, </l>
<l>e ch'al pensier uman sotto alcun velo </l>
<l>de le cose future il ver si mostra, </l>
<l>Pier di Provenza, il qual con puro zelo </l>
<l>quindi seguita avea l'impresa nostra, </l>
<l>vide in sembianza placida e tranquilla </l>
<l>il divo che di manna Amalfi instilla.</l>
</lg>
<lg type="ottava">
<l>Quel ch'ebbe a sostener tormenti e scempio, </l>
<l>ne l'alta croce sua vòlto sossopra, </l>
<l>vittoria promettea del popol empio, </l>
<l>e certo fin di sì laudabil opra, </l>
<l>del santo suo fratel mostrando il tempio, </l>
<l>e 'l proprio loco in cui s'asconda e copra </l>
<l>la sacra lancia; e quando il ciel s'inalba, </l>
<l>tre volte e quattro ritornò con l'alba.</l>
</lg>
<lg type="ottava">
<l>Tre volte e quattro alme devote e pie </l>
<l>vider gli angeli eletti (o che lor parve) </l>
<l>e scendere e salir sublimi vie </l>
<l>in altro modo che fantasmi e larve; </l>
<l>e 'l divin raggio anzi 'l nascente die </l>
<l>lampeggiò, quasi in specchio, e poi disparve: </l>
<l>ne lo sparir segnando il sacro loco </l>
<l>con doppia riga di lucente foco.</l>
</lg>
<lg type="ottava">
<l>Al principe Ademaro il fedel Pietro </l>
<l>non tenne occulti i suoi veraci sogni. </l>
<l>Ei venne al tempio; e corse il popol dietro, </l>
<l>pur come novità speri ed agogni. </l>
<l>Così, di loco tratta oscuro e tetro </l>
<l>fu l'arme sacra a gli ultimi bisogni; </l>
<l>onde il fedel, che sbigottì pur dianzi, </l>
<l>par che tutto osi e in ben oprar s'avanzi.</l>
</lg>
<lg type="ottava">
<l>Quinci il superno Re mostrar si volle </l>
<l>più sempre a' Persi infesto, a noi secondo. </l>
<l>La sacra lancia ne l'uscir s'estolle; </l>
<l>quei non sostengon di tal vista il pondo. </l>
<l>Pugniam, vinciam, facciam sanguigno e molle </l>
<l>il campo; arme e cavalli Oronte al fondo </l>
<l>va rivolgendo e cavalieri estinti: </l>
<l>selve e spelonche son latèbra ai vinti.</l>
</lg>
<lg type="ottava">
<l>Così le cose lor di male in peggio </l>
<l>poscia n'andâro, e 'l nostro imperio accrebbe; </l>
<l>e stabilissi a Boemondo il seggio, </l>
<l>che lui ritenne, e ben di ciò gl'increbbe: </l>
<l>io contra empi nemici ancor guerreggio, </l>
<l>sperando la vittoria ond'esser debbe.– </l>
<l>Così dicea Goffredo; e 'n parte giunse, </l>
<l>ov'era quella che il Signor già punse.</l>
</lg>
<lg type="ottava">
<l>In mezzo a mille tende un tempio s'erge </l>
<l>con imagini sante e simolacri,</l>
<l>che si leva e ripone, e lustra e terge, </l>
<l>perch'ivi il sacerdote a Dio consacri: </l>
<l>quivi Simon di pianto il viso asperge </l>
<l>al lucente splendor de' lumi sacri,</l>
<l>vista la lancia e 'l prezioso sangue </l>
<l>che ne riscosse, e lasciò Cristo esangue.</l>
</lg>
<lg type="ottava">
<l>Già presso al tramontar tepidi rota </l>
<l>il sole i raggi e poco al mar lontano; </l>
<l>quando ecco da provincia indi remota </l>
<l>(come ebbe avviso il cavalier sovrano) </l>
<l>giunser gran cavalieri in veste ignota, </l>
<l>con ricca pompa e 'n portamento estrano. </l>
<l>Del gran re de l'Egitto eran messaggi,</l>
<l>per terminar la guerra e i fieri oltraggi.</l>
</lg>
<lg type="ottava">
<l>Alete è l'un, che da principio indegno </l>
<l>e da tenebre quasi al lume è sorto: </l>
<l>ma l'innalzâro a' primi onor del regno </l>
<l>parlar facondo, e lusinghiero e scorto, </l>
<l>pieghevoli costumi e vario ingegno, </l>
<l>al finger pronto, a l'ingannare accorto; </l>
<l>gran fabbro di calunnie, adorne in modi </l>
<l>novi; e paion talor lusinghe e lodi.</l>
</lg>
<lg type="ottava">
<l>Argante è l'altro, intrepido guerriero, </l>
<l>che, da Giudea passando al re d'Egitto, </l>
<l>chiese da l'uno aita a l'altro impero, </l>
<l>e dal regno possente, al regno afflitto: </l>
<l>impazïente, inesorabil, fèro, </l>
<l>ne l'arme infaticabile ed invitto; </l>
<l>de' rischi sprezzator, che gloria elegge; </l>
<l>a cui la propria spada è nume e legge.</l>
</lg>
<lg type="ottava">
<l>Ma 'l duce pio vuol ch'udïenza attenda </l>
<l>e l'uno e l'altro insino al dì che segue: </l>
<l>e per mostrar come pietà risplenda, </l>
<l>e si nieghino agli empi e pace e tregue, </l>
<l>fa tosto dispiegar sublime tenda, </l>
<l>opra d'armeni onde i palagi adegue; </l>
<l>che d'archi sostenuta e da colonne, </l>
<l>può albergar duci e cavalieri e donne.</l>
</lg>
<lg type="ottava">
<l>E ricca è di materia e di lavoro </l>
<l>sì, che 'l fiero avversario se ne scorna, </l>
<l>e di serici fili intesta e d'oro, </l>
<l>di chiare imprese e di vittoria adorna: </l>
<l>e palma trionfale e verde alloro </l>
<l>fanno un bel fregio che la cinge ed orna: </l>
<l>in mezzo son battaglie, incendi, assalti, </l>
<l>mar, terra, laghi in più sanguigni smalti.</l>
</lg>
</div1>
<div1 type="parte">
<head>LIBRO TERZO</head>
<lg type="ottava">

<l>Pietro appar nel deserto a prima vista, </l>
<l>e ver sembra il deserto, ed ei non finto; </l>
<l>lunga la chioma e di pel bianco ha mista, </l>
<l>e crespo il viso e di pallor dipinto; </l>
<l>la barba al sen gli scende in doppia lista, </l>
<l>e 'n bigi panni e d'umil corda è cinto; </l>
<l>e magro e scalzo, e 'n contemplar pensoso </l>
<l>tra 'l rivo e l'altro a piè d'un monte ombroso.</l>
</lg>
<lg type="ottava">
<l>Or con ginocchia ignude aspro terreno </l>
<l>premere il vedi; e in suon devoto e basso </l>
<l>pensi d'udirlo ove percote il seno </l>
<l>e piange anzi la croce: or pare uom lasso </l>
<l>mentre giace su l'erba, o posa almeno </l>
<l>e si fa seggio d'un alpestre sasso. </l>
<l>I sogni ivi ombreggiò chi finse il sonno: </l>
<l>s'ombrar l'ombre con l'ombre ancor si ponno.</l>
</lg>
<lg type="ottava">
<l>Poscia sembra ch'ei desto affretti il piede, </l>
<l>in guisa pur di pellegrino scarco; </l>
<l>vedilo ch'entra in nave; e parte e riede, </l>
<l>come sia lungo corso un picciol varco. </l>
<l>Passa e ripassa il mar; sostiene e vede </l>
<l>l'aspro giogo de' nostri e 'l grave incarco: </l>
<l>e visita il sepolcro e dorme al tempio </l>
<l>poi 'nfiamma Europa incontra 'l popol empio.</l>
</lg>
<lg type="ottava">
<l>Non lunge in prezïoso aureo contesto, </l>
<l>di color varïato e di figure </l>
<l>si scorge in umil cava un vecchio onesto </l>
<l>fuggir il mondo e sue fallaci cure: </l>
<l>e le nubi toccar quel monte e questo, </l>
<l>e cader l'ombre ne le valli oscure; </l>
<l>e 'l sacro albergo in solitari e cupi </l>
<l>luoghi celarsi infra pendenti rupi.</l>
</lg>
<lg type="ottava">
<l>Di tre corone poi la sacra chioma </l>
<l>il vedi cinto, e (come il ver s'esprime) </l>
<l>par che grave gli sia la nobil soma, </l>
<l>mentre egli siede in Vatican sublime; </l>
<l>e pare, indi lasciando Italia e Roma, </l>
<l>passar de l'Alpi le gelate cime: </l>
<l>e conosci a' sembianti Urban secondo, </l>
<l>ch'apre il cielo e l'inferno, e regge il mondo.</l>
</lg>
<lg type="ottava">
<l>E par ch'alfin s'ascolti in gran consiglio </l>
<l>del pio sermone il fulminar veloce, </l>
<l>e di quei duci il nobile bisbiglio, </l>
<l>commossi al suon de la divina voce. </l>
<l>Tutti prender parean segno vermiglio </l>
<l>in bianco velo, e dispiegar la croce; </l>
<l>e quei che di portarla al petto scelse, </l>
<l>alzò vittoriose insegne eccelse.</l>
</lg>
<lg type="ottava">
<l>Vedi ch'Europa tutta i segni inchina, </l>
<l>e tutta splende d'arme e di cavalli; </l>
<l>ch'avvampa ogni città d'atra fucina, </l>
<l>correndo in fiumi i liquidi metalli: </l>
<l>e dove a viva fiamma il ferro affina, </l>
<l>suonar i monti e rimbombar le valli; </l>
<l>e rinnovar su le sonore incudi </l>
<l>spade e lance ed usberghi ed elmi e scudi.</l>
</lg>
<lg type="ottava">
<l>Perch'ogni chiuso albergo allor s'aperse </l>
<l>al rugginoso acciaio, ond'altri s'arme; </l>
<l>paiono aratri e falci ivi converse </l>
<l>in forme nòve, e 'n vie più lucid'arme; </l>
<l>e vedi ragunar genti diverse, </l>
<l>dove udir de le trombe il fèro carme </l>
<l>quasi l'uom crede; e come tutto adombra </l>
<l>il monte e 'l pian di mille insegne a l'ombra.</l>
</lg>
<lg type="ottava">
<l>Vedi come pietà fra sé contende </l>
<l>in quei più cari a Dio felici tempi: </l>
<l>come lo stato suo disprezza e vende </l>
<l>Goffredo, e genti aduna incontra a gli empi: </l>
<l>come a Ruggero il suo fratello il rende, </l>
<l>ch'intorno accampa e segue i santi esempi; </l>
<l>e come varca a vie più giusta guerra, </l>
<l>questi il mar tempestoso, e quel la terra.</l>
</lg>
<lg type="ottava">
<l>Da più eserciti mossa, Europa e tutto </l>
<l>par tremi il mondo, e quinci i salsi campi </l>
<l>spumanti a' rostri; e biancheggiar il flutto, </l>
<l>l'onda a' rai tremolar com'ella avvampi. </l>
<l>Quindi nubi di polve il suolo asciutto, </l>
<l>e incontra 'l sol vibrar de l'arme i lampi </l>
<l>vedi; e là selve d'aste, e qui d'antenne; </l>
<l>e le navi volar, com'abbian penne.</l>
</lg>
<lg type="ottava">
<l>Par che d'angeli ancor lucido nembo </l>
<l>acqueti le tempeste e i venti affrene; </l>
<l>e faccia piano il procelloso grembo, </l>
<l>e l'alte vie del ciel tutte serene. </l>
<l>Il mar ceruleo il sen, spumoso il lembo, </l>
<l>e sparse d'alga ha le minute arene: </l>
<l>e crespa a l'aure, e senza usati orgogli </l>
<l>bagna la placid'onda i duri scogli.</l>
</lg>
<lg type="ottava">
<l>Aprir sembrano i porti a' legni audaci, </l>
<l>e da lunge chiamar l'armata amica </l>
<l>con l'isola del foco e de' Feaci, </l>
<l>Eubèa, ch'illustre fe' la fama antica: </l>
<l>Dalmazia, Epiro, Illirio, e tu che giaci, </l>
<l>già sacra al sol, ne l'onde, o terra aprica; </l>
<l>e Creta ancor, di Giove ombrosa cuna, </l>
<l>ov'Ida sorge e la spelonca imbruna.</l>
</lg>
<lg type="ottava">
<l>E Delo, ch'estimâro i Greci errante </l>
<l>pria che formasse il suo vagar Latona, </l>
<l>e il portuoso Egeo d'isole tante </l>
<l>adorno, onde canoro alto risuona. </l>
<l>Ma l'inospito mare il pin volante </l>
<l>passa, e d'augusto seggio alta corona; </l>
<l>e schiva Sesto, e de la Tracia il lido, </l>
<l>e Calcedone prende appresso Abido.</l>
</lg>
<lg type="ottava">
<l>Vedi per monti e valli in altra parte, </l>
<l>e per campagne molli il buon Gualtiero; </l>
<l>vedilo trapassar rapido il marte, </l>
<l>quasi abbia intoppo, ed arrivar primiero </l>
<l>ne la città che la città di Marte </l>
<l>tenta agguagliar di gloria e d'alto impero: </l>
<l>e come pria saluta il greco Augusto, </l>
<l>e passa con le genti il mare angusto.</l>
</lg>
<lg type="ottava">
<l>Pietro si mira in quel Cammino istesso </l>
<l>co' Bulgari contesa aver più dura: </l>
<l>e de l'accese fiamme udito il messo, </l>
<l>tornar invan, né via tener secura. </l>
<l>E Godescalo, e i suoi sconfitti appresso, </l>
<l>trovando in terra ostile aspra pastura, </l>
<l>ma fra' Greci pietà che gli altri accoglie,</l>
<l>dolenti alfin de le perdute spoglie.</l>
</lg>
<lg type="ottava">
<l>Miransi poi lasciar la nobil reggia </l>
<l>e de l'Europa le contrade estreme, </l>
<l>e trapassar dove Ellesponto ondeggia </l>
<l>infra duo lidi e si ristringe e preme: </l>
<l>Pietro sembra il pastor d'errante greggia, </l>
<l>mentre le sparse genti accoglie insieme </l>
<l>là, 've cinto di mura un picciol borgo </l>
<l>in riva siede a quell'ondoso gorgo.</l>
</lg>
<lg type="ottava">
<l>Italici e Germani uscir diresti, </l>
<l>e correr le campagne al mar vicine; </l>
<l>e quasi fatti a la Bitinia infesti, </l>
<l>là dentro riportar prede e rapine. </l>
<l>Gli vedi a piè d'un monte; indi più mesti </l>
<l>difender d'alta mole alte ruine: </l>
<l>e Soliman che, quasi orrida belva, </l>
<l>gli attende al varco ne l'antica selva.</l>
</lg>
<lg type="ottava">
<l>Con spoglie di leone ispido ei sembra, </l>
<l>e con occhi il furor quasi spiranti, </l>
<l>con torvo guardo, e con robuste membra, </l>
<l>onde può simigliar gli empi giganti; </l>
<l>altrove abbatte i nostri, ancide e smembra </l>
<l>con l'arme sue, del sangue altrui stillanti; </l>
<l>e paion cento duci e cento squadre </l>
<l>sanguigne far quelle campagne ed adre.</l>
</lg>
<lg type="ottava">
<l>Quivi estinto Gualtier, quivi Rambaldo </l>
<l>credi che 'l terren prema, e 'n rosso il tinga; </l>
<l>nullo ordine v'appare intero o saldo, </l>
<l>la 've il fèro soldàn gli urti e rispinga: </l>
<l>quasi a fuggir chi dianzi errò sì baldo, </l>
<l>dentro a' dirupi ivi a temer costringa: </l>
<l>in forma d'uom che sgrida alto, e minaccia,</l>
<l>la destra alzando e la terribil faccia.</l>
</lg>
<lg type="ottava">
<l>E le parti piu alpestre e più selvagge, </l>
<l>da' suoi veggonsi prese insino al lito; </l>
<l>e tornar poscia a l'arenose piagge </l>
<l>Pietro, cui non diè fede il volgo ardito. </l>
<l>Vedesi ch'a la morte allor sottragge </l>
<l>quello stuol, già dolente e sbigottito: </l>
<l>come sanguigno e quasi voto ovile </l>
<l>scampi d'assalto d'empie fère ostile.</l>
</lg>
<lg type="ottava">
<l>Poscia del pio Goffredo i giusti passi </l>
<l>tessuti il mastro avea con vari fregi; </l>
<l>com'egli i cari ostaggi or prenda, or lassi; </l>
<l>or parli, or mandi i messaggeri a' regi: </l>
<l>come vinca le insidie a' stretti passi, </l>
<l>e salvi scorga i suoi guerrieri egregi. </l>
<l>Parte Augusti ed eroi congiunge e lega; </l>
<l>e i Greci avversi or vince, or placa, or piega.</l>
</lg>
<lg type="ottava">
<l>Altrove la città vedeasi intesta, </l>
<l>a cui diè Costantin l'imperio e 'l nome, </l>
<l>tre fronti alzando incoronar la testa, </l>
<l>donna di genti tributarie e dome. </l>
<l>Quivi Goffredo e i duci han d'òr la vesta </l>
<l>sovra l'arme lucenti e d'òr le chiome, </l>
<l>quai Grecia le dipinse al biondo Apollo, </l>
<l>e d'oro hanno il monil, di latte il collo.</l>
</lg>
<lg type="ottava">
<l>Nel gran tempio sorgea sede suprema, </l>
<l>dove ne l'aureo manto e gemme ed ostri </l>
<l>portava Alessio, al crine alto diadema, </l>
<l>e i Greci eran congiunti ai duci nostri. </l>
<l>Par ch'ondeggi la turba intorno e frema; </l>
<l>sovra l'aquila spiega artigli e rostri: </l>
<l>e 'n vista ventilar fa rosse piume </l>
<l>ne l'aura a l'auro, e splende al chiaro lume.</l>
</lg>
<lg type="ottava">
<l>Mostran poi di giurar ne' sacri altari </l>
<l>la man sul libro alzando, e gli occhi in alto, </l>
<l>e co' Franchi i Latini, i lidi e i mari </l>
<l>varcati, a l'Asia dar feroce assalto. </l>
<l>S'appiattan fra le selve i Turchi avari, </l>
<l>e tinto il lago è di sanguigno smalto: </l>
<l>e gran città v'appar cinta d'assedio, </l>
<l>in cui si raffigura il Rischio e 'l Tedio.</l>
</lg>
<lg type="ottava">
<l>Quivi accolto parea da varie parti </l>
<l>l'esercito Latin, Germano e Franco; </l>
<l>e de gli altri, che fur divisi e sparti </l>
<l>del mar sul destro lido, o pur sul manco, </l>
<l>qual contr' a' Persi in guerra o contr' a' Parti, </l>
<l>Roma o Bizanzio non ha mosso unquanco: </l>
<l>poi schierato passava a stuolo a stuolo, </l>
<l>tutto ingombrando polveroso il suolo.</l>
</lg>
<lg type="ottava">
<l>Non lunge, quai veggiam fantasmi o larve, </l>
<l>poi che nascoso è lo splendor diurno, </l>
<l>tale un corrier ne l'ombre oscure apparve</l>
<l>per non diritte vie cheto e notturno: </l>
<l>ed ove il maggior lume occulto sparve, </l>
<l>spiegan tremuli rai Giove e Saturno: </l>
<l>e scopre l'alta notte, in cui si cela, </l>
<l>com'egli, preso, a' nostri il ver rivela.</l>
</lg>
<lg type="ottava">
<l>Quinci i fedeli senza indugio e pronti </l>
<l>stringean la gente al re del ciel rubella; </l>
<l>le mura di Nicea, le porte e i ponti, </l>
<l>in questa parte combattendo e 'n quella: </l>
<l>appresso discendea d'alpestri monti </l>
<l>l'empio soldàn com'orrida procella: </l>
<l>e seguia dietro innumerabil turba </l>
<l>quante l'arene son ch'Austro perturba.</l>
</lg>
<lg type="ottava">
<l>Prima ogni cosa abbatte e poscia ei langue, </l>
<l>divenuto in sembiante frale e tardo; </l>
<l>ed a l'aspre percosse il vedi esangue </l>
<l>là dove il crolli e féra il gran Riccardo. </l>
<l>Tronche membra ei calcando e sparso sangue, </l>
<l>col suo Tancredi e con Ruggier gagliardo, </l>
<l>fea quasi laghi, ove fûr prati ed erbe, </l>
<l>già prese cento insegne alte e superbe.</l>
</lg>
<lg type="ottava">
<l>Goffredo a l'arme ed a l'impresa illustre, </l>
<l>e i sommi duci avvien ch'ivi conosca </l>
<l>pugnare insin che 'l sol la terra illustre; </l>
<l>poi cacciare i nemici a l'aura fosca. </l>
<l>Qual leon torna a le lasciate lustre, </l>
<l>o drago a le paludi, ond'egli attosca; </l>
<l>tale il soldàn fuggìa sdegnoso, in atto </l>
<l>d'uom che rimiri il popol suo disfatto.</l>
</lg>
<lg type="ottava">
<l>Da macchine avventati, al ciel rotando </l>
<l>tronchi capi ne gìan, qual grave pietra; </l>
<l>timido il difensor, d'alto mirando, </l>
<l>obliava adoprare arco e faretra: </l>
<l>chi finse il caso atroce, e 'l gran normando </l>
<l>ne' colori mostrò come s'impètra, </l>
<l>e come orror di morte e de' suoi scorni </l>
<l>vera imagine viva ancor ritorni,</l>
</lg>
<lg type="ottava">
<l>de la vittoria ancora il grido e 'l moto </l>
<l>esprimer volle, variando a' sensi, </l>
<l>e co' suoi duci imperador devoto </l>
<l>nel tempio, che fumava arabi incensi, </l>
<l>e le insegne e i trofei sospesi in voto, </l>
<l>fra mille trombe e mille lumi accensi: </l>
<l>e spoglie e doni, vincitori e vinti, </l>
<l>quai d'oro adorni, e quai di ferro avvinti.</l>
</lg>
<lg type="ottava">
<l>Sorgeano intanto le nodose travi, </l>
<l>con varie forme inverso 'l ciel costrutte, </l>
<l>e gran macchine, d'arme adorne e gravi, </l>
<l>onde sian l'alte mura arse e distrutte. </l>
<l>Vedeansi i carri trasportar le navi </l>
<l>non per ondose vie, ma per asciutte; </l>
<l>e la città, che da più lati è scossa, </l>
<l>e la gran torre ruinar percossa.</l>
</lg>
<lg type="ottava">
<l>Di fumo ardente e fiamma oscura e negra, </l>
<l>mille torbide rote al cielo alzarsi; </l>
<l>e gran donna fuggìa timida ed egra, </l>
<l>co' figli a lato, i crini al tergo sparsi. </l>
<l>Da l'altra parte il difensor rintegra </l>
<l>le rotte mura, e i suoi ripari ha scarsi. </l>
<l>Nicea si rende; e schiva oltraggio e morte </l>
<l>l'errante del soldàn fida consorte.</l>
</lg>
<lg type="ottava">
<l>Furto o rapina ingiusta, o forza o froda </l>
<l>non si vedea fra gli animosi fatti: </l>
<l>qual di vittoria il vincitor si goda, </l>
<l>che serbar volle invidïosi patti: </l>
<l>ma di portarne ei solo onore e loda </l>
<l>contento parve a' modi, al volto, agli atti; </l>
<l>veggendo i Greci alzar le insegne in cima, </l>
<l>là 've il sangue d'Italia è sparso in prima.</l>
</lg>
<lg type="ottava">
<l>Move congiunta l'oste indi non lunge </l>
<l>là 've un fiume le vie rapido fende: </l>
<l>la divide un gran ponte e la disgiunge; </l>
<l>e diverso sentier diversa prende. </l>
<l>Ecco i sinistri (il sol nascendo) aggiunge </l>
<l>Soliman che da' monti ancor discende. </l>
<l>Ecco l'aspra contesa, e 'l bel Guglielmo </l>
<l>trafitto (ahi dolor grave!) usbergo ed elmo.</l>
</lg>
<lg type="ottava">
<l>Ecco Tancredi vola al rischio estremo, </l>
<l>quasi (morto il fratel) morir gli caglia: </l>
<l>vedi come in soccorso a stuol già scemo </l>
<l>giunga; e gli assalitori il duce assaglia. </l>
<l>Ferìa, fugava il cavalier supremo; </l>
<l>recidea tele avvolte, piastra e maglia; </l>
<l>uccideva, abbattea; le spalle e 'l viso </l>
<l>calpestava, passando, al volgo ucciso.</l>
</lg>
<lg type="ottava">
<l>Refugio ricercar, scampo, o latèbra </l>
<l>sembra poi l'empia turba a l'aer cieco, </l>
<l>e notte la copria d'alta tenèbra, </l>
<l>e l'alto sen le apria foresta o speco. </l>
<l>Di nuovo la vittoria ancor celèbra, </l>
<l>vòta occupando la Bitinia il Greco. </l>
<l>Ricco di preda il vincitor le spalle </l>
<l>quinci volge a' Gorgon', sanguigna valle.</l>
</lg>
<lg type="ottava">
<l>Luoghi poi trapassare aridi ed ermi, </l>
<l>nudi monti, assetata arsa campagna: </l>
<l>ed armati languir vedeansi e inermi, </l>
<l>co' cani e co' destrier, fida compagna. </l>
<l>L'onda appar, vedi il fiume, e i quasi infermi </l>
<l>correre a l'acque in cui si beve e bagna; </l>
<l>vedi onusti i cameli, e i vasi colmi </l>
<l>su l'erba a piè de' salci, e d'alni e d'olmi.</l>
</lg>
<lg type="ottava">
<l>Poi, quasi la vittoria allenti il corso, </l>
<l>vedi fère cacciar, cacciare augelli </l>
<l>in lieta selva, o dove il molle dorso </l>
<l>rigan d'un colle i liquidi ruscelli. </l>
<l>Vedi Goffredo in fèra lutta, e l'orso </l>
<l>che di sua mano ha sanguinosi i velli, </l>
<l>e di sua mano ancor reciso e tronco </l>
<l>l'orribil teschio affisso al verde tronco.</l>
</lg>
<lg type="ottava">
<l>Rapido Balduin s'avanza e corre </l>
<l>sino al monte sovran ch'Asia divide: </l>
<l>e non resta città, castello o torre </l>
<l>contra Tancredi, ove il nemico annide. </l>
<l>Scuotere il giogo a' nostri, e 'l giogo imporre </l>
<l>vedeansi a prova a quelle genti infide; </l>
<l>e domar Lidi, Licaoni, Armeni, </l>
<l>da' monti al mar c'ha sì diversi seni.</l>
</lg>
<lg type="ottava">
<l>Sanguigno, e di ruine ingombro ed arso </l>
<l>di Cilicia il terren fumava intorno; </l>
<l>dove Tancredi il sangue e 'l foco ha sparso, </l>
<l>e Riccardo di spoglie aurate adorno. </l>
<l>Men alta torreggiar Mamistra e Tarso </l>
<l>sembrava, e 'l Cidno andar con umil corno; </l>
<l>ma 'l vessillo mutato, e i vari segni </l>
<l>appena v'apparian d'ardenti sdegni.</l>
</lg>
<lg type="ottava">
<l>Era aspro intoppo al corso ardito il Tauro, </l>
<l>orrido, nubiloso, ermo, silvestro; </l>
<l>ch'i boschi, a lo spirar d'Austro e di Cauro, </l>
<l>crolla, ma tocca il ciel col giogo alpestro; </l>
<l>e d'ampi fiumi porge al mar restauro, </l>
<l>in cui si lava il manco lato e 'l destro; </l>
<l>e quanti i precipizi ond'uom s'allenta, </l>
<l>tante le morti son di cui spaventa.</l>
</lg>
<lg type="ottava">
<l>Con l'Eufrate facea duro contrasto, </l>
<l>sotto un turbato ciel, ch'in vista piange; </l>
<l>l'un fiaccate le corna e 'l fianco ha guasto; </l>
<l>l'altro è percosso e ripercuote e frange. </l>
<l>E, vinto il vincitor, la strada al vasto </l>
<l>mar non aprendo, il corso avvien ch'ei cange. </l>
<l>Pur ambe lor vittorie, e lor contese </l>
<l>vincer parea l'ardir ne l'alte imprese.</l>
</lg>
<lg type="ottava">
<l>Veder si puo ch'ambo gli ascende e varca </l>
<l>fede animosa, e senza orgoglio e vanto, </l>
<l>e mira, adorna omai di spoglie e carca, </l>
<l>umìl l'Asia e soggetta, e i mari accanto, </l>
<l>e i popoli già vinti al gran monarca. </l>
<l>Né mai la croce al ciel s'alzò cotanto; </l>
<l>né trofeo sì vicino ebbe, o vessillo, </l>
<l>il sol che d'alto miri il mar tranquillo.</l>
</lg>
<lg type="ottava">
<l>Oltr' il Tauro e l'Eufrate, oltra l'Oronte, </l>
<l>altri rendeansi, altri eran presi a forza. </l>
<l>Spargea di tronche membra il duro ponte </l>
<l>del pio Goffredo la terribil forza. </l>
<l>Cadea 'l gigante anciso; e verso il fonte, </l>
<l>come a gran turbo suol che l'onde sforza, </l>
<l>parea il fiume tornar gonfio di sangue: </l>
<l>per le rive giacea la gente esangue.</l>
</lg>
<lg type="ottava">
<l>Fuor è Dafne, e Castalia, onde soleva </l>
<l>la voce uscir de gl'idoli bugiardi, </l>
<l>e Casio, a cui sì tosto il sol si leva, </l>
<l>che suole a gli altri fiammeggiar sì tardi: </l>
<l>con due facce il testor finto l'aveva: </l>
<l>con l'una d'esse par ch'il di riguardi, </l>
<l>e la notte con l'altra; e 'n bel lavoro </l>
<l>compartite avea l'ombre e i raggi d'oro.</l>
</lg>
<lg type="ottava">
<l>Antiochia nel cerchio, in cui si spande </l>
<l>l'Oronte, chiudea valli e monti e piano, </l>
<l>scossa de le sue verdi alte ghirlande, </l>
<l>e combattuta da possente mano: </l>
<l>non potea circondarla (in guisa è grande) </l>
<l>l'esercito Latin, Franco e Germano: </l>
<l>qui 'l pio Goffredo accampa, ivi Roberto; </l>
<l>crolla Tancredi altrove il muro aperto.</l>
</lg>
<lg type="ottava">
<l>Vari assalti poi finse il mastro accorto </l>
<l>a gli steccati, a' muri, a' paschi, a l'acque; </l>
<l>e con viso vi feo pallido e smorto </l>
<l>le madri, a cui la vita allor dispiacque. </l>
<l>D'alto mirò ciascuna il figlio or morto </l>
<l>che tra nemici oppresso in terra giacque, </l>
<l>e 'l capo afffisso a la nemica lancia; </l>
<l>e di pianto rigò l'arida guancia.</l>
</lg>
<lg type="ottava">
<l>E variò le imagini dolenti </l>
<l>d'altra più vaga e più superba istoria: </l>
<l>presi in battaglia fe' destrier' correnti, </l>
<l>onde il duce adornò lieta vittoria. </l>
<l>Né la notte oscurar con l'ombre algenti </l>
<l>di Boemondo può l'eterna gloria; </l>
<l>ché ne gli alti silenzi al cielo scuro, </l>
<l>ardendo gran cometa, ascende il muro.</l>
</lg>
<lg type="ottava">
<l>Città presa, notturno orror, tumulto, </l>
<l>ruine, incendi e peste ancor dipinse; </l>
<l>e re fugace, anciso e non sepulto: </l>
<l>poi d'aspro assedio i nostri intorno ei cinse. </l>
<l>E quell'alto valor non tenne occulto, </l>
<l>ch'i Siri e i Persi e i Babiloni estinse. </l>
<l>Fuga, terror, lutto, e mal fido scampo </l>
<l>v'aggiunse; e correr feo di sangue il campo.</l>
</lg>
<lg type="ottava">
<l>Di tai figure la sublime tenda, </l>
<l>e di rami di palme, o pur d'allori </l>
<l>par ch'intorno verdeggi, e 'n mezzo splenda; </l>
<l>pascendo gli occhi e i generosi cori. </l>
<l>Qui, pria che i messi il pio Goffredo intenda </l>
<l>dal re mandati, e come suol gli onori, </l>
<l>i duci invita, a cui tal luogo denno </l>
<l>gentil sangue, valor, possanza e senno.</l>
</lg>
<lg type="ottava">
<l>Avanti la gran tenda al suolo affisse </l>
<l>gran lance, e tronchi aveano aurei e dipinti, </l>
<l>quai porteriano appena Ettore, Ulisse, </l>
<l>Aiace, Achille e gli altri a Troia estinti. </l>
<l>Scudi (come l'usanza altrui descrisse) </l>
<l>eran sublimi in cima a l'aste avvinti; </l>
<l>in cui pinto e leon, od orso, o drago, </l>
<l>delfino, aquila, cigno, od altra imago.</l>
</lg>
<lg type="ottava">
<l>Qui accolto è 'l fior di quell'etate acerba: </l>
<l>altri punge i destrieri al corso e volve; </l>
<l>altri nel campo aperto, e nudo d'erba, </l>
<l>i carri aggira ne la densa polve. </l>
<l>Altri, con vista più fiera e superba, </l>
<l>si corre incontra e l'arme rompe e solve: </l>
<l>e con varia fortuna in bella giostra, </l>
<l>ai duo messaggi il suo valor dimostra.</l>
</lg>
<lg type="ottava">
<l>Ma vincitor nel periglioso arringo </l>
<l>Aristolfo il destrier già volve e sprona; </l>
<l>e d'Aristolfo il nome al ciel solingo vola, </l>
<l>e fra mille trombe alto risuona. </l>
<l>Raimondo ad Aristolfo, e 'l gran fiammingo </l>
<l>danno di nuova gloria alta corona. </l>
<l>Mirano i messi d'onorata parte </l>
<l>il valor peregrino, i modi e l'arte.</l>
</lg>
<lg type="ottava">
<l>Ma poscia giunti anzi 'l regal cospetto </l>
<l>quei che chiamâro il suo, gran re de' regi, </l>
<l>vider Goffredo in un vestire schietto </l>
<l>seder fra duci e cavalieri egregi; </l>
<l>che verace valor, ben che negletto, </l>
<l>di sé risplende e de' suoi propri fregi. </l>
<l>Picciol segno d'onor gli fece Argante, </l>
<l>in guisa pur d'uom grande e non curante.</l>
</lg>
<lg type="ottava">
<l>Ma la destra si pose Alete al seno, </l>
<l>e piegò il capo e chinò a terra i lumi; </l>
<l>e, qual di riverenza e d'orror pieno, </l>
<l>mostrò grave umiltà d'alti costumi: </l>
<l>poi, quasi sciolto a la sua lingua il freno, </l>
<l>dolci versò de l'eloquenza i fiumi: </l>
<l>e perch'i Franchi han l'idioma appreso </l>
<l>de la Sorìa, fu ciò ch'ei disse inteso.</l>
</lg>
<lg type="ottava">
<l>–O degno solo, a cui d'imperio i degni </l>
<l>siano or soggetti e le più nobili alme, </l>
<l>ch'acquistâr sol per te provincie e regni, </l>
<l>ed ebber già per te corone e palme; </l>
<l>il nome tuo, ch'oltre le mète e i segni </l>
<l>passa, qual nave suol che tutta spalme; </l>
<l>e quella fama, onde ha sonora tromba </l>
<l>il tuo invitto valor, fra noi rimbomba.</l>
</lg>
<lg type="ottava">
<l>E là oltra ond'il Nil d'alto caggendo </l>
<l>al suon de l'acque i suoi vicini assorda, </l>
<l>e dove non vien nube il sol coprendo, </l>
<l>né pioggia cade, o turbo in ciel discorda; </l>
<l>di te s'ascolta ancor (se il vero intendo) </l>
<l>fra gl'ignoti, e si parla, e si ricorda. </l>
<l>E stimo ch'ove il fiume asconde i fonti, </l>
<l>de la tua gloria pur si scriva e conti.</l>
</lg>
<lg type="ottava">
<l>E se l'Indo l'ascolta e l'Etiòpo, </l>
<l>pur come suol gran meraviglia estrema; </l>
<l>qual sarà, ch'in Pelusio od in Canopo, </l>
<l>o 'n Menfi o 'n Tebe mai l'asconda e prema? </l>
<l>Ma 'l re, che ti fu amico in maggior uopo, </l>
<l>di ciò s'allegra, onde altri ha invidia e tèma. </l>
<l>Ama il valore, e volontario elegge </l>
<l>teco unirsi d'amor, se non di legge.</l>
</lg>
<lg type="ottava">
<l>Da sì bella cagion dunque sospinto, </l>
<l>l'amicizia e la pace a te richiede; </l>
<l>e 'l mezzo, onde l'un sia con l'altro avvinto, </l>
<l>è la virtù, s'esser non può la fede. </l>
<l>Ma, perché inteso avea che t'eri accinto </l>
<l>per assalir alfin quant'ei possede, </l>
<l>volse, pria ch'altro danno indi seguisse, </l>
<l>ch'a te la mente sua per noi s'aprisse.</l>
</lg>
<lg type="ottava">
<l>E 'l suo pensiero è tal che sia contento </l>
<l>di quel c'hai corso e soggiogato in guerra; </l>
<l>tornando in Antiochia a passo lento, </l>
<l>senza turbar questa sua amica terra, </l>
<l>e 'l re, che sua vecchiezza e suo spavento </l>
<l>ne l'alte mura anco ristringe e serra: </l>
<l>e se gire al sepolcro ancor t'aggrada, </l>
<l>prendi il bordone, e lascia omai la spada.</l>
</lg>
<lg type="ottava">
<l>Quanto è migliore e più securo il varco, </l>
<l>ch'a' templi venerati apre la pace: </l>
<l>troppo la preda è periglioso incarco, </l>
<l>e 'l peregrino armato è troppo audace. </l>
<l>Contra gl'inermi qui saetta od arco </l>
<l>mai più non s'adoprò da man rapace; </l>
<l>però il tuo ferro è il tuo medesmo risco: </l>
<l>perdon chiedo, signor, s'io troppo ardisco.</l>
</lg>
<lg type="ottava">
<l>Perché gran cose in picciol tempo hai fatte, </l>
<l>né lunga età fia ch'oscurar le possa: </l>
<l>cavalli in mar, navi per terra attratte, </l>
<l>l'onda ingombra e 'l terren di sangue e d'ossa: </l>
<l>eserciti, città prese e disfatte; </l>
<l>Africa spaventata, Asia percossa: </l>
<l>i regni soggiogati, i re dispersi, </l>
<l>vinti Cilici, Medi, Assiri e Persi .</l>
</lg>
<lg type="ottava">
<l>Giunta è tua gloria al sommo; e per l'innanzi </l>
<l>fuggir l'incerte guerre a te conviene; </l>
<l>ch'ove tu vinca, sol un regno avanzi, </l>
<l>né 'l tuo nome maggior perciò diviene; </l>
<l>ma l'imperio acquistato e preso innanzi, </l>
<l>e l'onor perdi, se 'l contrario avviene. </l>
<l>Ben giuoco è di fortuna audace e stolto, </l>
<l>por contra al poco e dubbio, il certo e molto.</l>
</lg>
<lg type="ottava">
<l>Ma 'l consiglio di tal cui forse or pesa </l>
<l>che tu gli acquisti a lungo andar conserve, </l>
<l>e l'aver sempre vinto in ogni impresa, </l>
<l>e quella brama che s'infiamma e ferve </l>
<l>e 'n magnanimo cor più vive accesa, </l>
<l>d'aver le genti tributarie e serve; </l>
<l>far potrian vil la pace e vile il mezzo, </l>
<l>perch'onor trovi sdegno, anzi disprezzo.</l>
</lg>
<lg type="ottava">
<l>Loderan via sublime e via solinga, </l>
<l>quasi dal cielo al tuo valore aperta, </l>
<l>perché la spada tu non lasci, o scinga, </l>
<l>a cui più sempre ogni vittoria è certa; </l>
<l>fin che la nostra legge a noi ristringa </l>
<l>tra le Caucasee porte, o 'n più deserta </l>
<l>e più selvaggia terra. O dolci inganni, </l>
<l>de' miseri mortali eterni affanni!</l>
</lg>
<lg type="ottava">
<l>Ma se l'affetto gli occhi a voi non benda, </l>
<l>né perturbando adombra alta ragione, </l>
<l>scorgerai ch'ove guerra inutil prenda, </l>
<l>hai di temer, non di sperar cagione: </l>
<l>che Fortuna ha sua rota e sua vicenda, </l>
<l>mandandoci venture or triste, or buone; </l>
<l>e per troppo salir si smonta, e spesso </l>
<l>a l'erta cima il precipizio è presso.</l>
</lg>
<lg type="ottava">
<l>Dimmi: s'a' danni tuoi l'Egitto or move, </l>
<l>d 'oro e d'arme possente e di consiglio, </l>
<l>e s'avvien che la guerra anco rinove </l>
<l>il Perso e 'l Turco e di Cassandro il figlio; </l>
<l>quai forze opporre al fèro assalto, o dove </l>
<l>fuga, riparo e scampo ha il tuo periglio? </l>
<l>T'affida forse Augusto? Augusto il greco, </l>
<l>lo qual da' sacri patti unito è teco?</l>
</lg>
<lg type="ottava">
<l>La fede greca a chi non è palese? </l>
<l>Tu da un peccato sol tutt'altri impara; </l>
<l>anzi da mille pur, se mille ha tese </l>
<l>insidie a voi l'infida terra avara. </l>
<l>Dunque chi dianzi il passo a voi contese, </l>
<l>per voi la vita esporre or si prepara? </l>
<l>Chi fu scarso del cibo, or sarà largo </l>
<l>del proprio sangue? a che parole io spargo? </l>
</lg>
<lg type="ottava">
<l>Ma forse riponesti ogni speranza </l>
<l>in queste schiere, onde tu cinto or siedi: </l>
<l>e sovra que' congiunti aver possanza, </l>
<l>che sparsi già vincesti, ancor ti credi: </l>
<l>se ben l'oste è già scema, e più t'avanza </l>
<l>d'opera e di periglio, e tu tel vedi: </l>
<l>e già nuovo nemico a te s'accresce, </l>
<l>e gl'invitti coi vinti accoglie e mesce.</l>
</lg>
<lg type="ottava">
<l>Or, se stimi del ciel legge fatale </l>
<l>che non ti possa il ferro vincer mai, </l>
<l>siati, signor, concesso; e siasi or tale </l>
<l>il decreto del ciel, qual tu tel fai: </l>
<l>vinceratti la fame; a questo male </l>
<l>qual refugio securo, o schermo avrai? </l>
<l>Vibri contra costei la lancia, e stringi </l>
<l>la spada, e la vittoria ancor ti fingi?</l>
</lg>
<lg type="ottava">
<l>Ogni campo è d'intorno arso e distrutto; </l>
<l>e veder gli potrai nudi e fumanti: </l>
<l>e 'n chiuse mura e 'n alte torri è il frutto </l>
<l>riposto al tuo venir più giorni avanti. </l>
<l>Tu, ch'ardito sin qui ti sei condutto, </l>
<l>onde speri nudrir cavalli e fanti? </l>
<l>Dirai: l'armata in mar cura ne prende. </l>
<l>Da' venti dunque il viver tuo dipende?</l>
</lg>
<lg type="ottava">
<l>Comanda forse or tua fortuna a' venti? </l>
<l>Ed a sua voglia pur gli scioglie e lega? </l>
<l>E 'l mar, ch'a' preghi è sordo ed a' lamenti, </l>
<l>mutando stile, al tuo voler si piega? </l>
<l>O non potranno ancor le nostre genti, </l>
<l>e le Perse co' Turchi unite in lega, </l>
<l>tante navi e tai legni insieme accorre </l>
<l>ch'a quel navigio tuo si possa opporre?</l>
</lg>
<lg type="ottava">
<l>Doppia vittoria a te, signor, bisogna; </l>
<l>e 'n vario campo il gemino valore. </l>
<l>Una perdita, a voi danno e vergogna, </l>
<l>altrui può darne il trionfale onore. </l>
<l>Vinte le navi tue, che più s'agogna, </l>
<l>se qui senza contesa il campo muore? </l>
<l>E se tu perdi qui, vano trofeo </l>
<l>potran drizzare i tuoi sul mare Egeo.</l>
</lg>
<lg type="ottava">
<l>Spoglie aggiungere a spoglie e palma a palma, </l>
<l>e due trionfi unire in un sol tempo </l>
<l>convienti, o qui lasciar la cara salma, </l>
<l>e tardi far quel che non fai per tempo. </l>
<l>Ma tanto error non cade in nobil alma. </l>
<l>Or fa' gran senno, e 'l meglio eleggi a tempo; </l>
<l>perché l'Asia di lutto omai risorga, </l>
<l>e pace il frutto sia ch'a voi si porga.</l>
</lg>
<lg type="ottava">
<l>Né voi, che del periglio e de l'affanno, </l>
<l>e de la gloria a lui sète consorti; </l>
<l>sì il vostro rischio amate, e 'l nostro danno, </l>
<l>che nuove guerre a provocar v'esorti. </l>
<l>Ma, qual nocchier che da fallace inganno </l>
<l>ridutti ha i legni a' desiati porti, </l>
<l>raccôr dovreste omai le sparse vele, </l>
<l>né fidarvi di novo al mar crudele.–</l>
</lg>
<lg type="ottava">
<l>Qui tacque Alete; e 'l suo parlar seguîro </l>
<l>con basso mormorar gl'illustri eroi; </l>
<l>e ben ne gli atti disdegnosi aprîro, </l>
<l>quanto ciascun quella proposta annoi. </l>
<l>Il capitan rivolse gli occhi in giro </l>
<l>una e due volte, e mirò in fronte i suoi; </l>
<l>e poi nel volto di colui gli tenne, </l>
<l>ch'appena il guardo e 'l suo splendor sostenne.</l>
</lg>
<lg type="ottava">
<l>–Messaggier, dolcemente a noi sponesti, </l>
<l>ora cortese, or minaccioso invito. </l>
<l>Se 'l tuo re m'ama, e loda i nostri gesti, </l>
<l>è sua mercede, e m'è l'amor gradito; </l>
<l>ma perché poscia minacciar volesti </l>
<l>la guerra a noi di mezzo il mondo unito, </l>
<l>risponderò, senza temer gran turba, </l>
<l>che l'uom che spera in Dio nulla perturba.</l>
</lg>
<lg type="ottava">
<l>Sappi che tanto abbiam sinor sofferto, </l>
<l>in mare, e 'n terra, a l'aria chiara e scura, </l>
<l>sol perché fosse il dubbio calle aperto </l>
<l>a queste sacre e venerabil'mura; </l>
<l>per acquistar grazia divina e merto </l>
<l>togliendo lor da servitù sì dura. </l>
<l>Né mai grave ne fia per fin sì degno </l>
<l>esporre onor mondano e vita e regno.</l>
</lg>
<lg type="ottava">
<l>Ché non ambizïosi avari affetti </l>
<l>ne spronâro a l'impresa e ne fûr guida. </l>
<l>Sgombri il Padre del ciel da' nostri petti </l>
<l>peste sì rea, se in alcun pur s'annida: </l>
<l>né soffra che l'asperga, o che l'infetti </l>
<l>di venen dolce che piacendo ancida: </l>
<l>ma la sua man, ch'i duri cor penètra, </l>
<l>soavemente gli ammollisce e spetra,</l>
</lg>
<lg type="ottava">
<l>questa ha noi mossi, e questa ha noi condutti, </l>
<l>tratti d'ogni periglio e d'ogn'impaccio: </l>
<l>questa fa piani i monti, i fiumi asciutti, </l>
<l>l'ardor toglie a l'estate, al verno il ghiaccio: </l>
<l>placa del mare i tempestosi flutti, </l>
<l>chiude il carcere a' venti e stringe il laccio: </l>
<l>quinci son l'alte mura aperte ed arse, </l>
<l>quinci l'armate schiere uccise e sparse.</l>
</lg>
<lg type="ottava">
<l>Quinci ardire e speranza in tutti or nasce, </l>
<l>non da le frali nostre forze e stanche, </l>
<l>non da le navi, e non da quante or pasce </l>
<l>genti la Grecia, o da Germane e Franche. </l>
<l>Pur ch'ella mai non ci abbandoni e lasce, </l>
<l>non debbiamo curar ch'altri ci manche. </l>
<l>Chi sa come difende, e come fére, </l>
<l>soccorso a' suoi perigli altro non chere.</l>
</lg>
<lg type="ottava">
<l>E ci giova sperar ch'a noi rlvolga </l>
<l>gli occhi suoi, per sua grazia, il Re superno; </l>
<l>e 'n veder serva la città si dolga </l>
<l>ov'ebbe a sofferir tormento e scherno: </l>
<l>e scuota il duro giogo, e i lacci sciolga </l>
<l>che le circonda il tenebroso inferno; </l>
<l>perché non resti il loco in vil servaggio, </l>
<l>ov'egli il mondo liberò d'oltraggio.</l>
</lg>
<lg type="ottava">
<l>Ma quando ei di vittoria al fin ci privi </l>
<l>per gli error nostri, o per giudìci occulti, </l>
<l>chi fia ch'aver sepolcro o fugga, o schivi, </l>
<l>là 've i suoi membri già lascio sepulti? </l>
<l>Né già morendo invidia avremo a' vivi; </l>
<l>né morrem senza gloria, o pur inulti; </l>
<l>né l'Asia riderà del nostro pianto: </l>
<l>ché la morte ha corone e palme e canto.</l>
</lg>
<lg type="ottava">
<l>Ma se tanto il tuo re la pace apprezza, </l>
<l>non offra pace vergognosa e grave: </l>
<l>però che tal da noi s'abborre e sprezza </l>
<l>più che la guerra non si fugge o pave; </l>
<l>comandi a gente a l'ubbidire avvezza, </l>
<l>ch'altro re non conosce, altro non ave; </l>
<l>e possedendo i propri regni a queto, </l>
<l>non faccia in santa impresa a noi divieto.–</l>
</lg>
<lg type="ottava">
<l>Così rispose; e di pungente rabbia </l>
<l>la risposta ad Argante il cor trafisse. </l>
<l>Né 'l celò già, ma con enfiate labbia </l>
<l>si trasse avanti al sommo duce e disse: </l>
<l>–Chi la pace non vuol, la guerra s'abbia, </l>
<l>ché non mancan giammai discordie e risse: </l>
<l>e ben la pace ricusar tu mostri, </l>
<l>se non cangi sentenza a' detti nostri.–</l>
</lg>
<lg type="ottava">
<l>Indi per l'aureo lembo il manto ei prese; </l>
<l>curvollo e fenne un seno, e 'l seno sporto, </l>
<l>così pur anco a ragionar riprese, </l>
<l>vie più che prima dispettoso e torto: </l>
<l>–O vincitor de le più dubbie imprese, </l>
<l>e guerra e pace in questo sen t'apporto: </l>
<l>tua sia l'elezione; or ti consiglia </l>
<l>senz' altro indugio, e qual più vuoi ti piglia.–</l>
</lg>
<lg type="ottava">
<l>L'atto fèro e 'l parlar tutti commosse </l>
<l>a chiamar guerra in un concorde grido, </l>
<l>non attendendo che risposto fosse </l>
<l>dal magnanimo lor duce Goffrido. </l>
<l>Spiegò quel fèro il seno, e 'l manto scosse, </l>
<l>dicendo: –A guerra più mortal vi sfido.– </l>
<l>E 'l disse in atto si feroce ed empio, </l>
<l>che parve aprir di Giano il chiuso tempio.</l>
</lg>
<lg type="ottava">
<l>Parve aprirlo al furor sanguigno, a l'onte </l>
<l>ed a Bellona, del flagel non parca, </l>
<l>e ch'abbia notte ne l'orribil fronte, </l>
<l>e ne gli occhi le furie, e 'n man la parca. </l>
<l>Tal era quel che monte impose a monte, </l>
<l>o chi torre drizzò d'error si carca: </l>
<l>e 'n cotal atto il rimirò Babelle </l>
<l>alzar la destra e minacciar le stelle.</l>
</lg>
<lg type="ottava">
<l>Soggiunse allor Goffredo: –Or parti, e narra </l>
<l>al tuo signor che di venir s'affretti; </l>
<l>né ricerchiamo altra promessa od arra, </l>
<l>perché la guerra entro 'l suo Nilo aspetti.– </l>
<l>Ambo preser congedo, Argante inarra </l>
<l>dura notte co 'l ciel, co' propri affetti, </l>
<l>e co 'l proprio voler, che sì lo sferza, </l>
<l>ch'il destrier non avrà più dura sferza.</l>
</lg>
<lg type="ottava">
<l>Indi, vòlto al compagno, è da lui ditto: </l>
<l>–Pur ce n'andrem, come pensasti, omai; </l>
<l>io a Gerusalemme, e tu in Egitto; </l>
<l>tu co 'l sol nuovo, io co' notturni rai; </l>
<l>ch'uopo di mia presenza, o pur di scritto, </l>
<l>esser non può cola dove tu vai. </l>
<l>Rendi tu la risposta; io dilungarmi </l>
<l>non vo' dal padre, e da' consigli ed armi.–</l>
</lg>
<lg type="ottava">
<l>Così di messaggier fatto è nemico; </l>
<l>sia fretta intempestiva, o sia matura, </l>
<l>la ragion de le genti, o l'uso antico </l>
<l>s'offenda o no, poco ei vi pensa, o 'l cura.</l>
<l>Senza indugiar va col silenzio amico </l>
<l>de la tacita luna, a l'alte mura, </l>
<l>lasciando quelle d'Emaus a tergo, </l>
<l>e sprezzando le piume e 'l fido albergo.</l>
</lg>
<lg type="ottava">
<l>Era la notte allor ch'alto riposo </l>
<l>han le onde e i venti, e parea muto il mondo: </l>
<l>gli animai lassi, e quei che il mare ondoso </l>
<l>o de' liquidi laghi alberga il fondo, </l>
<l>e chi si giace in tana, o 'n mandra ascoso, </l>
<l>e i pinti augelli ne l'oblio profondo, </l>
<l>sotto il silenzio de' secreti orrori </l>
<l>sopian gli affanni e raddolciano i cori.</l>
</lg>
<lg type="ottava">
<l>Ma né Franco guerrier, né Franco duca </l>
<l>si discioglie nel sonno, o almen s'acqueta; </l>
<l>tanto e tale è 'l desio ch'in ciel riluca </l>
<l>omai l'aurora rugiadosa e lieta, </l>
<l>che lor mostri il cammino, e lor conduca </l>
<l>a la città ch'è quasi eccelsa meta. </l>
<l>Mirano ad or ad or se raggio alcuno </l>
<l>rischiara l'oriente oscuro e bruno.</l>
</lg>
</div1>
<div1 type="parte">
<head>LIBRO QUARTO</head>
<lg type="ottava">

<l>Già l'alba messaggera in cielo è desta, </l>
<l>quasi annunzi ai mortali: Or vien l'aurora. </l>
<l>Ella s'adorna intanto e l'aurea testa </l>
<l>di rose còlte in Paradiso infiora: </l>
<l>quando ogni schiera ch'al vïaggio è presta </l>
<l>lunge in voce s'udiva alta e sonora; </l>
<l>e tra corni e tamburi e 'l suon de l'arme, </l>
<l>le trombe risonar col fiero carme.</l>
</lg>
<lg type="ottava">
<l>Il saggio capitan con dolce morso </l>
<l>i desiderii lor guida e seconda; </l>
<l>che più agevol saria svolger il corso </l>
<l>presso Cariddi a la volubil onda, </l>
<l>o tardar Borea, allor che scote il dorso </l>
<l>de l'Apennino e i legni in mare affonda. </l>
<l>Gli ordina e muove e drizza; e 'n suon gli regge </l>
<l>rapido sì, ma rapido con legge.</l>
</lg>
<lg type="ottava">
<l>Ali ha ciascuno al core ed ali al piede </l>
<l>né del suo ratto andar però s'accorge. </l>
<l>Ma, quando il sole i campi infiamma e fiede </l>
<l>con più fervidi raggi e 'n alto sorge, </l>
<l>ecco apparir Gerusalem si vede, </l>
<l>ecco additar Gerusalem si scorge: </l>
<l>ecco si grida omai, non si bisbiglia, </l>
<l>del gran Sion la nubilosa figlia.</l>
</lg>
<lg type="ottava">
<l>Così di naviganti audace stuolo, </l>
<l>che muova a ricercare estranio lido, </l>
<l>e 'n dubbio mare e sotto ignoto polo </l>
<l>provi spesso il furor del vento infido; </l>
<l>s'alfin discopre il desiato suolo, </l>
<l>il saluta lontan con lieto grido: </l>
<l>e l'uno a l'altro il mostra, e 'ntanto oblia </l>
<l>la noia e 'l mal de la passata via.</l>
</lg>
<lg type="ottava">
<l>Col gran piacer che quella prima vista </l>
<l>dolcemente spirò ne l'altrui petto, </l>
<l>riverenza e pietate insieme è mista, </l>
<l>come si mesce l'un con l'altro affetto. </l>
<l>Osano appena d'innalzar la vista </l>
<l>ver' la città di Cristo albergo eletto; </l>
<l>dove morì, dove sepolto ei giacque, </l>
<l>dove le membra rivestir gli piacque.</l>
</lg>
<lg type="ottava">
<l>Sommessi accenti e timide parole, </l>
<l>rotti singulti e flebili sospiri </l>
<l>de la gente, ch'in un s'allegra e dole, </l>
<l>fan che per l'aria un mormorio s'aggiri </l>
<l>qual ne le folte selve udir si suole, </l>
<l>dove Austro giunga sibilando, e spiri: </l>
<l>o qual, spezzato infra gli scogli e i lidi, </l>
<l>freme e si lagna il mar con rauchi stridi.</l>
</lg>
<lg type="ottava">
<l>Premevan, nudi il piè, l'erto sentiero, </l>
<l>che l'esempio de' primi altrui commove. </l>
<l>Piuma ch'alto si sparga, o pur cimiero </l>
<l>superbo dal suo capo ognun rimove; </l>
<l>e 'nsieme del suo cor l'abito altero </l>
<l>depone, e calde e pie lacrime ei piove. </l>
<l>Pur quasi al pianto abbia la via rinchiusa, </l>
<l>ver' Dio parlando, ognun se stesso accusa.</l>
</lg>
<lg type="ottava">
<l>–Dunque, ove tu di sanguinosi rivi </l>
<l>il terreno, o Signor, lasciasti asperso, </l>
<l>d'amaro pianto almen due fonti vivi </l>
<l>in sì acerba memoria oggi non verso? </l>
<l>O mio gelido cor, che non derivi </l>
<l>per gli occhi, e stilli in lacrime converso? </l>
<l>Duro mio cor, ché non ti rompi e frangi? </l>
<l>Pianger ben merti ognor, s'ora non piangi.–</l>
</lg>
<lg type="ottava">
<l>Di cotai voci intorno il ciel risuona, </l>
<l>ed ogni cor s'intenerisce e spetra: </l>
<l>e mentre oltraggi ed onte altrui perdona, </l>
<l>a' propri falli suoi perdono impetra. </l>
<l>Ma Dio co' propri detti anco ragiona, </l>
<l>che sono strali pur di sua faretra: </l>
<l>ei, l'arme saettando, entro percuote; </l>
<l>di fuor le lingue scioglie in sacre note.</l>
</lg>
<lg type="ottava">
<l>“Sorgi, Gerusalem, co' raggi illustri, </l>
<l>perch'il tuo lume e l'altrui gloria or viene; </l>
<l>la gloria del Signore onde t'illustri </l>
<l>nasce, e fa queste parti omai serene. </l>
<l>Ecco dopo tant'anni e tanti lustri </l>
<l>che l'ombre e le caligini terrene </l>
<l>i popoli coprîr ne l'Orïente, </l>
<l>de la gloria divina il sol nascente.</l>
</lg>
<lg type="ottava">
<l>Alza gli occhi dolenti e 'ntorno gira </l>
<l>tutti questi per te già fûro accolti, </l>
<l>tutti vengon per te; fra lor rimira </l>
<l>i figli tuoi de' lacci antichi sciolti. </l>
<l>Qual gioia avrai (s'il vero a noi s'inspira) </l>
<l>quando i popoli a te vedrai rivolti, </l>
<l>e le genti sì fère e sì diverse, </l>
<l>più che del mar le arene, a te converse?</l>
</lg>
<lg type="ottava">
<l>Quasi un diluvio allor fia che t'inonde </l>
<l>d'uomini e d'animai con varia salma, </l>
<l>che i monti copriranno, e l'alte sponde, </l>
<l>insin là dove legno in mar si spalma. </l>
<l>E tu lieta côrrai le verdi fronde </l>
<l>de la tua oliva, e de la sacra palma: </l>
<l>e le immagini d'oro, e i maschi incensi </l>
<l>vedransi a Dio fumar nel tempio accensi.</l>
</lg>
<lg type="ottava">
<l>Ma ora chi son questi i quai volando </l>
<l>vanno, in guisa di nube o di colomba? </l>
<l>Me aspettan le navi, in cui solcando </l>
<l>l'acqua n'andrò, ch'al suono alto rimbomba, </l>
<l>e l'isole del mar: ma come, o quando </l>
<l>raccôrrò i figli sparsi a suon di tromba, </l>
<l>portando oro ed argento onde consacri </l>
<l>al tuo Signore i templi ed i simolacri?</l>
</lg>
<lg type="ottava">
<l>Edificar le tue cadute mura </l>
<l>figli vedrai di peregrini egregi, </l>
<l>e quando avrò di te pietade e cura, </l>
<l>di servi in atto e di ministri i regi: </l>
<l>e le porte aprirai tutta secura </l>
<l>a valorose genti e duci egregi: </l>
<l>né gente fia né re, che si dia vanto </l>
<l>di non servirti, il qual non pèra intanto.</l>
</lg>
<lg type="ottava">
<l>Libano a te concederà la gloria </l>
<l>de l'abete, del busso e del suo pino, </l>
<l>perché s'adorni con pietosa istoria </l>
<l>il tempio sacro al tuo Signor divino. </l>
<l>Vedrai 'l superbo in chiara alta vittoria </l>
<l>a te venirne riverente e chino, </l>
<l>l'orma adorando de' suoi piedi impressa, </l>
<l>e chiamarti di Dio città promessa.</l>
</lg>
<lg type="ottava">
<l>Città deserta un tempo ed odïosa, </l>
<l>non era chi per te volgesse il passo: </l>
<l>or sarai terra lieta e glorïosa, </l>
<l>ch'ogni regno terren vedrai più basso. </l>
<l>E 'n guisa di regina alta e di sposa, </l>
<l>t'adornerò, lasciando il ferro ed 'l sasso; </l>
<l>e 'n quella vece in te l'argento e l'oro </l>
<l>splender farò con più sottil lavoro.</l>
</lg>
<lg type="ottava">
<l>Pace avrai pur dopo continua guerra, </l>
<l>e giustizia con lei dentro e d'intorno. </l>
<l>Più non udrassi rimbombar la terra </l>
<l>de le tue colpe, e d'uno e d'altro scorno. </l>
<l>Non fia 'l tuo lume quel che varia ed erra, </l>
<l>o di luna o di sol la notte e 'l giorno; </l>
<l>lume che scema e cresce, e sale e scende. </l>
<l>Io sarò il sol ch'eterno in te risplende”.</l>
</lg>
<lg type="ottava">
<l>Fra gl'infedeli intanto un uom che guarda </l>
<l>antica torre, e scopre i monti e i campi, </l>
<l>la già minuta polve alzarsi guarda </l>
<l>onde par che gran nube in aria stampi: </l>
<l>par che baleni il nuvol denso ed arda, </l>
<l>come fiamme nel sen rinchiuda e lampi: </l>
<l>poi lo splendor de' lucidi metalli </l>
<l>distingue, e scerne gli uomini e i cavalli.</l>
</lg>
<lg type="ottava">
<l>Allor gridava: –Oh qual per l'aria stesa </l>
<l>polvere i' veggio! oh come par che splenda! </l>
<l>Pronti correte a l'arme, a la difesa, </l>
<l>a le porte, a le mura! ognun v'ascenda, </l>
<l>già presente è il nemico.– E poi, ripresa </l>
<l>tal voce: –Ognun s'affretti e l'arme or prenda. </l>
<l>Ecco, il nemico è qui: mira la polve, </l>
<l>che ne l'oscura nebbia il cielo involve.–</l>
</lg>
<lg type="ottava">
<l>I semplici fanciulli e i vecchi inermi, </l>
<l>e 'l vulgo de le donne sbigottite, </l>
<l>che non sanno ferir né fare schermi, </l>
<l>supplicando ingombrâr l'alte meschite. </l>
<l>Gli altri di corpo e d'animo più fermi </l>
<l>già frettolosi l'armi avean rapite. </l>
<l>Altri a le porte, altri a le mura accorre, </l>
<l>e siede il re ne la più eccelsa torre.</l>
</lg>
<lg type="ottava">
<l>Scorre d'intorno Argante e 'l capo ignudo, </l>
<l>dopo tanti anni, a' suoi vicini mostra: </l>
<l>altri gli porta l'elmo, altri lo scudo, </l>
<l>altri la lancia ond'è temuto in giostra. </l>
<l>E dire udia: –Questi a' nemici è crudo, </l>
<l>pietoso a' suoi: muro e difesa nostra–. </l>
<l>Ei fra gli altri fratelli alto si scopre. </l>
<l>Antivede, comanda, affretta a l'opre.</l>
</lg>
<lg type="ottava">
<l>Ma già Clorinda incontra a' Franchi er' ita, </l>
<l>lui permettendo, a la sua schiera avante: </l>
<l>e in altra parte, ond'è improvvisa uscita, </l>
<l>sta preparato a la riscossa Argante. </l>
<l>L'altera donna i suoi guerrieri invita </l>
<l>co' detti e col magnanimo sembiante: </l>
<l>–Ben con alto principio a noi conviene </l>
<l>(dicea) fondar de l'Asia oggi la spene.–</l>
</lg>
<lg type="ottava">
<l>Mentre ragiona a' suoi, non lunge scorse </l>
<l>gl'Italici condur prigioni e preda: </l>
<l>ch'un loro stuolo a depredar precorse; </l>
<l>or con gregge ed armenti avvien che rieda. </l>
<l>Ella verso i nemici ardita corse, </l>
<l>ch'incerti son quel che di ciò succeda. </l>
<l>Gardo è chiamato il duce, uom di gran possa, </l>
<l>ma non sostenne la crudel percossa.</l>
</lg>
<lg type="ottava">
<l>Gardo a quel duro scontro è spinto a terra </l>
<l>in su gli occhi de' Franchi e de' pagani; </l>
<l>i pastori gridâr, di quella guerra </l>
<l>lieti auguri prendendo, i quai fûr vani. </l>
<l>Addosso a gli altri ella si spinge e serra, </l>
<l>scesa da' monti ne gli aperti piani; </l>
<l>seguîrla i suoi per la sanguigna strada </l>
<l>che s'apria co 'l destriero e con la spada.</l>
</lg>
<lg type="ottava">
<l>Tosto la preda al predator ritoglie, </l>
<l>cedendo il cavaliero a poco a poco, </l>
<l>tanto ch'in cima a un colle ei si raccoglie, </l>
<l>ove aiutate son l'arme dal loco. </l>
<l>Allor, sì come turbine si scioglie, </l>
<l>o da le nubi cade acceso il foco, </l>
<l>mosse Tancredi il qual pur dianzi giunse, </l>
<l>e giorno a notte faticosa aggiunse.</l>
</lg>
<lg type="ottava">
<l>Mentre la notte avea con l'ali sue </l>
<l>fatta la terra tenebrosa e bruna, </l>
<l>con la sua fida schiera intento ei fue </l>
<l>a liberar di man d'empia fortuna </l>
<l>il loco in cui, fra l'asinello e 'l bue, </l>
<l>il Re del ciel degnò l'umil sua cuna: </l>
<l>ora il valor, che più d'un chiaro lampo </l>
<l>splendea ne l'ombra, appar nel fèro campo.</l>
</lg>
<lg type="ottava">
<l>Ma già Clorinda ad incontrar l'assalto </l>
<l>vien di Tancredi, e pon la lancia in resta. </l>
<l>Ferîrsi ambo ne gli elmi, e i tronchi in alto </l>
<l>volâro; ed ella ignuda il viso resta; </l>
<l>che rotto ha l'elmo suo, quasi d'un salto, </l>
<l>i duri lacci: egli le uscìo di testa, </l>
<l>e le chiome dorate a l'aria sparse, </l>
<l>giovine donna in duro campo apparse.</l>
</lg>
<lg type="ottava">
<l>Lampeggiâr gli occhi, e folgorâr gli sguardi, </l>
<l>dolci ne l'ira; or che sarian nel riso? </l>
<l>A che pensi Tancredi? or che pur guardi? </l>
<l>non riconosci tu l'amato viso? </l>
<l>Quello è il bel volto, onde t'infiammi ed ardi </l>
<l>ne la vittoria, e sei d'amor conquiso. </l>
<l>Questa è colei che tu lavar la fronte </l>
<l>vedesti già nel solitario fonte.</l>
</lg>
<lg type="ottava">
<l>Ei, ch'a la fera ed al disteso artiglio, </l>
<l>non la conobbe, or lei veggendo, impètra; </l>
<l>ella fa del suo scudo, in quel periglio, </l>
<l>sua difesa, e l'assale; ed ei s'arretra: </l>
<l>e fa ne gli altri il ferro allor vermiglio, </l>
<l>né da lei pace, per ritrarsi, impetra, </l>
<l>che minacciosa il segue, e: Volgi, grida, </l>
<l>e di due morti il cavalier disfida.</l>
</lg>
<lg type="ottava">
<l>Ma percosso da lei non ripercote, </l>
<l>ed appena fa schermo e si difende, </l>
<l>mentre i begli occhi e le vermiglie gote </l>
<l>rimira, ond'arco invano amor non tende, </l>
<l>fra sé dicea: –Lievi percosse, o vòte </l>
<l>son talor quelle onde la destra offende; </l>
<l>ma colpo mai dal bello ignudo volto </l>
<l>non cade in fallo, e sempre il cor m'è colto.–</l>
</lg>
<lg type="ottava">
<l>Pensa alfin discoprir la interna piaga, </l>
<l>per non morir tacendo occulto amante. </l>
<l>Vuol ch'ella sappia ch'uom già vinto impiaga, </l>
<l>già preso, e del suo sdegno omai tremante. </l>
<l>E le dicea: –Donna sdegnosa e vaga </l>
<l>de la mia morte, e troppo in ciò costante, </l>
<l>usciam di schiera e sazia allor tue voglie, </l>
<l>se brami aver di me l'ultime spoglie.</l>
</lg>
<lg type="ottava">
<l>Così me' si vedrà s'al tuo s'agguaglia </l>
<l>il mio valore. –Ella accettò l'invito, </l>
<l>e, come più de l'elmo a lei non caglia, </l>
<l>gìa baldanzosa, egli seguia smarrito. </l>
<l>Recossi in atto di crudel battaglia </l>
<l>l'alta guerriera, e già l'avea colpito, </l>
<l>quand'egli: –Ferma, disse, e siano or fatti </l>
<l>anzi la pugna de la pugna i patti.–</l>
</lg>
<lg type="ottava">
<l>Ella fermossi; e lui parlando audace </l>
<l>fece in quel giorno il disperato amore. </l>
<l>–I patti sian (dicea), se tregua o pace </l>
<l>meco non vuoi, che tu mi tragga il core: </l>
<l>il mio cor, non più mio, s'a te dispiace </l>
<l>ch'egli meco più viva, or lieto muore; </l>
<l>è tuo gran tempo; e tempo è omai che trarlo </l>
<l>a me tu possa; e non degg' io negarlo.</l>
</lg>
<lg type="ottava">
<l>Ecco, le braccia inchino e t'appresento </l>
<l>senza difesa il petto: or ché non fiedi? </l>
<l>vuoi ch'agevoli l'opra? io son contento </l>
<l>trarmi l'usbergo or or, se nudo il chiedi.</l>
<l>–Distinguea forse in più lungo lamento </l>
<l>i suoi dolori il misero Tancredi; </l>
<l>ma sovraggiunse impetuosa calca </l>
<l>che di quel ragionar molto diffalca.</l>
</lg>
<lg type="ottava">
<l>Cedea cacciato e non cedeva invano </l>
<l>il Turco e 'l Siro, o timor fosse od arte. </l>
<l>Un de' persecutori, uomo inumano, </l>
<l>vide a lei ventilar le chiome sparte; </l>
<l>e da tergo, in passando, alzò la mano </l>
<l>per ferir la sua bella ignuda parte; </l>
<l>ma Tancredi gridò (ché ben s'accorse) </l>
<l>e con la spada a quel gran colpo occorse.</l>
</lg>
<lg type="ottava">
<l>Ma pur ne' bianchi e teneri confini </l>
<l>l'eburno collo il cavalier ferille. </l>
<l>Fu levissima piaga, e i biondi crini </l>
<l>rigati fûr da le purpuree stille, </l>
<l>come l'òr che di smalti o di rubini, </l>
<l>per man d'egregio mastro, a' rai scintille. </l>
<l>Disdegnando Tancredi allor si spinse </l>
<l>addosso a quel villano, e 'l ferro strinse.</l>
</lg>
<lg type="ottava">
<l>Quel si dilegua, e questo acceso d'ira </l>
<l>il segue come vento o come strale: </l>
<l>sospesa ella riman perché gli mira </l>
<l>lontani molto, né seguir le cale: </l>
<l>ma co' suoi fuggitivi il piè ritira: </l>
<l>talor mostra la fronte e i Franchi assale: </l>
<l>or si volge, or rivolge; or fugge, or fuga; </l>
<l>né si può dir la sua caccia né fuga.</l>
</lg>
<lg type="ottava">
<l>Così tauro talor ne l'ampio agone </l>
<l>se volge a' cani le sue dure corna, </l>
<l>s'arretran quelli; e, s'a fuggir si pone, </l>
<l>ciascun latrando ad assalire il torna. </l>
<l>Clorinda nel fuggir da tergo oppone </l>
<l>lo scudo a' colpi in su la testa adorna: </l>
<l>tal ne' giuochi africani il capo e 'l dorso </l>
<l>l'uom copre in fuga alterna, e 'n dubbio corso.</l>
</lg>
<lg type="ottava">
<l>Già questi seguitando e quei fuggendo, </l>
<l>fatto veloci avean ritroso calle, </l>
<l>quando alzâro i pagani un grido orrendo, </l>
<l>ratto conversi in tenebrosa valle: </l>
<l>e fecero un gran giro, e poi volgendo </l>
<l>tentâro a' Franchi di ferir le spalle: </l>
<l>e 'ncontra Argante da superba costa </l>
<l>con la gente apparia pur dianzi ascosta.</l>
</lg>
<lg type="ottava">
<l>Uscì di stuolo il cavalier superbo, </l>
<l>e del primo percosso onore agogna, </l>
<l>e dice: –Ad altro corpo io nol riserbo;– </l>
<l>quel non ode, morendo, agra rampogna. </l>
<l>Né parve meno agli altri il tronco acerbo; </l>
<l>ma n'ebbe alcun la morte, altri vergogna: </l>
<l>e poi che ruppe il sanguinoso cerro, </l>
<l>trasse contra a' nemici, e strinse il ferro.</l>
</lg>
<lg type="ottava">
<l>Clorinda a prova avea d'alma e di vita </l>
<l>Ardelio privo, uom già d'età matura, </l>
<l>ma di forte vecchiezza e ben munita: </l>
<l>e pur tra' figli suoi non fu secura; </l>
<l>ch'Alcandro, il maggior figlio, aspra ferita </l>
<l>tolse da sì pietosa e nobil cura; </l>
<l>e Poliferno ancise al padre appresso </l>
<l>l'istessa spada e quasi il colpo istesso.</l>
</lg>
<lg type="ottava">
<l>Ma Tancredi, da poi ch'egli non giunge </l>
<l>quel suo, che più il cavallo avea corrente, </l>
<l>rivolge addietro e vede incauta e lunge </l>
<l>troppo trascorsa l'animosa gente; </l>
<l>vedela circondata, e 'l destrier punge, </l>
<l>volgendo il freno, e là s'invia repente: </l>
<l>né solo di sua aita i suoi sovvenne, </l>
<l>ch'altri il seguîr come s'avesser penne.</l>
</lg>
<lg type="ottava">
<l>Quei de gli scelti eroi nobil drappello, </l>
<l>che sempre a tutti i rischi ardito move. </l>
<l>Riccardo il più feroce, anzi il più bello </l>
<l>tutti precorre a l'animose prove, </l>
<l>e tra gli altri parea sublime augello, </l>
<l>lo qual rinfreschi aspre saette a Giove: </l>
<l>e disser quei ch'in lui fissâr lo sguardo: </l>
<l>–Eccoti il domator d'ogni gagliardo.</l>
</lg>
<lg type="ottava">
<l>Questi ha nel pregio de la spada eguali </l>
<l>pochi, o nessuno; e giovinetto è ancora. </l>
<l>Se fosser tra' nemici altri sei tali, </l>
<l>tutta Sorìa già vinta e serva or fôra; </l>
<l>e l'Africa arenosa, e i regni australi, </l>
<l>e quei suggetti a la nascente aurora: </l>
<l>ne 'l capo al giogo ascosto il Nil terrebbe </l>
<l>in sua latebra, onde si occulto ei crebbe.–</l>
</lg>
<lg type="ottava">
<l>Così dicendo, omai vedean là sotto, </l>
<l>come la strage ad or ad or s'ingrosse, </l>
<l>ché Riccardo e 'l compagno il cerchio han rotto, </l>
<l>benché d'uomini denso e d'arme ei fosse: </l>
<l>e poi lo stuol dal capitan condotto </l>
<l>vi giunse, ed aspramente anco il percosse: </l>
<l>e quivi il gran Riccardo a morte diede </l>
<l>Belfengo, del tiranno il quarto erede.</l>
</lg>
<lg type="ottava">
<l>E seco Raboan, Drodec e Ronca, </l>
<l>Perildo, Rabael, Furospe e Perno, </l>
<l>l'un sopra l'altro abbatte, ancide e tronca, </l>
<l>fidi ministri già d'empio governo; </l>
<l>ch'or dove bolle la tartarea conca </l>
<l>seguono il duce al tenebroso Inferno: </l>
<l>Argante in altro lato, in mezzo al sangue </l>
<l>cade; e, mentre egli freme, il destrier langue.</l>
</lg>
<lg type="ottava">
<l>Come talor ne l'arenose piagge </l>
<l>camelo, da la salma oppresso e carco, </l>
<l>o 'n parti più solinghe e più selvagge </l>
<l>grand'elefante è già caduto al varco; </l>
<l>così giacendo, a pena il piè sottragge, </l>
<l>dopo molta fatica, al grave incarco: </l>
<l>indi tardo e gravoso antica sponda </l>
<l>sembra al furor che quasi a tergo inonda.</l>
</lg>
<lg type="ottava">
<l>Clorinda seco ascende a passi lenti, </l>
<l>e quello impeto frange e sì il reprime, </l>
<l>che de le sbigottite e sparse genti </l>
<l>quelle secure andâr che fuggian prime; </l>
<l>segue con spirti il buon Guidone ardenti </l>
<l>i fuggitivi e 'l fier Tigrane opprime </l>
<l>con l'urto del cavallo e con la spada </l>
<l>fa che scemo del capo a terra ei cada.</l>
</lg>
<lg type="ottava">
<l>Né giova ad Algazzarre il forte usbergo, </l>
<l>ned a Corban robusto il fino elmetto, </l>
<l>ch'in guisa lor ferì la nuca e 'l tergo, </l>
<l>che ne passò la piaga al viso, al petto. </l>
<l>E per sua mano ancor del caro albergo </l>
<l>l'alma uscì d'Amurate, e di Meemetto: </l>
<l>e, sentendone Argante il lampo e 'l fischio, </l>
<l>ne gli occhi aveva e ne gli orecchi il rischio.</l>
</lg>
<lg type="ottava">
<l>Onde freme in se stesso, e pur talvolta </l>
<l>si ferma e volge, e poi cede pur anco: </l>
<l>alfin così improvviso a lui si volta, </l>
<l>e di cotal percossa il giunge al fianco, </l>
<l>che dentro il ferro vi s'immerge, e tolta </l>
<l>è dal colpo la vita al duce Franco. </l>
<l>Cade, e i lumi, ch'a pena aprir si ponno, </l>
<l>dura quiete preme e ferreo sonno.</l>
</lg>
<lg type="ottava">
<l>Gli aprì tre volte, e i dolci rai nel cielo </l>
<l>cercò del sole, e sopra un braccio alzarsi; </l>
<l>e tre volte ricadde, e fosco velo </l>
<l>gli occhi adombrò, che stanchi alfin serrârsi; </l>
<l>si dissolvono i membri, e mortal gelo </l>
<l>rigidi fatti e di sudor gli ha sparsi. </l>
<l>Sovra l'estinto il cavalier feroce </l>
<l>non si fermò, ma trascorrea veloce.</l>
</lg>
<lg type="ottava">
<l>Ben che seguir l'alpestra via non cessa, </l>
<l>si volge a' Franchi, e dice: –O cavalieri, </l>
<l>questa sanguigna spada è quella stessa, </l>
<l>ch'il Signor vostro disprezzò pur ieri: </l>
<l>ignudo la vedrà, se mai s'appressa, </l>
<l>cinto di squadre e de' suoi duci altieri; </l>
<l>e perch'io pur la ripolisca e terga, </l>
<l>fia che di nuovo sangue ancor s'asperga.</l>
</lg>
<lg type="ottava">
<l>Ditegli che vederne omai s'aspetti </l>
<l>in se stesso e ne' suoi più certa prova; </l>
<l>e quando d'assalirne ei non s'affretti, </l>
<l>verrò, non aspettato, ov'ei si trova.– </l>
<l>De la superba fuga i fèri detti </l>
<l>tutti i cristiani avean commossi a prova, </l>
<l>ma con gli altri s'accoglie omai securo </l>
<l>sotto la guardia de l'amico muro.</l>
</lg>
<lg type="ottava">
<l>Grando e tempesta di rotonde pietre, </l>
<l>folta e sonora incominciò da l'alto; </l>
<l>vòtano i difensori archi e faretre, </l>
<l>tingendo il fosso di sanguigno smalto; </l>
<l>e forza è pur ch'alquanto omai s'arretre </l>
<l>l'italico valor dal fèro assalto, </l>
<l>mentre discende la sassosa pioggia </l>
<l>da mura e torri in disusata foggia.</l>
</lg>
<lg type="ottava">
<l>Ma i suoi conforta il gran Riccardo, e grida: </l>
<l>–Or quale indugio è questo? e che s'aspetta? </l>
<l>poi ch'è morto il signor ch'a noi fu guida, </l>
<l>ché non corriamo a vendicarlo in fretta? </l>
<l>e non facciam nel barbaro omicida </l>
<l>del nostro duce estinto aspra vendetta? </l>
<l>Basta una scala omai, senz' altre scale, </l>
<l>dove invitto valor ascende e sale.</l>
</lg>
<lg type="ottava">
<l>Non se di ferro doppio, o d'adamante </l>
<l>la porta e 'l muro impenetrabil fosse, </l>
<l>colà dentro securo il crudo Argante </l>
<l>s'asconderia da le contrarie posse. </l>
<l>Cominciam pur l'impresa.– Ei solo avante </l>
<l>a tutti gli altri a guerreggiar si mosse; </l>
<l>che nulla teme la secura testa </l>
<l>o di sassi o di strai nembo o tempesta.</l>
</lg>
<lg type="ottava">
<l>E crollando la fronte, alza la faccia </l>
<l>piena di sì terribile ardimento, </l>
<l>che sin dentro a le mura i cori agghiaccia </l>
<l>ai difensor d'insolito spavento: </l>
<l>mentre egli altri rincora, altri minaccia, </l>
<l>non si mostra al salir pensoso o lento; </l>
<l>ma tutte le difese atterra e spezza </l>
<l>che trova incontra, e vincitor disprezza.</l>
</lg>
<lg type="ottava">
<l>E varca l'ampio fosso e 'l pigro stagno </l>
<l>e 'l primo muro minaccioso in vista; </l>
<l>e 'l segulr molti, oltra 'l fedel compagno, </l>
<l>sin al secondo ov'è chi più resista; </l>
<l>e forse il dì, come Alessandro il Magno, </l>
<l>vittoria avea cui largo sangue acquista; </l>
<l>ma là giunto è Goffredo onde lei scorse </l>
<l>l'invitto re cui Jaddo ornato occorse.</l>
</lg>
<lg type="ottava">
<l>E 'n su la vetta che si volge a l'Orsa </l>
<l>luminosa del cielo il passo ha fermo, </l>
<l>e dice al buon Raimondo: –Or troppo è scorsa </l>
<l>la schiera che non teme intoppo o schermo. </l>
<l>Ivi è colui ch'ogni mio stato inforsa, </l>
<l>anzi pur nostro; e so che il vero affermo: </l>
<l>e 'ntento a perseguir nemica turba, </l>
<l>tutti gli ordini nostri ei sol perturba.</l>
</lg>
<lg type="ottava">
<l>Né gli ha dimostro ancor l'etate e 'l senno, </l>
<l>vittoria che non sia folle e sanguigna; </l>
<l>e gli altri suoi che più frenarlo or denno </l>
<l>seguono il suo valor che non traligna: </l>
<l>però non credo ch'ei fia pronto al cenno </l>
<l>di nostra intenzïon pura e benigna; </l>
<l>ma s'io di comandare almeno ardisco, </l>
<l>ei non porrà tutte le schiere a risco.</l>
</lg>
<lg type="ottava">
<l>Né si darà l'assalto, onde ritorni </l>
<l>l'oste con molto danno e poca gloria: </l>
<l>e di troppo ardimento alfin si scorni, </l>
<l>di cui Riccardo pur si vanta e gloria. </l>
<l>Ma se non oggi, in diece o in venti giorni, </l>
<l>con le macchine avrem certa vittoria.–</l>
<l>Così dicea, quando mandò Sigero, </l>
<l>de' gravi imperii suoi nunzio severo.</l>
</lg>
<lg type="ottava">
<l>Questo sgrida in suo nome il troppo ardire, </l>
<l>e immantenente il ritornare impone. </l>
<l>–Tornatene, dicea, ch'a le vostre ire </l>
<l>non è opportuno il loco e la stagione. </l>
<l>Goffredo il vi comanda.– Ardente dire </l>
<l>usò Riccardo e quasi sferza o sprone; </l>
<l>ma questo è quasi freno, o qual ritegno </l>
<l>de' cavalieri a l'animoso sdegno.</l>
</lg>
<lg type="ottava">
<l>Come d'alzarsi a tempestosa guerra, </l>
<l>cinte di nubi le orgogliose fronti, </l>
<l>e portar seco il mare, il ciel, la terra, </l>
<l>bramano i venti disdegnosi e pronti; </l>
<l>ma se gli affrena in carcer tetro e serra </l>
<l>Eolo, ch'al chiuso varco oppone i monti, </l>
<l>fremono mormorando, e 'l fèro orgoglio </l>
<l>entro risuona al cavernoso scoglio:</l>
</lg>
<lg type="ottava">
<l>così questi tornâr da' lor nemici </l>
<l>dentro a' ripari al lor riposo ingrato: </l>
<l>né senza estremo onor di sacri uffici </l>
<l>fu il nobil corpo di Guidon lasciato. </l>
<l>Sul funebre ferètro i fidi amici </l>
<l>portârlo, caro peso ed onorato. </l>
<l>Mira intanto il Buglion da l'alte cime </l>
<l>il sito e l'arte di città sublime.</l>
</lg>
<lg type="ottava">
<l>Questa prima sedeva in verde falda </l>
<l>e 'n erta riva d'un famoso colle; </l>
<l>ver quella parte donde il sol riscalda </l>
<l>tutta inchinando, o dove più s'attolle. </l>
<l>Poi che non restò pietra integra o salda, </l>
<l>per vendetta di lui che morir volle; </l>
<l>come pianta, che nembo o ferro svelse, </l>
<l>traslata fu sopra le cime eccelse.</l>
</lg>
<lg type="ottava">
<l>E 'l nome onde chiamolla il re vetusto, </l>
<l>allor mutò con la sua antica sede, </l>
<l>Elia chiamata da Adriano Augusto, </l>
<l>che più sublime seggio ancor le diede; </l>
<l>or dentro è 'l loco onde risorse il Giusto </l>
<l>che ritolse a Pluton le avare prede; </l>
<l>e quello ancora in cui dolor soverchio </l>
<l>per noi sofferse è nel suo nuovo cerchio.</l>
</lg>
<lg type="ottava">
<l>Gerusalem sovra duo monti è posta, </l>
<l>d'altezza impari, e vòlti fronte a fronte. </l>
<l>Va per lo mezzo suo valle interposta, </l>
<l>che lei distingue, e l'un da l'altro monte. </l>
<l>Fuor da tre lati è la superba costa; </l>
<l>per l'altro vassi e non par che si monte: </l>
<l>ma d'altissime mura è più difeso </l>
<l>il piano lato, e contra Borea è steso.</l>
</lg>
<lg type="ottava">
<l>La città dentro ha lochi in cui riserba </l>
<l>l'acqua che piove, e laghi e fonti vivi; </l>
<l>ma fuor la terra, e 'ntorno, è nuda d'erba, </l>
<l>e non sorgono in lei fontane, o rivi; </l>
<l>né si vede fiorir lieta e superba </l>
<l>d'alberi, ed adombrarsi a' raggi estivi, </l>
<l>se non se alquanto in solitario bosco, </l>
<l>che sorge non lontano, orrido e fosco.</l>
</lg>
<lg type="ottava">
<l>Ha da quel lato donde il giorno appare, </l>
<l>del famoso Giordan le placide onde; </l>
<l>da l'altro, ov'egli cade, asperge il mare </l>
<l>i curvi lidi, e le arenose sponde: </l>
<l>verso Borea è Betel, ch'alzò l'altare </l>
<l>al vitel d'oro, e la Samaria; e donde </l>
<l>Austro portar le suol piovoso nembo, </l>
<l>Betelèm, ch'il gran parto accolse in grembo.</l>
</lg>
<lg type="ottava">
<l>Poi che d'intorno il cavalier sovrano </l>
<l>ha tutto rimirato, a' suoi discende; </l>
<l>e perch'estima che la terra invano </l>
<l>s'oppugneria dove più l'erta ascende; </l>
<l>contra la porta aquilonar, nel piano </l>
<l>che con lei si congiunge, alza le tende: </l>
<l>là 've il servo di Dio l'alta corona </l>
<l>ebbe, come il suo nome anco risuona.</l>
</lg>
<lg type="ottava">
<l>S'accampâr più vicini i duo Roberti; </l>
<l>Tancredi dopo lor gli spazi ingombra, </l>
<l>contra l'angolar torre, e i lochi aperti </l>
<l>a' rai del sol con ricche tele adombra </l>
<l>sin là 've sono i più scoscesi ed erti, </l>
<l>e declinando il giorno accresce l'ombra; </l>
<l>ma de la valle a' più sublimi poggi </l>
<l>salse Raimondo, ove securo alloggi.</l>
</lg>
<lg type="ottava">
<l>Così d'intorno si circonda e stringe </l>
<l>de la cittade il terzo, o poco meno; </l>
<l>che tutto incoronar quant'ella cinge </l>
<l>non ponno i Franchi l'inegual terreno: </l>
<l>ma le vie tutte ond'altri a lei si spinge, </l>
<l>e gli aiuti impedì Goffredo almeno: </l>
<l>ed occupar fa gli opportuni passi, </l>
<l>per cui da lei si viene ed a lei vassi,</l>
</lg>
<lg type="ottava">
<l>e intorno al campo con mirabil arte </l>
<l>far profonda la fossa ed alto il vallo, </l>
<l>perché nol turbi d'improvviso marte </l>
<l>impeto o fraude pur notturna o fallo. </l>
<l>Di fuor le torri, entro le vie comparte, </l>
<l>e di larghezza eguali e d'intervallo: </l>
<l>la piazza in mezzo, e 'n mezzo è l'alta reggia, </l>
<l>e un largo spazio innanzi a lei vaneggia.</l>
</lg>
<lg type="ottava">
<l>Poi colà trasse ove gli amici ornâro </l>
<l>il gran feretro in cui Guidon si giace. </l>
<l>Quando Goffredo entrò, le turbe alzâro </l>
<l>la voce assai più flebile e loquace: </l>
<l>ma con volto né torbido, né chiaro, </l>
<l>frena gli affetti il pio Goffredo, e tace; </l>
<l>e poi che in lui pensando alquanto fisse </l>
<l>tenne le luci, sospirando disse:</l>
</lg>
<lg type="ottava">
<l>–Già non si deve a te doglia né pianto, </l>
<l>ché se muori nel mondo, in ciel rinasci; </l>
<l>e qui dove ti spogli il fragil manto </l>
<l>di gloria impresse alte vestigia or lasci. </l>
<l>Vivesti qual guerrier cristiano e santo, </l>
<l>e come tal sei morto: or cibi e pasci </l>
<l>d'eterno ben te stessa, o felice alma, </l>
<l>ed hai di bene oprar corona e palma.</l>
</lg>
<lg type="ottava">
<l>Vivi beata pur, ché nostra sorte, </l>
<l>non tua sventura, a lagrimar ne invita </l>
<l>poscia ch'al tuo partir sì degna e forte </l>
<l>parte di noi fa co 'l tuo piè partita; </l>
<l>ma se questa ch'il volgo appella morte, </l>
<l>privati ha noi de la terrena aita, </l>
<l>celeste aiuto ora impetrar ne puoi, </l>
<l>ch 'l ciel t'accoglie infra gli eletti suoi.</l>
</lg>
<lg type="ottava">
<l>E come a nostro pro veduto abbiamo </l>
<l>portare uom già mortal l'armi mortali, </l>
<l>così vedremti, o pure io spero e bramo, </l>
<l>spirto divin, l'arme del ciel fatali. </l>
<l>Impara i preghi omai ch'a te porgiamo </l>
<l>d'accôrre, e dar soccorso a' nostri mali: </l>
<l>tu la vittoria annunzia; a te devoti </l>
<l>solverem, trionfando, al tempio i voti.–</l>
</lg>
<lg type="ottava">
<l>Così disse Goffredo, ed egli stesso </l>
<l>seguir la nera pompa armato volle. </l>
<l>A Guidon d'odorifero cipresso </l>
<l>han fatto un gran sepolcro a piè d'un colle, </l>
<l>non lunge a gli steccati; e sovra ad esso </l>
<l>un'altissima palma i rami estolle: </l>
<l>quivi fu posto al suon di sacro carme, </l>
<l>e sovra e 'ntorno alzate insegne ed arme.</l>
</lg>
<lg type="ottava">
<l>Quinci e quindi fra' rami eran sospese </l>
<l>spoglie di foggia e di color diverso, </l>
<l>già da lui tolte in più felici imprese </l>
<l>al guerrier di Bitinia, al Siro, al Perso: </l>
<l>la sua propria lorica e l'altro arnese </l>
<l>il gran tronco vestì, di sangue asperso. </l>
<l>“Quivi (fu scritto poi) giace Guidone </l>
<l>onorate l'altissimo campione”.</l>
</lg>
<lg type="ottava">
<l>Già l'alta notte, oltra l'usato oscura, </l>
<l>tutti aveva del sole i raggi spenti, </l>
<l>e con l'oblio d'ogni noiosa cura </l>
<l>facea tregua a le lacrime, ai lamenti; </l>
<l>ma 'l duce, ch'espugnar l'eccelse mura </l>
<l>pensa, co' raggi de la stella algenti </l>
<l>i fabbri invia, mentre anco il cielo è fosco, </l>
<l>per far macchine e travi, al folto bosco.</l>
</lg>
<lg type="ottava">
<l>L'un l'altro esorta che le piante atterri, </l>
<l>con non usati a l'alta selva oltraggi: </l>
<l>caggion recisi da gli acuti ferri </l>
<l>le sacre piante e i frassini selvaggi. </l>
<l>I funebri cipressi, i pini e i cerri, </l>
<l>l'elci frondose, e gli alti abeti e i faggi. </l>
<l>Gli olmi con gli oppi, a cui talor s'appoggia </l>
<l>la vite, e con piè torto alta sen poggia.</l>
</lg>
<lg type="ottava">
<l>Altri i tassi, e le querce altri percote, </l>
<l>che mille volte rinovâr la chioma; </l>
<l>e mille volte ad ogni incontro immote </l>
<l>l'ira de' venti han rintuzzata e doma: </l>
<l>ed altri impone a le stridenti rote </l>
<l>d'orni e di cedri l'odorata soma. </l>
<l>Lasciano al suon de l'arme, al vario grido, </l>
<l>e le fere e gli augei la tana e 'l nido.</l>
</lg>
</div1>
<div1 type="parte">
<head>LIBRO QUINTO</head>
<lg type="ottava">

<l>Mentre son questi a le bell'opre intenti </l>
<l>di cui mole più eccelsa ivi non sorse, </l>
<l>il gran nemico de l'umane genti </l>
<l>contra i cristiani i lividi occhi torse: </l>
<l>e scorgendogli omai lieti e contenti, </l>
<l>ambe le labbra per furor si morse; </l>
<l>né mai gran tauro ch'è scacciato in bando </l>
<l>così forte dolor versò mugghiando.</l>
</lg>
<lg type="ottava">
<l>Quinci, avendo pur tutto il pensier vòlto </l>
<l>a recar ne' cristiani ultima doglia, </l>
<l>che sia, comanda, il popol suo raccolto </l>
<l>(concilio orrendo!) entro l'inferna soglia; </l>
<l>come sia pur leggiera impresa (ahi stolto!) </l>
<l>il repugnare a la divina voglia: </l>
<l>stolto, ch'oblia come fra tuoni e lampi </l>
<l>di Dio la forte destra irata avvampi.</l>
</lg>
<lg type="ottava">
<l>Chiama gli abitator de l'ombra eterna </l>
<l>il rauco suon de la tartarea tromba: </l>
<l>trema la spazïosa atra caverna, </l>
<l>e l'aer cieco a quel romor rimbomba: </l>
<l>né sì mai fulminar spera superna </l>
<l>suol di Tifeo la cavernosa tomba; </l>
<l>né con tal suono è scossa arida terra, </l>
<l>quando i vapori in sen gravida serra.</l>
</lg>
<lg type="ottava">
<l>Corron gli dèi d'abisso in varie torme </l>
<l>a le caliginose oscure porte. </l>
<l>Oh! come strane, oh! come orribil'forme! </l>
<l>Quanto è ne gli occhi lor terrore e morte! </l>
<l>Stampano alcuni il suol di ferine orme, </l>
<l>e 'n fronte umana han chiome d'angui attorte: </l>
<l>e volgon dietro la pungente coda </l>
<l>che, quasi sferza, si ripiega e snoda.</l>
</lg>
<lg type="ottava">
<l>Qui mille immonde Arpie fûr giunte e mille </l>
<l>Centauri, e Sfingi, e pallide Gorgoni: </l>
<l>e latrar cani mostruosi, e Scille, </l>
<l>e fischiar Idre, e sibilar Pitoni, </l>
<l>e vomitar Chimere atre faville, </l>
<l>e Polifemi orrendi, e Gerioni: </l>
<l>e 'n vari mostri, e non più intesi o visti, </l>
<l>diversi aspetti fûr confusi e misti.</l>
</lg>
<lg type="ottava">
<l>D'essi parte a sinistra e parte a destra </l>
<l>a seder vanno al crudo re davante. </l>
<l>Siede Plutone in mezzo, e con la destra </l>
<l>sostien lo scettro; e scoglio in mar sonante </l>
<l>via men s'innalza, o giogo, o rupe alpestra, </l>
<l>o pur Caucaso, Pelio, Olimpo, Atlante, </l>
<l>ch'innanzi a lui parrebbe un picciol colle; </l>
<l>tanto la fronte e le gran corna estolle!</l>
</lg>
<lg type="ottava">
<l>Orrida maestà nel fèro aspetto </l>
<l>terrore accresce, e più superbo il rende: </l>
<l>rosseggian gli occhi, e di veneno infetto, </l>
<l>qual sanguigna cometa il guardo splende: </l>
<l>le guance involve, e su l'irsuto petto </l>
<l>la nera e folta barba ispida scende: </l>
<l>e 'n guisa di voragine profonda </l>
<l>s'apre la bocca d'atro sangue immonda.</l>
</lg>
<lg type="ottava">
<l>Come sulfureo fumo o negra fiamma </l>
<l>esce di Mongibello, e 'l puzzo e 'l suono, </l>
<l>così la fèra bocca affuma e 'nfiamma </l>
<l>i regni oscuri, in cui non è perdono. </l>
<l>Tremò Cerbero allor qual lepre o damma: </l>
<l>l'idra e le furie eran già mute al tuono; </l>
<l>restò Cocito, e si crollâr gli abissi, </l>
<l>e 'n questi detti il gran rimbombo udissi:</l>
</lg>
<lg type="ottava">
<l>–Tartarei numi, di seder più degni </l>
<l>là sovra il sole, ond'è l'origin vostra, </l>
<l>che meco già da' più felici regni </l>
<l>spinse il gran caso in questa orribil chiostra; </l>
<l>gli antichi miei pensieri e i fieri sdegni </l>
<l>noti son troppo, e l'alta impresa nostra. </l>
<l>Or colui regge il sole ed ogni stella; </l>
<l>noi giudicati siam turba rubella.</l>
</lg>
<lg type="ottava">
<l>Ed invece del dì sereno e puro, </l>
<l>de l'aureo sol, de gli stellanti giri, </l>
<l>n'ha giù richiusi in questo inferno oscuro; </l>
<l>né vuol ch'al primo onor per noi s'aspiri. </l>
<l>E poscia (ahi quanto a ricordarlo è duro! </l>
<l>questo è quel che più inaspra i miei martiri) </l>
<l>ne' bei seggi celesti ha l'uom chiamato, </l>
<l>l'uom vile, e di vil fango in terra nato.</l>
</lg>
<lg type="ottava">
<l>Né ciò gli parve assai; ma in preda a morte, </l>
<l>sol per farne più danno, il figlio ei diede. </l>
<l>Quel venne e ruppe le tartaree porte, </l>
<l>e porre osò ne' regni nostri il piede, </l>
<l>e trarne l'alme a noi dovute in sorte, </l>
<l>e riportarne al ciel sì ricche prede, </l>
<l>vincitor trionfando, e 'n nostro scherno, </l>
<l>l'insegne ivi spiegar del vinto inferno.</l>
</lg>
<lg type="ottava">
<l>Ma ché rinnovo i miei dolor, gemendo? </l>
<l>Chi non ha intesi i nostri oltraggi e l'onte? </l>
<l>Il carcer? le catene? e 'n viso orrendo </l>
<l>mutata quella chiara antica fronte? </l>
<l>Di quali ingiurie a ragionar mi stendo, </l>
<l>se parlo cose manifeste e conte? </l>
<l>Deh non vedete omai come s'impingua </l>
<l>de l'altrui sangue? e non sermone, o lingua,</l>
</lg>
<lg type="ottava">
<l>il fido popol suo, ma 'l ferro e l'asta </l>
<l>adopra, ond'ogni regno atterra e sgombra: </l>
<l>e mentre a' regi d'Asia egli sovrasta, </l>
<l>appena lascia a noi la notte e l'ombra. </l>
<l>Non basta ancor, non basta ancor, non basta, </l>
<l>se 'l nome di Gesù la terra ingombra: </l>
<l>ma d'altre lingue ancor i novi carmi </l>
<l>aspetta, e novi ancor metalli e marmi.</l>
</lg>
<lg type="ottava">
<l>Che sian gl'idoli nostri a terra sparsi, </l>
<l>ch'i nostri altari il mondo a lui converta, </l>
<l>ch'a lui sospesi i voti, a lui sol arsi </l>
<l>siano gl'incensi, ed auro e mirra offerta: </l>
<l>ch'ove a noi tempio non solea serrarsi, </l>
<l>or via non resti a l'arti nostre aperta; </l>
<l>che manchi di tant'alme ampio tributo </l>
<l>alfine, e 'n vòto regno alberghi Pluto?</l>
</lg>
<lg type="ottava">
<l>Ah non sia ver; ché non son anco estinti </l>
<l>gli spirti in voi di quel valor primiero, </l>
<l>quando, di ferro e d'alte fiamme cinti, </l>
<l>pugnammo già contro il celeste impero. </l>
<l>Fummo (nol nego) allora oppressi e vinti, </l>
<l>ma non mancò virtute al gran pensiero: </l>
<l>e 'n questo tenebroso orror profondo, </l>
<l>quasi io pareggio il cielo, e muovo il mondo.</l>
</lg>
<lg type="ottava">
<l>Ma perché più v ' affreno o vi ritardo? </l>
<l>O miei consorti, o mia potenza e forze, </l>
<l>itene pur (ché già il partirsi è tardo) </l>
<l>furie, mostri, giganti; ognun si sforze. </l>
<l>Spargete il foco e 'l tosco ond'io pur ardo; </l>
<l>ogni altra fiamma che la mia s'ammorze: </l>
<l>guerre e morti portate, e fame e peste, </l>
<l>tenebre, orrori, turbini e tempeste.</l>
</lg>
<lg type="ottava">
<l>Sia destin ciò ch'io voglio. Altri disperso </l>
<l>se 'n vada errando; altri rimanga ucciso; </l>
<l>altri in cure d'amor lascive immerso </l>
<l>idol si faccia un bello e chiaro viso. </l>
<l>Sia 'l ferro incontra il suo rettor converso </l>
<l>da lo stuol ribellante e 'n sé diviso. </l>
<l>Schiere e cittati e regni, e 'l mondo tutto </l>
<l>arda, affonde, consumi incendio e flutto.–</l>
</lg>
<lg type="ottava">
<l>Non aspettâr già l'alme a Dio rubelle </l>
<l>che fosser queste voci al fin condotte; </l>
<l>ma, fuor volando a riveder le stelle, </l>
<l>già se n'uscian da la profonda notte, </l>
<l>come sonanti e rapide procelle, </l>
<l>ch'arbori, tetti, navi, e sparse e rotte, </l>
<l>e perturbando il mare, il ciel, la terra, </l>
<l>natura han mosso e gli elementi in guerra.</l>
</lg>
<lg type="ottava">
<l>Tosto spiegati in vari lati i vanni, </l>
<l>si fûr diffusi per lo rnondo e sparti, </l>
<l>e 'ncominciâro a fabbricare inganni </l>
<l>diversi e novi, ed ad usar lor arti. </l>
<l>Ma di' tu, Musa, come i primi danni </l>
<l>mandassero a' cristiani, e di quai parti: </l>
<l>tu 'l sai; e di tant'opra a noi sì lunge </l>
<l>debile aura di fama a pena or giunge.</l>
</lg>
<lg type="ottava">
<l>Reggea Maràclea, e le città vicine </l>
<l>de' Fenici, Idraote, occulto mago, </l>
<l>che sin da' suoi primi anni a le indovine </l>
<l>arti fu dato, e ne fu ognor più vago. </l>
<l>Ma che giovâr? se non poté del fine </l>
<l>di quella incerta guerra esser presago; </l>
<l>ned aspetto di stelle erranti, o fisse, </l>
<l>né risposta d'inferno il ver predisse.</l>
</lg>
<lg type="ottava">
<l>Giudicò questi (ahi cieca umana mente, </l>
<l>come i giudìci tuoi son vani e torti!) </l>
<l>che vittoria a Baldacco, a l'Occidente </l>
<l>già minacciasse il ciel ruine e morti. </l>
<l>Però, credendo che l'amica gente </l>
<l>palma di quella impresa alfin riporti, </l>
<l>desia che il popol suo d'alta vittoria </l>
<l>sia a parte, e d'alto acquisto, e d'alta gloria.</l>
</lg>
<lg type="ottava">
<l>Ma perché il valor Franco ha in grande stima, </l>
<l>di sanguigna vittoria i danni teme, </l>
<l>e va pensando con quali arti in prima </l>
<l>le posse de' fedeli affligga e sceme; </l>
<l>sì che più agevolmente indi s'opprima </l>
<l>da' popoli e da' regni uniti insieme. </l>
<l>A questo suo pensier stimolo aggiunge </l>
<l>l'angel maligno, e più l'instìga e punge.</l>
</lg>
<lg type="ottava">
<l>Donna, a cui di beltà le prime lodi </l>
<l>concedea l'Orïente, è sua nepote: </l>
<l>gli accorgimenti e le più occulte frodi </l>
<l>ch'usi femina o maga, a lei son note, </l>
<l>e le vie più secrete, e i dolci modi </l>
<l>onde prendere al laccio il cor si puote; </l>
<l>ma 'l nascer di costei tutt'altre eccede </l>
<l>le meraviglie, e trova antica fede.</l>
</lg>
<lg type="ottava">
<l>Di Babilonia entro l'eccelse mura </l>
<l>in sen de l'ampio Eufrate ella già nacque </l>
<l>d'una sirena ch'in gentil figura </l>
<l>il viso e 'l petto discopria da l'acque; </l>
<l>e cantando d'amor ne l'aria oscura </l>
<l>mille amanti invaghì, cotanto piacque: </l>
<l>né sola fu, ma placide sirene </l>
<l>tante non ebber mai l'onde tirrene.</l>
</lg>
<lg type="ottava">
<l>D'altre sirene ancor le rive erbose </l>
<l>altre figlie nudrîr tra suoni e canti, </l>
<l>che tra i bei gigli e le purpuree rose, </l>
<l>prendean co 'l dolce sonno incauti amanti; </l>
<l>ma questa le più belle e più famose </l>
<l>vinse cantando, e più co' bei sembianti. </l>
<l>Con questa il vecchio mago i suoi consigli </l>
<l>comparte, e vuol ch'ella il pensier ne pigli.</l>
</lg>
<lg type="ottava">
<l>Dice: –O diletta mia, che sotto biondi </l>
<l>capelli, e fra sì placide sembianze, </l>
<l>canuto senno e cor virile ascondi, </l>
<l>e già ne l'arti mie me stesso avanze, </l>
<l>gran pensier volgo; e, se tu lui secondi, </l>
<l>seguiran grandi effetti alte speranze. </l>
<l>Tessi la tela ch'io ti mostro ordita, </l>
<l>di cauto vecchio esecutrice ardita.</l>
</lg>
<lg type="ottava">
<l>Vattene fra' nemici: ivi si spieghi </l>
<l>ogni arte feminil ch'amore alletti. </l>
<l>Bagna di pianto e fa melati i preghi </l>
<l>tronca e confondi co' sospiri i detti. </l>
<l>Beltà dolente e miserabil pieghi </l>
<l>al tuo volere i più ostinati petti; </l>
<l>vela il soverchio ardir con la vergogna, </l>
<l>e fa manto del vero a la menzogna.</l>
</lg>
<lg type="ottava">
<l>Prendi, s'esser potrà, Goffredo a l'ésca </l>
<l>de' dolci sguardi e de' bei detti adorni, </l>
<l>sì ch'a l'uomo invaghito omai rincresca </l>
<l>l'incominciata guerra, e la distorni. </l>
<l>Se ciò non puoi, gli altri famosi adesca: </l>
<l>menagli in parte ond'alcun mai non torni.–</l>
<l>Poi distingue i consigli; al fin le dice: </l>
<l>–Per la fé, per la patria il tutto lice.–</l>
</lg>
<lg type="ottava">
<l>La bella Armida a meraviglia altera </l>
<l>de' doni di natura e de l'etate, </l>
<l>prende l'impresa, e su la prima sera </l>
<l>parte, e tiene sol vie chiuse e celate: </l>
<l>e 'n treccia e 'n gonna feminile spera </l>
<l>vincer popoli invitti e schiere armate. </l>
<l>Ma son del suo partir fallaci accuse, </l>
<l>e varie voci ad arte allor diffuse.</l>
</lg>
<lg type="ottava">
<l>Dopo non molti dì l'empia donzella </l>
<l>vien dove i Franchi alzate avean le tende. </l>
<l>A l'apparir de la beltà novella </l>
<l>nasce un bisbiglio, e 'l guardo ognun v'intende; </l>
<l>sì come là dove cometa o stella </l>
<l>non veduta di giorno in ciel risplende: </l>
<l>e traggon tutti per saper chi sia </l>
<l>la nobil peregrina, e che desia.</l>
</lg>
<lg type="ottava">
<l>Argo non mai, non vide Cipro o Delo </l>
<l>d'abito e di beltà forme sì care: </l>
<l>d'auro ha la chioma, ed or dal bianco velo </l>
<l>traluce involta, or nuda al vento appare: </l>
<l>così, qualor si rasserena il cielo, </l>
<l>or da candida nube il sol traspare; </l>
<l>or, da le nubi uscendo, i raggi intorno </l>
<l>più chiari spiega, e ne raddoppia il giorno.</l>
</lg>
<lg type="ottava">
<l>Fa nuove crespe l'aura al crin disciolto, </l>
<l>che natura per sé rincrespa in onde; </l>
<l>stassi l'avaro sguardo in sé raccolto, </l>
<l>e i tesori d'amore e i suoi nasconde. </l>
<l>Dolce color di rose in quel bel volto </l>
<l>fra l'avorio si sparge e si confonde: </l>
<l>ma ne la bocca, ond'esce aura amorosa, </l>
<l>sola rosseggia la purpurea rosa.</l>
</lg>
<lg type="ottava">
<l>Mostra il bel petto le sue nevi ignude, </l>
<l>onde il foco d'amor si nutre e desta. </l>
<l>Parte appar de le mamme acerbe e crude, </l>
<l>parte altrui ne ricopre invida vesta; </l>
<l>invida a gli occhi soli il passo chiude; </l>
<l>l'amoroso pensier già non arresta, </l>
<l>ché, non ben pago di bellezza esterna, </l>
<l>ne gli occulti secreti ancor s'interna.</l>
</lg>
<lg type="ottava">
<l>Come per acqua o per cristallo intero </l>
<l>trapassa il raggio, e nol divide o parte, </l>
<l>per entro il chiuso manto osa il pensiero </l>
<l>di penetrar ne la vietata parte; </l>
<l>ivi si spazia, ivi contempla il vero </l>
<l>di tante meraviglie a parte a parte; </l>
<l>poscia al desio le forma e le descrive, </l>
<l>e fa più le sue fiamme ardenti e vive.</l>
</lg>
<lg type="ottava">
<l>Lodata passa e vagheggiata Armida </l>
<l>fra le cupide turbe, e se n'avvede: </l>
<l>nol mostra già, bench'in suo cor ne rida, </l>
<l>e d'aver pensi alte vittorie e prede. </l>
<l>Mentre, sospesa alquanto, o messo o guida </l>
<l>che la scorga a Goffredo ella richiede; </l>
<l>Eustachio occorse a lei, minor germano </l>
<l>di lui ch'è duce e cavalier sovrano.</l>
</lg>
<lg type="ottava">
<l>Come al lume farfalla, ei si rivolse </l>
<l>a lo splendor de la beltà divina, </l>
<l>e rimirar da presso i lumi volse, </l>
<l>che dolcemente atto modesto inchina; </l>
<l>e ne trasse gran fiamma, e la raccolse, </l>
<l>come da fuoco suole ésca vicina; </l>
<l>e disse verso lei (ch'audace e baldo </l>
<l>il fea de gli anni e de l'amore il caldo):</l>
</lg>
<lg type="ottava">
<l>–Donna, se pur tal nome a te conviensi, </l>
<l>ché non somigli tu cosa terrena, </l>
<l>né v'è figlia d'Adamo in cui dispensi </l>
<l>cotanto il ciel di sua luce serena, </l>
<l>che da te si ricerca? ed onde viensi? </l>
<l>Qual tua ventura o nostra or qui ti mena? </l>
<l>Fa ch'io sappia chi sei, fa ch'io non erri </l>
<l>ne l'onorarti; e, s'è ragion, m'atterri.–</l>
</lg>
<lg type="ottava">
<l>Risponde: –Al tuo pensier bellezza eguale </l>
<l>non ho, né merto a le tue lodi arriva: </l>
<l>donna vedi, signor, non pur mortale, </l>
<l>ma già morta al diletto, al dolor viva. </l>
<l>Me sospinge del cielo ira fatale, </l>
<l>vergine peregrina e fuggitiva: </l>
<l>rifuggo al pio Goffredo, e 'n lui confido: </l>
<l>tal va del suo valore intorno il grido!</l>
</lg>
<lg type="ottava">
<l>Tu mi scorgi davanti al sommo duce, </l>
<l>s'hai, come pare, alma cortese e pia.– </l>
<l>Ed egli: –Dritto è ben, s'a l'un t'adduce </l>
<l>l'altro fratel, che tuo campione ei sia. </l>
<l>Vergine bella, alta cagion t'induce; </l>
<l>ma s'ei mi stima pur come devria, </l>
<l>spender tutto potrai, dove t'aggrada, </l>
<l>ciò che vaglia il suo nome, o la mia spada.–</l>
</lg>
<lg type="ottava">
<l>Tace; e la guida ove tra grandi eroi </l>
<l>allor dal volgo il capitan s'invola. </l>
<l>Essa inchinollo riverente, e poi </l>
<l>vergognosetta non facea parola. </l>
<l>Ma quelli affanni e quei timori suoi </l>
<l>rassecura il guerriero e riconsola; </l>
<l>sì ch'i pensati inganni alfine spiega </l>
<l>in suon che di dolcezza i sensi lega.</l>
</lg>
<lg type="ottava">
<l>–Principe invitto, il tuo famoso nome </l>
<l>ha di gloria, dicea, sì chiari fregi, </l>
<l>che l'esser da te vinte e 'n guerra dome </l>
<l>recansi a gloria le province e i regi. </l>
<l>San tutti omai come sia forte, e come </l>
<l>giusto: come onestate onori e pregi; </l>
<l>sanno la tua pietà ch'affida e 'nvita </l>
<l>sino a' nemici a ricercarti aita.</l>
</lg>
<lg type="ottava">
<l>Ed io, che nacqui in sì diversa fede, </l>
<l>lunge da l'acque del tuo Reno algenti, </l>
<l>per te spero acquistar la nobil sede </l>
<l>e lo scettro, signor, de' miei parenti. </l>
<l>E s'altri aita a' suoi congiunti or chiede </l>
<l>contra il furor de le straniere genti; </l>
<l>io, poich'in lor non ha pietà più loco, </l>
<l>contra il mio sangue il ferro ostile invoco.</l>
</lg>
<lg type="ottava">
<l>Io te chiamo, in te spero; e 'n quella altezza </l>
<l>puoi tu ripormi onde sospinta i' fui: </l>
<l>né la tua destra esser dé' meno avvezza </l>
<l>di sollevar, che di far basso altrui: </l>
<l>né meno il pregio di pietà s'apprezza, </l>
<l>ch'il trionfar d'empi nemici sui: </l>
<l>e s'a molti hai potuto il regno tôrre, </l>
<l>fia gloria egual nel regno or me riporre.</l>
</lg>
<lg type="ottava">
<l>Ma se la nostra fé varia ti move </l>
<l>a disprezzar forse i miei preghi onesti, </l>
<l>la fé, c'ho certa in tua pietà, mi giove; </l>
<l>né dritto par ch'ella delusa or resti. </l>
<l>Testimonio è quel Dio ch'a tutti è Giove, </l>
<l>ch'altrui più giusta aita unqua non desti. </l>
<l>Ma perché il tutto sappi, intento or odi </l>
<l>le mie sventure e l'altrui inique frodi.</l>
</lg>
<lg type="ottava">
<l>Figlia io son di Arbilan, ch'il regno </l>
<l>tenne di Maràclea, e voi già raccolse, e i vostri; </l>
<l>ma del suocero suo gli stati ottenne </l>
<l>ne la Fenicia, e d'òr fu ricco e d'ostri. </l>
<l>Con la sua morte il nascer mio prevenne </l>
<l>mia madre, ascesa a gli stellanti chiostri; </l>
<l>ed in un giorno sol l'empia fortuna </l>
<l>lei pose in tomba, e me, già nata, in cuna.</l>
</lg>
<lg type="ottava">
<l>Ma 'l primo lustro appena era varcato </l>
<l>dal di ch'ella spogliossi il fragil velo, </l>
<l>quando il mio genitor, cedendo al fato, </l>
<l>forse con lei si ricongiunse in cielo, </l>
<l>di me cura lasciando e del suo stato </l>
<l>al frate amato con pietoso zelo; </l>
<l>ma se amore e pietate il premio merta, </l>
<l>esser certo dovea di fede incerta.</l>
</lg>
<lg type="ottava">
<l>Questi, preso di me l'alto governo, </l>
<l>tenero del mio onor parea cotanto, </l>
<l>che d'incorrotta fé, d'amor paterno, </l>
<l>e di pietate avea la fama e 'l vanto: </l>
<l>o che 'l maligno suo pensiero interno </l>
<l>celasse allor sotto contrario manto; </l>
<l>o che sincere avesse ancor le voglie, </l>
<l>perch'al figliuol m'ebbe promessa in moglie.</l>
</lg>
<lg type="ottava">
<l>Io crebbi, e crebbe il figlio; e mai né stile </l>
<l>di cavalier, né nobil arte apprese: </l>
<l>nulla di pellegrino o di gentile </l>
<l>gli piacque mai, né mirò in alto, o intese. </l>
<l>Sotto difforme aspetto animo vile, </l>
<l>e 'n cor superbo avare voglie accese, </l>
<l>villan diletto e di virtù dispregio, </l>
<l>i pregi fûr del mio amatore egregio.</l>
</lg>
<lg type="ottava">
<l>Ora 'l mio buon custode ad uom sì degno </l>
<l>unirmi in matrimonio in sé prefisse, </l>
<l>e farlo del mio letto e del mio regno </l>
<l>fido consorte, e a me più volte il disse. </l>
<l>Usò la lingua e l'arte, usò l'ingegno, </l>
<l>perché il bramato fine indi seguisse; </l>
<l>ma promessa da me non trasse mai, </l>
<l>anzi ritrosa ognor tacqui o negai.</l>
</lg>
<lg type="ottava">
<l>Partissi alfin con un sembiante oscuro, </l>
<l>onde l'empio suo cor chiaro trasparve; </l>
<l>e ben l'istoria del mio mal futuro </l>
<l>leggergli scritta in fronte allor mi parve. </l>
<l>Quinci i notturni miei riposi fûro </l>
<l>turbati ognor da strani sogni e larve, </l>
<l>ed un fatale orror ne l'alma impresso </l>
<l>m'era presagio de' miei danni espresso.</l>
</lg>
<lg type="ottava">
<l>E 'n sogno m'apparia, come chi langue, </l>
<l>pallida imago e dolorosa in atto; </l>
<l>quanto cangiata (oimè !) nel volto esangue </l>
<l>da quel sì adorno ch'io vedea ritratto. </l>
<l>“Fuggi, figlia (dicea) fuggi de l'angue </l>
<l>fuggi il tosco mortal, deh fuggi ratto: </l>
<l>ciò che s'indugia è per vergogna e danno, </l>
<l>anzi per morte: ah! fuggi empio tiranno!”</l>
</lg>
<lg type="ottava">
<l>Ma che giovava (oimè!) che del periglio </l>
<l>vicino fusse omai presago il core, </l>
<l>se cedea, dubbia in ritrovar consiglio, </l>
<l>la mia tenera etate al mio timore? </l>
<l>Prender fuggendo volontario esiglio, </l>
<l>e ignuda uscir del dolce albergo fore, </l>
<l>grave era sì ch'io fêa minore stima </l>
<l>di chiuder gli occhi ove gli apersi in prima.</l>
</lg>
<lg type="ottava">
<l>Temea, lassa! la morte, e non avea </l>
<l>(chi 'l crederia?) poi di fuggirla ardire: </l>
<l>e scoprir la temenza ancor temea, </l>
<l>per non affrettar l'ora al mio morire. </l>
<l>Così inquieta e torbida traea </l>
<l>la vita in un continuo martìre, </l>
<l>in guisa d'uom che l'empio ferro attenda </l>
<l>sul collo, e morto sembri anzi che scenda.</l>
</lg>
<lg type="ottava">
<l>In tale stato, o fosse amica sorte, </l>
<l>o ch'a peggio mi serbi il mio destino, </l>
<l>un de' ministri de la real corte, </l>
<l>nato in Sorìa di genitor latino, </l>
<l>mi scoperse ch'il giorno a l'empia morte </l>
<l>dal tiranno prescritto era vicino; </l>
<l>e ch'egli a quel crudele avea promesso </l>
<l>d'avvelenarmi a mensa il giorno stesso.</l>
</lg>
<lg type="ottava">
<l>E mi soggiunse poi ch'a la mia vita </l>
<l>sol fuggendo allungar poteva il corso; </l>
<l>e perché altronde io non sperava aita, </l>
<l>pronto offria se medesmo al mio soccorso; </l>
<l>e confortando mi rendé sì ardita, </l>
<l>che vergogna e timor lentâro il morso; </l>
<l>e fanciulla ed incauta osai gir seco, </l>
<l>la patria e 'l zio fuggendo a l'aer cieco.</l>
</lg>
<lg type="ottava">
<l>Sorse la notte oltra l'usato oscura, </l>
<l>che sotto l'ombre amiche ne coperse; </l>
<l>onde con due donzelle uscii sicura, </l>
<l>compagne elette a le fortune avverse. </l>
<l>Ma pure indietro a le paterne mura </l>
<l>le luci io rivolgea di pianto asperse; </l>
<l>né de la vista del natio terreno, </l>
<l>partendo, saziar poteami appieno.</l>
</lg>
<lg type="ottava">
<l>Fêa l'istesso cammin l'occhio e 'l pensiero, </l>
<l>e mal suo grado il piede innanzi giva: </l>
<l>sì come nave, ch'improvviso e fèro </l>
<l>vento discioglia da l'amata riva. </l>
<l>La notte andammo e 'l dì che segue intero </l>
<l>per lochi ov'orma altrui non appariva: </l>
<l>ci ricovrammo in un castello alfine, </l>
<l>ch'oltra l'Eufrate è quasi ermo confine.</l>
</lg>
<lg type="ottava">
<l>E' d'Aronte il castel; ch'Aronte fue </l>
<l>quel che mi trasse di periglio, e scòrse. </l>
<l>Ma, come me fuggito aver le sue </l>
<l>mortali insidie il traditor s'accorse, </l>
<l>acceso di furor contra ambedue, </l>
<l>tanta e sì atroce colpa in noi ritorse, </l>
<l>ed ambo fece rei del fallo iniquo, </l>
<l>onde 'l condanna un suo pensiero antiquo.</l>
</lg>
<lg type="ottava">
<l>Disse ch'Aronte io avea co' preghi spinto </l>
<l>fra sue bevande a mescolar veneno, </l>
<l>per non aver (poich'egli fosse estinto) </l>
<l>chi legge mi prescriva o tenga a freno, </l>
<l>e ch'io, sciogliendo a la vergogna il cinto, </l>
<l>volea raccôrmi a mille amanti in seno. </l>
<l>Ahi, che fiamma del cielo anzi in me scenda, </l>
<l>santa onestà, ch'io le tue leggi offenda!</l>
</lg>
<lg type="ottava">
<l>Ch'avara fame d'oro e sete insieme </l>
<l>del mio sangue innocente il crudo avesse, </l>
<l>grave m'è sì; ma vie più 'l cor mi preme </l>
<l>ch'il mio candido onor macchiar volesse. </l>
<l>L'empio, che non invan sospetta e teme, </l>
<l>così le sue menzogne adorna e tesse </l>
<l>ne la città, del ver dubbia e sospesa, </l>
<l>che non è chi per me faccia difesa.</l>
</lg>
<lg type="ottava">
<l>Né perché usurpi il bel paese, e 'n fronte </l>
<l>già gli risplenda la real corona, </l>
<l>fin però pone a' miei gran danni, a l'onte; </l>
<l>sì la sua ferità l'infiamma e sprona. </l>
<l>Arder minaccia entro il castello Aronte, </l>
<l>se di proprio voler non s'imprigiona; </l>
<l>e dovunque io mi fugga o mi dilegue, </l>
<l>le mie sparse fortune ancor persegue.</l>
</lg>
<lg type="ottava">
<l>E dice che lavarsi omai dal volto </l>
<l>sol col mio sangue la vergogna crede, </l>
<l>e ritornar nel grado, ond'io l'ho tolto, </l>
<l>l'onor de' regi antichi a cui succede. </l>
<l>Ma il timor n'è cagion ch'a lui ritolto </l>
<l>non sia lo scettro ond'egli è falso erede: </l>
<l>quasi il mio precipizio alto sostegno </l>
<l>sia con le sue ruine a novo regno.</l>
</lg>
<lg type="ottava">
<l>E ben quel fine avrà l'empio desire </l>
<l>che già il tiranno ha stabilito in mente; </l>
<l>e saran nel mio sangue estinte l'ire </l>
<l>che nel mio lagrimar non fiano spente, </l>
<l>se tu nol vieti. A te rifuggo, o sire, </l>
<l>io misera fanciulla, orba, innocente: </l>
<l>e questo pianto onde ho questi occhi aspersi, </l>
<l>vagliami sì, che 'l sangue io poi non versi.</l>
</lg>
<lg type="ottava">
<l>A te concede il cielo, e dièlti in fato </l>
<l>poter, voler sol di giustizia amico: </l>
<l>salvami dunque (e ne sarai lodato) </l>
<l>in caste membra l'animo pudico; </l>
<l>e ritogli il mio regno a quell'ingrato, </l>
<l>ch'è d'onestate, e tuo, crudel nemico. </l>
<l>Basta, eletto fra gli altri, un fido stuolo, </l>
<l>tanto estimo le insegne e 'l nome solo.</l>
</lg>
<lg type="ottava">
<l>Per questi piedi, onde i superbi e gli empi </l>
<l>calchi, per questa man ch'il dritto aita; </l>
<l>per le vittorie, e per quei sacri tempî </l>
<l>ch'aspettano or da te pietosa aita, </l>
<l>il mio desir, tu che puoi solo, adempi, </l>
<l>salvando omai questa infelice vita. </l>
<l>Ma se voi la giustizia ancor non move, </l>
<l>né pianto né pietà, signor, mi giove.–</l>
</lg>
<lg type="ottava">
<l>Ciò detto, tace; e la risposta attende </l>
<l>con atto ch'in silenzio ha voce e preghi. </l>
<l>Goffredo il dubbio cor volve e sospende </l>
<l>fra pensier vari, e non sa dove il pieghi. </l>
<l>Teme i barbari inganni, e ben comprende </l>
<l>che non è fede in uom ch'a Dio la neghi: </l>
<l>ma d'altra parte in lui pietoso affetto </l>
<l>si desta, che non dorme in nobil petto.</l>
</lg>
<lg type="ottava">
<l>Mentre così dubbioso a terra vòlto </l>
<l>lo sguardo tiene, e 'l pensier volve e gira, </l>
<l>la donna in lui s'affisa, e dal suo v¢lto </l>
<l>intenta pende e tacita il rimira; </l>
<l>e perché tarda, oltra 'l suo creder, molto </l>
<l>la risposta, già teme e già sospira. </l>
<l>Quegli la chiesta grazia alfin negolle, </l>
<l>ma diè repulsa assai cortese e molle:</l>
</lg>
<lg type="ottava">
<l>–S'al servigio di Dio, ch'a ciò n'elesse, </l>
<l>vòlta la mia non fosse e l'altre spade, </l>
<l>potéi qui fra le genti a me concesse </l>
<l>aita ritrovar, non che pietade; </l>
<l>ma se queste sue mura e queste oppresse </l>
<l>gregge non torniam prima in libertade, </l>
<l>giusto non è, con iscemar le genti, </l>
<l>ch'io di nostra vittoria il corso allenti.</l>
</lg>
<lg type="ottava">
<l>Ben ti prometto (e tu per nobil pegno </l>
<l>mia fede or prendi, e vivi in lei secura) </l>
<l>che se mai sottrarremo al giogo indegno </l>
<l>queste sacre e dal ciel dilette mura, </l>
<l>di ritornarti al tuo perduto regno, </l>
<l>come pietà m'esorta, avrem poi cura; </l>
<l>or mi farebbe la pietà men pio, </l>
<l>s'anzi il suo dritto i' non solvessi a Dio.–</l>
</lg>
<lg type="ottava">
<l>A quel parlar chinò la donna, e fisse </l>
<l>le luci a terra, e stette immota alquanto; </l>
<l>poi sollevolle rugiadose, e disse </l>
<l>(accompagnando atti gentili al pianto): </l>
<l>–Misera! ed a qual altra il ciel prescrisse </l>
<l>vita mai grave ed immutabil tanto, </l>
<l>che si cangia in altrui mente e natura, </l>
<l>pria che si cangi 'n me sorte e ventura?</l>
</lg>
<lg type="ottava">
<l>Nulla speme più resta; invan mi doglio: </l>
<l>non han più forza in petto umano i preghi. </l>
<l>Forse lece sperar ch'il mio cordoglio </l>
<l>che te non mosse, il reo tiranno or pieghi? </l>
<l>Né già te d'inclemenza accusar voglio, </l>
<l>perch'il picciol soccorso a me si neghi; </l>
<l>ma 'l cielo accuso, onde il mio mal discende, </l>
<l>ch'in te pietate inesorabil rende.</l>
</lg>
<lg type="ottava">
<l>E perché legge d'onestate e zelo </l>
<l>non vuol che qui sì lungamente indugi, </l>
<l>a cui ricovro intanto? ove mi celo? </l>
<l>O quai contra il tiranno avrò refugi? </l>
<l>Nessun sì chiuso loco è sotto il cielo </l>
<l>ché a l'òr non s'apra. Or perché tanti indugi? </l>
<l>Veggio la morte, e se 'l fuggirla è vano, </l>
<l>incontra lei n'andrò con questa mano.–</l>
</lg>
<lg type="ottava">
<l>Qui tacque: e parve ch'un reale sdegno </l>
<l>e generoso l'accendesse in vista: </l>
<l>e 'l piè volgendo, di partir fêa segno, </l>
<l>tutta ne gli atti dispettosa e trista: </l>
<l>il pianto si spargea senza ritegno, </l>
<l>com'ira lo produce a dolor mista; </l>
<l>e le nascenti lagrime, a vederle, </l>
<l>erano a' rai del sol cristallo e perle.</l>
</lg>
<lg type="ottava">
<l>Le guance asperse di quei vivi umori, </l>
<l>che rigavano il seno insin al lembo, </l>
<l>parean vermigli 'nsieme e bianchi fiori, </l>
<l>se pur gl'irriga un rugiadoso nembo, </l>
<l>quando su l'apparir de' primi albori </l>
<l>spiegano a l'aura lieti il chiuso grembo: </l>
<l>e l'Alba a lor somiglia, e se n'appaga, </l>
<l>e se 'n corona, ond'è più lieta e vaga.</l>
</lg>
<lg type="ottava">
<l>Ma 'l chiaro umor, che di lucenti stille </l>
<l>sparge ligustri e rose, in cui discende, </l>
<l>opra effetto di foco, e 'n mille e mille </l>
<l>petti serpe celato, e vi s'apprende. </l>
<l>O miracol d'amor! che sue faville </l>
<l>tragge dal pianto, e i cor ne l'acque accende: </l>
<l>sempre ha sovra natura alta possanza, </l>
<l>ma 'n virtù di costei se stesso avanza.</l>
</lg>
<lg type="ottava">
<l>Questo falso dolor da molti elice </l>
<l>lagrime vere, e i cor più duri spetra. </l>
<l>Ciascun si duol fra sé pensoso, e dice: </l>
<l>–Se mercé da Goffredo or non impetra, </l>
<l>ben fu rabbiosa tigre a lui nudrice, </l>
<l>e 'l produsse in aspra alpe orrida pietra, </l>
<l>o l'onda, che nel mar si frange e spuma: </l>
<l>crudel, che tal beltà turba e consuma.–</l>
</lg>
<lg type="ottava">
<l>Ma 'l fratel giovinetto, in cui la face </l>
<l>di pietate, d'amore è più fervente; </l>
<l>mentre bisbiglia ciascun altro o tace, </l>
<l>osa scoprir quel che ne l'alma ei sente: </l>
<l>–Troppo, giusto signor, troppo tenace </l>
<l>di quel che già propose è la tua mente, </l>
<l>s'al desio di ciascun, che brama e prega, </l>
<l>fuor di suo corso or non si muove e piega.</l>
</lg>
<lg type="ottava">
<l>Non che lascin lor alta e nobil cura </l>
<l>i duci qui de' suoi guerrier soggetti, </l>
<l>torcendo il piè da l'oppugnate mura, </l>
<l>e sian gli uffici lor da lor negletti; </l>
<l>ma fra noi cavalier d'alta ventura, </l>
<l>senz' alcun proprio peso, e meno astretti </l>
<l>a le leggi de gli altri, elegger diece </l>
<l>difensori del giusto a te ben lece.</l>
</lg>
<lg type="ottava">
<l>Ch'al servigio di Dio già non si toglie </l>
<l>l'uom ch'innocente vergine difende: </l>
<l>ed assai care al ciel son quelle spoglie, </l>
<l>che d'ucciso tiranno altri gli appende. </l>
<l>Quando adunque a l'impresa or non m'invoglie </l>
<l>l'utile, e 'l certo onor ch'indi s'attende, </l>
<l>è debita al valor: ché meno increbbe </l>
<l>morte talvolta a chi morì, s'ei debbe.</l>
</lg>
<lg type="ottava">
<l>Ahi non sia ver, per Dio, che si ridica </l>
<l>in Francia, o dove in pregio è cortesia, </l>
<l>che si fugga da noi rischio, o fatica, </l>
<l>per cagion così giusta e così pia. </l>
<l>Io, per me, qui depongo elmo e lorica, </l>
<l>qui mi scingo la spada, e più non fia </l>
<l>ch'adopri indegnamente arme e destriero, </l>
<l>o 'l nome usurpi mai di cavaliero.–</l>
</lg>
<lg type="ottava">
<l>Così favella; e seco in chiaro suono </l>
<l>tutto l'ordine suo concorde freme, </l>
<l>e, stimando il consiglio accorto e buono, </l>
<l>co' preghi il capitan circonda e preme. </l>
<l>–Cedo (egli disse allora) e vinto io sono, </l>
<l>al concorso di tanti uniti 'nsieme. </l>
<l>Abbia (se parvi) il chiesto don costei, </l>
<l>da' vostri sì, non da' consigli miei.</l>
</lg>
<lg type="ottava">
<l>Ma se Goffredo di credenza alquanto </l>
<l>pur trova in voi, temprate i vostri affetti.– </l>
<l>Così ei lor disse; e bastò lor ben tanto, </l>
<l>perché ciascun quel ch'ei concede aspetti. </l>
<l>Or che non può di bella donna il pianto? </l>
<l>Ed in lingua amorosa i dolci detti? </l>
<l>Esce da dolci labra aurea catena </l>
<l>che l'alme a suo voler prende ed affrena.</l>
</lg>
<lg type="ottava">
<l>Eustachio la richiama, e dice: –Omai </l>
<l>cessa, vaga donzella, il tuo dolore, </l>
<l>perché tosto da noi soccorso avrai, </l>
<l>come più si conviene al tuo timore.–</l>
<l>Serenò allora i nubilosi rai </l>
<l>Armida, e sì ridente apparve fuore, </l>
<l>ch'innamorò di sua bellezza il cielo </l>
<l>asciugandosi gli occhi col bel velo.</l>
</lg>
<lg type="ottava">
<l>Rende lor poscia in più soavi note </l>
<l>grazie per grazia di cotanta stima, </l>
<l>mostrando che sarian famose e note </l>
<l>ad ogni gente, e 'n ogni estranio clima; </l>
<l>e ciò ch'esprimer lingua altrui non pote, </l>
<l>par che muta eloquenza in atto esprima: </l>
<l>e tien la fraude sua nel cor secreta, </l>
<l>più ch'in guisa mortale adorna e lieta.</l>
</lg>
<lg type="ottava">
<l>Quinci, veggendo che fortuna arriso </l>
<l>al gran principio de gl'inganni avea, </l>
<l>prima ch'il suo pensier le sia preciso, </l>
<l>dispon di trarre al fin opra sì rea, </l>
<l>e meraviglie far col chiaro viso, </l>
<l>più che con l'arti lor Circe e Medea; </l>
<l>e 'n voce di sirena a' dolci accenti </l>
<l>addormentar le più svegliate menti.</l>
</lg>
<lg type="ottava">
<l>Ed usa ogni arte onde sia preso e còlto </l>
<l>a la sua rete alcun novello amante: </l>
<l>né con tutti, né sempre un stesso volto </l>
<l>serba, ma varia modi, atti e sembiante. </l>
<l>Or tien pudica il guardo in sé raccolto; </l>
<l>or lo rivolge cupido e vagante: </l>
<l>la sferza in quelli, e 'l freno adopra in questi, </l>
<l>come lor vede in amar lenti o presti.</l>
</lg>
<lg type="ottava">
<l>Ed ove altri da' lacci il piè ritiri </l>
<l>e gli arditi pensier temendo affrene, </l>
<l>apre un benigno riso, e 'n dolci giri </l>
<l>volge le luci più del ciel serene; </l>
<l>e que' suoi pigri e timidi desiri </l>
<l>sprona ed affida la dubbiosa spene; </l>
<l>ed infiammando l'amorosa voglia, </l>
<l>sgombra ogni gel che la paura accoglia.</l>
</lg>
<lg type="ottava">
<l>Ad altri poi, ch'audace il segno varca </l>
<l>scòrto da cieco e temerario duce, </l>
<l>de' cari detti e de' begli occhi è parca; </l>
<l>e seco tèma e riverenza induce: </l>
<l>ma fra lo sdegno, onde la fronte è carca, </l>
<l>pur anco un raggio di pietà riluce; </l>
<l>ond'egli per timor nulla dispera, </l>
<l>e più s'invoglia, ove più sembri altera.</l>
</lg>
<lg type="ottava">
<l>Stassi talvolta tacita e pensosa, </l>
<l>e 'l volto e gli atti suoi compone e finge, </l>
<l>e qualche finta lagrima amorosa </l>
<l>ora tragge su gli occhi, or la rispinge, </l>
<l>come chi teme e lagrimar non osa: </l>
<l>così mille alme semplicette astringe; </l>
<l>e 'n foco di pietà strali d'amore </l>
<l>dolci contempra, indi gli avventa al core.</l>
</lg>
<lg type="ottava">
<l>Poi, sì com'ella a quei pensier s'invole, </l>
<l>e novella speranza in lei si deste, </l>
<l>volge a gli amanti il piede e le parole, </l>
<l>e di lieto color s'adorna e veste. </l>
<l>E lampeggiar fa quasi nuovo sole, </l>
<l>il chiaro sguardo e il bel viso celeste </l>
<l>su la nebbia del duolo oscura e folta, </l>
<l>che s'era d'ogni intorno a' cori accolta.</l>
</lg>
<lg type="ottava">
<l>E mentre dolce parla e dolce ride, </l>
<l>e con doppia dolcezza alletta i sensi, </l>
<l>quasi dal petto l'alma e il cor divide, </l>
<l>non prima usata a que' piaceri intensi. </l>
<l>Ahi cieco amor! ch'egualmente n'ancide </l>
<l>l'assenzio e 'l mèl che tu fra noi dispensi; </l>
<l>e co 'l tuo fèro varïar, mortali </l>
<l>tu porgi altrui le medicine e i mali.</l>
</lg>
<lg type="ottava">
<l>Fra sì contrarie tempre, in ghiaccio e 'n foco, </l>
<l>in riso e in pianto, fra paura e spene, </l>
<l>gl'inforsa e rota, e i lor tormenti in gioco </l>
<l>l'ingannatrice donna a prender viene. </l>
<l>E s'alcun mai con dir tremante e fioco </l>
<l>osa parlando appalesar le pene, </l>
<l>finge, quasi in amor rozza e inesperta, </l>
<l>non veder l'alma ne' suoi detti aperta.</l>
</lg>
<lg type="ottava">
<l>O pur le luci vergognose e chine, </l>
<l>e 'l volto d'onestate orna e colora, </l>
<l>e quasi cela altrui le calde brine </l>
<l>sotto le rose, ond'il bel viso infiora; </l>
<l>come spargendo al ciel l'aurato crine </l>
<l>ne l'orïente appar la bella aurora: </l>
<l>e 'l rossor de lo sdegno insieme n'esce </l>
<l>con la vergogna, e si confonde e mesce.</l>
</lg>
<lg type="ottava">
<l>Ma se prevede, e di lontan s'accorge </l>
<l>d'uom che tenti scoprir l'accese voglie, </l>
<l>or gli s'invola, or loco e modo porge, </l>
<l>onde ragioni, e subito il ritoglie. </l>
<l>Così il dì tutto in vano error lo scorge, </l>
<l>e stanca ogni speranza al fin gli toglie; </l>
<l>egli riman qual cacciator ch'a sera </l>
<l>perdute ha l'orme di seguìta fèra.</l>
</lg>
<lg type="ottava">
<l>Queste fûr l'arti onde mille alme e mille </l>
<l>prender, quasi di furto, allor poteo; </l>
<l>anzi pur con queste arme essa rapille, </l>
<l>ed a forza d'amor serve le fêo. </l>
<l>Qual meraviglia or fia, se 'l fèro Achille </l>
<l>d'amor fu vinto, ed Ercole e Teseo? </l>
<l>se qual più casto ancor la spada cinge, </l>
<l>l'empio ne' lacci suoi lega e distringe.</l>
</lg>
</div1>
<div1 type="parte">
<head>LIBRO SESTO</head>
<lg type="ottava">

<l>Mentre in tal guisa i cavalieri alletta </l>
<l>ne l'amor suo l'insidiosa Armida, </l>
<l>né solo i diece a lei promessi aspetta, </l>
<l>ma di seco menarne altri confida: </l>
<l>volge tra sé Goffredo a qual commetta </l>
<l>la dubbia impresa più secura guida; </l>
<l>ché di tanti guerrier la copia e 'l merto, </l>
<l>e 'l desir di ciascuno il fanno incerto.</l>
</lg>
<lg type="ottava">
<l>Né d'onor, ne d'arbitrio alcun dispoglia, </l>
<l>ma, come dritto estima, a tutti impone </l>
<l>ch'a suo senno si scelga, anzi a sua voglia, </l>
<l>chi successor fia eletto al buon Guidone; </l>
<l>così di lui non fia ch'altri si doglia, </l>
<l>ch'un medesmo voler sia freno e sprone, </l>
<l>spingendo alcuno, alcun tenendo a forza, </l>
<l>se pur leggi ha virtù cui nulla sforza.</l>
</lg>
<lg type="ottava">
<l>A sé dunque gli chiama e lor favella: </l>
<l>–Stata è da voi la mia sentenza udita, </l>
<l>ch'era, non di negare a la donzella, </l>
<l>ma di darle, in stagion matura, aita. </l>
<l>Di nuovo la propongo: e ben puote ella </l>
<l>esser da voi, come devria, seguìta; </l>
<l>ché nel secol mutabile e leggiero </l>
<l>costanza è spesso il varïar pensiero.</l>
</lg>
<lg type="ottava">
<l>Ma se stimate ancor che mal convenga </l>
<l>al vostro grado il rifiutar periglio: </l>
<l>e se pur generoso ardire sdegna </l>
<l>quel che troppo gli par tardo consiglio; </l>
<l>non avverrà ch'a forza io vi ritegna, </l>
<l>né quel che già vi diedi or mi ripiglio: </l>
<l>ma sia con tutti voi, com'esser deve, </l>
<l>il fren del nostro imperio lento e leve.</l>
</lg>
<lg type="ottava">
<l>Dunque lo starne e 'l girne io son contento </l>
<l>che dal vostro voler libero penda. </l>
<l>Ben vo' che pria facciate al duce spento </l>
<l>successor nuovo e di voi cura ei prenda. </l>
<l>Ed invitto di forza e d'ardimento </l>
<l>i diece scelga a far del torto emenda, </l>
<l>ch'in questo il sommo imperio a me riservo: </l>
<l>non sia l'arbitrio suo per altro or servo.–</l>
</lg>
<lg type="ottava">
<l>Così disse Goffredo: e 'l suo germano, </l>
<l>consentendo ciascun, risposta diede: </l>
<l>–Com'è tua propria, o cavalier sovrano, </l>
<l>virtù ch'in alto intende e lunge vede; </l>
<l>così il vigor del core e de la mano, </l>
<l>quasi debito a noi, da noi si chiede: </l>
<l>e saria la matura tarditate, </l>
<l>ch'in altri è provvidenza, in noi viltate.</l>
</lg>
<lg type="ottava">
<l>E poi ch'il rischio è di non grave danno, </l>
<l>posto in lance col pro, ch'aggrava e pesa, </l>
<l>te permettente, i pochi eletti andranno </l>
<l>con le genti d'Armida a giusta impresa.– </l>
<l>Così ragiona: e con sì adorno inganno </l>
<l>cerca di ricoprir la mente accesa </l>
<l>sotto altro zelo; ed altri ancor d'onore </l>
<l>fingon desio quel ch'è desio d'amore.</l>
</lg>
<lg type="ottava">
<l>Ma 'l giovinetto Eustachio, il qual rimira </l>
<l>con gelosi occhi il figlio di Lucia, </l>
<l>la cui virtute invidïando ammira, </l>
<l>ch'in sì bel corpo più cara venìa, </l>
<l>nol vorrebbe compagno, e al cor gl'inspira </l>
<l>cauti pensier l'astuta gelosia: </l>
<l>onde, tratto il guerrier lunge e 'n disparte, </l>
<l>ragiona a lui con lusinghevol arte:</l>
</lg>
<lg type="ottava">
<l>–O di gran padre assai maggior figliuolo, </l>
<l>c'hai d'arme il pregio e di valor perfetto, </l>
<l>or chi sara del valoroso stuolo, </l>
<l>di cui parte noi siamo, in duce eletto? </l>
<l>Io, ch'a Guidon famoso, e primo e solo, </l>
<l>per onor dell'età, vivea soggetto; </l>
<l>io, fratel di Goffredo, a chi piu deggio </l>
<l>cedere omai? Se tu non sei, nol veggio!</l>
</lg>
<lg type="ottava">
<l>Te la cui nobiltà tutte altre agguaglia, </l>
<l>valore a me prepone e gloria e merto; </l>
<l>né sdegnerebbe in opra di battaglia </l>
<l>cederti il mio fratel ch'è tanto esperto: </l>
<l>te dunque in duce io bramo, ove ti caglia </l>
<l>mostrar qui tua virtù nel campo aperto: </l>
<l>né già cred'io che quell'onor ti curi, </l>
<l>che da' fatti verrà notturni e scuri.</l>
</lg>
<lg type="ottava">
<l>Non mancherà qui luogo ove dispieghi </l>
<l>la fama tua ch'esser ti deve a grado. </l>
<l>Or io procurerò, se tu nol nieghi, </l>
<l>ch'a te concedan gli altri 'l sommo grado. </l>
<l>Ma perché non so ben dove si pieghi </l>
<l>sì magnanimo core, io tento il guado </l>
<l>per impetrar da te ch'a voglia mia </l>
<l>o segua poscia Armida, o teco i' stia.–</l>
</lg>
<lg type="ottava">
<l>Qui tacque Eustachio; e questi estremi accenti </l>
<l>non proferì senza arrossarsi in viso, </l>
<l>e i mal celati suoi pensieri ardenti </l>
<l>l'altro conobbe, e 'l dimostrò col riso: </l>
<l>ma perch'in lui colpi d'amor più lenti </l>
<l>non hanno il petto oltra la gonna inciso, </l>
<l>né la donzella di seguir gli calse, </l>
<l>né ricusò d'amor scuse non false.</l>
</lg>
<lg type="ottava">
<l>Ben altamente è nel pensier tenace </l>
<l>la morte di Guidon quasi scolpita, </l>
<l>e si reca a disnor ch'Argante audace </l>
<l>rimanga ancor lunga stagione in vita; </l>
<l>e parte d'ascoltare ancor gli piace </l>
<l>quel parlar ch'al dovuto onor l'invita; </l>
<l>il giovinetto cor s'appaga e gode </l>
<l>al dolce suon de la verace lode.</l>
</lg>
<lg type="ottava">
<l>Però così rispose: –I gradi primi </l>
<l>men conseguir che meritar desio; </l>
<l>né, dove me la mia virtù sublimi, </l>
<l>di scettri altezza invidïar degg' io: </l>
<l>ma s'a l'onor m'inviti, il qual si stimi </l>
<l>debito a me, non ci verrò restio: </l>
<l>e caro esser mi dé' che sia dimostro </l>
<l>sì bel segno da te del valor nostro.</l>
</lg>
<lg type="ottava">
<l>Dunque io nol chiedo e nol rifiuto, e quando </l>
<l>duce io pur sia, sarai de gli altri eletti.– </l>
<l>Allora il lascia Eustachio, e va piegando </l>
<l>de' suoi compagni al suo voler gli affetti; </l>
<l>ma chiede a prova il principe Gernando </l>
<l>quel grado: e ben ch'Armida in lui saetti, </l>
<l>men può nel cor superbo amor di donna, </l>
<l>di quel desio d'onor ch'in lui s'indonna.</l>
</lg>
<lg type="ottava">
<l>Sceso Gernando fu da Goti regi, </l>
<l>che di molte provincie ebber l'impero, </l>
<l>e le corone d'oro e i scettri regi </l>
<l>e del padre e de gli avi il fanno altero. </l>
<l>Altero è l'altro de' suoi propri fregi </l>
<l>più che de l'opre che i passati fêro; </l>
<l>ben che non pur là sotto 'l freddo plaustro </l>
<l>fosser famose, ma dal Borea a l'Austro.</l>
</lg>
<lg type="ottava">
<l>Essi ancor sin di la 've il mar circonda </l>
<l>tre regni estremi de la fredda terra, </l>
<l>fuor ch'una parte, che l'instabil onda </l>
<l>non cinge, e muro non circonda e serra, </l>
<l>passâr di Sena ne l'antica sponda; </l>
<l>e quivi soggiogâr le genti in guerra, </l>
<l>possenti in arme, e gloriosi e grandi, </l>
<l>detti Norvegi prima e poi Normandi.</l>
</lg>
<lg type="ottava">
<l>Quinci nel fortunato almo terreno </l>
<l>sen venne ad onorate imprese eccelse </l>
<l>già Roberto Guiscardo, e press'al seno </l>
<l>del mar d'Adria sonante il lido scelse; </l>
<l>e 'ngombrando di là sino al Tirreno </l>
<l>la Puglia e 'l Principato, albergo felse, </l>
<l>e 'n Pachino, e 'n Peloro, e 'n Lilibeo </l>
<l>lasciò di greche spoglie alto trofeo.</l>
</lg>
<lg type="ottava">
<l>E l'isola del foco, e 'l monte adusto </l>
<l>mirâr la gloriosa antica insegna, </l>
<l>sottratti al giogo pur del greco Augusto, </l>
<l>mentre il torto cammino errando ei segna: </l>
<l>e d'ubbidir, quasi tiranno ingiusto, </l>
<l>al vicario di Cristo il reo disdegna. </l>
<l>Nacquer sotto il benigno e chiaro cielo </l>
<l>gli altri, dove si tempra ardore e gelo.</l>
</lg>
<lg type="ottava">
<l>E com'arbor traslata in nobil parte, </l>
<l>a l'aure fresche, a' tepidi splendori, </l>
<l>alza il crine e le braccia intorno sparte, </l>
<l>spiegando verdi fronde e frutta e fiori, </l>
<l>ché 'l sol gli splende amico e Giove e Marte: </l>
<l>così fra le vittorie e fra gli onori </l>
<l>di peregrina stirpe i pregi accrebbe </l>
<l>la bella Italia, a cui tant'ella debbe.</l>
</lg>
<lg type="ottava">
<l>Ma 'l barbaro signor, che sol misura </l>
<l>quanto il proprio valor oltra si stenda, </l>
<l>e per sé stima ogni virtute oscura, </l>
<l>cui titolo regal chiara non renda; </l>
<l>non può soffrir ch'in cio ch'egli procura, </l>
<l>seco di merto il cavalier contenda; </l>
<l>e se n'adira sì, ch'a l'ira ei porre </l>
<l>non puote il freno, e 'l suo furor trascorre.</l>
</lg>
<lg type="ottava">
<l>Tal ch'il maligno spirito d'Averno </l>
<l>ch'in lui strada sì larga aprir si vede, </l>
<l>tacito in sen gli serpe, ed al governo </l>
<l>de' suoi pensieri lusingando or siede: </l>
<l>e qui sempre lo sdegno e l'odio interno, </l>
<l>acceso infiamma, e 'l cor avvampa e fiede, </l>
<l>e quasi nube che si squarcia e tuona, </l>
<l>mesta voce ne l'alma a lui risuona:</l>
</lg>
<lg type="ottava">
<l>–Teco giostra Riccardo: a te s'agguaglia </l>
<l>quel che si vanta pur de gli avi suoi, </l>
<l>quasi uom per corseggiare in pregio saglia, </l>
<l>e i ladroni del mar sien degni eroi. </l>
<l>Deh! quali arti di pace e di battaglia, </l>
<l>già fra gli occidentali e fra gli Eoi, </l>
<l>da lor usate ei narra? e non si scorna, </l>
<l>mentre de' suoi prede e rapine adorna?</l>
</lg>
<lg type="ottava">
<l>Perdere omai non può, ché certo vinse </l>
<l>quel dì che tuo avversario egli divenne: </l>
<l>che diran poi le genti? –ei non s'infinse, </l>
<l>ma con Gernando in gran contesa venne–. </l>
<l>Potea quel grado che Guidone estinse </l>
<l>a te gloria recar, perch'egli il tenne: </l>
<l>ma da te il grado stesso onore attese; </l>
<l>costui scemò suo pregio, allor che 'l chiese.</l>
</lg>
<lg type="ottava">
<l>E se, poich'altri più non parla e spira, </l>
<l>l'opere de' mortali o vede o sente; </l>
<l>come credi ch'in ciel di sdegno e d'ira </l>
<l>il buon duce Guidon si mostri ardente? </l>
<l>mentre in questo superbo i lumi gira, </l>
<l>ed al suo temerario ardir pon mente: </l>
<l>che seco, omai l'età sprezzando e 'l merto, </l>
<l>fanciullo osa agguagliarsi e poco esperto.</l>
</lg>
<lg type="ottava">
<l>E l'osa pur, e 'l tenta, e ne riporta </l>
<l>in vece di castigo onore e laude, </l>
<l>e v'è chi ne 'l consiglia e ne l'esorta, </l>
<l>(o vergogna comune!) e chi gli applaude. </l>
<l>Ma se Goffredo il vede, e gli comporta </l>
<l>ch'al tuo onore egli faccia oltraggio o fraude, </l>
<l>nol soffrir tu; né già soffrirlo déi, </l>
<l>ma ciò che puoi dimostra, e ciò che sei.–</l>
</lg>
<lg type="ottava">
<l>Al suon di queste voci arde lo sdegno, </l>
<l>e cresce in lui, quasi commossa face; </l>
<l>né bastandogli il cor gonfiato e pregno, </l>
<l>per gli occhi n'esce e per la lingua audace. </l>
<l>Ciò che di temerario, o pur d'indegno </l>
<l>crede in Riccardo, ei non l'asconde e tace: </l>
<l>ma pazzo il finge, e 'n quella etate acerba </l>
<l>vana è la gloria e la virtù superba.</l>
</lg>
<lg type="ottava">
<l>E quanto di magnanimo e d'altero, </l>
<l>e d'eccelso e sublime in lui risplende, </l>
<l>tutto, adombrando con mal'arte il vero, </l>
<l>pur come vizio sia, biasma e riprende. </l>
<l>E nel parlar l'intrepido guerriero </l>
<l>nemico suo de l'onte il suono intende, </l>
<l>né però sfoga l'ira, o si raffrena </l>
<l>quel cieco impeto in lui ch'a morte il mena.</l>
</lg>
<lg type="ottava">
<l>Perch'il demon, che lui rapisce e muove </l>
<l>di spirto in vece, e forma ogni suo detto, </l>
<l>fa che gl'ingiusti oltraggi ognor rinnove, </l>
<l>ésca aggiungendo a l'infiammato petto. </l>
<l>Loco è nel campo, chiuso, a tutte prove </l>
<l>da' valorosi cavalieri eletto, </l>
<l>dove ozïosa la virtù non langue; </l>
<l>ben che cessin talor le morti e 'l sangue.</l>
</lg>
<lg type="ottava">
<l>Or quivi, allor che v'è turba più folta </l>
<l>pur come è suo destin, Riccardo accusa: </l>
<l>e quasi acuto strale, in lui rivolta </l>
<l>la lingua, del venen d'Averno infusa; </l>
<l>e vicino è Riccardo, e quasi ascolta; </l>
<l>ma pur l'ira tenendo in sé rinchiusa, </l>
<l>a lui s'appressa, e dice: –A te concedo </l>
<l>l'alto grado, signor, se troppo io chiedo.–</l>
</lg>
<lg type="ottava">
<l>–Quel che concedi tu da te non voglio, </l>
<l>ché, non essendo tuo, non puoi tu darlo,– </l>
<l>rispose l'altro con maggior orgoglio, </l>
<l>pur com'ei fosse il successor di Carlo. </l>
<l>–Ma s'io son quel ch'io era, e qual io soglio, </l>
<l>perché teco e di ciò contendo e parlo?– </l>
<l>–E chi sei tu?– soggiunse il gran Riccardo, </l>
<l>volgendo in lui turbato e fèro sguardo.</l>
</lg>
<lg type="ottava">
<l>–Io son figlio di re, dicea Gernando, </l>
<l>e gli avi miei regnâr là sotto il polo, </l>
<l>là donde i tuoi fuggîr cacciati in bando, </l>
<l>e cercâr d'altri lidi estranio suolo.– </l>
<l>–Prima i miei vi regnâr, e poscia errando </l>
<l>spiegâr di mille vele ardito il volo, </l>
<l>come Francone, e 'l pio figliuol d'Anchise,– </l>
<l>replicò il bel Riccardo, e qui sorrise.</l>
</lg>
<lg type="ottava">
<l>E l'altro: –Antica turba e fuggitiva </l>
<l>tu lodi, e caso oscuro, e nome incerto;– </l>
<l>ma Riccardo riprese: –Algente riva </l>
<l>non biasmo e lido sterile e deserto, </l>
<l>ove la vaga fama a pena arriva, </l>
<l>e lunga notte oscura il chiaro merto: </l>
<l>perch'ivi ancor la fredda orribil ombra </l>
<l>de' nostri antichi i pregi or non adombra.</l>
</lg>
<lg type="ottava">
<l>Ma Goffredo e 'l fratel, quasi combusto </l>
<l>mezzo l'imperio, e gran cittati accese, </l>
<l>pria dimostrâr come quel regno è giusto, </l>
<l>cui gran valore acquista in alte imprese: </l>
<l>ch'a l'un diè Frisa in dote il saggio Augusto, </l>
<l>Crasso, dich'io; né fece aspre contese: </l>
<l>ma quella fiamma che turbollo e vinse, </l>
<l>con le nozze d'Egidia alfin s'estinse.</l>
</lg>
<lg type="ottava">
<l>Poscia Rollon, solcate l'onde salse, </l>
<l>e di Mano lasciato il simulacro, </l>
<l>idol bugiardo, e leggi ingiuste e false, </l>
<l>portò sante reliquie a tempio sacro. </l>
<l>Carlo il semplice far non volle o valse </l>
<l>contrasto e 'n puro il tenne ampio lavacro; </l>
<l>genero eletto, indi Roberto il noma: </l>
<l>da' nepoti Inghilterra è vinta e doma</l>
</lg>
<lg type="ottava">
<l>Né sol l'alta corona ivi risplende </l>
<l>ognor più chiara al varïar de' lustri; </l>
<l>ma quanto l'Oceàno i seni estende, </l>
<l>son de' miei gran Normandi i merti illustri: </l>
<l>lascia l'antico nome e 'l nuovo prende, </l>
<l>Neustria per loro, e avvien ch'indi s'illustri: </l>
<l>e del gran Carlo il glorïoso sangue </l>
<l>misto è col nostro, il cui valor non langue.</l>
</lg>
<lg type="ottava">
<l>Poi di Serlone e di Guiscardo il duce, </l>
<l>e di Guglielmo dal possente braccio, </l>
<l>l'eterna gloria più del sol riluce, </l>
<l>là dove tosto solve il freddo ghiaccio. </l>
<l>Sotto un bel ciel ch'ha più serena luce </l>
<l>nacque egli ed io, che troppo in ciò mi piaccio; </l>
<l>e ben può dar quel regno ancora afflitto </l>
<l>a magnanime imprese il duce invitto.</l>
</lg>
<lg type="ottava">
<l>E se fu nato oltra 'l nevoso monte </l>
<l>quel cavalier che ne reggea pur dianzi, </l>
<l>chieder poss'io, senza arrossarmi in fronte, </l>
<l>a l'Italia gentil quel grado; ed anzi </l>
<l>amo un sepolcro e note illustri e conte, </l>
<l>ch'il barbaro valore il nostro avanzi.– </l>
<l>–Chiedi a te stesso pure, o duce egregio, </l>
<l>(l'altro rispose) in guerra il primo pregio.–</l>
</lg>
<lg type="ottava">
<l>–A me non già, che per usanza e stile </l>
<l>cedo (rispose) a cavaliero antiquo; </l>
<l>ma tu, ch'esser dovresti a' buon'simile, </l>
<l>or giudice di me sei troppo iniquo.– </l>
<l>–Menti, gridava, temerario e vile,– </l>
<l>l'altro che troppo avea l'animo obliquo. </l>
<l>E Riccardo gridò: –Vedrai ben s'erro;– </l>
<l>e nudo strinse con la destra il ferro.</l>
</lg>
<lg type="ottava">
<l>Parve un tuono la voce, e 'l ferro un lampo </l>
<l>che di folgore acceso annunzio apporte. </l>
<l>Tremò colui, né vide fuga o scampo </l>
<l>de la vicina e minacciosa morte. </l>
<l>Pur fa sembiante d'uom ch'in duro campo </l>
<l>abbia intrepido schermo, animo forte: </l>
<l>e 'l gran nemico attese, e 'l ferro tratto, </l>
<l>si dimostrò gran difensore in atto.</l>
</lg>
<lg type="ottava">
<l>Quasi in quel punto mille spade ardenti </l>
<l>fiammeggiâr, mille gridi udîrsi insieme, </l>
<l>ché varia turba di pietose genti </l>
<l>d'ogni intorno v'accorre e s'urta e preme; </l>
<l>d'incerte voci e di confusi accenti </l>
<l>un suon per l'aria si raggira e freme, </l>
<l>qual s'ode in riva al mar, ove confonda </l>
<l>il vento i suoi co 'l mormorar de l'onda.</l>
</lg>
<lg type="ottava">
<l>Ma per le voci altrui già non s'allenta </l>
<l>ne l'offeso guerrier l'impeto e l'ira; </l>
<l>sprezza i gridi e gli schermi e ciò che tenta </l>
<l>chiudergli il varco ed a vendetta aspira: </l>
<l>e fra gli uomini e l'arme oltra s'avventa, </l>
<l>e la fulminea spada intorno gira, </l>
<l>sì che le vie si sgombra, e rompe il cerchio, </l>
<l>e solo al suo nemico ei par soverchio.</l>
</lg>
<lg type="ottava">
<l>E con la man, ne l'ira anco maestra, </l>
<l>raddoppia i fèri colpi e gli comparte: </l>
<l>or al petto, or al capo, or a la destra </l>
<l>tenta ferirlo, or a la manca parte: </l>
<l>e impetuosa e rapida la destra </l>
<l>è in guisa tal, che gli occhi inganna e l'arte; </l>
<l>sì che improvvisa, inaspettata giunge </l>
<l>dove manco si teme, e fére e punge.</l>
</lg>
<lg type="ottava">
<l>Non cessa mai, sin che nel seno immersa </l>
<l>non gli ha una volta e due la fèra spada: </l>
<l>cade colui su le ferite, e versa </l>
<l>l'alma e gli spirti fuor per ampia strada: </l>
<l>e lei ripon, ancor di sangue aspersa, </l>
<l>il vincitor, né sovra lui più bada; </l>
<l>ma gli sdegni e 'l furor ripone a tempo; </l>
<l>perché basta a grand'ira un picciol tempo.</l>
</lg>
<lg type="ottava">
<l>Tratto al romore il pio Goffredo intanto, </l>
<l>vede tumulto, orror, lutto improvviso: </l>
<l>steso Gernando, il crin di sangue e 'l manto </l>
<l>asperso e molle, e pien di morte il viso. </l>
<l>Ode i sospiri e le querele e 'l pianto, </l>
<l>che molti fan sopra il guerriero ucciso. </l>
<l>E chiede: –In questo loco ove men lece, </l>
<l>ahi! chi osò cotanto e tanto fece?–</l>
</lg>
<lg type="ottava">
<l>Arnalto, un de' piu cari al prence estinto, </l>
<l>narra il caso (e 'n narrando il fa più greve): </l>
<l>che Riccardo l'uccise e fu sospinto </l>
<l>da leggiera cagion d'impeto leve; </l>
<l>e che quel ferro il qual per Cristo è cinto, </l>
<l>ne' cristiani rivolto esser non deve; </l>
<l>e sprezzato il suo impero, e que' divieti </l>
<l>che fe' pur dianzi, e che non fur secreti:</l>
</lg>
<lg type="ottava">
<l>e ch'egli è reo di morte e dentro al vallo </l>
<l>dovrebbe, per l'editto, esser punito; </l>
<l>sì perch'in se medesmo è grave il fallo, </l>
<l>sì perch'in loco tale egli è seguìto, </l>
<l>che non merta perd¢n: se pur avrallo, </l>
<l>fia ciascun altro co 'l suo esempio ardito; </l>
<l>e che gli offesi alfin quella vendetta </l>
<l>vorran pur far che solo a lui s'aspetta.</l>
</lg>
<lg type="ottava">
<l>Onde per tal cagion discordie e risse </l>
<l>nascer potrian fra quella parte e questa. </l>
<l>Rammentò i merti de l'estinto, e disse </l>
<l>tutto ciò che pietade o sdegno desta, </l>
<l>onde gli animi altrui quasi trafisse. </l>
<l>Prese Ruperto la difesa onesta. </l>
<l>Goffredo ascolta, e 'n rigida sembianza </l>
<l>porge più di timor che di speranza.</l>
</lg>
<lg type="ottava">
<l>Soggiunse allor Tancredi: –Or ti sovvegna, </l>
<l>alto signor, chi sia Riccardo e quale; </l>
<l>qual per se stesso onore a lui convegna, </l>
<l>e de l'opere sue gloria immortale, </l>
<l>e qual per tutti noi. Non dée chi regna </l>
<l>a tutti i falli dar la pena eguale. </l>
<l>Vario è l'istesso error ne' gradi vari, </l>
<l>e sol la paritate è giusta a' pari.–</l>
</lg>
<lg type="ottava">
<l>Risponde il duce allor: –Da' più sublimi </l>
<l>l'ubbidïenza omai s'insegni a' bassi. </l>
<l>Mal consigli, Tancredi, e male stimi, </l>
<l>se vuoi che senza pena il fallo io lassi. </l>
<l>Qual fôra imperio il mio s'a' vili ed imi </l>
<l>sol, duce de la plebe, io comandassi? </l>
<l>Indegno scettro e vergognoso impero, </l>
<l>se con tal patto ei piace, io già nol chero.</l>
</lg>
<lg type="ottava">
<l>Ma libero fu dato e venerando; </l>
<l>né l'onor suo né 'l suo timor si scemi, </l>
<l>e so ben io come si deggia, e quando, </l>
<l>ora diverse impor le pene, e i premi, </l>
<l>or la medesma equalità serbando, </l>
<l>non distinguer dagl'infimi i supremi.– </l>
<l>Così dicea; né rispondea colui, </l>
<l>vinto da riverenza, a' detti sui.</l>
</lg>
<lg type="ottava">
<l>Raimondo, imitator de la severa </l>
<l>rigida antichità, lodava i detti: </l>
<l>–Con quest'arte, dicea, chi bene impera, </l>
<l>si rende venerabile a' soggetti: </l>
<l>perché zoppa è la legge e non intera, </l>
<l>ov'altri d'ogni error perdono aspetti. </l>
<l>Cade ogni regno, e ruinosa è, senza </l>
<l>sostegno di timor, folle clemenza.–</l>
</lg>
<lg type="ottava">
<l>Così dicean fra lor, quando comparve </l>
<l>Riccardo in quel magnanimo sembiante; </l>
<l>però che senza colpa aver gli parve </l>
<l>il suo medesmo onor difeso avante. </l>
<l>Ogni ardimento al suo apparir disparve </l>
<l>da' suoi nemici. E 'l cavalier costante </l>
<l>dicea, senza timore e senza duolo, </l>
<l>tacendo tutti al ragionar d'un solo:</l>
</lg>
<lg type="ottava">
<l>–Signor, la sua follia Gernando estinse, </l>
<l>non colpa mia, che che l'uom pensi o parli. </l>
<l>Me 'l suo furor, me l'onor mio costrinse; </l>
<l>né quel ch'egli cercò potei negarli. </l>
<l>S'altri poi la menzogna ornando finse, </l>
<l>né déi tu fede alcuna o speme darli; </l>
<l>ch'io sosterrò ch'è mentitor fallace </l>
<l>in questo campo ove colui si giace.–</l>
</lg>
<lg type="ottava">
<l>Così diss'egli; e 'l capitan turbato </l>
<l>rispose a quell'intrepido guerriero: </l>
<l>–Non vo' che mostri tu nel campo armato, </l>
<l>ma ristretto in prigion, se dici il vero; </l>
<l>ch'assai del sangue nostro hai già versato </l>
<l>altrove e qui; né questo è 'l dì primiero. </l>
<l>Qui giudice son io de l'altrui morte, </l>
<l>né i miei giudizi usurperà la sorte.–</l>
</lg>
<lg type="ottava">
<l>Ma più di lui turbato allor Riccardo, </l>
<l>con faccia irata e, come notte, oscura, </l>
<l>gli rispondeva, e con feroce sguardo </l>
<l>da spaventare ogni anima secura: </l>
<l>–Non hai, Goffredo, a' merti miei riguardo </l>
<l>né del mio buon servir giusta misura; </l>
<l>né grato d'opre sei d'alto coraggio, </l>
<l>ma tua somma giustizia è sommo oltraggio.</l>
</lg>
<lg type="ottava">
<l>Io già soffrir non voglio oltraggi ed onte </l>
<l>di gente vile al tuo rigor ministra.– </l>
<l>Così parlò crollando altera fronte, </l>
<l>e su 'l pugnale avea la man sinistra. </l>
<l>Molti membrâr qual già parea su 'l ponte, </l>
<l>quando da' Franchi ei difendea Murmistra, </l>
<l>e 'ngombrato di corpi al fiume il fondo, </l>
<l>il fe' correr più tardo al mar profondo.</l>
</lg>
<lg type="ottava">
<l>E dicean: –Parve questi al dubbio varco </l>
<l>Orazio sol contra Toscana tutta, </l>
<l>senza colpo temer di lancia e d'arco: </l>
<l>e forse quella gente avria destrutta, </l>
<l>se del corsier non era il grave incarco </l>
<l>caduto ove la riva è meno asciutta.– </l>
<l>Così dicean, quando chetò il bisbiglio </l>
<l>del vecchissimo duce il buon consiglio.</l>
</lg>
<lg type="ottava">
<l>E disse: –O Dio, gran dolor certo avranno, </l>
<l>Italia e Francia, e i segni fidi a Cristo; </l>
<l>gioia a l'incontro il barbaro tiranno, </l>
<l>e i figli e 'l volgo pauroso e tristo, </l>
<l>gioia del nostro error, del nostro danno; </l>
<l>e fia impedito il glorïoso acquisto, </l>
<l>ove ascoltin di noi più forti e saggi, </l>
<l>sdegni e contese e 'ngiurïosi oltraggi.</l>
</lg>
<lg type="ottava">
<l>Ma udite i miei consigli e i miei conforti; </l>
<l>ché de gli egri mortali oggi il più antico </l>
<l>son io, che vissi con gli eroi più forti </l>
<l>che me non disprezzâr, giovine amico: </l>
<l>né vedrò mai, qual io già in guerra ho scorti </l>
<l>Carlo, Orlando, Egerardo, Anselmo, Enrico, </l>
<l>e regi e duci tributari, e tanti, </l>
<l>simili a Marte, cavalieri erranti.</l>
</lg>
<lg type="ottava">
<l>De' fortissimi già contesa e guerra, </l>
<l>e tra' Sassoni io vidi e tra' Lombardi, </l>
<l>che fortissimi allor l'antica terra </l>
<l>produsse i corpi, or son più frali e tardi; </l>
<l>pure il nostro parer, ch'or più non erra, </l>
<l>udivan que' possenti e que' gagliardi. </l>
<l>Però s'a voi d'udirmi ancora aggrada, </l>
<l>ceda a grave consiglio acuta spada.</l>
</lg>
<lg type="ottava">
<l>Tu che d'onor sei primo e di possanza, </l>
<l>e varie affreni invitte estranie genti, </l>
<l>quando la dignità tutt'altre avanza, </l>
<l>tanto più la clemenza usar convienti. </l>
<l>E tu, che, pien di giovanil baldanza, </l>
<l>troppo hai pronta la mano e l'ire ardenti, </l>
<l>non contender con lui, che scettro o regno </l>
<l>non ebbe re giammai più giusto o degno.</l>
</lg>
<lg type="ottava">
<l>E se la forza tua niun pareggia </l>
<l>de gli altri, che passâro il mare e i monti, </l>
<l>è dritto pur che tu ubbidire il deggia, </l>
<l>ché gli altri duci ad ubbidir son pronti. </l>
<l>E niuna virtù di chi guerreggia </l>
<l>fa che più l'altrui gloria al ciel sormonti; </l>
<l>l'ubbidienza a' primi gradi estolle </l>
<l>nel campo il buon guerrier, non l'ira folle.–</l>
</lg>
<lg type="ottava">
<l>Tacque: e, rivolto a lui, dicea Goffredo: </l>
<l>–O d'etate, e d'onore a tutti padre, </l>
<l>che tu abbi detto il vero a te concedo, </l>
<l>ma questo, vago sol d'opre leggiadre, </l>
<l>tinto del sangue pio con gli occhi or vedo, </l>
<l>e 'l vidi spesso conturbar le squadre: </l>
<l>or la prigion ricusa, anzi il perd¢no, </l>
<l>e gloria de le colpe aspetta e dono.–</l>
</lg>
<lg type="ottava">
<l>Così disse ei: né il suo parlar sofferse </l>
<l>più lungamente il cavalier feroce. </l>
<l>–E chi sì pronto (soggiungea) s'offerse </l>
<l>al cenno suo, senz' aspettar la voce, </l>
<l>incontra genti Lidie, Assire, o Perse, </l>
<l>e 'n ogni parte ove spiegò la croce? </l>
<l>Di ciò m'accusa, e più d'altro si sdegna, </l>
<l>né par che mia buona opra a lui sovvegna.</l>
</lg>
<lg type="ottava">
<l>Ma se guerra apparecchia o guerra move </l>
<l>a Sion, a l'Egitto, al Perso, al Mauro, </l>
<l>comandi, io corro a le animose prove, </l>
<l>senza premio sperar di regni o d'auro. </l>
<l>O qui si pugni o si guerreggi altrove, </l>
<l>non voglio io di prigione ampio restauro, </l>
<l>né del mio travagliar questo riposo, </l>
<l>perch'altri ei faccia grande, altri famoso.</l>
</lg>
<lg type="ottava">
<l>Dunque non sia guerrier, ned uom ch'ardisca </l>
<l>stendere in me l'ingiuriosa mano, </l>
<l>perch'i suoi detti io tema o riverisca, </l>
<l>o correrà di sangue intorno il piano: </l>
<l>ma la sua nuova gloria e l'età prisca, </l>
<l>con gli altri esalti il cavalier soprano.– </l>
<l>Così diceva; e si partia guardando, </l>
<l>se v'è chi pensi vendicar Gernando.</l>
</lg>
<lg type="ottava">
<l>Ma perché le sentenze e i detti accolse </l>
<l>Tancredi, e più fra lor non si ritenne, </l>
<l>che spronando un destrier subito ei volse </l>
<l>in guisa tal, che parve aver le penne; </l>
<l>Riccardo, poich'irato indi si tolse, </l>
<l>pensoso e tardo al caro albergo venne; </l>
<l>qui Tancredi trovollo, e qui solingo: </l>
<l>–Di molte cose (ei dice) un fascio io stringo.</l>
</lg>
<lg type="ottava">
<l>Sarà lo sdegno e sarà l'ira eterna, </l>
<l>s'a te perdon si nega, altrui la pace. </l>
<l>Ma ben ch'in parte troppo ascosa e 'nterna </l>
<l>il pensier de' mortali occulto giace, </l>
<l>pur ardisco affermare (a quel ch'io scerna) </l>
<l>il duce pio, che non s'infinge, o tace </l>
<l>la sua somma giustizia, or te soggetto, </l>
<l>non morto vuole, e 'n sua prigion ristretto.–</l>
</lg>
<lg type="ottava">
<l>Sorrise allor Riccardo; e con un volto </l>
<l>in cui tra l'ira lampeggiò lo sdegno: </l>
<l>–Dunque sarò, disse, io ne' lacci involto? </l>
<l>Resta la mia prigione, o 'l mio ritegno. </l>
<l>Un'altra volta io porgerò, disciolto, </l>
<l>la destra disarmata al nodo indegno; </l>
<l>e chiuso mi vedran, quasi rubello, </l>
<l>l'un dopo l'altro vincitor fratello?</l>
</lg>
<lg type="ottava">
<l>Io che non ebbi tèma o danno unquanco </l>
<l>di schiere armate, anzi le ruppi e sparsi, </l>
<l>io che teco Cilicia al duce Franco </l>
<l>dièi vinta, e sei città distrussi ed arsi, </l>
<l>senza elmo in testa e senza spada al fianco </l>
<l>or mi vivrò, qual già fanciullo apparsi? </l>
<l>Se tutte l'arme mie fosser di vetro, </l>
<l>non devrebbe chiamarmi al carcer tetro.</l>
</lg>
<lg type="ottava">
<l>Ma s'a' meriti miei questa mercede </l>
<l>Goffredo rende e vuole omai legarme, </l>
<l>pur com'io fossi un uom del volgo, e crede </l>
<l>a l'indegna prigion deluso trarme: </l>
<l>venga egli o mande; io terrò fermo il piede: </l>
<l>giudici fian tra noi la sorte e l'arme. </l>
<l>Fèra tragedia vuol che s'appresenti, </l>
<l>per lor trastullo, a le nemiche genti.–</l>
</lg>
<lg type="ottava">
<l>Ciò detto, l'arme chiede, e 'l capo e 'l busto </l>
<l>di finissimo acciaio adorno ei rende; </l>
<l>e 'n sembiante magnanimo ed augusto, </l>
<l>come folgore suol, riluce e splende; </l>
<l>né grave di quel peso o 'n parte onusto, </l>
<l>la sua fatale spada al fianco appende; </l>
<l>quella ond'apriva il genitor Guglielmo </l>
<l>da forte braccio, ogni lorica ed elmo.</l>
</lg>
<lg type="ottava">
<l>Grave talor de gli altri arnesi e carco, </l>
<l>Ruperto ebbe, e 'l fratello il petto e 'l dorso; </l>
<l>ma di questa ei sol volge il grave incarco </l>
<l>che diè vittoria a' suoi, non pur soccorso: </l>
<l>ed armato n'andria leggero e scarco, </l>
<l>come l'uom nudo o pur destriero al corso; </l>
<l>e sembreria pardo o leone al salto, </l>
<l>dando a' feri nemici il fèro assalto.</l>
</lg>
<lg type="ottava">
<l>Tancredi intanto il suo acerbo despitto </l>
<l>e 'l suo disdegno mitigar procura: </l>
<l>–Io so ch'al tuo valor, giovine invitto, </l>
<l>piana sarebbe ogni erta impresa e dura; </l>
<l>e che fra l'armi d'Asia o pur d'Egitto, </l>
<l>la tua virtù n'andrebbe ancor secura, </l>
<l>ma non consenta Dio ch'ella si mostri </l>
<l>oggi sì crudelmente a' danni nostri.</l>
</lg>
<lg type="ottava">
<l>Deh vorrai forse d'innocente sangue </l>
<l>la valorosa mano oggi macchiarte? </l>
<l>E con le piaghe del suo volgo esangue </l>
<l>trafigger Cristo, ond'ei son membra e parte? </l>
<l>Gloria vana ed onor ch'imbruna e langue, </l>
<l>e come onda di mar sen viene e parte, </l>
<l>potranno in te più che l'amore e 'l zelo </l>
<l>di quella gloria che ci eterna in cielo?</l>
</lg>
<lg type="ottava">
<l>Ah no, per Dio. Vinci te stesso, e spoglia </l>
<l>questa feroce tua mente superba. </l>
<l>Cedi, s'alto desio d'onor t'invoglia, </l>
<l>ch'in ciel palma e corona a te si serba; </l>
<l>e se pur degno ond'altri esempio toglia, </l>
<l>me giudicasti in quella età più acerba, </l>
<l>rammenta ch'io sprezzai sotto quel freno </l>
<l>di modesta fortuna, oro e terreno.</l>
</lg>
<lg type="ottava">
<l>Ch'avendo noi presa Cilicia e doma, </l>
<l>e l'insegne spiegate in lei di Cristo, </l>
<l>e scossa a' fidi suoi l'indegna soma, </l>
<l>Baldovin usurpò quel novo acquisto, </l>
<l>e privò de le spoglie Italia e Roma; </l>
<l>ch'io prima del pensier non m'era avvisto: </l>
<l>poi non volli impedir l'alta vittoria, </l>
<l>sì ch'egli il regno s'ebbe e noi la gloria.</l>
</lg>
<lg type="ottava">
<l>Ma se nova prigion tu pur ricusi, </l>
<l>e del severo imperio il grave pondo, </l>
<l>e seguir vuoi le opinioni e gli usi, </l>
<l>che per legge d'onore approva il mondo, </l>
<l>io, sarò quel che te difenda e scusi: </l>
<l>tu lontano ricovra a Boemondo; </l>
<l>ch'ivi secura ancor d'ingrato oltraggio </l>
<l>splenderà tua virtù con vivo raggio.</l>
</lg>
<lg type="ottava">
<l>Ben tosto fia, se qui pur contra avremo </l>
<l>l'arme d'Egitto, o d'altro re pagano, </l>
<l>ch'assai più chiaro il tuo valor supremo </l>
<l>n'apparirà, mentr' egli fia lontano; </l>
<l>senza cui debol fôra il duce e scemo, </l>
<l>quasi capo a cui tronco è braccio, o mano.– </l>
<l>Qui giunge ancora Eustachio e i detti approva: </l>
<l>e vuol che senza indugio indi si mova.</l>
</lg>
<lg type="ottava">
<l>Ai lor consigli la sdegnosa mente </l>
<l>de l'ardito garzon si volge e piega, </l>
<l>tal che, cedendo, di partir repente </l>
<l>lunge dal campo a' fidi suoi non nega. </l>
<l>Molta intanto vi tragge amica gente, </l>
<l>e seco andarne ognun procura e prega: </l>
<l>ei Ruperto e 'l fratel ricusa ancora, </l>
<l>e 'n disparte con lor si lagna e plora.</l>
</lg>
<lg type="ottava">
<l>–O fratello e compagno amato e caro, </l>
<l>me lunge porterà cavallo o barca </l>
<l>da questo campo ov'il mio duce avaro, </l>
<l>anzi il mio fato, ha man severa e parca: </l>
<l>né forse avrò più dì sereno e chiaro, </l>
<l>né bianco fil per me l'invida parca, </l>
<l>dove il tuo si recida; e son vicine </l>
<l>l'ore del pianto e 'l troppo acerbo fine.</l>
</lg>
<lg type="ottava">
<l>Ma restar non m'è dato e non mi lice </l>
<l>di condur meco voi nel grave esiglio; </l>
<l>e prego che reggiate ambo in mia vice </l>
<l>le genti che Lucia promette al figlio, </l>
<l>e 'n più nobile impresa e più felice </l>
<l>vittoria abbiate: io cerco altro periglio; </l>
<l>né so quel ch'avverrà di rischio in rischio, </l>
<l>o se fortuna pur m'attende al vischio.</l>
</lg>
<lg type="ottava">
<l>Ma se mi fia contraria aspra ventura, </l>
<l>o se m'aggiunge inaspettata morte, </l>
<l>consolatemi lei, che sì secura, </l>
<l>passando il mare, ebbe dubbiosa sorte; </l>
<l>e mostrò, qual Geltruda, o qual Gutura, </l>
<l>seguendo i figli, alma pudica e forte.– </l>
<l>Così dice egli; e con turbata faccia, </l>
<l>gli bacia lagrimando e 'nsieme abbraccia.</l>
</lg>
<lg type="ottava">
<l>Parte, e porta un desio d'eterna ed alma </l>
<l>gloria ch'a nobil core è sferza e sprone. </l>
<l>A magnanime imprese intenta ha l'alma, </l>
<l>e pensa di trionfi e di corone; </l>
<l>e tra fèri nemici o morte o palma </l>
<l>per la fede acquistar d'aspra tenzone; </l>
<l>veder le porte Caspie e gli aspri monti </l>
<l>del Caucaso, e del Nil l'ascose fonti.</l>
</lg>
<lg type="ottava">
<l>Poi che, partendo, il cavalier feroce </l>
<l>da' cari amici suoi prese congedo, </l>
<l>non indugia Ruperto, anzi veloce </l>
<l>va dove estima ritrovar Goffredo; </l>
<l>lo qual, come lui vide, alza la voce: </l>
<l>–Signor, dicendo, a punto or te richiedo; </l>
<l>e mandato pur dianzi a ricercarti </l>
<l>aveva i nostri araldi in varie parti.–</l>
</lg>
<lg type="ottava">
<l>Poi fa ritrarre ogni altro e 'n basse note </l>
<l>gli ragiona così: –Troppo mi spiace, </l>
<l>che di Guiscardo invitto il fier nepote </l>
<l>la guerra allunghi e turbi a noi la pace; </l>
<l>e mal (s'io dritto estimo) addursi or puote </l>
<l>vera e giusta cagion del fatto audace; </l>
<l>e più mi spiacerà ch'arroge al danno, </l>
<l>ma tutti duce egual Goffredo avranno.</l>
</lg>
<lg type="ottava">
<l>S'inchini dunque a me, libero vegna: </l>
<l>questo ch'io posso a' merti suoi consento. </l>
<l>Ma s'egli sta ritroso, o se ne sdegna, </l>
<l>(conosco quel suo indomito ardimento) </l>
<l>tu di condurlo e proveder t'ingegna, </l>
<l>ch'ei non costringa uom mansueto e lento </l>
<l>ad esser del suo editto e del suo impero </l>
<l>vendicator, quanto è ragion, severo.–</l>
</lg>
<lg type="ottava">
<l>Così disse; e Ruperto a lui rispose: </l>
<l>–Anima non potea d'infamia schiva </l>
<l>ascoltar le parole ingiurïose, </l>
<l>e non farne repulsa ove l'udiva. </l>
<l>E se 'l duro avversario a morte ei pose, </l>
<l>chi è che 'l segno a giusta ira prescriva? </l>
<l>chi conta i colpi? o la dovuta offesa, </l>
<l>mentre arde la tenzon, misura e pesa?</l>
</lg>
<lg type="ottava">
<l>Ma ch'egli venga a te, duce sovrano, </l>
<l>che dal dritto cammino ira non torse, </l>
<l>duolmi ch'esser non può: ratto e lontano, </l>
<l>il tuo sdegno temendo, armossi e corse. </l>
<l>Ben m'offro io di provar con questa mano </l>
<l>a lui ch'a torto in falsa accusa il morse, </l>
<l>e s'altri v'è ch'abbia maggior coraggio, </l>
<l>ch'ei punì giustamente ingiusto oltraggio.</l>
</lg>
<lg type="ottava">
<l>A ragion, dico, le superbe corna </l>
<l>fiaccò del folle e temerario orgoglio; </l>
<l>tal ch'ogni suo nemico or se ne scorna: </l>
<l>ma se 'l bando obliò, di ciò mi doglio.– </l>
<l>–Vada, disse Goffredo, e se non torna, </l>
<l>ei fa gran senno, ed erri: io qui non voglio </l>
<l>che sparga seme tu di nuove liti: </l>
<l>deh sian gli sdegni vostri anco forniti.–</l>
</lg>
<lg type="ottava">
<l>Di procurar frattanto il suo soccorso </l>
<l>non cessò mai l'ingannatrice rea </l>
<l>ch'umiliato avrebbe il cor d'un orso, </l>
<l>tanto l'ingegno e la beltà potea. </l>
<l>Ma quando i suoi destrier sospinse al corso </l>
<l>la notte che 'l gran carro in ciel volgea, </l>
<l>ella ebbe tregua de' sospir col sole, </l>
<l>qual donna ch'onestate onora e cole.</l>
</lg>
<lg type="ottava">
<l>E benché sia mastra d'inganni, e i suoi </l>
<l>modi gentili e le maniere accorte; </l>
<l>e bella sì, ch'il ciel prima né poi </l>
<l>altrui non diè maggior bellezza in sorte; </l>
<l>onde i più scelti e i più famosi eroi </l>
<l>del suo piacer già presi avea sì forte, </l>
<l>che tutti vanno indietro altri diletti, </l>
<l>non addivien ch'il pio Goffredo alletti.</l>
</lg>
<lg type="ottava">
<l>Invan tenta invaghirlo, e con mortali </l>
<l>dolcezze attrarlo a l'amorosa vita: </l>
<l>e come sazio augel non spiega l'ali, </l>
<l>ove il cibo mostrando altrui l'invita; </l>
<l>tal ei, schivo del mondo, i piacer frali </l>
<l>fugge e sen poggia al ciel per via romita; </l>
<l>e quante insidie tende al suo bel volo </l>
<l>l'infido amor, sublime ei sprezza e solo.</l>
</lg>
<lg type="ottava">
<l>Tentò ella mille arti, e in varia forma, </l>
<l>quasi Proteo novel, gli apparve avanti: </l>
<l>e desto Amor, dove più freddo ei dorma, </l>
<l>avrian gli atti dolcissimi e i sembianti; </l>
<l>ma di sé fanno una perpetua norma </l>
<l>ne l'alto cor saggi pensieri e santi: </l>
<l>però (grazie divine) ogni sua prova </l>
<l>qui perderebbe, e di tentar non giova.</l>
</lg>
<lg type="ottava">
<l>La bella donna, ch'ogni cor più casto </l>
<l>arder credeva ad un girar di ciglia, </l>
<l>oh come perde or l'alterezza e 'l fasto! </l>
<l>e qual ha di ciò sdegno e maraviglia! </l>
<l>Rivolger le sue forze ove contrasto, </l>
<l>men duro trovi alfin si riconsiglia: </l>
<l>qual duce accorto inespugnabil terra </l>
<l>stanco abbandona, e porta altrove guerra,</l>
</lg>
<lg type="ottava">
<l>Ma contra sue lusinghe invitto almeno </l>
<l>Tancredi or fu ch'arse già a dramma a dramma; </l>
<l>però ch'altro desio gli accende il seno, </l>
<l>tal che di nuovo incendio or non l'infiamma; </l>
<l>e come guarda l'un d'altro veneno, </l>
<l>tale antica d'Amor da nuova fiamma. </l>
<l>Questi soli non vinse o nulla, o poco; </l>
<l>avvampò ciascun altro al dolce foco.</l>
</lg>
<lg type="ottava">
<l>Ella, se ben si duol che non succeda, </l>
<l>come vorrebbe il falso inganno e l'arti, </l>
<l>pur fatto avendo quasi occulta preda, </l>
<l>va raccogliendo i suoi pensieri sparti; </l>
<l>e pria che di sua frode altri s'avveda, </l>
<l>pensa condurla in più secure parti; </l>
<l>ove stringa i guerrier d'altre catene, </l>
<l>che non son quelle ond'or gli prende e tiene.</l>
</lg>
<lg type="ottava">
<l>E sendo giunto il dì che già prefisse </l>
<l>il sommo duce a darle alcuno aiuto, </l>
<l>a lui sen venne riverente e disse: </l>
<l>–Sire, il promesso giorno è omai venuto. </l>
<l>E se del mio refugio il vero udisse, </l>
<l>e de' miei preghi, il reo tiranno astuto </l>
<l>prepareria gran forze a far difesa, </l>
<l>né fôra agevol poi la giusta impresa.</l>
</lg>
<lg type="ottava">
<l>Dunque prima ch'a lui novella apporti </l>
<l>romor di fama incerta, o certa spia, </l>
<l>scelga la tua pietà fra' tuoi più forti </l>
<l>alcuni pochi e meco ora gl'invia; </l>
<l>ché se non mira il ciel con occhi torti </l>
<l>l'opre mortali o l'innocenza oblia, </l>
<l>non fia ch'egli m'ancida, o mi costringa </l>
<l>d'andar la state e 'l verno anco raminga.–</l>
</lg>
<lg type="ottava">
<l>Così diceva; e l'alto duce a' detti </l>
<l>quel che negar non si potea, concede; </l>
<l>ma, dove il suo partir la donna affretti, </l>
<l>vuol che si serbi la promessa fede: </l>
<l>e nel numero ognun de' pochi eletti </l>
<l>andar seco vorrebbe, e 'l brama e 'l chiede, </l>
<l>e quel desio ch'in lor si desta a prova, </l>
<l>cresce per la contesa e si rinnova.</l>
</lg>
<lg type="ottava">
<l>Ella, ch'in lor rimira aperto il core </l>
<l>a le sue voglie, a' suoi servigi intento, </l>
<l>sovra il lor fianco adopra il rio timore </l>
<l>di gelosia per sferza e per tormento; </l>
<l>sapendo ben che tosto invecchia amore </l>
<l>senza queste arti, e divien pigro e lento; </l>
<l>quasi destrier che men veloce corra, </l>
<l>se non ha chi lui segua, o lui precorra.</l>
</lg>
<lg type="ottava">
<l>Piacque ch'il nome di ciascun si scriva, </l>
<l>e 'n breve urna gittati e scossi fôro: </l>
<l>e tratti a sorte, il primo fuori usciva </l>
<l>Ferrante, ricco assai d'argento e d'oro. </l>
<l>Legger poi di Gherardo il nome udiva; </l>
<l>Gentonio si leggea dopo costoro: </l>
<l>Gentonio, che sì grave e saggio avante, </l>
<l>canuto or pargoleggia e vecchio amante.</l>
</lg>
<lg type="ottava">
<l>Oh come il viso han lieto, e gli occhi pregni </l>
<l>di quel piacer che dal cor pieno inonda, </l>
<l>i tre primieri i cu' amorosi sdegni </l>
<l>la fortuna in amor destra seconda. </l>
<l>Fanno di gelosia turbati segni </l>
<l>gli altri, il cui nome avvien che l'urna asconda: </l>
<l>e pendon da la bocca di colui </l>
<l>che spiega i brevi, e legge i nomi altrui.</l>
</lg>
<lg type="ottava">
<l>Gasto fuor quarto venne, a cui successe </l>
<l>Ridolfo, ed a Ridolfo il forte Enrico; </l>
<l>poscia Conano, e poi Conon si lesse, </l>
<l>e poi Tranquillo, a' dolci studi amico. </l>
<l>Ramberto ultimo fu, che farsi elesse </l>
<l>de' suoi consorti, anzi del ver nemico: </l>
<l>tanto puote amor dunque? e questi escluse </l>
<l>la speranza de gli altri, e l'urna ei chiuse.</l>
</lg>
<lg type="ottava">
<l>D'ira, di gelosia, d'invidia ardenti </l>
<l>chiaman gli altri fortuna ingiusta e ria; </l>
<l>e te accusano, Amor, che le consenti </l>
<l>che ne l'imperio tuo giudice or sia. </l>
<l>Ma perché instinto è de l'umane menti, </l>
<l>che ciò che più si vieta uom più desia, </l>
<l>voglion poi molti ad onta di fortuna </l>
<l>seguir la donna, come il cielo imbruna.</l>
</lg>
<lg type="ottava">
<l>Voglion sempre seguirla a l'ombra, al sole, </l>
<l>e per lei combattendo espor la vita. </l>
<l>Ella con le dolcissime parole, </l>
<l>co' sospir, co' sembianti a ciò gl'invita; </l>
<l>parte si lagna, e del partir si duole </l>
<l>senza colui che devria far partita. </l>
<l>S'erano armati intanto, e da Goffredo </l>
<l>prendeano i diece cavalier congedo.</l>
</lg>
<lg type="ottava">
<l>Gli ammonisce quel saggio a parte a parte, </l>
<l>come la fé pagana è incerta e leve, </l>
<l>e mal sicuro pegno; e con qual arte </l>
<l>le insidie e i casi avversi uom fuggir deve. </l>
<l>Ma son le sue parole a l'aura sparte, </l>
<l>né consiglio d'uom sano amor riceve. </l>
<l>Ma co' seguaci suoi l'empia donzella </l>
<l>non aspetta partir l'alba novella.</l>
</lg>
<lg type="ottava">
<l>Parte la vincitrice; e que' rivali, </l>
<l>quai prigionieri al suo trionfo avanti, </l>
<l>seco n'adduce, e tra speranze e mali </l>
<l>lascia la turba poi de gli altri amanti. </l>
<l>Ma quando uscì la notte, e sotto l'ali </l>
<l>menò il silenzio e i levi sogni erranti; </l>
<l>secretamente, come amor gl'informa, </l>
<l>molti seguir d'Armida i passi e l'orma.</l>
</lg>
<lg type="ottava">
<l>Segue Eustachio il primiero, e poté a pena </l>
<l>aspettar l'ombra che la notte adduce. </l>
<l>Vassene senza indugio ove lui mena </l>
<l>per le tenebre cieche un cieco duce: </l>
<l>errò la notte tepida e serena, </l>
<l>ma poi ne l'apparir de l'alma luce </l>
<l>gli apparse insieme Armida e 'l suo drappello, </l>
<l>dove un borgo lor fu notturno ostello.</l>
</lg>
<lg type="ottava">
<l>Nel primo occorso a la famosa insegna </l>
<l>tosto Ramberto il riconosce, e grida: </l>
<l>che ricerchi tra loro, e perché vegna. </l>
<l>–Vengo (rispose) a seguitarne Armida, </l>
<l>ned ella avrà da me, se non la sdegna, </l>
<l>men pronta aita o compagnia men fida.– </l>
<l>Replica l'altro: –Ed a cotanto onore, </l>
<l>di', chi t'elesse?– Egli soggiunge: –Amore.</l>
</lg>
<lg type="ottava">
<l>Me scelse Amor, te la fortuna: or quale </l>
<l>da più giusto elettore eletto fue?– </l>
<l>Disse Ramberto: –Ciò nulla ti vale; </l>
<l>ritorna al campo omai per l'orme tue, </l>
<l>perché seguir la vergine reale </l>
<l>non déi, né puoi contra le voglie sue, </l>
<l>e contra la tua sorte.– E chi, riprende </l>
<l>cruccioso il giovinetto, a me il contende?–</l>
</lg>
<lg type="ottava">
<l>–Io tel difenderò,– colui rispose </l>
<l>e féglisi a l'incontro, e cessò 'l dire: </l>
<l>e con voglie egualmente in lui sdegnose </l>
<l>l'altro si mosse, e con eguale ardire. </l>
<l>Ma qui stese la mano e si frappose </l>
<l>la regina de l'alme in mezzo a l'ire, </l>
<l>ed a l'uno dicea: –Deh non t'incresca </l>
<l>ch'a te compagno, a me guerrier s'accresca!</l>
</lg>
<lg type="ottava">
<l>S'ami che salva sia, perché mi privi </l>
<l>in sì grand'uopo de la nuova aita?– </l>
<l>Dice a l'altro: –Opportuno e caro arrivi, </l>
<l>difensor de la fama e de la vita: </l>
<l>né dritto è già, né sarà mai ch'io schivi </l>
<l>compagnia sì gentile e sì gradita.– </l>
<l>Così parlando, ad or ad or tra via </l>
<l>alcun guerrier novello a lei venia.</l>
</lg>
<lg type="ottava">
<l>Giunsero alfine al loco in cui discese </l>
<l>fiamma dal cielo in dilatate falde, </l>
<l>e di natura vendicò le offese </l>
<l>sovra le genti in mal oprar sì salde. </l>
<l>Fu già terra feconda, almo paese, </l>
<l>or acque son bituminose e calde, </l>
<l>e steril lago; e quanto inonda e gira, </l>
<l>compressa è l'aria, e grave odor vi spira.</l>
</lg>
<lg type="ottava">
<l>Di quel fetido umor già mai non beve </l>
<l>l'affaticato peregrino e lasso, </l>
<l>non greggia, non armento: e cosa greve </l>
<l>(ben che sia grave pur qual ferro o sasso) </l>
<l>sornuota, quasi abete ad orno leve: </l>
<l>l'uom non s'attuffa mai né giunge al basso; </l>
<l>e se mai pianta in quelle rive alligna, </l>
<l>sente d'avverso ciel l'aura maligna.</l>
</lg>
<lg type="ottava">
<l>Se da l'arida terra alto germoglia </l>
<l>arbor talvolta in sventurati campi, </l>
<l>maturi pomi infra la verde foglia </l>
<l>son quasi tocchi da fulminei lampi, </l>
<l>che non guastando la purpurea spoglia, </l>
<l>avvien che quel di dietro arda ed avvampi, </l>
<l>e da l'ira del ciel così distrutto, </l>
<l>cenere ne l'aprir simiglia il frutto.</l>
</lg>
<lg type="ottava">
<l>Dintorno a l'acque tepide ed immonde </l>
<l>de l'orribil palude, ovunque allaghi, </l>
<l>abitan l'infelici antiche sponde </l>
<l>(sì come è vecchia fama) e maghe e maghi. </l>
<l>Altri ne le spelunche ivi s'asconde, </l>
<l>pur come siano orsi, leoni e draghi: </l>
<l>altri occulti palagi alza dintorno: </l>
<l>fe' in mezzo Armida il suo edifizio adorno.</l>
</lg>
<lg type="ottava">
<l>Quivi discende un rio, non lunge al ponte, </l>
<l>da l'un de' cinque fonti, anzi dal primo, </l>
<l>che cinque son, pur come gradi in monte, </l>
<l>per cui s'ascende al sommo insin da l'imo. </l>
<l>L'altro rio si rivolge al proprio fonte </l>
<l>lucido, puro, netto e senza limo: </l>
<l>così quel corre a l'alto, e questo al fondo. </l>
<l>Oh sacra meraviglia ignota al mondo!</l>
</lg>
<lg type="ottava">
<l>Ma l'uno e l'altro pur torce e deriva </l>
<l>misero error fra l'opere terrene; </l>
<l>in quel che cade a l'infeconda riva </l>
<l>e bagna le solfuree aduste arene, </l>
<l>temprâro i cavalier la sete estiva, </l>
<l>né gustâro acqua di più dolci vene: </l>
<l>poi gli raccolse Armida in quella parte </l>
<l>dove risplende il magistero e l'arte.</l>
</lg>
<lg type="ottava">
<l>V'è l'aura molle e 'l ciel sereno e lieti </l>
<l>gli alberi e i prati, e pura e dolce l'onda: </l>
<l>dov'antri e seggi ombrosi, e bei mirteti </l>
<l>il vago fiumicel parte e circonda. </l>
<l>Piovono in grembo a l'erba i sonni queti </l>
<l>con un soave mormorio di fronda: </l>
<l>scherzano augei canori in verdi rami; </l>
<l>Amor le reti asconde, e 'l visco e gli ami.</l>
</lg>
</div1>
<div1 type="parte">
<head>LIBRO SETTIMO</head>
<lg type="ottava">

<l>Ma d'altra parte le rinchiuse genti </l>
<l>sperano in stato dubbio e mal securo, </l>
<l>ch'oltra il raccolto cibo, integri armenti </l>
<l>son lor dentro condotti al cielo oscuro: </l>
<l>e di macchine e d'arme e fochi ardenti </l>
<l>munito fia verso Aquilone il muro: </l>
<l>e la onde già maggior fatica alzollo, </l>
<l>non mostra di temer percossa o crollo.</l>
</lg>
<lg type="ottava">
<l>E 'l re pur sempre e queste parti e quelle </l>
<l>gli fa innalzare e rinforzare i fianchi, </l>
<l>o l'aureo sol risplenda, od a le stelle </l>
<l>ed a la luna il fosco ciel s'imbianchi: </l>
<l>e 'n far per sì gran rischio arme novelle </l>
<l>sudano i fabbri affaticati e stanchi. </l>
<l>In sì fatto apparecchio intolerante </l>
<l>a lui sen venne e ragionogli Argante:</l>
</lg>
<lg type="ottava">
<l>–E 'nsino a quando ci terrai prigioni </l>
<l>fra queste mura in vile assedio e lento? </l>
<l>Odo ben io strider incudi, e suoni </l>
<l>d'elmi, di scudi e di corazze io sento; </l>
<l>ma non veggio a qual uso: e que' ladroni </l>
<l>scorron per tutto omai senza spavento; </l>
<l>né v'è di noi chi mai lor passo arresti, </l>
<l>né tromba che dal sonno almen gli desti.</l>
</lg>
<lg type="ottava">
<l>A que' non son turbati i prandi e rotti, </l>
<l>né quelle cene mai superbe e liete, </l>
<l>anzi i dì lunghi e le serene notti </l>
<l>traggon securi in placida quïete: </l>
<l>voi da' disagi e da la fame indotti </l>
<l>a render l'arme a lungo andar sarete, </l>
<l>od a morirne qui come codardi, </l>
<l>quando l'oste d'Egitto anco ritardi.</l>
</lg>
<lg type="ottava">
<l>Io non consento già ch'ignobil morte </l>
<l>i giorni miei d'oscuro oblio ricopra; </l>
<l>né vo ch'al novo dì fra queste porte </l>
<l>l'alma luce del sol chiuso mi scopra. </l>
<l>Di questo viver mio faccia la sorte </l>
<l>quel che già stabilito è là di sopra: </l>
<l>non farà già che senza oprar la spada </l>
<l>inglorïoso e 'nvendicato io cada.</l>
</lg>
<lg type="ottava">
<l>Ma quando pur del valor nostro usato </l>
<l>fosse rimasto in noi scintilla o seme, </l>
<l>non di morir là giù nel campo armato, </l>
<l>ma di vittoria avrei più certa speme. </l>
<l>A incontrare i nemici e 'l nostro fato </l>
<l>lasciane tutti andar congiunti insieme, </l>
<l>perch'assai spesso, ove fu gran periglio, </l>
<l>parve il più ardito assai miglior consiglio.</l>
</lg>
<lg type="ottava">
<l>Ma se nel troppo osar tu poco speri, </l>
<l>cinto di squadre e d'alte mura intorno; </l>
<l>tenta ch'ogni tenzon per duo guerrieri </l>
<l>or sia fornita, e destinato il giorno: </l>
<l>ch'accetteran l'invito i Franchi alteri, </l>
<l>cui più superbi rende il primo scorno: </l>
<l>e, ben che scelgan l'arme, invitta destra </l>
<l>non teme d'arte o di virtù maestra.</l>
</lg>
<lg type="ottava">
<l>E se 'l nemico avrà due mani, ed una </l>
<l>anima sola, ancor ch'ardita e fèra, </l>
<l>io non avrò di lui temenza alcuna, </l>
<l>ed avverrà ch'alfin sia vinto, o pèra. </l>
<l>Darà in vece di fato o di fortuna, </l>
<l>questa mia spada a noi vittoria intera: </l>
<l>confida al proprio figlio, o padre, il regno, </l>
<l>e sia la sua virtù securo pegno.–</l>
</lg>
<lg type="ottava">
<l>Rispose il re: –La tua virtute ardente </l>
<l>non sdegni il fren di questa età senile, </l>
<l>perch'al ferro io non ho le man sì lente </l>
<l>né sì quest'alma è neghittosa e vile. </l>
<l>Ch'anzi morir volessi ignobilmente, </l>
<l>che di morte magnanima e gentile; </l>
<l>ma spesso per indugio altrui s'avanza, </l>
<l>perch'il tempo conferma ogni possanza.</l>
</lg>
<lg type="ottava">
<l>Ma quel ch'altrui si tien celato ad arte, </l>
<l>essere al figlio dee chiaro e palese. </l>
<l>Soliman di Nicea, che brama in parte </l>
<l>di vendicar le gravi e 'ndegne offese, </l>
<l>de gli Arabi le schiere erranti e sparte </l>
<l>raccolte ha già sin da l'arene accese; </l>
<l>e spera di portar, quasi nel corso, </l>
<l>danno a' fèri nemici, a noi soccorso.</l>
</lg>
<lg type="ottava">
<l>Tosto fia che qui giunga: or se fra tanto </l>
<l>afflitte son le turbe estranie o serve, </l>
<l>non ce ne caglia; altrui sia 'l duolo e 'l pianto, </l>
<l>pur che la nobil reggia io mi conserve. </l>
<l>Tu questo ardire e questo ardore alquanto </l>
<l>tempra, figliuol, ch'in te soverchio ei ferve: </l>
<l>ed opportuna la stagione aspetta </l>
<l>a la tua gloria ed a la mia vendetta.–</l>
</lg>
<lg type="ottava">
<l>Turbossi alquanto il cavalier audace, </l>
<l>ché tra 'l soldano e lui fu sdegno antico </l>
<l>e contesa di gloria; or non gli piace </l>
<l>ch'ei tanto si dimostri al padre amico. </l>
<l>–A tuo senno, risponde, e guerra e pace </l>
<l>farai, signor; nulla di ciò più dico: </l>
<l>s'indugi pure, e Soliman s'attenda; </l>
<l>e chi perdé 'l suo regno, il tuo difenda.</l>
</lg>
<lg type="ottava">
<l>Vengane pur, quasi celeste messo, </l>
<l>liberator del popolo pagano; </l>
<l>ch'io, quanto a me, bastar credo a me stesso, </l>
<l>e sol vo' libertà da questa mano. </l>
<l>Or nel riposo altrui mi sia concesso </l>
<l>ch'io giù discenda a guerreggiar nel piano; </l>
<l>privato cavalier, non tuo campione, </l>
<l>verrò co' Franchi a singolar tenzone.–</l>
</lg>
<lg type="ottava">
<l>–Figlio, a lui dice il re, gloria e fortezza </l>
<l>de la corona e de la stanca etade, </l>
<l>a la tremante e debole vecchiezza </l>
<l>che ruinosa omai vacilla e cade, </l>
<l>serba te stesso pur; ché più s'apprezza </l>
<l>la tua di mille peregrine spade. </l>
<l>Non voler ch'ogni rischio al vecchio padre </l>
<l>perturbi il volto ed a l'afflitta madre;</l>
</lg>
<lg type="ottava">
<l>ed a la tua moglier dolente e trista </l>
<l>che per te spesso si lamenta e piange.– </l>
<l>–Padre (ei risponde pur turbato in vista), </l>
<l>sì poco noto io sono al Nilo, al Gange, </l>
<l>sì poca fede il mio parlare acquista </l>
<l>ch'ogni periglio ti spaventa ed ange? </l>
<l>Deh lascia lagrimar fanciulli e donne, </l>
<l>e rimanga il timor fra molli gonne.</l>
</lg>
<lg type="ottava">
<l>E si conceda a me ch'omai dimostri </l>
<l>il mio valor che non dee star rinchiuso.– </l>
<l>Vinto il re cede ch'ei combatta e giostri: </l>
<l>e: –Nulla, dice, o figlio, a te ricuso; </l>
<l>ma 'l Ciel secondi i tuoi pensieri e i nostri.– </l>
<l>Segue Argante di guerra il nobil uso, </l>
<l>e manda giù Pindoro, araldo ardito, </l>
<l>che faccia al duce Franco il fèro invito;</l>
</lg>
<lg type="ottava">
<l>e d'appiattarsi un cavaliero in questo </l>
<l>cinto di mura (ei dica) a sdegno prende, </l>
<l>onde vuol far con l'armi or manifesto, </l>
<l>quanto il valore in campo oltra si stende. </l>
<l>E già a la prova di venirne è presto </l>
<l>nel pian ch'è tra le mura e l'ampie tende: </l>
<l>e sinch'il sol tramonti ivi disfida </l>
<l>qual più de' Franchi in sua virtù si fida.</l>
</lg>
<lg type="ottava">
<l>E da brama d'onor verrà sospinto, </l>
<l>non pur contra uno o due di schiera ostile, </l>
<l>ma lor vincendo, il quarto invita e 'l quinto, </l>
<l>o sia di regia stirpe o di gentile: </l>
<l>dia, se vuol, securtate; e resti il vinto </l>
<l>co 'l vincitor, come di guerra è stile: </l>
<l>o gli conceda almen le spoglie e l'armi, </l>
<l>perché ne siano adorni i bianchi marmi.</l>
</lg>
<lg type="ottava">
<l>–Prendasi queste pur ch'indosso io porto, </l>
<l>s'io muoio ed a la madre il corpo torni: </l>
<l>ma spero anzi veder ch'ei preso o morto </l>
<l>faccia de le sue insegne i tempî adorni: </l>
<l>e 'l suo sepolcro in qualche riva o porto, </l>
<l>sia mostro poi là ne gli estremi giorni, </l>
<l>per nostro onor, dal peregrin passando.– </l>
<l>Così gli disse: e quel partì spronando.</l>
</lg>
<lg type="ottava">
<l>E giunto al duce, a l'alta sua presenza </l>
<l>disse: –Il soverchio ardir mi si perdoni, </l>
<l>ed al buon messaggier si dia licenza </l>
<l>ch'egli liberamente a voi ragioni.– </l>
<l>–Diasi (rispose il pio Goffredo), e senza </l>
<l>alcun timor la tua proposta esponi: </l>
<l>ch'ascoltar fido messo avvien di rado.– </l>
<l>E quegli: –Or si parrà s'io parlo in grado.–</l>
</lg>
<lg type="ottava">
<l>E seguì poscia, e la disfida espose </l>
<l>con parole magnifiche ed altere. </l>
<l>Fremer s'udîro, e si mostrâr sdegnose </l>
<l>al suo parlar quelle feroci schiere. </l>
<l>E senza indugio il capitan rispose: </l>
<l>–Di faticosa impresa il vanto chere </l>
<l>il tuo signore, e perch'a lui n'incresca, </l>
<l>uopo forse non fia ch'il quinto n'esca.</l>
</lg>
<lg type="ottava">
<l>Ma venga in prova pur; ché d'ogni oltraggio </l>
<l>io gli offro il campo libero e securo; </l>
<l>e seco pugnerà senza vantaggio </l>
<l>alcun de' miei guerrieri; e così giuro.– </l>
<l>Tacque; e tornò il re d'arme al suo vïaggio </l>
<l>per l'orme ch'al venir calcate fûro: </l>
<l>e non ritenne il suo veloce passo, </l>
<l>sì ch'entro a la gran torre ei fu già lasso.</l>
</lg>
<lg type="ottava">
<l>–Armati (dice), alto signor; che tardi? </l>
<l>contra i superbi cavalier cristiani; </l>
<l>ché d'affrontarsi teco i men gagliardi </l>
<l>mostran desio, non ch'i guerrier soprani; </l>
<l>e mille vidi minacciosi sguardi, </l>
<l>e mille pronte al ferro armate mani. </l>
<l>Loco securo il duce a te concede.– </l>
</lg>
<lg type="ottava">
<l>E di lor tutte adorno appar repente; </l>
<l>e de l'indugio sol si turba e lagna. </l>
<l>Disse a Clorinda il re, ch'era presente: </l>
<l>–Com'esser può ch'ei vada e tu rimagna? </l>
<l>Mille adunque di nostra inclita gente </l>
<l>prendi in sua securezza, e l'accompagna; </l>
<l>ma vada innanzi a giusta pugna ei solo; </l>
<l>tu lunge alquanto a lui ritien lo stuolo.–</l>
</lg>
<lg type="ottava">
<l>Tacque, ciò detto; e poi che fûro armati, </l>
<l>Baldacco e gli altri uscîro al campo aperto. </l>
<l>Argante innanzi de gli arnesi usati </l>
<l>sovra un alto destrier sen gìa coperto. </l>
<l>Loco fu tra le mura e i verdi prati </l>
<l>ove s'adegua il diseguale e l'erto, </l>
<l>ampio e capace; e parea fatto ad arte </l>
<l>perch'egli sia teatro al fèro marte.</l>
</lg>
<lg type="ottava">
<l>Ivi solo discese, ivi fermosse </l>
<l>in vista de' nemici il fèro Argante; </l>
<l>per gran cor, per gran corpo, e per gran posse, </l>
<l>superbo, anzi terribile al sembiante, </l>
<l>qual ne l'Africa Anteo, ch'Alcide scosse, </l>
<l>o in ima valle il Filisteo gigante: </l>
<l>ma pur molti di lui tèma non hanno; </l>
<l>ché quanto egli sia forte ancor non sanno.</l>
</lg>
<lg type="ottava">
<l>Alcun però dal pio Goffredo eletto, </l>
<l>come il migliore, anco non è fra molti: </l>
<l>ben si vedean con desioso affetto </l>
<l>tutti gli occhi in Tancredi esser rivolti: </l>
<l>e il dichiarò fra quei miglior perfetto </l>
<l>manifesto favor di mille volti: </l>
<l>e s'udia non oscuro ivi il bisbiglio </l>
<l>ch'egli sia più che pari al gran periglio.</l>
</lg>
<lg type="ottava">
<l>Già cedea ciascun altro; e non secreto </l>
<l>del sommo duce era il voler mirando: </l>
<l>–Vanne a lui (disse), a te l'uscir non vieto, </l>
<l>gloria d'Italia e del valor normando.– </l>
<l>Ei tutto in vista baldanzoso e lieto, </l>
<l>per sì alto giudicio, Iddio lodando, </l>
<l>a lo scudier chiedea l'elmo e 'l cavallo; </l>
<l>poi, da molti seguìto, uscia del vallo.</l>
</lg>
<lg type="ottava">
<l>Ed a quel verde pian molto vicino, </l>
<l>dove Argante l'attende, anco non era, </l>
<l>quando in leggiadro aspetto e pellegrino </l>
<l>s'offerse a gli occhi suoi l'alta guerriera; </l>
<l>bianche via più di candido armellino, </l>
<l>le sopravveste avea con pompa altera; </l>
<l>su l'elmo d'aureo fior quasi corona; </l>
<l>al fianco di fin òr gemmata zona.</l>
</lg>
<lg type="ottava">
<l>Parte scopria del volto a chi più basso </l>
<l>rimira, quale e quanta al ciel s'estolle. </l>
<l>Move Tancredi, e così passo passo </l>
<l>gli occhi rivolge ov'è colei sul colle; </l>
<l>poscia immobil si ferma, e pare un sasso </l>
<l>gelido tutto fuor, ma dentro ei bolle: </l>
<l>sol di mirar s'appaga, e di battaglia </l>
<l>sembiante ei fa che poco omai gli caglia.</l>
</lg>
<lg type="ottava">
<l>Argante, che non vede alcuno in atto </l>
<l>che mostri di voler battaglia o giostra: </l>
<l>–Da bel desio d'onore io qui fui tratto, </l>
<l>(grida); or chi viene innanzi e meco giostra?– </l>
<l>L'altro, sì come a lui non tocchi il fatto, </l>
<l>o di ciò nulla intende, o nol dimostra. </l>
<l>Spinse allor suo cavallo Ivon solingo, </l>
<l>tal che primiero entrò nel vòto arringo.</l>
</lg>
<lg type="ottava">
<l>Questi un fu di color che dianzi accese</l>
<l>di gir contra il pagano alto desio;</l>
<l>pur cedette a Tancredi, e 'n sella ascese</l>
<l>fra gli altri che seguîrlo, e seco uscìo.</l>
<l>Or veggendo sue voglie altrove intese,</l>
<l>e starne lui quasi al pugnar restio,</l>
<l>brama il primo tentar fra mille lance,</l>
<l>come sorte e valor s'apprenda in lance.</l>
</lg>
<lg type="ottava">
<l>E veloce così, ch'in selva il pardo </l>
<l>o tigre segue il cacciator men presta, </l>
<l>corre a ferire il cavalier gagliardo, </l>
<l>che d'altra parte la gran lancia arresta. </l>
<l>Si scuote allor Tancredi e dal suo tardo </l>
<l>pensier, quasi dal sonno, alfin si desta, </l>
<l>e grida ei ben: –La pugna è mia; rimanti:– </l>
<l>ma troppo Ivone è già trascorso avanti.</l>
</lg>
<lg type="ottava">
<l>Ma il canuto soldàn ne l'ampia torre, </l>
<l>u' di Borea si rompe ogni procella, </l>
<l>co' più vecchi venìa, che quivi accôrre </l>
<l>solea, mirando or questa parte or quella, </l>
<l>e il figlio suo che, quasi novo Ettorre, </l>
<l>i suoi nemici a la battaglia appella, </l>
<l>e quei ch'usciano a schiera, e 'l campo tutto, </l>
<l>che mar simiglia allorch'inalza il flutto.</l>
</lg>
<lg type="ottava">
<l>Assagurro, Aladin, Orcan famoso </l>
<l>sedean, canuto il crin, severo il ciglio, </l>
<l>con altri che da l'arme avean riposo; </l>
<l>ma pronti eran di lingua e di consiglio, </l>
<l>e cicale pareano in tronco ombroso </l>
<l>d'antichissima selva, al gran bisbiglio, </l>
<l>quando intorno del canto, a' giorni estivi, </l>
<l>suonano i boschi più frondosi e i rivi.</l>
</lg>
<lg type="ottava">
<l>Qui Nicea, che si lagna e si querela </l>
<l>d'empia fortuna, il re chiamar facea, </l>
<l>e la trovâr che doppia e larga tela </l>
<l>d'aureo e serico stame ella tessea. </l>
<l>Subito a quel chiamar si veste e vela, </l>
<l>qual ninfa in vista, o qual terrena dèa, </l>
<l>lasciando l'opre in cui le guerre antiche </l>
<l>e de' Turchi ha conteste aspre fatiche.</l>
</lg>
<lg type="ottava">
<l>Sol con quattro donzelle apparve fòra, </l>
<l>e lagrime spargea da' suoi begli occhi, </l>
<l>come candida rosa in su l'aurora, </l>
<l>in cui la pioggia e 'l sol risplenda e fiocchi. </l>
<l>E veramente il duol che sì l'accora, </l>
<l>materia è da coturni e non da socchi; </l>
<l>ché dal suo regno in Grecia andò cattiva, </l>
<l>vergine prima errante e fuggitiva.</l>
</lg>
<lg type="ottava">
<l>Pria vide ancise e rotte amiche squadre, </l>
<l>e 'l paese nativo arso e combusto; </l>
<l>fuggir piagato Solimano il padre; </l>
<l>sé venduta da' suoi con prezzo ingiusto: </l>
<l>poi co 'l fratello, e con l'afflitta madre </l>
<l>prigioniera restò del greco Augusto, </l>
<l>che donolla a Tancredi: ed ei la rese, </l>
<l>e qui fu castità l'esser cortese.</l>
</lg>
<lg type="ottava">
<l>Ma come giunta fu, levando il velo </l>
<l>da gli occhi sparsi d'amorose stille, </l>
<l>scaldò ne' vecchi petti il pigro gelo, </l>
<l>e dentro vi destò dolci faville. </l>
<l>Tutti dicean: –Maggior bellezze il cielo </l>
<l>non vide; e a dura vita (oimè!) sortille. </l>
<l>Quando ebber mai gli antichi imperi e i regni </l>
<l>d'amor sì cari e preziosi pegni?–</l>
</lg>
<lg type="ottava">
<l>Il re, volgendo in lei pietose ciglia, </l>
<l>ch'ad un de' figli suoi sposarla estima: </l>
<l>–Qui (disse) meco siedi, o cara figlia, </l>
<l>e 'nsieme rimiriam da l'alta cima </l>
<l>quei che d'Ascanio già l'onda vermiglia </l>
<l>tu far vedesti, i quai conosci in prima; </l>
<l>ché di lunga prigion, di lungo assedio </l>
<l>hai sofferto due volte il grave tedio.</l>
</lg>
<lg type="ottava">
<l>Chi è dunque colui, se ti sovviene, </l>
<l>lo qual leggiadro in vista, e fèro è tanto?– </l>
<l>A quella, in vece di risposta, or viene </l>
<l>su le labra un sospir, su gli occhi il pianto: </l>
<l>pur gli spirti e le lagrime ritiene; </l>
<l>ma non così, che lor non mostri alquanto, </l>
<l>ché gli occhi tinse un bel purpureo giro, </l>
<l>e mezzo fuori uscì roco sospiro.</l>
</lg>
<lg type="ottava">
<l>Pur come può s'infinge, e 'n sé nasconde </l>
<l>sotto 'l manto de l'odio altro desio: </l>
<l>–Oimè, ben il conosco, ed ho ben donde; </l>
<l>fra mille riconoscerlo degg' io, </l>
<l>perché niun più spesso i campi e l'onde </l>
<l>già del sangue spargea del popol mio. </l>
<l>Ahi quanto è fèro nel ferire! a piaga </l>
<l>ch'ei faccia, erba non giova od arte maga.</l>
</lg>
<lg type="ottava">
<l>Egli è Tancredi; e prigioniero un giorno </l>
<l>solo il vorrei, e nol vorrei già morto, </l>
<l>perch'egli fosse al mio sì grave scorno </l>
<l>dolce vendetta, o pur dolce conforto.– </l>
<l>Così da sue parole il vero adorno </l>
<l>da chi l'udiva in altro senso è torto; </l>
<l>e fuor venia con le parole estreme </l>
<l>un gran sospir, ch'invano asconde e preme.</l>
</lg>
<lg type="ottava">
<l>Ei soggiungeva: –Oltre i guerrieri egregi </l>
<l>mira schierati; e quel senz' elmo avante </l>
<l>c'ha purpureo l'ammanto ed aurei i fregi, </l>
<l>è grande assai, ma pur non è gigante; </l>
<l>ma nel volto simiglia Augusti e regi, </l>
<l>così bello e magnanimo ha 'l sembiante, </l>
<l>e tanta maestate in lui riluce.– </l>
<l>–E' (rispose Nicea) Goffredo, il duce.</l>
</lg>
<lg type="ottava">
<l>Ei sembra nato a più sublime impero, </l>
<l>così di guerra sa gli ordini e l'arti. </l>
<l>Non so se miglior duce o cavaliero </l>
<l>del gemino valor tutte ha le parti: </l>
<l>né fra turba sì grande uom più guerriero </l>
<l>o più saggio, o miglior saprei mostrarti. </l>
<l>Tal risuona di lui publica voce; </l>
<l>ma che giova lodar chi tanto nòce?–</l>
</lg>
<lg type="ottava">
<l>Ei soggiungea: –Ben ho di lui contezza, </l>
<l>e 'l vidi ove Sangario inonda i campi: </l>
<l>era io fra gente a raggirare avvezza </l>
<l>carri, cavalli e in brevi cerchi e 'n ampi. </l>
<l>Pria seppi allor ch'i vinti egli non sprezza, </l>
<l>e prima seppi ancor come s'accampi; </l>
<l>poi che lasciando noi col fiume a tergo </l>
<l>si fece il vallo e non volse altro albergo.–</l>
</lg>
<lg type="ottava">
<l>Poi, riguardando il suo gentil fratello, </l>
<l>pur a dito il dimostra e pur le chiede: </l>
<l>–Chi è colui che nel purpureo vello </l>
<l>d'òr non riluce, e seco a par si vede, </l>
<l>che men robusto par ma dritto e snello </l>
<l>gli altri col capo, e con le spalle eccede?– </l>
<l>–E Baldovin (risponde): e ben si scopre </l>
<l>nel volto a lui fratel, non pur ne l'opre.</l>
</lg>
<lg type="ottava">
<l>Or rimira colui che quasi in modo </l>
<l>d'uom che consigli sta da l'altro fianco. </l>
<l>Quegli è Giovanni, il qual per fama io lodo </l>
<l>di senno e di sapere, uom veglio, e stanco. </l>
<l>Raimondo è presso, e meglio inganno o frodo </l>
<l>tesser di lui non sa Latino o Franco. </l>
<l>Ma quell'altro più in la ch'òrato ha l'elmo, </l>
<l>del re britanno è il buon figliuol Guglielmo.</l>
</lg>
<lg type="ottava">
<l>E' Guelfo seco; e l'uno ancor la guancia </l>
<l>di peli non copria se mi rimembra. </l>
<l>L'altro che tien sì grossa e grave lancia </l>
<l>e sì alto destrier, sì forti membra, </l>
<l>per cui non ha la Magna invidia a Francia, </l>
<l>d'anni è maturo e sì robusto ei sembra. </l>
<l>I duo vestiti a brun son due Ruberti, </l>
<l>chiari per sangue illustre, e 'n guerra esperti.</l>
</lg>
<lg type="ottava">
<l>Quel ch'è maggior fra' più membruti ed alti, </l>
<l>ed ha conforme a lui scudo e cavallo, </l>
<l>è il gran Fiammingo; e ne' feroci assalti </l>
<l>è quasi muro a tutto il campo e vallo. </l>
<l>L'altro minor par che valore esalti </l>
<l>sovra i Normandi e mai non corre in fallo: </l>
<l>ma tutti sempre indrizza al segno i colpi </l>
<l>perché natura in lui nulla s'incolpi.</l>
</lg>
<lg type="ottava">
<l>Ma con gli occhi io ricerco, e pur non veggio </l>
<l>o 'l forte Boemondo o 'l gran nepote </l>
<l>ch'amar non posso, e forse odiar i' deggio, </l>
<l>benché mi dia la libertade in dote. </l>
<l>Ben veggio l'altro ond'io nel duol vaneggio.– </l>
<l>Così dice, e pur bagna umide gote, </l>
<l>e co 'l vago dolor, mentre s'infinge, </l>
<l>seco tutt'altri a lagrimar costringe.</l>
</lg>
<lg type="ottava">
<l>Tancredi intanto d'ira infiamma il petto; </l>
<l>e per vergogna pur, qual fiamma, è rosso, </l>
<l>perch'ad onta si reca ed a dispetto, </l>
<l>ch'altri si sia primiero in giostra mosso. </l>
<l>Argante nel fin elmo, a prova eletto, </l>
<l>a mezzo il corso è già da Ivon percosso. </l>
<l>Egli a l'incontro a lui rompe lo scudo, </l>
<l>poscia l'usbergo, in guisa il colpo è crudo!</l>
</lg>
<lg type="ottava">
<l>Cade il guerriero, e per dolore acerbo </l>
<l>par ch'il gran colpo da l'arcion lo svella: </l>
<l>e 'l pagan disse: –A morte or ti riserbo, </l>
<l>s'aspetti l'altro o se ritorni in sella.– </l>
<l>Indi con dispettoso atto superbo, </l>
<l>sovra il caduto cavalier favella: </l>
<l>–Renditi vinto, e per tua gloria basti </l>
<l>che raccontar potrai con chi pugnasti.–</l>
</lg>
<lg type="ottava">
<l>–No, gli risponde Ivon, fra noi non s'usa </l>
<l>così tosto depor l'arme e l'ardire: </l>
<l>altri del mio cader farà la scusa; </l>
<l>io vo' far la vendetta, o qui morire.– </l>
<l>In sembianza d'Aletto o di Medusa, </l>
<l>Argante freme, e par che rabbia ei spire; </l>
<l>–Conosci or, dice, il mio valore a prova; </l>
<l>poi che la cortesia sprezzar ti giova.–</l>
</lg>
<lg type="ottava">
<l>Spinge il destriero in quella, e tutto oblia </l>
<l>quanto di cavalier virtù richieda. </l>
<l>Fugge Ivon quello scontro, e si disvia, </l>
<l>e, perché il suo destrier ferirgli ei creda, </l>
<l>fere la gamba, e la percossa è ria, </l>
<l>bench'il ferro tornar lucente ei veda, </l>
<l>ma non fa piaga il colpo al vincitore </l>
<l>né toglie forza, e giunge ira e furore.</l>
</lg>
<lg type="ottava">
<l>Argante il buon destrier nel corso affrena, </l>
<l>e 'ndietro il volge, e sì veloce è volto, </l>
<l>che se n'accorge il suo nemico appena, </l>
<l>e d'un grand'urto a l'improvviso è colto. </l>
<l>Tremar le gambe e indebolir la lena, </l>
<l>sbigottir l'alma, e impallidire il volto </l>
<l>gli fece il grande incontro, e frale e stanco </l>
<l>sovra il duro terren battere il fianco.</l>
</lg>
<lg type="ottava">
<l>Ne l'ira Argante arrabbia, e fèra strada </l>
<l>sovra il corpo del vinto al destrier face: </l>
<l>–E così, dice, ogni cristiano or vada, </l>
<l>come costui che sotto i piè mi giace.– </l>
<l>Ma l'invitto Tancredi allor non bada </l>
<l>che quella crudeltà troppo gli spiace; </l>
<l>e vuol ch'il suo valor con chiara emenda </l>
<l>copra il suo fallo e, come suol, risplenda.</l>
</lg>
<lg type="ottava">
<l>Fassi innanzi gridando: –Anima vile, </l>
<l>ancor ne le vittorie infame sei. </l>
<l>Qual titolo di laude alto e gentile </l>
<l>da modi attendi sì scortesi e rei? </l>
<l>Fra ladroni d'Arabia, o fra simìle </l>
<l>barbara turba avvezzo esser tu déi: </l>
<l>fuggi la luce e va' con l'altre belve </l>
<l>a incrudelir ne' monti e tra le selve.–</l>
</lg>
<lg type="ottava">
<l>Tacque; e 'l nemico al sofferir poco uso, </l>
<l>rodesi dentro e di furor si strugge. </l>
<l>Risponder vuol, ma n'esce il suon confuso, </l>
<l>sì come strido d'animal che rugge: </l>
<l>e com'apre le nubi ond'egli è chiuso </l>
<l>impetuoso il fulmine, e sen fugge; </l>
<l>o come spirto da sulfurea tomba: </l>
<l>così dal petto acceso il tuon rimbomba.</l>
</lg>
<lg type="ottava">
<l>Ma poich'in ambo il minacciar feroce </l>
<l>quinci e quindi infiammò l'orgoglio e l'ira, </l>
<l>l'un come l'altro rapido e veloce </l>
<l>del campo prende, e subito si gira. </l>
<l>Musa, or mi dà canora ed alta voce, </l>
<l>e furor pari a quel furor m'inspira, </l>
<l>sì che non sia de l'opra indegno il carme, </l>
<l>ma s'agguagli il mio canto al suon de l'arme.</l>
</lg>
<lg type="ottava">
<l>Posero in resta e gîr drizzando in alto </l>
<l>i duo guerrier le due gravose antenne, </l>
<l>né fu di corso mai, né fu di salto, </l>
<l>né fu mai tal velocità di penne, </l>
<l>né forza o furia eguale al fèro assalto, </l>
<l>quando Argante e Tancredi in giostra venne. </l>
<l>Rupper l'aste ne gli elmi, e volâr mille </l>
<l>e tronchi e schegge e lucide faville.</l>
</lg>
<lg type="ottava">
<l>Sol de' colpi il rimbombo intorno mosse </l>
<l>l'immobil terra, e risuonâro i monti; </l>
<l>ma l'impeto di gravi aspre percosse </l>
<l>nulla piegò de le superbe fronti. </l>
<l>L'uno e l'altro cavallo in guisa urtosse, </l>
<l>che non fûr poi, cadendo, a sorger pronti. </l>
<l>Lasciâr le staffe, e i piè fermâro in terra, </l>
<l>cominciando i guerrier spietata guerra.</l>
</lg>
<lg type="ottava">
<l>Questo e quel con molta arte a' colpi move </l>
<l>la destra, a' guardi l'occhio, a' passi il piede: </l>
<l>si reca in atti vari, e 'n guardie nòve: </l>
<l>or gira intorno, or cresce innanzi, or cede: </l>
<l>or qui ferire accenna, e poscia altrove, </l>
<l>dove non minacciò ferir si vede; </l>
<l>or di sé discoprire alcuna parte; </l>
<l>e tenta di schernir l'arte con l'arte.</l>
</lg>
<lg type="ottava">
<l>De la spada Tancredi, e de lo scudo </l>
<l>mal guardato al pagan dimostra il fianco: </l>
<l>tenta allor di ferirlo Argante il crudo, </l>
<l>ma discopre frattanto il lato manco. </l>
<l>Tancredi con un colpo il ferro ignudo </l>
<l>al nemico ribatte, e lui fere anco; </l>
<l>né poi lento s'arretra, o più ritarda, </l>
<l>ma si raccoglie, o si ristringe in guarda.</l>
</lg>
<lg type="ottava">
<l>Il fèro Argante, che se stesso or mira </l>
<l>del proprio sangue suo macchiato e molle, </l>
<l>con insolito orror freme e sospira, </l>
<l>di sdegno e di furor turbato e folle: </l>
<l>e, portato da l'impeto e da l'ira, </l>
<l>con la voce la spada insieme estolle, </l>
<l>tornando per ferir; ma fèra punta </l>
<l>il piaga ove la spalla al braccio è giunta.</l>
</lg>
<lg type="ottava">
<l>Qual orsa alpestra, che s'avvalli e senta </l>
<l>duro spiedo nel fianco, in rabbia monta </l>
<l>e contra l'arme se medesma avventa, </l>
<l>e i perigli e la morte audace affrontata; </l>
<l>tale il feroce cavalier diventa </l>
<l>giunta or piaga a la piaga, ed onta a l'onta; </l>
<l>e l'alma in guisa è di vendetta ingorda, </l>
<l>che sprezza scherni, rischi, o pur gli scorda.</l>
</lg>
<lg type="ottava">
<l>E congiungendo a temerario ardire </l>
<l>estrema forza e infaticabil lena </l>
<l>vien che sì impetuoso il ferro aggire, </l>
<l>che ne trema la terra e 'l ciel balena. </l>
<l>Tancredi onde si copra, onde respire, </l>
<l>non ha pur tempo, e si difende a pena: </l>
<l>né schermo v'è ch'assicurare il possa </l>
<l>da rabbia ostile e da contraria possa.</l>
</lg>
<lg type="ottava">
<l>Tancredi, in sé raccolto, aspetta invano </l>
<l>che de' colpi tempesta orrida passi. </l>
<l>Or v'oppon le difese, ed or lontano </l>
<l>sen va co' giri e con veloci passi. </l>
<l>Ma poi che non s'allenta Argante insano, </l>
<l>è forza alfin ch'ei trasportar si lassi, </l>
<l>e con veloci rote intorno volga </l>
<l>la fèra spada, onde il pagan si dolga.</l>
</lg>
<lg type="ottava">
<l>Vinta da l'ira è la ragion e l'arte, </l>
<l>e le forze il furor ministra e cresce; </l>
<l>sempre che scende il ferro, o f¢ra o parte </l>
<l>o piastra o maglia, e 'nvan colpo non esce. </l>
<l>Sparsa è d'arme la terra, e l'arme sparte </l>
<l>di sangue, e 'l sangue co 'l sudor si mesce. </l>
<l>Al romor tuono, al fiammeggiare un lampo </l>
<l>sembra la spada, e fulminato il campo.</l>
</lg>
<lg type="ottava">
<l>Questo esercito e quello incerto pende </l>
<l>da sì crudele assalto e sì feroce; </l>
<l>e fra tema e speranza il fine attende, </l>
<l>mirando or ciò che giova, or ciò che nòce. </l>
<l>E non si vede pur, né pur s'intende </l>
<l>mover piè, batter occhio, o spirar voce; </l>
<l>ma se ne sta ciascun tacito e immoto, </l>
<l>se non che trema il cor nel dubbio moto.</l>
</lg>
<lg type="ottava">
<l>Già lassi erano entrambi, e giunti forse </l>
<l>sarian, pugnando, ad immaturo fine; </l>
<l>ma sì oscura la notte intanto sorse, </l>
<l>che nascondea le cose ancor vicine: </l>
<l>quinci un araldo e quindi un altro accorse </l>
<l>per dipartirgli, e gli partîro alfine. </l>
<l>L'uno Evardo il troian, Pindoro è l'altro, </l>
<l>che portò la disfida, uom saggio e scaltro.</l>
</lg>
<lg type="ottava">
<l>I pacifici scettri osâr costoro </l>
<l>fra le spade interpor fère e pungenti, </l>
<l>con quella securtà che porgea loro </l>
<l>l'antichissima legge de le genti: </l>
<l>–Sète, o guerrieri (incominciò Pindoro), </l>
<l>con pari onor di pari ambo possenti. </l>
<l>Cessi col dì la pugna, e non sian rotte </l>
<l>le care tregue de l'amica notte.</l>
</lg>
<lg type="ottava">
<l>Tempo è da travagliar mentre egli dura, </l>
<l>ma ne la notte ogni animale ha pace; </l>
<l>e generoso cuor non molto cura </l>
<l>notturno pregio che s'asconde e tace.– </l>
<l>Rispose Argante: –A me per notte oscura </l>
<l>la mia battaglia abbandonar non piace: </l>
<l>ben avrei caro il testimon del giorno; </l>
<l>ma che giuri costui di far ritorno.–</l>
</lg>
<lg type="ottava">
<l>Soggiunse allor Tancredi: –E tu prometti, </l>
<l>e rendi senza indugio il tuo prigione, </l>
<l>però che senza lui non fia ch'aspetti, </l>
<l>per contesa crudel, lunga stagione.– </l>
<l>Così giurâro; e poi gli araldi, eletti </l>
<l>a prescriver il giorno a la tenzone, </l>
<l>a le sanguigne piaghe ebber riguardo </l>
<l>bench'il tempo lor paia e lungo e tardo.</l>
</lg>
<lg type="ottava">
<l>Lasciò la pugna orribile nel core</l>
<l>de' fieri Turchi e de' fedeli impressa </l>
<l>un'alta meraviglia, un novo orrore </l>
<l>che ripensando in lor punto non cessa. </l>
<l>Si parla sol del raro alto valore </l>
<l>de' gran guerrieri, e de la fé promessa; </l>
<l>ma qual si debba di lor due preporre, </l>
<l>vario e discorde il volgo in sé discorre.</l>
</lg>
<lg type="ottava">
<l>E sta sospeso in aspettando il male, </l>
<l>de la crudel tenzone al fine intento, </l>
<l>o s'il furore a la virtù prevale, </l>
<l>o se cede la rabbia a l'ardimento. </l>
<l>Ma più di ciascun altro a cui ne cale, </l>
<l>Nicea n'ebbe pensiero, anzi tormento, </l>
<l>perché da l'un, dopo l'alta ruina </l>
<l>del regno, ella ebbe onor d'alta regina.</l>
</lg>
<lg type="ottava">
<l>L'onorò, la servì, di libertate </l>
<l>accrebbe il dono il cavaliero egregio, </l>
<l>e tutte da lui fûro a lei lasciate </l>
<l>le gemme e l'oro e ciò che vale il pregio: </l>
<l>ella, veggendo in giovenile etate </l>
<l>e 'n leggiadri sembianti animo regio, </l>
<l>restò presa d'amor, che mai non strinse </l>
<l>laccio di quel più fermo onde l'avvinse.</l>
</lg>
<lg type="ottava">
<l>Così s'il corpo libertà riebbe </l>
<l>fu l'alma in dura servitute astretta. </l>
<l>Ben molto a lei d'abbandonare increbbe </l>
<l>il signor caro e la prigion diletta; </l>
<l>ma la regia onestà, che mai non debbe </l>
<l>da magnanima donna esser negletta, </l>
<l>la costrinse a partirsi, e con l'antica </l>
<l>madre ricoverossi in terra amica.</l>
</lg>
<lg type="ottava">
<l>In Elia venne, e qui Nicea raccolta </l>
<l>dal gran tiranno fu del regno ebreo: </l>
<l>ma de la madre sua, ch'ancisa e tolta </l>
<l>le fu da morte, pianse il caso reo: </l>
<l>né 'l dolersi per lei, ch'era sepolta, </l>
<l>né l'esiglio infelice unqua poteo </l>
<l>spegner favilla in lei di tanta fiamma, </l>
<l>ond'ella si consuma a dramma a dramma.</l>
</lg>
<lg type="ottava">
<l>Ama ed arde la misera; e sì poco </l>
<l>in tale stato che sperar le avanza, </l>
<l>che nudrisce nel sen l'occulto foco </l>
<l>di memoria vie più, che di speranza: </l>
<l>e quanto è chiuso in più secreto loco, </l>
<l>tanto ha l'incendio suo maggior possanza; </l>
<l>ma di nuovo destò la dolce speme, </l>
<l>quando vide i nemici accolti insieme.</l>
</lg>
<lg type="ottava">
<l>Sbigottîr gli altri a l'apparir di tante </l>
<l>genti nemiche, e sì diverse e fère: </l>
<l>serenò ella il torbido sembiante, </l>
<l>e lieta rimirò le squadre altere: </l>
<l>e con bramosi sguardi il caro amante </l>
<l>cercando gìo fra quelle armate schiere. </l>
<l>Cercollo invan sovente, e 'l vide spesso: </l>
<l>–Eccolo,– disse; e 'l riconobbe espresso.</l>
</lg>
<lg type="ottava">
<l>E da la torre, che sublime sorge </l>
<l>tra 'l Borea e 'l Cauro in su l'antiche mura, </l>
<l>mirar le genti suol, ch'indi si scorge, </l>
<l>vaga di morte e del suo mal secura: </l>
<l>quivi, da che il suo lume il sol ne porge </l>
<l>insin che poi la notte il mondo oscura, </l>
<l>s'asside, e i suoi begli occhi al campo gira, </l>
<l>e co' pensieri suoi parla e sospira.</l>
</lg>
<lg type="ottava">
<l>Quinci vide la pugna, e 'l cor nel petto </l>
<l>sentì tremarsi in quel punto sì forte, </l>
<l>come s'egli dicesse: –Il tuo diletto </l>
<l>corre periglio d'immatura morte.– </l>
<l>Così d'affanno piena e di sospetto, </l>
<l>mirò del cavalier la dubbia sorte: </l>
<l>e del nemico il ferro ella sentia </l>
<l>ne l'alma, e i duri colpi, onde languia.</l>
</lg>
<lg type="ottava">
<l>Ma, poi che il vero intese, e 'ntese ancora </l>
<l>ch'essi vorran di nuovo anco provarsi, </l>
<l>insolito timor così l'accora, </l>
<l>che sente il sangue suo di ghiaccio farsi: </l>
<l>talor secrete lagrime e talora </l>
<l>sono occulti da lei sospiri sparsi. </l>
<l>Pallida, esangue, e sbigottita in atto, </l>
<l>lo spavento e l'orror avea ritratto.</l>
</lg>
<lg type="ottava">
<l>Con dolorosa imago il suo pensiero </l>
<l>ad or ad or la turba e la sgomenta; </l>
<l>e vie più che la morte il sonno è fiero, </l>
<l>sì strane larve il sogno le appresenta: </l>
<l>parle veder l'amato cavaliero </l>
<l>piagato e sanguinoso, e par che senta, </l>
<l>ch'egli aita le chieda o morte almeno, </l>
<l>e, desta, umidi trova i lumi e 'l seno.</l>
</lg>
<lg type="ottava">
<l>Né sol la tema di futuro danno </l>
<l>il sospiroso cor le affligge e scote; </l>
<l>ma de le piaghe sue piì grave affanno </l>
<l>è cagion che quetar l'alma non pote: </l>
<l>e la fama talor con falso inganno </l>
<l>le cose accresce incognite e remote: </l>
<l>pur, com'egli vicino a l'ora estrema </l>
<l>languido giaccia, e si lamenti, e gema.</l>
</lg>
<lg type="ottava">
<l>Ella, che ben conosce in quel paese </l>
<l>qual più secreta sia virtù ne l'erba, </l>
<l>e con qual succo ne le membra offese </l>
<l>la doglia de le piaghe è meno acerba: </l>
<l>arte gentil che da la madre apprese, </l>
<l>di cui memoria ed uso anco riserba, </l>
<l>vorria di sua man propria a le ferute </l>
<l>di chi il cor le ferìo recar salute.</l>
</lg>
<lg type="ottava">
<l>Ella l'amato medicar desia, </l>
<l>e curar il nemico a lei conviene. </l>
<l>Pensa talor d'erba nocente e ria </l>
<l>succo spargere in lui che l'avvelene: </l>
<l>ma schiva poi la man cortese e pia </l>
<l>trattar l'arti maligne, e se n'astiene. </l>
<l>Brama ella almen ch'in uso tal sia vòta </l>
<l>di sua virtute ogni erba ed ogni nota.</l>
</lg>
<lg type="ottava">
<l>Né già d'andar fra la nemica gente </l>
<l>temenza avria; ché peregrina er' ita, </l>
<l>e visto guerre e morti avea sovente, </l>
<l>e scorsa dubbia e faticosa vita; </l>
<l>sì che per uso la feminea mente </l>
<l>sovra il corso mortal divenne ardita, </l>
<l>né tosto si perturba o tosto pave </l>
<l>ad ogni imagin di terror men grave.</l>
</lg>
<lg type="ottava">
<l>E crederebbe al ciel oscuro e fosco </l>
<l>(in guisa ogni temenza Amor disgombra) </l>
<l>errar secura; e 'n mar turbato, e 'n bosco </l>
<l>ardita disprezzar tempesta ed ombra, </l>
<l>e di belve africane artigli e tosco; </l>
<l>ma duolsi poi che chiara fama adombra, </l>
<l>e fan dubbia contesa in gentil core </l>
<l>due possenti nemici: Onore e Amore.</l>
</lg>
<lg type="ottava">
<l>–Vergine (dice l'un), d'amor rubella, </l>
<l>che le mie leggi insin ad or serbasti; </l>
<l>io, mentre ch'eri de' nemici ancella, </l>
<l>ti conservai la mente e i membri casti; </l>
<l>e tu, libera, or vuoi perder la bella </l>
<l>verginità che 'n prigionia serbasti; </l>
<l>ahi nel tenero cor questi pensieri </l>
<l>chi svegliar può? che pensi? oimè! che speri?</l>
</lg>
<lg type="ottava">
<l>Dunque il titolo omai d'esser pudica </l>
<l>sì poco stimi, e d'onestate il pregio, </l>
<l>che te n'andrai fra gente a' tuoi nemica, </l>
<l>notturna amante a ricercar dispregio? </l>
<l>Onde il superbo vincitor ti dica: </l>
<l>–Perdesti il regno, e 'n un l'animo regio: </l>
<l>non sei di me tu degna;– e ti conceda </l>
<l>volgare esempio altrui d'ignobil preda.––</l>
</lg>
<lg type="ottava">
<l>Da l'altra parte il consiglier fallace </l>
<l>dolce l'alletta, e dolce ancor lusinga: </l>
<l>–Già tu nata non sei d'orsa rapace, </l>
<l>o di scoglio che 'l mar percuota e cinga: </l>
<l>perché sprezzi d'amor l'arco e la face? </l>
<l>e lunge fuggi il tuo piacer solinga? </l>
<l>Né petto hai tu di ferro o di diamante, </l>
<l>che vergogna ti sia l'essere amante.</l>
</lg>
<lg type="ottava">
<l>Vattene omai dove il desio t'invoglia. </l>
<l>Ma qual ti fingi vincitor crudele? </l>
<l>Non sai com'egli al tuo dolor si doglia? </l>
<l>e si turbi al tuo pianto, a le querele? </l>
<l>Crudel sei tu ne la feminea spoglia, </l>
<l>che dar nieghi salute al tuo fedele? </l>
<l>Langue, o fèra ed ingrata, il pio Tancredi, </l>
<l>e tu de l'altrui vita a cura or siedi.</l>
</lg>
<lg type="ottava">
<l>Sana tu pur Argante, acciò che poi </l>
<l>il tuo liberator sia spinto a morte: </l>
<l>così disciolti avrai gli obblighi tuoi; </l>
<l>e sì bel premio fia ch'ei ne riporte. </l>
<l>E' possibil però che non t'annoi </l>
<l>questo officio crudel per dura sorte? </l>
<l>E non basta la noia e l'orror solo </l>
<l>a far che tu di qua ten fugga a volo?</l>
</lg>
<lg type="ottava">
<l>Deh ben fora a l'incontro officio umano, </l>
<l>e ben n'avresti tu gioia e diletto, </l>
<l>se la pietosa tua medica mano </l>
<l>avvicinassi al valoroso petto; </l>
<l>ché per te fatto il tuo signor poi sano, </l>
<l>colorirebbe il suo smarrito aspetto, </l>
<l>né ti saria di sua bellezza avaro, </l>
<l>o d'altro don che sia gradito e caro.</l>
</lg>
<lg type="ottava">
<l>Parte ancor poi ne le sue lodi avresti, </l>
<l>e ne l'opre di lui alte e famose; </l>
<l>e lieta ei ti faria di baci onesti, </l>
<l>e di nozze (o ch'io spero) al volgo ascose. </l>
<l>Poi glorïosa ed onorata andresti </l>
<l>tra le più liete e più felici spose, </l>
<l>là ne la bella Italia, ov'alta sede </l>
<l>ha 'l valor vero e la più vera fede.–</l>
</lg>
<lg type="ottava">
<l>Da tai speranze lusingata (ahi stolta!) </l>
<l>somma felicità finge e figura; </l>
<l>ma pur si trova in mille dubbi avvolta, </l>
<l>come partir si possa indi secura; </l>
<l>perché vegghian le guardie, e sempre in volta </l>
<l>vanno dintorno a le guardate mura, </l>
<l>sin che si mostra il dì ne l'orizzonte; </l>
<l>né mai s'apre la porta, o cala il ponte.</l>
</lg>
<lg type="ottava">
<l>Costei soleva in compagnia sovente </l>
<l>de la guerriera far lunga dimora. </l>
<l>Seco la vide il sol da l'occidente, </l>
<l>seco la vide la novella aurora: </l>
<l>e quando son del dì le fiamme spente, </l>
<l>un sol letto le accolse ambe talora; </l>
<l>e nullo altro pensier che l'amoroso, </l>
<l>l'una vergine a l'altra avrebbe ascoso.</l>
</lg>
<lg type="ottava">
<l>Questo Nicea sol tiene a lei secreto, </l>
<l>e s'avvien che talor si dolga e lagne, </l>
<l>reca ad altra cagion del cor non lieto </l>
<l>gli affetti, e più s'infinge ov'ella piagne. </l>
<l>In tale stato a lei senza divieto </l>
<l>spesso venìa, lasciando altre compagne. </l>
<l>Né uscio al giunger suo giammai si serra, </l>
<l>siavi Clorinda, o sia in consiglio, o 'n guerra.</l>
</lg>
<lg type="ottava">
<l>Vennevi un giorno ch'ella in altra parte </l>
<l>si ritrovava, e si fermò pensosa, </l>
<l>pur tra sé rivolgendo i modi e l'arte </l>
<l>de la bramata sua partenza ascosa. </l>
<l>Mentre in vari pensier divide e parte </l>
<l>l'incerto animo suo, che non ha posa, </l>
<l>sospese di Clorinda in alto mira </l>
<l>l'arme e le sopravveste, e ne sospira.</l>
</lg>
<lg type="ottava">
<l>E tra se dice sospirando: –O quanto </l>
<l>felice è la fortissima donzella! </l>
<l>Quanto io l'invidio; e non le invidio il vanto </l>
<l>e 'l pregio feminil de l'esser bella. </l>
<l>A lei non tarda i passi il lungo manto, </l>
<l>né 'l suo valor rinchiude invida cella; </l>
<l>ma veste l'arme, e se d'uscirne agogna, </l>
<l>vassene, e non la tien tema o vergogna.</l>
</lg>
<lg type="ottava">
<l>Ahi! perché forti a me natura e 'l cielo </l>
<l>altrettanto non fêr le membra e 'l petto, </l>
<l>onde potessi anch'io la gonna e 'l velo </l>
<l>cangiar in gran corazza e 'n fino elmetto? </l>
<l>Ché sì non riterrebbe arsura o gelo, </l>
<l>né turbo o pioggia il mio infiammato affetto, </l>
<l>ch'al sol non fossi ed al notturno lampo, </l>
<l>o fra compagni o sola, armata in campo.</l>
</lg>
<lg type="ottava">
<l>Già non avresti, o dispietato Argante, </l>
<l>tu fatto guerra al mio signor primiero, </l>
<l>ch'io sarei corsa ad incontrarlo avante; </l>
<l>e forse or fôra qui mio prigioniero: </l>
<l>e sosterria de la nemica amante </l>
<l>giogo di servitù dolce e severo; </l>
<l>e già per li suoi nodi i nodi miei </l>
<l>fatti soavi e più leggeri avrei.</l>
</lg>
<lg type="ottava">
<l>O vero a me da la sua destra il fianco </l>
<l>sendo percosso, e riaperto il core, </l>
<l>sanato almen così nel lato manco </l>
<l>colpo di ferro avria piaghe d'amore. </l>
<l>Ed or la mente in pace e 'l corpo stanco </l>
<l>avrian riposo, e col riposo onore </l>
<l>ch'ei forse avrebbe il mio cenere e l'ossa </l>
<l>onorate di lagrime e di fossa.</l>
</lg>
<lg type="ottava">
<l>Ma, lassa, i' bramo non possibil cosa, </l>
<l>e tra folli pensieri invan m'avvolgo: </l>
<l>io mi starò qui timida e dogliosa, </l>
<l>com'una pur del vil femineo volgo. </l>
<l>Ah! non starò: cor mio confida ed osa. </l>
<l>Perch'una volta anch'io l'arme non tolgo? </l>
<l>Perché per breve spazio or non potrolle </l>
<l>sostener, ben che sia tenera e molle?</l>
</lg>
<lg type="ottava">
<l>Sì, potrò ben; ché mi farà possente </l>
<l>a sostenere il peso amor tiranno, </l>
<l>da cui sospinti ancor s'arman sovente </l>
<l>d'ardir timidi cervi e guerra fanno. </l>
<l>Io, se non guerra a la nemica gente, </l>
<l>farò con l'arme un ingegnoso inganno. </l>
<l>Finger mi vo' Clorinda, e ricoperta </l>
<l>sotto l'imagin sua, d'uscir son certa.</l>
</lg>
<lg type="ottava">
<l>Non temerò più guardie o ver custodi, </l>
<l>ch'a lei non si farebbe ingiuria alcuna; </l>
<l>io pur ripenso e non veggio altri modi: </l>
<l>aperta è, credo, questa via sol una. </l>
<l>Or favoreggi le innocenti frodi </l>
<l>con amor che le inspira, alta fortuna. </l>
<l>Che temerò ne la dubbiosa luce, </l>
<l>se fortuna è compagna, amore è duce?–</l>
</lg>
<lg type="ottava">
<l>Così ragiona; e, stimolata omai </l>
<l>da le furie d'amor, più non aspetta; </l>
<l>ma, raffrenando i suoi dogliosi lai, </l>
<l>l'arme involate di vestir s'affretta. </l>
<l>E farlo puote, e n'avrà tempo assai, </l>
<l>perch'ivi dianzi si restò soletta; </l>
<l>e la notte i suoi furti allor copria, </l>
<l>ch'a' ladri amica ed a gli amanti uscìa.</l>
</lg>
<lg type="ottava">
<l>Essa, veggendo il ciel d'alcuna stella </l>
<l>già sparso intorno divenir più nero, </l>
<l>precipita gl'indugi, e 'nsieme appella </l>
<l>con bassa voce un suo fedel scudiero </l>
<l>ed una cara sua diletta ancella, </l>
<l>e parte scopre lor del suo pensiero: </l>
<l>scopre la fuga e la colora, e finge </l>
<l>ch'altra cagione a dipartir l'astringe.</l>
</lg>
<lg type="ottava">
<l>Pronto il fanciullo e la donzella è presta, </l>
<l>e l'uno e l'altro al suo parlar dà fede. </l>
<l>Nicea si spoglia la feminea vesta, </l>
<l>che da gli omeri scende insino al piede: </l>
<l>e con vestire schietto ancora onesta </l>
<l>e bella è sì, ch'ogni credenza eccede; </l>
<l>simile a chi già corse a' pomi d'oro, </l>
<l>ed a lei che diè nome al verde alloro.</l>
</lg>
<lg type="ottava">
<l>Col durissimo acciar preme ed offende </l>
<l>il delicato collo e l'aurea chioma, </l>
<l>e la tenera man lo scudo prende, </l>
<l>pur troppo grave e inusitata soma. </l>
<l>Così tutta di ferro omai risplende, </l>
<l>e 'n atto militar se stessa doma. </l>
<l>Gode Amor, ch'è presente, e così ride, </l>
<l>com'allor ch'egli avvolse in gonna Alcide.</l>
</lg>
<lg type="ottava">
<l>Oh! con quanta fatica ella sostiene </l>
<l>l'inegual peso, e move lenti i passi, </l>
<l>ed a la cara compagnia s'attiene </l>
<l>di cui guida ed appoggio insieme fassi; </l>
<l>ma rinforzan gli spirti amore e spene, </l>
<l>e crescono il vigor de' membri lassi; </l>
<l>sin ch'insieme a' destrier gravâro il dorso, </l>
<l>che presti sono al passo e presti al corso.</l>
</lg>
<lg type="ottava">
<l>Con le mentite insegne occulta, ascosa, </l>
<l>e per secreta via con lor si parte: </l>
<l>pur in molti s'avviene, e l'aria ombrosa </l>
<l>splender di ferro vede in qualche parte; </l>
<l>ma impedir quel viaggio altri non osa </l>
<l>cui la fortuna sua mena in disparte: </l>
<l>e la notte gli affida, o pur la tigre </l>
<l>temuta insegna è fra le genti impigre.</l>
</lg>
<lg type="ottava">
<l>Nicea, benché 'l suo dubbio alquanto sceme, </l>
<l>non va per quelle vie molto secura; </l>
<l>ché d'esser conosciuta a la fin teme, </l>
<l>e dal suo troppo ardir nasce paura. </l>
<l>Ma pur, giunta a la porta, il timor preme, </l>
<l>ed inganna colui che n'ha la cura. </l>
<l>–Io son Clorinda, disse, apri la porta, </l>
<l>ch'il re m'invia dove l'andare importa.–</l>
</lg>
<lg type="ottava">
<l>La voce feminil sembiante a quella </l>
<l>de la guerriera, agevolò l'inganno. </l>
<l>Chi crederia vedere armata in sella </l>
<l>una de l'altre ch'arme oprar non sanno? </l>
<l>Si ch'il portier tosto ubbidisce; ed ella </l>
<l>n'esce veloce, e i duo che seco or vanno. </l>
<l>E per lor securezza entr' una valle </l>
<l>discendon per obliquo e lungo calle.</l>
</lg>
<lg type="ottava">
<l>Poi che la donna in solitaria ed ima </l>
<l>parte si vede, alquanto i passi allenta, </l>
<l>ch'i primi rischi aver passati estima, </l>
<l>né d'esser ritenuta omai paventa. </l>
<l>Or pensa a quello a che pensato in prima </l>
<l>non bene aveva, ed or le s'appresenta </l>
<l>pericoloso più che pria non parve, </l>
<l>l'entrar nel campo in sì mentite larve.</l>
</lg>
<lg type="ottava">
<l>–Esser mio messaggero a te conviene,– </l>
<l>dice ella al servo suo pronto e sagace. </l>
<l>–Vattene al campo, e con secura spene </l>
<l>trova Tancredi ove languendo ei giace, </l>
<l>a cui dirai che donna a lui sen viene, </l>
<l>che gli apporta salute e chiede pace, </l>
<l>e benigna accoglienza e fida aita; </l>
<l>perché l'una sia salva, e l'altra vita.</l>
</lg>
<lg type="ottava">
<l>E ch'in lui solo ha certa e viva fede, </l>
<l>né teme in suo potere onta né scorno. </l>
<l>Di' sol questo a lui solo, e s'altro ei chiede, </l>
<l>di' non saperlo, e affretta il tuo ritorno: </l>
<l>io (che questa mi par sicura sede) </l>
<l>in questo mezzo qui farò soggiorno.– </l>
<l>Così disse la donna; e 'l fido servo </l>
<l>veloce se n'andò qual damma o cervo.</l>
</lg>
<lg type="ottava">
<l>E 'n guisa oprar sapea, che senza indugio </l>
<l>entro a' chiusi ripari ei fu raccolto, </l>
<l>e poi condotto al suo dolce refugio, </l>
<l>che 'l messaggiero udìo con lieto volto. </l>
<l>Poi dicendo: –Signor, più non indugio,– </l>
<l>verso la donna sua si fu rivolto; </l>
<l>e riportava a lei dolce risposta, </l>
<l>che fida scorta avria d'entrarvi ascosta.</l>
</lg>
<lg type="ottava">
<l>Ma ella intanto desiosa, a cui </l>
<l>ogni dimora par noiosa e greve, </l>
<l>numera fra se stessa i passi altrui, </l>
<l>e pensa: –Or giunge, or entra, or tornar deve.– </l>
<l>E già le sembra al ritornar colui, </l>
<l>men ch'egli non solea spedito e leve. </l>
<l>Spingesi alfin avanti, e 'n parte ascende </l>
<l>da cui comincia a discoprir le tende.</l>
</lg>
<lg type="ottava">
<l>Era la notte, e 'l suo stellato velo </l>
<l>chiaro spiegava e senza nube alcuna, </l>
<l>e già spargea rai luminosi e gelo </l>
<l>di vive perle la sorgente luna. </l>
<l>L'innamorata donna iva col cielo </l>
<l>le sue fiamme sfogando ad una ad una, </l>
<l>e secretari del suo amore antico </l>
<l>fa i muti campi e quel silenzio amico.</l>
</lg>
<lg type="ottava">
<l>Poi, rimirando il campo, ella dicea: </l>
<l>–O belle agli occhi miei tende latine! </l>
<l>Aura spira da voi che mi ricrea, </l>
<l>e mi conforta pur ch'io m'avvicine: </l>
<l>così a mia vita faticosa e rea </l>
<l>qualche onesto riposo il ciel destine, </l>
<l>come in voi solo il cerco, e solo or parme </l>
<l>che trovar pace io possa in mezzo a l'arme.</l>
</lg>
<lg type="ottava">
<l>Raccogliete me dunque, e 'n voi si trove </l>
<l>quella pietà che mi promise amore, </l>
<l>e ch'io già vidi prigioniera altrove </l>
<l>nel mansueto mio dolce signore: </l>
<l>né già desio di racquistar mi move </l>
<l>con l'armi vostre il mio reale onore: </l>
<l>quando ciò non avvenga, assai felice </l>
<l>io mi terrò, se 'n voi servir mi lice.–</l>
</lg>
<lg type="ottava">
<l>Così parla costei che non prevede </l>
<l>de la fortuna sua nòve tempeste. </l>
<l>Ella era in parte ove risplende, e fiede </l>
<l>l'arme lucenti il bel raggio celeste, </l>
<l>sì che da lunge lo splendor si vede, </l>
<l>e 'l bel candor che le circonda e veste; </l>
<l>e l'empia fèra in fino argento impressa </l>
<l>riluce sì, ch'ognun direbbe: –E' dessa. –</l>
</lg>
<lg type="ottava">
<l>Ma come volle la sua dura sorte, </l>
<l>i duo fratei qui tesi avean gli aguati, </l>
<l>di cui pose Clorinda il padre a morte; </l>
<l>ed ora difendean quel passo armati, </l>
<l>la 've menar solean notturne scorte </l>
<l>armenti e gregge da gli erbosi prati: </l>
<l>e se l'altro passò, fu perch'ei torse </l>
<l>lunge il cavallo, e subito trascorse.</l>
</lg>
<lg type="ottava">
<l>Al più giovin fratello, a cui fu il padre </l>
<l>co' duo germani da Clorinda ucciso, </l>
<l>viste le spoglie candide e leggiadre, </l>
<l>fu di veder l'alta guerriera avviso; </l>
<l>e contra le irritò l'occulte squadre, </l>
<l>né frenando del cor moto improvviso, </l>
<l>come l'ira volea subita e folle, </l>
<l>gridò: –Sei morta,– e l'asta invan lanciolle.</l>
</lg>
<lg type="ottava">
<l>Sì come cerva, ch'assetata il passo </l>
<l>mova a cercar d'acque lucenti e vive, </l>
<l>ove un bel fonte distillar d'un sasso, </l>
<l>o vide un fiume tra frondose rive, </l>
<l>se incontra i cani, allor ch'il corpo lasso </l>
<l>ristorar crede a l'onde, a l'ombre estive, </l>
<l>si rivolge fuggendo, e sua paura </l>
<l>la stanchezza obliar face e l'arsura;</l>
</lg>
<lg type="ottava">
<l>così costei, che l'amorosa sete, </l>
<l>onde l'infermo core arde e sfavilla, </l>
<l>temprar ne l'accoglienze oneste e liete </l>
<l>credeva, e far la mente in lor tranquilla; </l>
<l>or che contra lei vien chi gliel diviete, </l>
<l>(quasi obliando chi primier rapilla) </l>
<l>se stessa e 'l suo desir quivi abbandona, </l>
<l>e 'l veloce destrier timida sprona.</l>
</lg>
<lg type="ottava">
<l>Fugge Nicea, temendo al suono, al grido, </l>
<l>e la donzella sua paurosa e mesta, </l>
<l>d'augello in guisa a cui del dolce nido </l>
<l>preciso è 'l calle, e quel seguir non resta. </l>
<l>Ecco già da le tende il servo fido </l>
<l>con la tarda novella aggiunge in questa: </l>
<l>e l'altrui fuga ancor dubbio accompagna, </l>
<l>e gli sparge il timor per la campagna.</l>
</lg>
<lg type="ottava">
<l>Tancredi, a cui pur dianzi il cor sospese </l>
<l>quell'avviso primiero, udendo or questo, </l>
<l>com'egli era magnanimo e cortese, </l>
<l>da l'altrui rischio e dal suo amore è desto: </l>
<l>onde vestito del suo grave arnese, </l>
<l>monta a cavallo e tacito esce e presto: </l>
<l>e seguendo gl'indizi e l'orme nòve, </l>
<l>rapidamente a tutto corso il move.</l>
</lg>
</div1>
<div1 type="parte">
<head>LIBRO OTTAVO</head>
<lg type="ottava">

<l>Nicea, fuggendo, tra l'ombrose piante </l>
<l>d'antica selva dal cavallo è scorta; </l>
<l>né più governa il fren la man tremante, </l>
<l>e mezza quasi par tra viva, e morta. </l>
<l>Per tante strade si raggira e tante </l>
<l>il buon destrier ch'in sua balìa la porta, </l>
<l>ch'al fin da gli occhi altrui pur si dilegua, </l>
<l>ond'è soverchio omai ch'altri la segua.</l>
</lg>
<lg type="ottava">
<l>Qual dopo lunga e faticosa caccia </l>
<l>tornano stanchi ed anelanti i cani, </l>
<l>che la fèra perduta abbian di traccia, </l>
<l>nascosta in selva da gli aperti piani; </l>
<l>tal, pieni d'ira e di vergogna in faccia, </l>
<l>riedon già lassi i cavalier cristiani. </l>
<l>Ella pur fugge, e timida e smarrita </l>
<l>non si volge a mirar s'anco è seguita.</l>
</lg>
<lg type="ottava">
<l>Fuggì tutta la notte, e tutto il giorno </l>
<l>errò senza consiglio e senza guida, </l>
<l>non udendo o vedendo altro d'intorno, </l>
<l>che 'l proprio pianto e le dolenti strida; </l>
<l>ma ne l'ora ch'il sol dal carro adorno </l>
<l>scioglie i corsieri, e 'n grembo al mar gli annida, </l>
<l>giunse del bel Giordano a le chiare acque; </l>
<l>e scese in riva al fiume, e qui si giacque.</l>
</lg>
<lg type="ottava">
<l>Cibo non prende già, ché de' suoi mali </l>
<l>solo si pasce, e sol di pianto ha sete. </l>
<l>Ma 'l sonno, che de' miseri mortali </l>
<l>è col suo dolce oblio posa e quiete, </l>
<l>sopì co' sensi i suoi dolori, e l'ali </l>
<l>distese sovra lei placide e chete: </l>
<l>né però cessa amor con varie forme </l>
<l>la sua pace turbar, mentr' ella dorme.</l>
</lg>
<lg type="ottava">
<l>Non si destò sin che garrir gli augelli </l>
<l>non udìo lieti e salutar gli albori; </l>
<l>e mormorare il fiume e gli arboscelli, </l>
<l>e spirar l'aura fra l'erbette e i fiori. </l>
<l>Apre i languidi lumi, e mira in quelli </l>
<l>alberghi solitari de' pastori; </l>
<l>e le par voce udir fra l'acque e i rami, </l>
<l>ch'a' sospiri ed al pianto la richiami.</l>
</lg>
<lg type="ottava">
<l>Piange, e sospira; e quando i caldi raggi </l>
<l>fuggon le gregge, a la dolce ombra assise, </l>
<l>ne la scorza de' pini o pur de' faggi </l>
<l>segnò l'amato nome in mille guise: </l>
<l>e de la sua fortuna i gravi oltraggi, </l>
<l>e i vari casi in dura scorza incise: </l>
<l>e 'n rileggendo poi le proprie note </l>
<l>spargea di pianto le vermiglie gote.</l>
</lg>
<lg type="ottava">
<l>E dicea lacrimando: –In voi serbate </l>
<l>la fèra istoria mia, piante frondose; </l>
<l>perché, se fugge mai l'arida state </l>
<l>fedele amante in queste rive ombrose, </l>
<l>senta svegliarsi al cor dolce pietate </l>
<l>di tante mie sventure e sì noiose; </l>
<l>e dica: –Ahi troppo ingiusta empia mercede </l>
<l>ebbe sì vero amor, sì pura fede!–</l>
</lg>
<lg type="ottava">
<l>Forse avverrà (s'il ciel benigno ascolta </l>
<l>gli umani preghi, e se di noi gli cale) </l>
<l>che venga in queste selve ancor talvolta, </l>
<l>qual prima il vidi, il nostro adorno male: </l>
<l>e i begli occhi volgendo ove sepolta </l>
<l>giacerà questa spoglia inferma e frale, </l>
<l>tardo premio conceda a' miei martìri </l>
<l>d'amare lacrimette e di sospiri.</l>
</lg>
<lg type="ottava">
<l>Onde, s'in vita il cor misero fue, </l>
<l>sia lo spirito in morte almen felice, </l>
<l>e 'l cener freddo de le fiamme sue </l>
<l>goda quel che godere a lei non lice.– </l>
<l>Così ragiona a' sordi tronchi; e due </l>
<l>fonti di pianto da' begli occhi elice. </l>
<l>Tancredi intanto ove fortuna il tira, </l>
<l>lunge da lei, per lei seguir, s'aggira.</l>
</lg>
<lg type="ottava">
<l>Egli, seguendo le vestigia impresse, </l>
<l>lunge sen gì da la città vicina, </l>
<l>ma quivi da le piante orride e spesse </l>
<l>nera e folta cosi l'ombra declina, </l>
<l>che più non può raffigurar tra esse </l>
<l>l'orme novelle, e dubbio oltra cammina; </l>
<l>porgendo intorno pur l'orecchie intente, </l>
<l>se calpestio, se romor d'arme ei sente.</l>
</lg>
<lg type="ottava">
<l>E dove pur notturna aura percota </l>
<l>tenera fronda mai d'olmo o di faggio, </l>
<l>o pur fèra ed augello un ramo scota, </l>
<l>tosto a quel piccol suon drizza il viaggio. </l>
<l>Esce alfin d'alta selva, e per ignota </l>
<l>strada il conduce de la luna il raggio </l>
<l>verso un romor che di lontano udiva, </l>
<l>insin che giunse al loco ond'egli usciva.</l>
</lg>
<lg type="ottava">
<l>Giunse dove perpetue e rapide onde </l>
<l>con larga vena uscian d'un vivo sasso, </l>
<l>e facean cinque fonti ampie e profonde, </l>
<l>da l'imo al sommo, o pur da l'alto al basso. </l>
<l>Fêa la prima due rivi: e l'un s'asconde, </l>
<l>nel suo principio ritorcendo il passo: </l>
<l>l'altro queto scendea con l'acque chiare, </l>
<l>sin ch'egli si moria nel morto mare.</l>
</lg>
<lg type="ottava">
<l>L'aurora intanto candida e vermiglia </l>
<l>lieta apparia nel lucido orizzonte: </l>
<l>e discopria l'antica maraviglia, </l>
<l>come si faccia l'un da l'altro fonte. </l>
<l>Il primo, che 'l suo occulto e 'l ver simiglia, </l>
<l>ha per sostegno un uom che pare un monte, </l>
<l>lo qual gli omeri incurva, e quasi stanco </l>
<l>china al peso lucente il capo e 'l fianco.</l>
</lg>
<lg type="ottava">
<l>Paion quell'acque liquidi zaffiri, </l>
<l>non turbate da nembi o da procelle; </l>
<l>e luminosi raggi in lor rimiri </l>
<l>percossi lampeggiar de l'auree stelle. </l>
<l>E i torti lor viaggi, e i torti giri </l>
<l>da quelle a queste, o pur da queste a quelle, </l>
<l>e con ogni altra più serena imago, </l>
<l>l'errante luna e 'l sole errante e vago.</l>
</lg>
<lg type="ottava">
<l>Ma nel secondo pur, qual cervo o damma, </l>
<l>l'uom correria per ammorzar la sete, </l>
<l>bench'egli tutto al novo dì s'infiamma </l>
<l>co' rai che sembran quasi accese mete. </l>
<l>Il fonte è del color di viva fiamma, </l>
<l>in cui spiegano i crin varie comete; </l>
<l>e d'ardenti sembianze auree faville </l>
<l>or turbate vi scorgi ed or tranquille.</l>
</lg>
<lg type="ottava">
<l>Il terzo fonte par ch'al sol s'indori, </l>
<l>come suol ne le nubi arco dipinto; </l>
<l>e dispiega sue forme e suoi colori </l>
<l>onde fe' Delia la corona e 'l cinto: </l>
<l>e verghe e spegli in luminosi orrori, </l>
<l>da cui lo stil d'Apelle ancora è vinto; </l>
<l>né formeria l'algente ed umid'ombra, </l>
<l>ch'a rai s'alluma, e 'l lume in lei s'adombra.</l>
</lg>
<lg type="ottava">
<l>Quasi gran mar fremendo il quarto ondeggia </l>
<l>ne l'ampio vaso e 'n su la molle arena, </l>
<l>e scopre la squamosa orrida greggia, </l>
<l>e come isola in mezzo orca o balena, </l>
<l>e 'l corallo e la perla: e quel rosseggia, </l>
<l>questa è nel suo candor tutta serena; </l>
<l>e l'onda vaga co 'l suo moto alterno </l>
<l>simiglia de la luna il corso eterno.</l>
</lg>
<lg type="ottava">
<l>La quinta fonte è del color de l'erba, </l>
<l>ma pur di gemme ella riluce e d'oro; </l>
<l>e di quanti metalli in sen riserba </l>
<l>l'antica madre, abbonda il bel tesoro: </l>
<l>e con fiorita vista e con superba </l>
<l>frondeggia intorno a lei palma ed alloro, </l>
<l>che, coronata di sue verdi selve, </l>
<l>nel grembo accoglie armenti e gregge e belve.</l>
</lg>
<lg type="ottava">
<l>Tancredi in guisa d'uom ch'ad altro intenda, </l>
<l>di vano amore acceso e del suo zelo, </l>
<l>appena rimirò come discenda </l>
<l>dal primo il fonte che somiglia il cielo; </l>
<l>e come ciascun altro indi risplenda </l>
<l>con onda ora di foco ed or di gelo; </l>
<l>e se gustò de le fontane, ei bebbe </l>
<l>tanto del rio che le sue fiamme accrebbe.</l>
</lg>
<lg type="ottava">
<l>Però cruccioso incontra amor sì sdegna </l>
<l>che sperata gli neghi alta ventura: </l>
<l>e se la donna sua d'ingiuria indegna </l>
<l>offesa fia, farne vendetta ei giura. </l>
<l>Di rivolgersi al campo alfin s'ingegna </l>
<l>per la più breve strada e più secura; </l>
<l>però che già vicino è il dì prescritto, </l>
<l>che pugnar dée col messagger d'Egitto.</l>
</lg>
<lg type="ottava">
<l>Partesi, e mentre va per dubbio calle, </l>
<l>sente un corso appressar che più s'avanza, </l>
<l>ed alfine spuntar d'angusta valle </l>
<l>vede uom che di corriero avea sembianza: </l>
<l>scotea mobile sferza, e da le spalle </l>
<l>pendea il corno su 'l fianco a nostra usanza. </l>
<l>Chiede Tancredi a lui per quale strada </l>
<l>al campo de' cristiani indi si vada.</l>
</lg>
<lg type="ottava">
<l>Quegli italico parla: –Or là m'invio, </l>
<l>ove m'ha Boemondo in fretta spinto.– </l>
<l>Tancredi il segue e del sermon natio </l>
<l>conosce il suono, e crede al parlar finto. </l>
<l>Giungono alfin dove nel lago il rio </l>
<l>già s'impaluda, ed un castel n'è cinto; </l>
<l>ne la stagion ch'il sol par che s'immerga </l>
<l>ne l'ampio nido ove la notte alberga.</l>
</lg>
<lg type="ottava">
<l>Suona il corriero, in arrivando il corno, </l>
<l>e tosto giù calar si vede un ponte. </l>
<l>–Qui, se latin sei tu, puoi far soggiorno, </l>
<l>or ch'il sol cade insin ch'egli sormonte, </l>
<l>ché questo loco (e non è il terzo giorno) </l>
<l>acquistò, dice, de' Carnuti il conte.– </l>
<l>Mira il loco il guerrier, che d'ogni parte </l>
<l>inespugnabil fanno il sito e l'arte.</l>
</lg>
<lg type="ottava">
<l>Dubita alfin ch'entro magion sì forte </l>
<l>inganno e violenza occulta or giaccia; </l>
<l>ma come usato a disprezzar la morte, </l>
<l>motto non fanne, e nol dimostra in faccia; </l>
<l>ch'ovunque il guidi elezïone o sorte, </l>
<l>vuol che securo la sua destra il faccia; </l>
<l>pur l'obbligo ch'egli ha d'altra battaglia, </l>
<l>fa che di nuova impresa or non gli caglia.</l>
</lg>
<lg type="ottava">
<l>Alfin là dove ne l'erboso prato </l>
<l>il curvo ponte si congiunge e posa, </l>
<l>ritiene il passo, e par quasi turbato, </l>
<l>né segue la sua scorta insidïosa: </l>
<l>ma dal castello un cavaliero armato </l>
<l>già con sembianza uscìa fèra e sdegnosa, </l>
<l>ch'avendo ne la destra il ferro ignudo, </l>
<l>parlava in atto minaccioso e crudo.</l>
</lg>
<lg type="ottava">
<l>–O tu, che (siasi tua fortuna o voglia) </l>
<l>al paese fatal d'Armida arrive, </l>
<l>pensi indarno fuggire; or l'arme spoglia </l>
<l>fra verdi mirti e pallidette olive, </l>
<l>ed entra pur ne la guardata soglia, </l>
<l>con queste leggi ch'ella altrui prescrive: </l>
<l>senza contrasto ella qui impera e regge, </l>
<l>sol liberando chi servirla elegge.–</l>
</lg>
<lg type="ottava">
<l>Di santo sdegno il pio guerrier si tinse </l>
<l>nel volto, e gli rispose: –Iniquo ed empio, </l>
<l>quel Tancredi son io, ch'il ferro cinse </l>
<l>per Cristo, e fêo de' Turchi orrido scempio, </l>
<l>e 'n sua virtute i suoi ribelli vinse, </l>
<l>com'or dimostrerò con chiaro esempio; </l>
<l>ché da l'ira del ciel ministra eletta </l>
<l>è questa man di giusta e pia vendetta.–</l>
</lg>
<lg type="ottava">
<l>Turbossi, udendo il glorïoso nome, </l>
<l>l'empio guerriero e scolorossi in viso; </l>
<l>pur celando il timor, gli disse: –Or come </l>
<l>vieni al contrasto ove rimanga ucciso? </l>
<l>Qui saran le tue forze oppresse e dome, </l>
<l>e 'l tuo capo superbo oggi reciso, </l>
<l>se non t'inchini a lei che scioglie e lega, </l>
<l>come e chi vuol; né pace o grazia nega.–</l>
</lg>
<lg type="ottava">
<l>Così dicea l'ignoto; e perch'il giorno </l>
<l>spento era omai, sì che vedeasi a pena, </l>
<l>tante faci apparîr sospese intorno, </l>
<l>che ne fu l'aria lucida e serena. </l>
<l>Splende il castel come in teatro adorno </l>
<l>suol fra superbe pompe altera scena, </l>
<l>con marmorei giganti e mostri eburni, </l>
<l>che mille alzano al ciel lumi notturni.</l>
</lg>
<lg type="ottava">
<l>L'intrepido guerriero infiamma e desta </l>
<l>a la battaglia e l'ardimento e l'ire; </l>
<l>né su 'l debol cavallo assiso ei resta, </l>
<l>quando il nemico a piede ha tanto ardire; </l>
<l>vien chiuso ne lo scudo, e l'elmo ha in testa, </l>
<l>la spada nuda, e in atto e di ferire. </l>
<l>Gli move incontra il cavalier feroce </l>
<l>con occhi ardenti e con terribil voce.</l>
</lg>
<lg type="ottava">
<l>Quegli con larghe rote aggira i passi, </l>
<l>stretto ne l'arme, e i colpi accenna e finge. </l>
<l>Questi, perch'abbia i membri infermi e lassi, </l>
<l>va sempre avanti e gli s'appressa e stringe: </l>
<l>e là donde il nemico addietro fassi, </l>
<l>calcando l'orme sue s'avanza e spinge, </l>
<l>e drizza il ferro fulminando a gli occhi, </l>
<l>e i colpi addoppia, e par che tuoni o fiocchi.</l>
</lg>
<lg type="ottava">
<l>E più ch'altrove impetuoso fére </l>
<l>ove più di vital formò natura; </l>
<l>giungendo i gridi a le percosse altere, </l>
<l>spezzando ogn'arme ch'è più forte e dura. </l>
<l>Di qua di là si volge, e sue leggere </l>
<l>membra a' colpi il fellon sottragge e fura, </l>
<l>e cerca or con lo scudo, or con la spada, </l>
<l>ch'il nemico furore indarno cada.</l>
</lg>
<lg type="ottava">
<l>Ma d'intrepido schermo altrove il vanto </l>
<l>dar si potea; qui teme a l'aspre offese; </l>
<l>rotto il suo scudo mira e l'elmo intanto </l>
<l>e l'usbergo sanguigno e 'l buono arnese: </l>
<l>e colpo alcun de' suoi che tanto o quanto </l>
<l>impiagasse Tancredi, ancor non scese; </l>
<l>e teme, e gli rimorde e punge il core </l>
<l>sdegno, vergogna, coscienza, amore.</l>
</lg>
<lg type="ottava">
<l>Ma pensa alfin con disperata guerra </l>
<l>far prova omai de l'ultima fortuna. </l>
<l>Gitta lo scudo, e a due mani afferra </l>
<l>la spada ch'è di sangue ancor digiuna: </l>
<l>e del nemico anciso o spinto a terra, </l>
<l>vendetta vuole e non vuol pace alcuna; </l>
<l>contra lui dunque ogni sua forza accampa, </l>
<l>e tutte l'ire onde il suo core avvampa.</l>
</lg>
<lg type="ottava">
<l>E 'l percote su l'elmo e 'l ripercote </l>
<l>sin ch'egli ne rimbomba in suon di squilla; </l>
<l>e, se fender nol può, lui preme e scote, </l>
<l>che inchina il capo e già co 'l piè vacilla: </l>
<l>e, tutto acceso di rossor le gote, </l>
<l>ne gli occhi disdegnosi arde e sfavilla; </l>
<l>e fuor de la visiera escono ardenti </l>
<l>gli sguardi, e insieme i minacciosi accenti.</l>
</lg>
<lg type="ottava">
<l>Il perfido guerrier già non sostiene </l>
<l>la vista pur di sì feroce aspetto: </l>
<l>sente fischiare il ferro, e 'n fra le vene </l>
<l>già gli sembra d'averlo e in mezzo al petto: </l>
<l>fugge dal colpo, e 'l colpo a cader viene </l>
<l>dove è un marmoreo simolacro eretto; </l>
<l>ne van le schegge e le scintille al cielo, </l>
<l>e passa al cor del traditore un gelo.</l>
</lg>
<lg type="ottava">
<l>Onde fugge veloce a tutto corso, </l>
<l>e ne la fuga pon l'ultima speme; </l>
<l>ma Tancredi il persegue, e già sul dorso </l>
<l>la man gli stende e 'l piè col piè gli preme. </l>
<l>Quando ecco (al fuggitivo alto soccorso) </l>
<l>sparir le faci, ed ogni stella insieme; </l>
<l>né rimaner a l'orba notte in campo </l>
<l>sotto povero ciel facella o lampo.</l>
</lg>
<lg type="ottava">
<l>Fra l'ombre de la notte, e de gl'incanti, </l>
<l>il vincitor no 'l segue più, né 'l vede, </l>
<l>né può cosa vedersi a lato o avanti, </l>
<l>e muove dubbio e mal securo il piede: </l>
<l>e su l'entrar d'un uscio i passi erranti </l>
<l>a caso mette, né d'entrar s'avvede: </l>
<l>ma sente poi che suona a lui di retro </l>
<l>la porta, e 'l serra in luogo oscuro e tetro.</l>
</lg>
<lg type="ottava">
<l>Qual dove ad umil turba e mezzo ignuda </l>
<l>stagna in placidi seni il nostro mare, </l>
<l>fugge da la tempesta e s'impaluda </l>
<l>il pesce, e vive pur ne l'acque amare: </l>
<l>e vien che da se stesso ei si rinchiuda </l>
<l>in palustre prigion, né può tornare; </l>
<l>ché quel serraglio è con mirabil uso </l>
<l>sempre a l'entrare aperto, a l'uscir chiuso:</l>
</lg>
<lg type="ottava">
<l>tale il guerriero allor (qual che si fosse </l>
<l>de la strana prigion l'ordigno e l'arte) </l>
<l>entrò da sé, ché troppo ardire il mosse; </l>
<l>e fu rinchiuso ond'uom per sé non parte. </l>
<l>Ben con robusta man la porta scosse, </l>
<l>ma fûr le sue fatiche invano sparte </l>
<l>e voce intanto udì, che: –Indarno, grida, </l>
<l>uscir procuri, o prigionier d'Armida.</l>
</lg>
<lg type="ottava">
<l>Qui menerai (non temer già di morte) </l>
<l>nel sepolcro de' vivi i mesi e gli anni.– </l>
<l>Non risponde, ma preme il guerrier forte </l>
<l>nel cor profondo i dolorosi affanni: </l>
<l>e fra se stesso accusa amor, la sorte, </l>
<l>la sua sciocchezza e gli altrui fèri inganni: </l>
<l>e talor dice in tacite parole: </l>
<l>–Leve perdita fia perdere il sole.</l>
</lg>
<lg type="ottava">
<l>Ma di più vago sol più dolce vista, </l>
<l>misero! i' perdo; e non so già se mai </l>
<l>in loco tornerò che l'alma trista </l>
<l>si rassereni a gli amorosi rai.– </l>
<l>Poi gli sovvien d'Argante, e più s'attrista: </l>
<l>–E troppo, dice, al mio dover mancai; </l>
<l>ed e ragion ch'ei mi disprezzi e scherna: </l>
<l>o mia gran colpa, o mia vergogna eterna!–</l>
</lg>
<lg type="ottava">
<l>Così d'amor, d'onor cura mordace </l>
<l>quinci e quindi al guerrier l'animo rode. </l>
<l>or mentre egli s'affligge, Argante audace </l>
<l>le molli piume di calcar non gode: </l>
<l>tanto è nel fèro petto odio di pace, </l>
<l>desio di sangue ostile, amor di lode, </l>
<l>ché de le piaghe sue non sano ancora, </l>
<l>brama che 'l novo dì porti l'aurora.</l>
</lg>
<lg type="ottava">
<l>La notte che precede, il pagan fèro </l>
<l>a pena inchina per dormir la fronte; </l>
<l>e sorge poi ch'ancora è il ciel sì nero, </l>
<l>che non dà luce in su la cima al monte. </l>
<l>–Portami, grida, l'arme,– al suo scudiero, </l>
<l>e quello aveale apparecchiate e pronte: </l>
<l>non le solite sue, ma dal re sono </l>
<l>dategli queste: e prezïoso è il dono.</l>
</lg>
<lg type="ottava">
<l>Lieto più che mai fosse allor le prende, </l>
<l>né del gran peso è la persona onusta </l>
<l>e l'acuta sua spada al fianco appende, </l>
<l>ch'è di tempra finissima e vetusta. </l>
<l>Qual con sanguigna chioma orrida splende </l>
<l>la cometa crudel per l'aria adusta, </l>
<l>ch'i regni muta e i fieri morbi adduce, </l>
<l>a' purpurei tiranni infausta luce;</l>
</lg>
<lg type="ottava">
<l>Tal ne l'arme ei fiammeggia, e bieche e torte </l>
<l>volge le luci ebre di sangue e d'ira. </l>
<l>Spirano gli atti fèri orror di morte, </l>
<l>e minacce di morte il volto spira. </l>
<l>Alma non è così secura e forte </l>
<l>che non paventi, ov'un sol guardo ei gira. </l>
<l>Nuda ha la spada, e la solleva e scote, </l>
<l>e invocando i suoi dèi, l'ombre percote.</l>
</lg>
<lg type="ottava">
<l>–Fate, dicea, che il predator romano, </l>
<l>lo qual spogliati ha i vostri regni ed arsi, </l>
<l>io atterri vinto e sanguinoso al piano, </l>
<l>bruttando ne la polve i crini sparsi: </l>
<l>e veggia ei, vivo ancor, da questa mano, </l>
<l>ad onta del suo Dio, l'arme spogliarsi; </l>
<l>e cerchi a me co' suoi dolenti preghi </l>
<l>ch'in pasto a' cani le sue membra i' neghi.–</l>
</lg>
<lg type="ottava">
<l>Così gran tauro, se 'l percote e strugge </l>
<l>geloso amor co' stimoli pungenti, </l>
<l>gli armenti e i paschi solitario fugge </l>
<l>sin che le forze accoglia e l'ire ardenti; </l>
<l>e 'l corno aguzza a' tronchi, e orribil mugge, </l>
<l>e co' fallaci colpi invita i venti; </l>
<l>e battendo col piè l'arida terra, </l>
<l>sparge l'arena, e sfida a fèra guerra.</l>
</lg>
<lg type="ottava">
<l>Tronca Argante gl'indugi al fèro suono </l>
<l>del corno onde quel monte e 'l pian rimbomba; </l>
<l>come al romor di spaventoso tuono </l>
<l>e fugge al nido il corvo e la colomba. </l>
<l>Già i prìncipi fedeli accolti sono </l>
<l>ne la gran tenda al chiaro suon di tromba. </l>
<l>Qui le disfide rinnovò l'araldo, </l>
<l>trovando in pochi il cor sì fermo e saldo.</l>
</lg>
<lg type="ottava">
<l>Goffredo intanto gli occhi gravi e tardi </l>
<l>volge, con mente allor dubbia e sospesa, </l>
<l>né perché molto pensi e molto guardi, </l>
<l>sa chi debba anteporre a l'alta impresa. </l>
<l>Vi mancano i più forti e più gagliardi: </l>
<l>di Tancredi non s'è novella intesa; </l>
<l>ed erra in lungo esiglio, e i rischi sprezza, </l>
<l>quel novo fior di gloria e di bellezza.</l>
</lg>
<lg type="ottava">
<l>Ed oltre i diece che fur tratti a sorte, </l>
<l>molti de' più feroci e più famosi </l>
<l>seguîr d'Armida le fallaci scorte </l>
<l>sotto il silenzio de la notte ascosi. </l>
<l>Ma de' Roberti il più sublime e forte </l>
<l>v'è col men alto; e non avvien ch'egli osi </l>
<l>chieder il rischio di battaglia incerta, </l>
<l>ben ch'a l'onor abbia la vita offerta.</l>
</lg>
<lg type="ottava">
<l>E tace ogni altro più onorato e degno: </l>
<l>e di lor dubbio il pio signor s'accorse, </l>
<l>e, tutto pien di generoso sdegno, </l>
<l>dal loco ove sedea, repente sorse; </l>
<l>ponendo al suo fratel freno e ritegno, </l>
<l>che spesso per onore a morte corse: </l>
<l>–Né vita, disse, più né imperio or merto, </l>
<l>se gli oltraggi e l'indugio ho invan sofferto.</l>
</lg>
<lg type="ottava">
<l>Or sieda ogni altro in pace, e da secura </l>
<l>parte miri ozïoso il mio periglio. </l>
<l>Su, su, datemi l'arme;– e l'armatura </l>
<l>gli fu recata ad un girar di ciglio. </l>
<l>L'antichissimo Franco, a cui non fura </l>
<l>la quarta etade il senno e 'l buon consiglio, </l>
<l>la fronte allora alzò da l'ampio seggio, </l>
<l>e disse: –Il meglio in questo rischio è il peggio.–</l>
</lg>
<lg type="ottava">
<l>E vòlto a lui, soggiunse: –Ah! non sia vero </l>
<l>che nel capo d'un sol s'arrischi il tutto. </l>
<l>Duce sei tu, non pur sommo guerriero; </l>
<l>publico fôra, e non privato il lutto, </l>
<l>in te la fé s'appoggia e 'l nostro impero; </l>
<l>per te fia il regno di Babel distrutto. </l>
<l>Tu molto il senno e poco il ferro adopra; </l>
<l>ponga altri poi l'ardire e l'arme in opra.</l>
</lg>
<lg type="ottava">
<l>Così pur far solea l'invitto Carlo, </l>
<l>ch'io già seguii contra Sansogna in guerra, </l>
<l>e contra Desidèro; e se narrarlo </l>
<l>altri presume, invan ragiona, ed erra. </l>
<l>Quel mio famoso Augusto ond'or ti parlo, </l>
<l>liberò questa sacra e nobil terra: </l>
<l>ed io qui prima (e ben di ciò m'esalto) </l>
<l>fui con Orlando al periglioso assalto.</l>
</lg>
<lg type="ottava">
<l>Da questo sacro e mal guardato nido </l>
<l>cacciammo empi ladroni un'altra volta: </l>
<l>gloria ed onor portando al nostro lido, </l>
<l>più caro d'auree spoglie, o preda accolta. </l>
<l>Però se voi talor rampogno e sgrido, </l>
<l>facciol per troppo amor di chi m'ascolta; </l>
<l>ch'altre arme, altre contese, altri perigli, </l>
<l>e i migliori di voi conobbi, o figli.</l>
</lg>
<lg type="ottava">
<l>Taccio di Carlo, a cui agguagliate indarno </l>
<l>que' duo che fece vincitor' Farsaglia; </l>
<l>ei ristorò Fiorenza in riva a l'Arno, </l>
<l>dove spada mi cinse e piastra e maglia. </l>
<l>Io che sono or sì curvo, e sì mi scarno, </l>
<l>ebbi di giostra il pregio e di battaglia: </l>
<l>sallo Pavia, che di troncate membra </l>
<l>vide sparti i suoi campi; or sen rimembra.</l>
</lg>
<lg type="ottava">
<l>Guerra faceano i Longobardi e i Franchi </l>
<l>presso le mura e lungo antica sponda; </l>
<l>e gli uni e gli altri eran già afflitti e stanchi, </l>
<l>e per fortuna avversa e per seconda: </l>
<l>il fiero Astolfo, allor che spada a' fianchi </l>
<l>non si cingea, tinse que' campi e l'onda: </l>
<l>fatte mirabil cose in poca piazza, </l>
<l>co 'l ferro no, ma con nodosa mazza.</l>
</lg>
<lg type="ottava">
<l>La mazza che girò Ferondo il grosso, </l>
<l>ch'in angusto sentier morìo trafitto, </l>
<l>portò secondo, e l'auree spoglie indosso, </l>
<l>sin a quel giorno in ogni guerra invitto. </l>
<l>Ma da me, giovinetto, allor percosso </l>
<l>cadde; e' in terra il lasciai languendo afflitto. </l>
<l>Qual foss'io poi ne l'Oriente estremo, </l>
<l>seppelo il fido Aaro, il re supremo.</l>
</lg>
<lg type="ottava">
<l>S'or fosse in me quella virtù, quel sangue </l>
<l>di questo altier l'orgogiio avrei già spento; </l>
<l>ma qualunque mi sia, non però langue </l>
<l>questo cor, né sì veglio ancor pavento. </l>
<l>E s'io restassi pur nel campo esangue, </l>
<l>di tal morte sarei forse contento. </l>
<l>A me nel comun rischio i corsi lustri </l>
<l>la vecchia fama e 'l nuovo onore illustri.–</l>
</lg>
<lg type="ottava">
<l>D'antichissimo veglio i sproni acuti </l>
<l>paion tai detti onde virtù si desta. </l>
<l>Quei che fûr prima vergognosi e muti, </l>
<l>hanno la lingua or baldanzosa e presta: </l>
<l>non v'è chi la tenzone omai rifiuti, </l>
<l>ma la battaglia molti a prova han chiesta: </l>
<l>Davalo, Balduin co' duo Roberti, </l>
<l>Guelfo, e Camillo, in gran contese esperti.</l>
</lg>
<lg type="ottava">
<l>Non teme il fido Otton l'empio tiranno; </l>
<l>non Aristolfo al rischio appar secondo, </l>
<l>non Ettorre: ed innanzi ancor si fanno </l>
<l>Guglielmo, ed Oliviero, e 'l pio Rosmondo; </l>
<l>un d ' Irlanda, un di Scozia, ed un britanno; </l>
<l>terre che parte il mar dal nostro mondo: </l>
<l>così la fresca etate e la matura </l>
<l>de la dubbia tenzon gloria procura.</l>
</lg>
<lg type="ottava">
<l>Ma di tutti il più saggio, e quasi vecchio, </l>
<l>or sen dimostra cupido ed ardente; </l>
<l>Raimondo io dico; e manca a l'apparecchio </l>
<l>de gli altri arnesi sol l'elmo lucente. </l>
<l>Dice al primo Goffredo: –O vivo specchio </l>
<l>del valor prisco, in te la nuova gente miri, </l>
<l>e virtù n'apprenda: è quasi un raggio </l>
<l>del tuo saper quale è più grave e saggio.</l>
</lg>
<lg type="ottava">
<l>Non ha pari valor l'etate acerba, </l>
<l>ma se diece di senno al tuo simìle </l>
<l>avess'io, spererei, Menfi superba </l>
<l>vincendo soggiogar da Battro a Tile. </l>
<l>Ma cedi or, prego, e te medesmo serba </l>
<l>a maggiori opre e di virtù senile. </l>
<l>Pongansi i nomi poi tutti in un vaso, </l>
<l>com'è l'usanza, e sia giudice il caso.</l>
</lg>
<lg type="ottava">
<l>Anzi giudice Dio, de le cui voglie </l>
<l>ministra e serva è la fortuna e 'l fato.– </l>
<l>Ma non avvien però che l'arme spoglie </l>
<l>Raimondo, in gran perigli in guerra usato. </l>
<l>Ne l'elmo suo Goffredo i nomi accoglie, </l>
<l>e da questo lo scosse e da quel lato; </l>
<l>e nel breve minor ch'indi traesse, </l>
<l>del conte di Tolosa il nome lesse.</l>
</lg>
<lg type="ottava">
<l>Fu il nome suo con lieto grido accolto </l>
<l>né di biasmar la sorte alcuno ardisce. </l>
<l>Ei di fresco vigor maturo volto </l>
<l>riempie; e così allor ringiovenisce </l>
<l>qual serpe fier ch'in nòve spoglie involto </l>
<l>d'oro fiammeggi e contra il sol si lisce. </l>
<l>Ma più d'ogni altro il pio signor gli applaude, </l>
<l>e gli annunzia vittoria, onore e laude.</l>
</lg>
<lg type="ottava">
<l>E la spada gli diè, la cara spada, </l>
<l>ch'egli sempre portò sospesa al fianco </l>
<l>dal dì ch'in campo ei fu tenuto a bada, </l>
<l>rotta la sua sovra avversario stanco: </l>
<l>ma in guisa d'uom cui sol vittoria aggrada, </l>
<l>volse seguir la sua contesa; ed anco </l>
<l>vinse con forte destra e quasi inerme, </l>
<l>tanto l'invitto cor le forze ha ferme.</l>
</lg>
<lg type="ottava">
<l>Ma gli donò quest'altra il quarto Enrico, </l>
<l>il giorno che gli diede il gran vessillo </l>
<l>contra quel di Sansogna aspro nemico; </l>
<l>a così alta gloria il ciel sortillo: </l>
<l>né l'aquila spiegò nel tempo antico </l>
<l>con maggior laude o Cesare o Camillo; </l>
<l>né la spada adoprò: –Ma questa or prendi, </l>
<l>(dice a Raimondo) e 'l nostro onor difendi.–</l>
</lg>
<lg type="ottava">
<l>I loro indugi intanto il turco altero </l>
<l>soffrir non pote, e gli minaccia e sgrida: </l>
<l>–O gente invitta, o popolo guerriero </l>
<l>d'Europa, un uomo solo or vi disfida. </l>
<l>Venga Tancredi omai, che par sì fèro, </l>
<l>se ne la sua virtù tanto confida: </l>
<l>o vuol, giacendo in piume, aspettar forse </l>
<l>la notte ch'altra volta a lui soccorse?</l>
</lg>
<lg type="ottava">
<l>Venga altri, s'egli langue; a stuolo a stuolo, </l>
<l>venite insieme, o cavalieri, o fanti, </l>
<l>se di meco pugnar a solo a solo </l>
<l>non è fra mille schiere uom che si vanti. </l>
<l>Vedete là il sepolcro, ove il figliuolo </l>
<l>di Maria giacque; or ché non gite avanti? </l>
<l>che non sciogliete i voti? ecco la strada. </l>
<l>A qual serbate uopo maggior la spada?–</l>
</lg>
<lg type="ottava">
<l>Con tali scherni il cavaliero atroce </l>
<l>quasi con dura sferza altrui percote; </l>
<l>ma più ch'altri, Raimondo a quella voce </l>
<l>s'accende, e l'onta più soffrir non pote. </l>
<l>La virtù stimolata è più feroce, </l>
<l>e s'aguzza de l'ira a l'aspra cote: </l>
<l>sì che tronca gl'indugi, e preme il dorso </l>
<l>del suo Aquilin, ch'al volo agguaglia il corso.</l>
</lg>
<lg type="ottava">
<l>Questi sul Tago nacque, ove talora </l>
<l>l'avida madre del guerriero armento, </l>
<l>quando l'alma stagion che ne innamora </l>
<l>nel cor le istiga il natural talento, </l>
<l>volta l'aperta bocca incontra l'ôra, </l>
<l>raccoglie i semi del fecondo vento:</l>
<l>de' tepidi fiati (o maraviglia!) </l>
<l>cupidamente ella concepe e figlia.</l>
</lg>
<lg type="ottava">
<l>E ben questo Aquilin nato diresti </l>
<l>di qual aura del ciel più lieve spiri; </l>
<l>o se veloce sì ch'orma non resti </l>
<l>stendere il corso per l'arena il miri, </l>
<l>o se 'l vedi addoppiar leggeri e presti </l>
<l>a destra ed a sinistra angusti giri: </l>
<l>sovra corsier sì bello il conte assiso </l>
<l>move a l'assalto, e volge al cielo il viso.</l>
</lg>
<lg type="ottava">
<l>–Signor, tu che drizzasti incontra l'empio </l>
<l>Golia l'arme inesperte in Terebinto, </l>
<l>sì ch'ei ne fu, che d'Israel fêa scempio, </l>
<l>al primo sasso d'un garzone estinto: </l>
<l>tu fa' ch'or giaccia (e fia pari l'esempio) </l>
<l>questo fellon da me percosso e vinto, </l>
<l>e un vecchio stanco or la superbia opprima, </l>
<l>come un debol fanciul l'oppresse in prima.–</l>
</lg>
<lg type="ottava">
<l>Così pregava; e l'umili preghiere, </l>
<l>mosse da la speranza in Dio secura, </l>
<l>s'alzâr volando a le celesti spere, </l>
<l>come va foco al ciel per sua natura. </l>
<l>Il Re le accolse, e fra le alate schiere </l>
<l>scelse a così pietosa e nobil cura </l>
<l>un che 'l difenda, e salvo e vincitore </l>
<l>contra l'ostile il faccia empio furore.</l>
</lg>
<lg type="ottava">
<l>L'angelo, che fu già custode eletto </l>
<l>da l'alta provvidenza al buon Raimondo </l>
<l>insin dal primo dì che pargoletto </l>
<l>sen venne a farsi peregrin del mondo, </l>
<l>or che di nuovo il re del ciel gli ha detto </l>
<l>che prenda in sé de la difesa il pondo: </l>
<l>se 'n vola a l'alta reggia, ov'ei raccoglie </l>
<l>divine torme, arme celesti e spoglie.</l>
</lg>
<lg type="ottava">
<l>Qui mille egli ritrova, e mille e mille </l>
<l>destrier veloci più di cervo o damma, </l>
<l>più d'augel che trapassa aure tranquille, </l>
<l>più di turbo ch'al fulmine s'infiamma: </l>
<l>qui son rote di foco e di faville, </l>
<l>e carri alati di color di fiamma; </l>
<l>seggi, verghe, securi, e scudi e lance, </l>
<l>e da pesare altrui divine lance.</l>
</lg>
<lg type="ottava">
<l>Vasi diversi ancor, per cui si fondi </l>
<l>santo edificio quasi in salda pietra, </l>
<l>ond'ebbe i suoi princìpi alti e profondi </l>
<l>Roma da fabbro eterno e geometra. </l>
<l>Fiume di foco par che in giro inondi </l>
<l>la sacra reggia; e se fumante e tetra </l>
<l>la fiamma hanno la giù tartarei fiumi, </l>
<l>questa risplende di celesti lumi.</l>
</lg>
<lg type="ottava">
<l>L'asta in mezzo fiammeggia, ond'il serpente </l>
<l>percosso giacque, e i gran fulminei strali: </l>
<l>e quei non visti da la cieca gente </l>
<l>portâr orride pèsti ed altri mali: </l>
<l>e qui sospeso in alto è il gran tridente, </l>
<l>grave terror de' miseri mortali, </l>
<l>quando scossa la terra il sol rimbomba; </l>
<l>e mille e mille intorno ad una tromba.</l>
</lg>
<lg type="ottava">
<l>Ma sovra l'arme onde scacciato e vinto </l>
<l>fu dal regno del ciel l'orribil angue, </l>
<l>quella rosseggia, ond'il gran duce estinto </l>
<l>doppio fiume versò, già quasi esangue. </l>
<l>E il trofeo de la croce ancor dipinto, </l>
<l>in cui stelle parean stille di sangue, </l>
<l>e la corona con più raggi illustre </l>
<l>di quella onde la terra, o sole, illustre.</l>
</lg>
<lg type="ottava">
<l>Si vedea lampeggiar fra gli altri arnesi </l>
<l>scudo di lucidissimo diamante, </l>
<l>grande che può coprir genti e paesi </l>
<l>quanti ve n'ha fra 'l CaUcaso e l'Atlante: </l>
<l>e sogliono con questo esser difesi </l>
<l>principi giusti e città caste e sante: </l>
<l>questo prende in quell'arme e 'n quel tesauro </l>
<l>l'angelo, armato pria d'elettro e d'auro,</l>
</lg>
<lg type="ottava">
<l>a cui la zona i fianchi intorno cinge, </l>
<l>la zona, che di gemme è tutta adorna; </l>
<l>poi come vento, che dirada e spinge </l>
<l>le nubi, e, sceso a terra, al ciel ritorna; </l>
<l>spiega l'ali ch'al sol dora e dipinge </l>
<l>la dove il fido cavalier soggiorna; </l>
<l>quasi pennuta madre al dolce figlio, </l>
<l>perch'offeso ei non sia da fèro artiglio.</l>
</lg>
<lg type="ottava">
<l>Piene intanto le mura eran già tutte </l>
<l>di varia turba; e 'l barbaro tiranno </l>
<l>sta su la torre, e molte schiere instrutte </l>
<l>fermate a mezzo il colle, oltre non vanno. </l>
<l>Da l'altro lato in ordine ridutte </l>
<l>fedeli squadre a rimirar si stanno: </l>
<l>e largamente a' duo guerrieri il campo </l>
<l>vòto riman fra l'uno e l'altro campo.</l>
</lg>
<lg type="ottava">
<l>Mirava Argante e non vedea Tancredi, </l>
<l>ma d'ignoto campion sembianze nòve. </l>
<l>Fecesi innanzi 'l conte, e: –Quel che chiedi, </l>
<l>è, disse a lui, per tua ventura altrove. </l>
<l>Non superbir però, ché un altro or vedi </l>
<l>armato e pronto a le seconde prove: </l>
<l>e son quell'io che di guerrier sì degno </l>
<l>la vece in campo e l'onor suo sostegno.–</l>
</lg>
<lg type="ottava">
<l>Sorride quel superbo, e gli risponde: </l>
<l>–Che fa dunque Tancredi? e dove stassi? </l>
<l>Minaccia il ciel con l'arme, e poi s'asconde, </l>
<l>fidando sol ne' suoi ritrosi passi. </l>
<l>Ma chiudasi nel centro, e 'n mezzo l'onde, </l>
<l>che non fia loco ove sicuro il lassi.– </l>
<l>–Ménti, replica l'altro, a dir ch'ei fugga, </l>
<l>ben che tu d'ira e di furor ti strugga.–</l>
</lg>
<lg type="ottava">
<l>Freme l'empio guerriero, e dice: –Or prendi </l>
<l>del campo tu, ch'in vece sua t'aspetto: </l>
<l>e tosto e' si parrà, come difendi </l>
<l>l'alta follia del temerario detto.– </l>
<l>Così mossero in giostra, e i colpi orrendi </l>
<l>l'uno drizzava a l'elmo, e l'altro al petto. </l>
<l>E 'l buon Raimondo ove mirò scontrollo, </l>
<l>ma non sì che lui mova o scossa, o crollo.</l>
</lg>
<lg type="ottava">
<l>Da l'altro lato il gran guerrier trascorse </l>
<l>(fallo insolito a lui) l'arringo invano; </l>
<l>ché il difensor celeste il colpo torse </l>
<l>dal custodito cavalier cristiano. </l>
<l>Le labbra il fèro per furor si morse, </l>
<l>e ruppe l'asta, bestemmiando, al piano: </l>
<l>poi tragge il ferro incontro al buon Raimondo, </l>
<l>impetuoso al paragon secondo.</l>
</lg>
<lg type="ottava">
<l>E 'l possente corsiero urta per dritto, </l>
<l>quasi monton ch'al cozzo il capo abbassa. </l>
<l>Lascia Raimondo il colpo al lato dritto, </l>
<l>piegando al manco, e 'l fére in fronte, e passa: </l>
<l>torna di nuovo il cavalier d'Egitto, </l>
<l>ma questi pur di nuovo a destra il lassa. </l>
<l>E pur su l'elmo il coglie, e 'ndarno sempre; </l>
<l>ché l'elmo adamantine avea le tempre.</l>
</lg>
<lg type="ottava">
<l>Ma il feroce guerrier, che seco vuole </l>
<l>più stretta zuffa, a lui s'avventa e serra: </l>
<l>l'altro, ch'al peso di sì vasta mole </l>
<l>teme d'andar col suo destriero a terra, </l>
<l>qui cede, ed indi assale, e par che vole, </l>
<l>intornïando con girevol guerra: </l>
<l>e i lievi imperi il rapido cavallo </l>
<l>segue del freno, e non pon orma in fallo.</l>
</lg>
<lg type="ottava">
<l>Qual capitan ch'oppugni eccelsa torre </l>
<l>infra paludi posta o' in alto monte, </l>
<l>mille passi ritenta e tutte scorre </l>
<l>l'arti e le vie, cotal s'aggira il conte: </l>
<l>né potendo spezzar quell'arme, o sciôrre </l>
<l>al petto, o intorno a la superba fronte, </l>
<l>l'altre percote, ed a l'acuta spada </l>
<l>cerca tra ferro e ferro aprir la strada.</l>
</lg>
<lg type="ottava">
<l>Ed in due parti o 'n tre forate, e fatte </l>
<l>l'arme nemiche ha già tepide e rosse; </l>
<l>ed egli ancor le sue conserva intatte </l>
<l>da l'impeto crudel d'aspre percosse. </l>
<l>Argante indarno arrabbia, a vòto batte, </l>
<l>e sparge al vento pur l'ire e le posse; </l>
<l>né si stanca però; ma raddoppiando </l>
<l>va i gravi colpi, e si rinforza errando.</l>
</lg>
<lg type="ottava">
<l>Alfin tra mille colpi il fier destino </l>
<l>cogliea il guerrier canuto, e quasi al varco, </l>
<l>che al rischio il velocissimo Aquilino </l>
<l>non l'avria tolto, e giacea anciso o scarco: </l>
<l>ma l'angel co 'l suo aiuto era vicino, </l>
<l>ch'a l'invisibil destra è leve incarco. </l>
<l>Stese egli il braccio e tolse il ferro </l>
<l>ignudo sovra il diaspro del celeste scudo.</l>
</lg>
<lg type="ottava">
<l>Fragile è il ferro allor (che non resiste </l>
<l>di fucina mortal tempra terrena </l>
<l>ad arme incorrottibili ed immiste) </l>
<l>e ne risplende la sanguigna arena. </l>
<l>L'empio scita ch'andarne a terra ha viste </l>
<l>minutissime parti, il crede a pena: </l>
<l>stupisce poi, scorta la mano inerme, </l>
<l>che l'armi il suo nemico abbia sì ferme.</l>
</lg>
<lg type="ottava">
<l>E ben rotta la spada aver si crede </l>
<l>su l'altro scudo, ond'è colui difeso; </l>
<l>né 'l buon Raimondo ancor di ciò s'avvede, </l>
<l>perché non sa chi sia dal ciel disceso. </l>
<l>Ma, poi che disarmata e stanca vede </l>
<l>la man nemica, ei si riman sospeso; </l>
<l>così quella pareva a nobil alma </l>
<l>poco onorata spoglia e 'ndegna palma.</l>
</lg>
<lg type="ottava">
<l>–Prendi (voleva dirgli) un'altra spada,– </l>
<l>quando novo pensier nacque nel core, </l>
<l>ch'alto scorno è de' suoi, dove egli cada, </l>
<l>che di gloria comune è difensore: </l>
<l>–Renditi, grida, e tal vittoria aggrada;– </l>
<l>né porre in rischio vuol pubblico onore. </l>
<l>Mentre egli in dubbio stassi, Argante lancia </l>
<l>il pomo e l'elsa a la sinistra guancia.</l>
</lg>
<lg type="ottava">
<l>E 'n quel tempo medesmo il destrier punge </l>
<l>e per venirne a lotta oltra si caccia. </l>
<l>La percossa lanciata a l'elmo giunge, </l>
<l>sì che ne pesta al pio guerrier la faccia; </l>
<l>ma nulla sbigottisce, e ratto, e lunge </l>
<l>sprona Aquilin da le robuste braccia; </l>
<l>ed impiaga la man ch'a dar di piglio </l>
<l>venìa più fiera che ferino artiglio.</l>
</lg>
<lg type="ottava">
<l>Poscia gira da questa a quella parte, </l>
<l>e raggirasi a questa indi da quella: </l>
<l>e sempre dove riede e donde parte, </l>
<l>fére colui d'aspra percossa e fella. </l>
<l>Quanto avea di vigor, quanto avea d'arte, </l>
<l>quanto può sdegno antico, ira novella, </l>
<l>a danno sol d'Argante or tutto aduna, </l>
<l>e non teme di fato o di fortuna.</l>
</lg>
<lg type="ottava">
<l>Quel di fine arme e di valore armato </l>
<l>a' gran colpi resiste, e nulla pave: </l>
<l>e par senza governo in mar turbato, </l>
<l>rotte vele ed antenne, eccelsa nave; </l>
<l>che pur tessuto avendo ogni suo lato </l>
<l>tenacemente di robusta trave, </l>
<l>sdrusciti i fianchi al tempestoso flutto </l>
<l>non mostra ancor, né si dispera in tutto.</l>
</lg>
<lg type="ottava">
<l>Argante, al rischio tuo, ch'allor tal era, </l>
<l>(Dio permettente) empio demon s'oppose. </l>
<l>Questi di cava nube ombra leggiera, </l>
<l>(mirabil mostro!) in forma d'uom compose, </l>
<l>e la sembianza di Clorinda altera </l>
<l>gli finse, e l'arme adorne e luminose: </l>
<l>diègli il parlare, e senza mente il noto </l>
<l>suon de la voce, e 'l portamento e 'l moto.</l>
</lg>
<lg type="ottava">
<l>Il simulacro ad Oradino, esperto </l>
<l>sagittario famoso, andonne e disse: </l>
<l>–O famoso Oradin, ch'a segno certo </l>
<l>(com'a te piace) hai le quadrella affisse, </l>
<l>ah gran danno saria s'uom di tal merto, </l>
<l>difensor di Giudea, così morisse; </l>
<l>e di sue spoglie il suo nemico adorno </l>
<l>securo ne facesse a' suoi ritorno.</l>
</lg>
<lg type="ottava">
<l>Qui fa' prova de l'arte, e le saette </l>
<l>tingi nel sangue del ladron francese; </l>
<l>ch'oltra il perpetuo onor, vo' che n'aspette </l>
<l>premio al gran fatto egual dal re cortese.– </l>
<l>Così parlò, né quegli in dubbio stette, </l>
<l>tosto ch'il suon d'alta promessa intese; </l>
<l>da la grave faretra il quadrel prende, </l>
<l>e su l'arco l'adatta, e l'arco ei tende.</l>
</lg>
<lg type="ottava">
<l>Sibila il teso nervo, e fuori spinto </l>
<l>vola il pennuto stral per l'aria e stride </l>
<l>ed a percuoter va dove del cinto </l>
<l>giunte son l'auree fibie, e le divide: </l>
<l>passa l'usbergo, e 'n sangue appena tinto </l>
<l>ivi si ferma, e sol la pelle incide; </l>
<l>che 'l celeste guerrier soffrir non volse </l>
<l>ch'oltra passasse, e forza al colpo ei tolse.</l>
</lg>
<lg type="ottava">
<l>Riman sdegnoso, più ch'afflitto, il conte </l>
<l>che fuor purpureo uscirne il sangue vede; </l>
<l>e con parlar pien di minacce ed onte </l>
<l>rimprovera al fellon la rotta fede. </l>
<l>L'alto signor, che non torcea la fronte </l>
<l>da l'onorato amico, allor s'avvede </l>
<l>del violato patto; e perché grave </l>
<l>la piaga estima, ne sospira e pave.</l>
</lg>
<lg type="ottava">
<l>E con la fronte le sue genti altere, </l>
<l>e con la lingua a vendicarlo ei desta. </l>
<l>Vedi tosto inchinar l'alte visiere, </l>
<l>lentar i freni, e por le lance in resta: </l>
<l>e prima impetuose ardite schiere </l>
<l>mover da quella parte e poi da questa. </l>
<l>Sparisce il campo, e la minuta polve </l>
<l>con dense rote al ciel s'innalza e volve.</l>
</lg>
<lg type="ottava">
<l>Goffredo accorre a l'onorato amico, </l>
<l>e dice lui con sospirosa voce: </l>
<l>–Error fu certo grave al gran nemico, </l>
<l>che più d'ogni altro è forte e più feroce, </l>
<l>esporre uom d'anni e più di fede antico, </l>
<l>cui sol ingiusto inganno e fraude or nòce; </l>
<l>e meglio era per noi ch'avessi offerto </l>
<l>il mio petto medesmo al rischio incerto.</l>
</lg>
<lg type="ottava">
<l>Ma gloria non n'avrà l'iniquo e l'empio, </l>
<l>né fia che d'altrui mal trionfa e goda; </l>
<l>e se, com'io più bramo, or non adempio </l>
<l>giusta vendetta di maligna froda, </l>
<l>tempo verrà che doloroso scempio </l>
<l>farò di lui che del tradir si loda: </l>
<l>e di morti, e di fiamme, e di ruine </l>
<l>fia la sacra città coperta al fine.</l>
</lg>
<lg type="ottava">
<l>Sarà di corpi e d'empio sangue ingombra, </l>
<l>per vendetta del pio che sparso or veggio: </l>
<l>e 'l Re, che folgorando il cielo adombra, </l>
<l>in lor fulminerà da l'alto seggio: </l>
<l>e se di tanti vizi or non la sgombra, </l>
<l>aspetta che 'l secondo error sia peggio. </l>
<l>Ma senza te qual fia sperata gloria? </l>
<l>O qual corona cara, o qual vittoria?</l>
</lg>
<lg type="ottava">
<l>Qual avrò nel dolor pace o conforto? </l>
<l>ove in questo si dica o 'n altro clima: </l>
<l>–Regna Goffredo, e 'l pio Raimondo è morto, </l>
<l>de la cui vita ei fe' non grande estima.– </l>
<l>Rispose sorridendo il veglio accorto: </l>
<l>–Non fia che di tal colpo il mal m'opprima; </l>
<l>ma guarrò tosto;– e mentre a lui ragiona </l>
<l>lor fanno gli altri eroi larga corona.</l>
</lg>
<lg type="ottava">
<l>Giunto il medico Aron da l'ampio vallo, </l>
<l>lo scinge, tragge il ferro, unge la piaga, </l>
<l>seda il sangue e 'l dolore, e 'nganno o fallo </l>
<l>non fa l'arte, miglior che l'arte maga. </l>
<l>Curato lui, sospinge il gran cavallo </l>
<l>fra le schiere Goffredo e scorre e vaga. </l>
<l>E 'n glorïosa guerra ei non assonna </l>
<l>contra 'l gigante e la feroce donna.</l>
</lg>
<lg type="ottava">
<l>Ma i duci appella e più e più s'affretta, </l>
<l>e gli ordini de' suoi rivede e guarda: </l>
<l>e' nvita a la vittoria, a la vendetta </l>
<l>chi più nel guerreggiar s'adagia e tarda. </l>
<l>–Qual (grida) indugio è questo? e che s'aspetta? </l>
<l>Forse ch'ira del cielo infiammi ed arda </l>
<l>questo empio seme disleale, infido, </l>
<l>con quel di tradimenti infame nido?–</l>
</lg>
<lg type="ottava">
<l>D'arme percosse e d'aste al ciel volanti, </l>
<l>ne' primi scontri un gran romor s'aggira; </l>
<l>e de' corsier, senza il suo peso erranti, </l>
<l>e de' caduti ingombro il pian si mira: </l>
<l>altri languidi sono, altri spiranti: </l>
<l>altri geme, altri freme, altri s'adira. </l>
<l>Quanto la pugna più si stringe e mesce, </l>
<l>tanto s'inaspra combattendo e cresce.</l>
</lg>
<lg type="ottava">
<l>Spinge Argante nel mezzo a freno sciolto </l>
<l>il suo destrier, presa ferrata mazza: </l>
<l>e, rompendo lo stuol calcato e folto, </l>
<l>la ruota intorno e si fa larga piazza: </l>
<l>e sol cerca Raimondo, e 'n lui sol vòlto </l>
<l>ha 'l ferro e l'ira impetuosa e pazza; </l>
<l>e quasi ingordo lupo e' par che brame </l>
<l>pascer del sangue altrui rabbiosa fame.</l>
</lg>
<lg type="ottava">
<l>Ma duro gl'impedì l'aspro sentiero, </l>
<l>e fero intoppo, acciò il suo corso ei tardi: </l>
<l>trova incontra Pagano, Ugon, Gerniero, </l>
<l>Curzio, Unfredo, duo Guidi, e duo Gherardi. </l>
<l>Non cessa e non s'allenta, anzi è più fèro </l>
<l>quanto ristretto è più da' più gagliardi: </l>
<l>sì come a forza da rinchiuso foco </l>
<l>se n'esce, e move alte ruine il foco.</l>
</lg>
<lg type="ottava">
<l>Curzio ancide ed Unfredo, e i Guidi atterra; </l>
<l>piaga Gernier, ch'indi sen va languente; </l>
<l>ma contra lui crescon le turbe, e 'l serra </l>
<l>cerchio d'uomini e d'arme aspro e pungente. </l>
<l>Mentre in tal guisa la spietata guerra </l>
<l>si mantenea fra l'una e l'altra gente, </l>
<l>il pio duce sovran chiama il fratello, </l>
<l>ed a lui dice: –Or movi il tuo drappello.</l>
</lg>
<lg type="ottava">
<l>E là, dove battaglia è più mortale, </l>
<l>percoti impetuoso il lato manco.– </l>
<l>Quegli si mosse; e fu lo scontro tale, </l>
<l>ond'egli urtò de' suoi nemici il fianco, </l>
<l>che parve il popolo d'Asia inerme e frale, </l>
<l>né poté sostener l'impeto Franco; </l>
<l>che gli ordini disperde, ov'ei combatte, </l>
<l>e insegne atterra, e cavalieri abbatte.</l>
</lg>
<lg type="ottava">
<l>Egli Orospo e Dragone a terra steso </l>
<l>manda con la sua lancia, Oran con l'urto, </l>
<l>che non sostenne del cavallo il peso, </l>
<l>e sospirò morendo il viver curto. </l>
<l>Poi con la spada uccide Ircano, Aleso, </l>
<l>Tigran, Linceo, Perdino, avvezzi al furto, </l>
<l>anzi a la preda or d'uomo ed or di belva, </l>
<l>che pur dianzi lasciâr spelonca e selva.</l>
</lg>
<lg type="ottava">
<l>Era venuto insin da l'onde Caspe </l>
<l>a questa guerra il giovinetto Erilo; </l>
<l>ed ora avvien che fèra Parca inaspe </l>
<l>per troncar di sua vita il breve filo; </l>
<l>ché Baldovin l'atterra, e poi Nilaspe, </l>
<l>cui produsse Assagor non lunge al Nilo, </l>
<l>d'ignobil madre, e Baiazeno a lato </l>
<l>accusa nel morir l'istesso fato.</l>
</lg>
<lg type="ottava">
<l>Da l'impeto medesmo il destro corno </l>
<l>è rotto, e fugge, e non è più chi faccia </l>
<l>difesa, ed impedisce il suo ritorno </l>
<l>la tèma vil che gli disperde e caccia, </l>
<l>precipitando; e 'n quel sì fèro scorno </l>
<l>cento mani movendo e cento braccia, </l>
<l>con tanti scudi al ciel, con spade tante: </l>
<l>tal fôra appena Briareo gigante.</l>
</lg>
<lg type="ottava">
<l>Dardi, quadrella, spade, e mazze ed aste, </l>
<l>e 'ncontri di cavalli aspri sostenta </l>
<l>Argante, e solo par ch'a tutti baste; </l>
<l>ed ora a questo, ed ora a quel s'avventa. </l>
<l>Peste ha le membra e rotte l'arme e guaste, </l>
<l>e sudor versa e sangue, e par no 'l senta: </l>
<l>ma così l'urta il denso stuolo e calca, </l>
<l>ch'alfin lo svolve, e 'l porta in quella calca.</l>
</lg>
<lg type="ottava">
<l>Volge il tergo a la morte ed al furore </l>
<l>di quel diluvio che 'l rapisce e sforza: </l>
<l>ma non già d'uom che fugga ha i passi e 'l core, </l>
<l>se pur è fuga quel ritrarsi a forza; </l>
<l>e serbano ancor gli occhi il lor terrore; </l>
<l>serba la destra sua l'usata forza, </l>
<l>e cerca ritener con ogni prova </l>
<l>la fuggitiva turba, e nulla or giova.</l>
</lg>
<lg type="ottava">
<l>Già non può far con alto esempio almeno </l>
<l>l'altrui fuga più tarda o più raccolta, </l>
<l>ché non ha la paura arte né freno; </l>
<l>né pregar qui, né comandar s'ascolta. </l>
<l>Il duce pio, ch'i suoi pensieri appieno </l>
<l>vede fortuna a favorir rivolta, </l>
<l>segue de la vittoria il lieto corso, </l>
<l>e 'nvia novello al vincitor soccorso.</l>
</lg>
<lg type="ottava">
<l>E se non che non era il dì che scritto </l>
<l>Dio ne gli eterni suoi decreti avea, </l>
<l>questo era forse il dì ch'il duce invitto </l>
<l>de le sante fatiche al fin giungea: </l>
<l>ma diè vita il demonio al volgo afflitto, </l>
<l>il cui regno in quel dì cader vedea; </l>
<l>e, sendogli permesso, in un momento </l>
<l>l'aria in nubi ristrinse e mosse il vento.</l>
</lg>
<lg type="ottava">
<l>Da gli occhi de' mortali un negro velo </l>
<l>rapisce il giorno e 'l sole e par ch'avvampi, </l>
<l>negro via più ch'orror d'inferno, il cielo </l>
<l>così fiammeggia infra baleni e lampi: </l>
<l>scorrono i tuoni, e pioggia accolta in gelo, </l>
<l>e turbo i paschi abbatte e inonda i campi, </l>
<l>e schianta e rami e piante a' fèri crolli, </l>
<l>e quasi scote ancor le ròcche e i colli.</l>
</lg>
<lg type="ottava">
<l>L'acqua in un tempo, e 'l verno e la tempesta </l>
<l>ne gli occhi a' Franchi impetuosa fére; </l>
<l>e l'improvvisa violenza arresta </l>
<l>con un terror quasi fatal le schiere: </l>
<l>la minor parte allor s'accoglie e resta </l>
<l>sotto l'insegne, non rimase intere: </l>
<l>ma Clorinda, che quinci alquanto è lunge, </l>
<l>allora il suo cavallo affretta e punge.</l>
</lg>
<lg type="ottava">
<l>Ella gridava a' suoi: –Per noi guerreggia </l>
<l>la fortuna, o compagni, e 'l cielo istesso; </l>
<l>pur come trombe di celeste reggia </l>
<l>mille tuoni odo, e veggio i lampi appresso: </l>
<l>e quale al vento impaurita greggia, </l>
<l>lo stuol nemico è da tempesta oppresso, </l>
<l>scosso da l'arme omai, privo di luce: </l>
<l>andianne, andianne pur, ch'il fato è duce.–</l>
</lg>
<lg type="ottava">
<l>Così spinge le genti; e già sentendo </l>
<l>sol ne le spalle l'impeto d'inferno, </l>
<l>urta i Francesi con assalto orrendo, </l>
<l>e le percosse lor si prende a scherno. </l>
<l>Ed in quel tempo Argante ancor volgendo, </l>
<l>fa de' già vincitori aspro governo. </l>
<l>Carlo, Milon, Crustano, Albin, Dionigi </l>
<l>morti lascia, e di morte alti vestigi.</l>
</lg>
<lg type="ottava">
<l>Clorinda parte il capo al buon Landolfo, </l>
<l>nato la dove 'l mar si frange e spuma; </l>
<l>ed Etna accesa per ardente zolfo </l>
<l>sfavillando la notte, il giorno fuma: </l>
<l>e trafigge nel petto il fiero Astolfo, </l>
<l>ch'indurò i membri a la più algente bruma </l>
<l>nel freddo Reno, e ne la spalla Egisto, </l>
<l>tanto uno stuolo e l'altro allor fu misto.</l>
</lg>
<lg type="ottava">
<l>Manfredi appresso Alfonso ivi cadeo, </l>
<l>che dolce umor già bebbe in acque salse, </l>
<l>là 've cerca Aretusa il greco Alfeo, </l>
<l>e per arte di guerra in pregio salse. </l>
<l>E quasi da Efialte, o da Tifeo, </l>
<l>tutti fuggìan, tanto timor gli assalse. </l>
<l>Fuggìa Clotareo, Irpino, Ugon, Navarro: </l>
<l>ma Giovanni impedito è in ampio carro.</l>
</lg>
<lg type="ottava">
<l>Al carro che portò l'antiche membra, </l>
<l>cadder vicini Alberto, Almonio, e Folco, </l>
<l>suoi fedeli nipoti: ei non rimembra </l>
<l>rischio maggior; ma come in lungo solco </l>
<l>stanco bue talor cade, onde rassembra </l>
<l>impedito ne l'opra il suo bifolco, </l>
<l>tal per la piaga d'un destrier caduto, </l>
<l>bisogno il vecchio ha di pietoso aiuto.</l>
</lg>
<lg type="ottava">
<l>Questi avea poco andar ad esser morto, </l>
<l>che teme più di morte il vil servaggio. </l>
<l>E, se cadea, non saria più risorto, </l>
<l>e già veniva Argante a fargli oltraggio; </l>
<l>ma 'l gran Roberto è del suo rischio accorto, </l>
<l>e, sì come guerrier d'alto coraggio, </l>
<l>con spaventosa voce i suoi rampogna, </l>
<l>e ben due volte o tre gridò: –Vergogna,</l>
</lg>
<lg type="ottava">
<l>vergogna, o cavalieri, a' vinti il tergo </l>
<l>volgete, e 'l vecchio duce è dato in preda, </l>
<l>e senza lui tornate al fido albergo. </l>
<l>Or chi fia che là corra e se n'avveda? </l>
<l>Tornate ove di sangue ancor m'aspergo, </l>
<l>perché la pioggia bagni e 'l vento fieda.– </l>
<l>Così dicendo pur reprime e fiede </l>
<l>gli empi, e dintorno ognun s'arretra e cede.</l>
</lg>
<lg type="ottava">
<l>Quinci dice a Giovanni: –O saggio veglio </l>
<l>lo spirto è pronto, ma la carne è stanca. </l>
<l>Ubbidire a natura in tutto è meglio, </l>
<l>però che incontra lei forza ne manca. </l>
<l>Ora fra' miei destrier questo, ch'io sceglio, </l>
<l>prendi securo e l'animo rinfranca: </l>
<l>questo fia che t'adagi e ti conservi, </l>
<l>ché i tuoi son tardi, e i tuoi guerrier e i servi.–</l>
</lg>
<lg type="ottava">
<l>Quegli ubbidisce, e 'l conte allor discaccia </l>
<l>gli empi, mal grado pur d'empi demoni. </l>
<l>E contra l'arme, e contra ogni minaccia </l>
<l>di tempeste, di turbini e di tuoni, </l>
<l>volge Goffredo la secura faccia, </l>
<l>gridando: –Al fuggitor non si perdoni.– </l>
<l>E fermo anzi le porte il gran cavallo, </l>
<l>le genti sparse raccogliea nel vallo.</l>
</lg>
<lg type="ottava">
<l>E ben due volte il suo destrier sospinse </l>
<l>contra 'l feroce Argante e lui ripresse, </l>
<l>ed altrettante il ferro in sangue tinse </l>
<l>dove le turbe ostili eran più spesse. </l>
<l>Argante co' fratelli alfin si strinse, </l>
<l>e, ritornando, il campo altrui concesse: </l>
<l>e poco lieti di vittoria, e stanchi </l>
<l>restan nel vallo sbigottiti i Franchi.</l>
</lg>
<lg type="ottava">
<l>Né quivi ancor de l'orride procelle </l>
<l>ponno appieno schifar la forza e l'ira; </l>
<l>ma sono estinte or queste faci, or quelle, </l>
<l>e per tutto entra l'acqua, e 'l vento spira, </l>
<l>squarcia le tele, e spezza i pali, e svelle </l>
<l>le intere tende, e lunge indi le gira: </l>
<l>la pioggia a' gridi, a' venti, a' tuoni accorda </l>
<l>orribile armonia che 'l mondo assorda.</l>
</lg>
</div1>
<div1 type="parte">
<head>LIBRO NONO</head>
<lg type="ottava">

<l>Già cheti erano i tuoni e le tempeste, </l>
<l>e cessato il soffiar d'austro e di coro, </l>
<l>e l'alba uscìa da la magion celeste, </l>
<l>con la fronte di rose e co' piè d'oro: </l>
<l>ma quei che le procelle avean già deste, </l>
<l>facean di nuovi inganni altro lavoro: </l>
<l>onde l'un d'essi, ch'Astagorre è detto, </l>
<l>così parlava a la compagna Aletto:</l>
</lg>
<lg type="ottava">
<l>–Mira, Aletto, venir da l'ermo lito </l>
<l>(né fermarlo possiam) forte guerriero, </l>
<l>che da la man sanguigna è vivo uscito </l>
<l>del sovran difensor del nostro impero. </l>
<l>Questi, narrando del suo duce ardito, </l>
<l>e de' compagni a' Franchi il caso fèro, </l>
<l>forse avverrà che faccia alfin concordi </l>
<l>gli animi alteri e di vendetta ingordi.</l>
</lg>
<lg type="ottava">
<l>Sai quanto ciò rilievi, e si convene </l>
<l>a gran princìpi oppor forza ed inganno. </l>
<l>Scendi adunque tra' Franchi, ov'ei sen vene, </l>
<l>e ciò che dice a pro, rivolgi in danno: </l>
<l>empi di tosco tu le occulte vene </l>
<l>del Latin, del Tedesco e del Britanno; </l>
<l>movi l'ire e i tumulti, e fa tal'opra </l>
<l>che tutto vada il campo alfin sossopra.</l>
</lg>
<lg type="ottava">
<l>L'opra è degna di te: tu nobil vanto </l>
<l>ten désti già dinanzi al signor nostro.– </l>
<l>Così le parla; e basta ben sol tanto, </l>
<l>perché muova a l'impresa il fèro mostro. </l>
<l>Giunto a le tende, e quivi fermo intanto </l>
<l>quel cavaliero il cui venir fu mostro, </l>
<l>chiede chi gli sia scorta, e lui conduca, </l>
<l>per mercede e per grazia, al sommo duca.</l>
</lg>
<lg type="ottava">
<l>Molti il guidâro al cavalier soprano, </l>
<l>vaghi d'udir dal peregrin novelle. </l>
<l>Egli inchinollo, e l'onorata mano </l>
<l>volea baciare onde tremò Babelle. </l>
<l>–Signor (dicea), con l'ultimo Oceàno </l>
<l>termina la tua fama e con le stelle: </l>
<l>ma venirne vorrei più lieto messo.– </l>
<l>Qui sospirava, e soggiungeva appresso:</l>
</lg>
<lg type="ottava">
<l>–Suen, del re de' Dani unico figlio, </l>
<l>gloria e sostegno a la cadente etade, </l>
<l>tra que' fu che, seguendo alto consiglio, </l>
<l>cinto han per Cristo le onorate spade. </l>
<l>Né timor di fatica, né periglio, </l>
<l>né vaghezza di regno né pietade </l>
<l>del vecchio padre, sì fervente affetto </l>
<l>intepidîr nel generoso petto.</l>
</lg>
<lg type="ottava">
<l>Lo spingeva un desio d'apprender l'arte </l>
<l>de la milizia faticosa e dura </l>
<l>da te, sì nobil mastro: e sentia in parte </l>
<l>sdegno e vergogna di sua fama oscura; </l>
<l>già di Riccardo il nome in ogni parte </l>
<l>con gloria udendo in verdi anni matura: </l>
<l>ma pià il commosse ardente e vivo zelo, </l>
<l>non del terren ma de l'onor del cielo.</l>
</lg>
<lg type="ottava">
<l>Precipitò gl'indugi e seco tolse </l>
<l>stuol di fidi compagni assai robusto, </l>
<l>e dritto vêr la Tracia ei si rivolse. </l>
<l>E prima che passasse il varco angusto, </l>
<l>lui 'l greco imperador cortese accolse </l>
<l>ne la città dove è il gran seggio augusto. </l>
<l>Quivi giunse in tuo nome un tuo messaggio, </l>
<l>perch'al ciel più si sforzi alto coraggio.</l>
</lg>
<lg type="ottava">
<l>Ei le fatiche e i sanguinosi assalti </l>
<l>di gente pia che sol per te non erra, </l>
<l>e tinto Ascanio di sanguigni smalti, </l>
<l>e 'ncendi e rischi di nemica terra, </l>
<l>e i trofei gli narrò sublimi ed alti, </l>
<l>più del gran Tauro soggiogato in guerra, </l>
<l>e palme e spoglie di già vinti regi, </l>
<l>tuoi primi e di Riccardo alteri pregi.</l>
</lg>
<lg type="ottava">
<l>Soggiunse alfin come già il duce Franco </l>
<l>veniva a dar l'assalto a queste porte, </l>
<l>e invitò lui ch'i tuoi non vide unquanco </l>
<l>a seguitar la tua seconda sorte. </l>
<l>Questo parlare al giovinetto fianco </l>
<l>del fier Sueno è stimolo sì forte, </l>
<l>che teco brama insanguinar la destra, </l>
<l>e mar più nol ritiene, o rupe alpestra.</l>
</lg>
<lg type="ottava">
<l>Sente l'indugio suo rimproverarsi </l>
<l>ne l'altrui gloria, e se ne affligge e rode; </l>
<l>e chi 'l consiglia e chi 'l prega a fermarsi, </l>
<l>o che non l'esaudisce o che non l'ode. </l>
<l>Rischio non teme, fuor che non trovarsi </l>
<l>a parte di gran rischio e d'alta lode. </l>
<l>Questo gli sembra sol periglio grave, </l>
<l>de gli altri o nulla intende, o nulla pave.</l>
</lg>
<lg type="ottava">
<l>Egli medesmo sua fortuna affretta, </l>
<l>fortuna che noi tragge, e lui conduce; </l>
<l>pero ch'appena al suo partire aspetta </l>
<l>i primi rai de la novella luce: </l>
<l>e per miglior la via più breve eletta </l>
<l>(tale ei la stima, ch'è signore e duce) </l>
<l>passa dove Ellesponto appresso Abido </l>
<l>mareggia, e lascia l'arenoso lido.</l>
</lg>
<lg type="ottava">
<l>Guida forte drappello, e leve e scarco, </l>
<l>selve passando e valli ime e pendici; </l>
<l>né teme dubbia via né dubbio varco </l>
<l>fra Bitini e Pisidi, o fra Cilici: </l>
<l>sperando di fugare al suon de l'arco </l>
<l>i domi e stanchi e timidi nemici: </l>
<l>e 'n guisa superar l'accolte insidie, </l>
<l>ch'il ben preso cammin nulla gl'invidie.</l>
</lg>
<lg type="ottava">
<l>Or difetto di cibo, or cammin duro </l>
<l>trovammo, or violenza ed or agguati: </l>
<l>ma tutti fûr vinti i disagi, e fûro </l>
<l>or uccisi i nemici ed or fugati. </l>
<l>Fatte avean ne' perigli ogni uom securo </l>
<l>le vittorie, e più audaci i fortunati, </l>
<l>quando, al sorger de l'ombra inculta ed erma </l>
<l>terra stanza ci diè capace e ferma.</l>
</lg>
<lg type="ottava">
<l>Quivi da' precursori a noi fu detto </l>
<l>che lunge romor d'arme aveano udito, </l>
<l>e visto e 'nsegne e segni ond'han sospetto </l>
<l>d'esercito maggiore, anzi infinito, </l>
<l>non pensier, non color, non cangia aspetto, </l>
<l>non muta voce il mio signor ardito, </l>
<l>ben che molti vi sian ch'al fèro avviso </l>
<l>tingano di pallor la fronte e 'l viso.</l>
</lg>
<lg type="ottava">
<l>Ma dice: “O quale omai vicina abbiamo </l>
<l>palma di nobil morte o di vittoria. </l>
<l>L'una spero io ben più, ma non ben bramo </l>
<l>l'altra, ov'è maggior merto e pari gloria. </l>
<l>Questo campo, o fratelli, ov'or noi siamo, </l>
<l>fia consacrato ad immortal memoria, </l>
<l>in cui l'età futura additi e mostri </l>
<l>le nostre sepolture, o i trofei nostri.</l>
</lg>
<lg type="ottava">
<l>Qui solo non chied'io verde corona, </l>
<l>o d'ostro nel trionfo andar vermiglio; </l>
<l>ma quei ch'a noi promette il cielo e dona, </l>
<l>eterni pregi di mortal periglio. </l>
<l>Né qui le fère strette, o Maratona, </l>
<l>ma gli avi e' padri a voi rammento io, figlio </l>
<l>di Dano invitto; a voi la croce e 'l sangue </l>
<l>sparso dal re sul fèro monte esangue”.</l>
</lg>
<lg type="ottava">
<l>Così disse; e le guardie allor dispose, </l>
<l>e compartì gli offici e la fatica: </l>
<l>fece armati giacerne, e non depose </l>
<l>ei medesmo la forte aurea lorica. </l>
<l>Già la notte copria le umane cose, </l>
<l>de l'alto sonno e del silenzio amica, </l>
<l>allor che d'urli barbareschi udissi </l>
<l>romor che giunse al cielo e negli abissi.</l>
</lg>
<lg type="ottava">
<l>Si grida: –A l'arme, a l'arme;– e Sueno, involto </l>
<l>ne l'arme sue lucenti, oltra si spinge: </l>
<l>e magnanimamente i lumi e 'l volto </l>
<l>di non usato ardire infiamma e tinge. </l>
<l>Ecco siamo assaliti, e un cerchio folto </l>
<l>da tutti i lati ne circonda e cinge, </l>
<l>e 'ntorno un bosco abbiam d'aste e di spade, </l>
<l>e sovra noi di strali un nembo cade.</l>
</lg>
<lg type="ottava">
<l>Ne la pugna inegual (ché diece o venti </l>
<l>fûr quelli assalitori incontra ad uno) </l>
<l>altri piagati, altri conquisi e spenti </l>
<l>son da cieche ferite a l'aer bruno. </l>
<l>Ma 'l numero de gli egri e de' cadenti, </l>
<l>fra l'ombre oscure non discerne alcuno. </l>
<l>Copre la notte i nostri danni, e l'opre </l>
<l>de la nostra virtute anco ricopre.</l>
</lg>
<lg type="ottava">
<l>Ma fra gli altri Sueno alzò la fronte, </l>
<l>ch'agevol cosa è ch'ei veder si possa </l>
<l>far cose in orrida ombra illustri e conte, </l>
<l>ardir mostrando ed incredibil possa. </l>
<l>Di sangue un rio, di morti corpi un monte </l>
<l>d'ogn'intorno gli fanno e muro e fossa; </l>
<l>e par ch'ove si volga ei seco apporte </l>
<l>lo spavento ne gli occhi, e in man la morte.</l>
</lg>
<lg type="ottava">
<l>Tal guerra fu sin ch'al bramato albore </l>
<l>del lucido orïente il ciel s'aperse; </l>
<l>ma poi che scosso è quel notturno orrore </l>
<l>che l'orror de le morti in sé coperse, </l>
<l>la desiata luce a noi terrore </l>
<l>portò con fère immagini e diverse; </l>
<l>perché vedemmo il nostro vallo a terra, </l>
<l>pieno di morti in lacrimosa guerra.</l>
</lg>
<lg type="ottava">
<l>Seimila fummo, e non siam cento. Or quando </l>
<l>tanto sangue egli mira e tante morti, </l>
<l>la fèra vista il perturbò mirando, </l>
<l>e fece noi del proprio danno accorti. </l>
<l>Ei già nol mostra, anzi, la voce alzando: </l>
<l>“Seguiam (ne grida) que' compagni forti, </l>
<l>ch'al ciel, lunge dai laghi averni e stigi, </l>
<l>n'han segnati co 'l sangue alti vestigi”.</l>
</lg>
<lg type="ottava">
<l>Disse; e lieto di morte omai vicina, </l>
<l>nel magnanimo core e nel sembiante, </l>
<l>incontra a la barbarica ruina </l>
<l>ne porta il petto intrepido e costante. </l>
<l>Tempra non sosterrebbe eletta e fina, </l>
<l>ben che fosse di lucido diamante, </l>
<l>i fèri colpi, ond'egli il campo allaga: </l>
<l>e fatto è il corpo suo vermiglia piaga.</l>
</lg>
<lg type="ottava">
<l>La vita no, ma la virtù sostenta </l>
<l>il cavaliero indomito e feroce: </l>
<l>ripercote percosso, e non s'allenta; </l>
<l>ma quando offeso è più, tanto più nòce. </l>
<l>Quando ecco, pien di rabbia, a lui s'avventa </l>
<l>uom smisurato e di sembianza atroce, </l>
<l>con molti insieme, onde reciso e tronco, </l>
<l>come da ferro fu sublime tronco.</l>
</lg>
<lg type="ottava">
<l>Cade il garzone invitto (ahi caso amaro) </l>
<l>né v'è fra noi chi vendicare il possa. </l>
<l>Voi chiamo in testimonio, o del mio caro </l>
<l>signor sangue ben sparso e nobil'ossa; </l>
<l>ch'allor non fui de la mia vita avaro, </l>
<l>né schivai ferro né schivai percossa: </l>
<l>e, se piaciuto pur fosse là sopra </l>
<l>ch'io vi morissi, il meritai con l'opra.</l>
</lg>
<lg type="ottava">
<l>Fra gli estinti compagni io sol cadei </l>
<l>vivo, né forse vivo è chi mi pensi: </l>
<l>né de' nemici più cosa saprei </l>
<l>ridir, sì tutti avea sopiti i sensi. </l>
<l>Ma poi che tornò il lume a gli occhi miei, </l>
<l>ch'eran d'atra caligine condensi, </l>
<l>notte mi parve; ed a lo sguardo fioco </l>
<l>s'offerse il vacillar d'un picciol foco.</l>
</lg>
<lg type="ottava">
<l>Non rimaneva in me tanta virtude, </l>
<l>ch'a discerner le cose io fossi presto; </l>
<l>ma vedea, come quel ch'or apre or chiude </l>
<l>gli occhi, mezzo tra 'l sonno e l'esser desto: </l>
<l>e 'l duolo omai de le ferite crude </l>
<l>più cominciava a farmisi molesto, </l>
<l>ché l'inaspria l'aura notturna e il gelo, </l>
<l>in terra nuda e sotto il freddo cielo.</l>
</lg>
<lg type="ottava">
<l>E più e più s'avvicinava in tanto </l>
<l>quel lume, e 'nsieme un tacito bisbiglio, </l>
<l>sin ch'a me giunse e mi si pose a canto. </l>
<l>Alzo allor, ben che a pena, il debil ciglio, </l>
<l>e veggio due vestiti in lungo manto </l>
<l>tener due faci; e dirmi sento: “O figlio, </l>
<l>confida in quel Signor ch'a' pii sovviene, </l>
<l>e con la grazia i preghi altrui previene”.</l>
</lg>
<lg type="ottava">
<l>In tal guisa parlava: indi la mano, </l>
<l>benedicendo, sovra me distese, </l>
<l>e susurrava in suon devoto e piano </l>
<l>voci allor poco udite e meno intese. </l>
<l>“Sorgi (poi disse), e sarai forte e sano”, </l>
<l>e con la destra la mia destra ei prese. </l>
<l>O pietà vera, o fede! allor mi sembra </l>
<l>piene di vigor novo aver le membra.</l>
</lg>
<lg type="ottava">
<l>Maraviglioso i' guardo, e non ben crede </l>
<l>l'anima sbigottita il certo e 'l vero: </l>
<l>onde l'un d'essi a me: “Di poca fede </l>
<l>perché tanto vacilla il tuo pensiero? </l>
<l>Verace corpo è quel che in noi si vede: </l>
<l>servi siam di Gesù, ch'il lusinghiero </l>
<l>mondo e 'l suo falso dolce abbiam fuggito, </l>
<l>e qui viviamo in seggio erto e romito.</l>
</lg>
<lg type="ottava">
<l>Me per ministro a tua salute eletto </l>
<l>ha quel Signor che solo eterno regna, </l>
<l>che per ignobil mezzo oprar effetto </l>
<l>maraviglioso ed alto non disdegna: </l>
<l>né men vorrà così lasciar negletto </l>
<l>quel corpo in cui già visse alma sì degna, </l>
<l>lo qual con essa ancor, lucido e leve </l>
<l>e immortal fatto, riunir si deve.</l>
</lg>
<lg type="ottava">
<l>Dico di quel Sueno, a cui vedremo </l>
<l>alzar, quando che sia, marmorea tomba </l>
<l>in questa parte o 'n altro lido estremo, </l>
<l>ove la gloria di Gesù rimbomba: </l>
<l>ma solleva omai gli occhi al ciel supremo </l>
<l>a cui l'alma volò, quasi colomba; </l>
<l>e mira quella chiara e ardente luce </l>
<l>che mostra il corpo del tuo nobil duce”.</l>
</lg>
<lg type="ottava">
<l>Allor vegg' io che da la eterna face, </l>
<l>anzi dal sol notturno, un raggio scende </l>
<l>che dritto là dove il gran corpo giace, </l>
<l>quasi aureo tratto di pennel, si stende: </l>
<l>e sopra lui co 'l suo splendor vivace, </l>
<l>le piaghe illustra e l'aria intorno accende; </l>
<l>e subito da me si raffigura </l>
<l>ne la sanguigna orribile mistura.</l>
</lg>
<lg type="ottava">
<l>Giacea, converso a terra avendo il volto, </l>
<l>pien di santa umilta, l'invitto sire </l>
<l>ch'ebbe vivendo il core al ciel rivolto, </l>
<l>in guisa d'uom ch'a gloria eterna aspire. </l>
<l>Chiusa la destra, e 'l ferro avea raccolto, </l>
<l>com'il pugno stringesse, anzi 'l morire; </l>
<l>e con l'altra lo scudo ancor teneva, </l>
<l>né l'arme a gli empi, a Dio l'alma rendeva.</l>
</lg>
<lg type="ottava">
<l>Nel modo stesso i suoi fidi seguaci </l>
<l>volto a la terra avean il petto e 'l viso, </l>
<l>quasi dando a la madre estremi baci, </l>
<l>quando lo spirto fu da lor diviso. </l>
<l>Ma con faccia crudel di que' rapaci </l>
<l>tutto giacea supino il volgo anciso: </l>
<l>così dal guerrier pio distinto è l'empio, </l>
<l>un destinato a' corvi, e l'altro al tempio.</l>
</lg>
<lg type="ottava">
<l>Le calde piaghe al mio signor col pianto </l>
<l>lavo; né sfogo il duol che l'alma accora. </l>
<l>Parve la fredda mano aprire intanto, </l>
<l>e la spada mi diè ch'Europa onora: </l>
<l>quella che sparso avea sangue cotanto, </l>
<l>onde i segni veder potresti ancora: </l>
<l>ch'è di tempra perfetta, e non è forse </l>
<l>altra spada che debba a lei preporse.</l>
</lg>
<lg type="ottava">
<l>Non è chi meglio fenda e meglio punga; </l>
<l>né dura squamma, o duro cuoio, o cerro </l>
<l>far potrebbe difesa ov'ella aggiunga, </l>
<l>e taglierebbe ancor l'acciaio e 'l ferro: </l>
<l>ma grave oltra misura, e larga e lunga, </l>
<l>pari in terra non ha, s'io pur non erro; </l>
<l>se non s'è quella che portò in esiglio </l>
<l>di forte padre assai più forte il figlio.</l>
</lg>
<lg type="ottava">
<l>La pres'io ben, ma dissi: “Altrui si serba, </l>
<l>ch'abbia pari valor, più lieta sorte, </l>
<l>e con lei vendicar la troppo acerba </l>
<l>e troppo iniqua possa e dura morte. </l>
<l>Io non ho contra il vero alma superba, </l>
<l>né mi do vanto d'aver man sì forte, </l>
<l>che raggirar la possa: altrui s'aspetta </l>
<l>dunque del mio signor l'aspra vendetta”.</l>
</lg>
<lg type="ottava">
<l>Disse il romito allor: “L'empio soldano </l>
<l>ha il tuo signor co' tuoi compagni anciso: </l>
<l>vattene dunque al cavalier soprano, </l>
<l>che sarà intorno a l'alte mura assiso; </l>
<l>e non temer che nel paese estrano </l>
<l>ti sia il sentier di nuovo ancor preciso; </l>
<l>ché t'agevolerà per l'aspra via </l>
<l>l'alta destra del ciel che là t'invia.</l>
</lg>
<lg type="ottava">
<l>Quivi egli vuol che da la chiara voce, </l>
<l>che viva in te serbò, si manifesti </l>
<l>la pietade, il valor, l'ardir feroce, </l>
<l>che nel diletto tuo signor vedesti; </l>
<l>perché a segnar de la purpurea croce </l>
<l>l'arme, con tal esempio, altri si desti; </l>
<l>ed ora, e dopo cento e cento lustri, </l>
<l>infiammati ne siano i duci illustri.</l>
</lg>
<lg type="ottava">
<l>Frattanto appresso i fidi e cari amici </l>
<l>giacerà del tuo duce il corpo ascoso, </l>
<l>mentre l'anime, amando, in ciel felici </l>
<l>godon perpetuo onore e glorïoso. </l>
<l>Ma tu col pianto omai gli estremi offici </l>
<l>pagati hai loro, e tempo è di riposo: </l>
<l>e meco albergo avrai, sin ch'al viaggio </l>
<l>far non possa stanchezza o piaga oltraggio”.</l>
</lg>
<lg type="ottava">
<l>Così diceva; ed ecco oscura e negra </l>
<l>nube di corvi e d'avvoltoi volanti </l>
<l>scendere al campo in cui vittoria allegra </l>
<l>non ebbe il gran nemico onde si vanti: </l>
<l>né lasciar faccia con gli artigli integra, </l>
<l>o pur col rostro, de' seguaci erranti; </l>
<l>e tutti sazi di quel fèro pasto </l>
<l>non fèr viso de' nostri orrido e guasto.</l>
</lg>
<lg type="ottava">
<l>Un'aquila vid'io con penne d'oro </l>
<l>tra le vermiglie piume al vento sparse, </l>
<l>ch'un angelo parea del sommo coro, </l>
<l>così repente fiammeggiando apparse: </l>
<l>e 'ntorno al corpo, ond'io mi lagno e ploro, </l>
<l>pur come a guardia la vedea girarse: </l>
<l>e 'l veglio mi dicea: “Questi anco il guarda. </l>
<l>Ma segui me, ché la partita è tarda”.</l>
</lg>
<lg type="ottava">
<l>Tacque; e per lochi ora sublimi, or cupi </l>
<l>mi scorse, ond'a gran pena il fianco trassi; </l>
<l>poi, dove pende da selvagge rupi </l>
<l>cava spelonca, raccogliemmo i passi. </l>
<l>Questo è il suo albergo; ivi, fra gli orsi e i lupi </l>
<l>co 'l suo compagno egli securo stassi, </l>
<l>che difesa miglior ch'usbergo e scudo, </l>
<l>è la santa innocenza al petto ignudo.</l>
</lg>
<lg type="ottava">
<l>Silvestre cibo e duro letto porse </l>
<l>restauro alfine e posa al languir nostro. </l>
<l>Ma poi ch'accesi in orïente scorse </l>
<l>i primi rai de l'alba òrati e d'ostro; </l>
<l>vigilante ad orar subito sorse </l>
<l>l'un e l'altro eremita in verde chiostro: </l>
<l>e ricercâr, fin che tra loro i' fui, </l>
<l>a me salute, e sepoltura altrui.</l>
</lg>
<lg type="ottava">
<l>Sepolti il nobil duce e' suoi compagni </l>
<l>in umil loco sono e 'n parte oscura; </l>
<l>ch'è ben alta cagione ond'io mi lagni </l>
<l>e del mondo e di mia forte ventura: </l>
<l>e brami trasportarli ov'il mar bagni </l>
<l>di porto, o di città famose mura, </l>
<l>in qualche riva d'Asia, ovver più lunge, </l>
<l>dove stanca la fama a pena aggiunge;</l>
</lg>
<lg type="ottava">
<l>perché di peregrini e bianchi marmi </l>
<l>gli alzi sublime tomba il vecchio padre, </l>
<l>e la sua gloria scriva in brevi carmi, </l>
<l>dov'egli pianga e la sua antica madre: </l>
<l>e vi sospenda intorno insegne ed armi, </l>
<l>temute già ne le famose squadre: </l>
<l>e l'imagine armata in cima aggiunga, </l>
<l>ch'il possente destrier affreni e punga.</l>
</lg>
<lg type="ottava">
<l>Indi passando il navigante audace </l>
<l>de l'inospite mar l'arene algenti; </l>
<l>“Ivi Suen, dirà, si posa e giace, </l>
<l>che in Asia ucciso fu da l'empie genti, </l>
<l>mentre andava al Sepolcro: eterna pace </l>
<l>conceda a l'ossa il cielo, il mare e i venti; </l>
<l>e non turbi Aquilon, quando più verna, </l>
<l>del suo onore immortal la face eterna”.–</l>
</lg>
<lg type="ottava">
<l>Qui tacque il messaggiero, e gli rispose </l>
<l>il sommo duce: –O cavalier, tu pòrte </l>
<l>dure novelle al campo e dolorose, </l>
<l>ond'a ragion si turbi e si sconforte; </l>
<l>poi che genti sì amiche e valorose, </l>
<l>breve ora ha tolte e poca terra assorte; </l>
<l>e in guisa d'un balen lucente apparve </l>
<l>il signor vostro in Asia, e poi disparve.</l>
</lg>
<lg type="ottava">
<l>Ma che? felice è cotal morte e scempio, </l>
<l>via più ch'acquisto di province e d'auro: </l>
<l>né dar l'antico Campidoglio esempio </l>
<l>d'alcun può mai sì glorïoso lauro. </l>
<l>Egli del cielo in luminoso tempio </l>
<l>trionfa il mondo, non pur l'Indo o 'l Mauro: </l>
<l>ivi cred'io che le sue belle piaghe </l>
<l>ciascun lieto dimostri, e se n'appaghe.</l>
</lg>
<lg type="ottava">
<l>Ma tu, ch'a le fatiche ed al periglio </l>
<l>ne la milizia ancor resti del mondo, </l>
<l>di lor gloria t'allegra, e lieto il ciglio </l>
<l>mostra, e quanto conviene il cor giocondo: </l>
<l>che non sol qui del gran Guglielmo il figlio </l>
<l>può sostener di quella spada il pondo, </l>
<l>né lodo io già che dubbia via tu prenda, </l>
<l>pria che di lui certa novella intenda.–</l>
</lg>
<lg type="ottava">
<l>Questo parlar ne l'animosa mente </l>
<l>di Riccardo l'amor desta e rinnova: </l>
<l>e v'è chi dice: –Ahi fra nemica gente </l>
<l>il giovinetto errante si ritrova:– </l>
<l>e non v'è quasi alcun che non rammente, </l>
<l>narrando al Dano, i suoi gran fatti a prova: </l>
<l>le cittadi espugnate, e i vinti regni, </l>
<l>la prigione, e gli antichi e i novi sdegni.</l>
</lg>
<lg type="ottava">
<l>Or quando del guerrier l'alta possanza </l>
<l>avea gli animi accesi e 'nteneriti; </l>
<l>ecco molti tornar, che per usanza </l>
<l>eran d'intorno a depredar usciti; </l>
<l>e, sc¢rsi con insolita baldanza, </l>
<l>e gregge conduceano e buoi rapiti; </l>
<l>o ciò che può saziar l'umane brame, </l>
<l>o pascer de' cavalli ingorda fame.</l>
</lg>
<lg type="ottava">
<l>E questi di sciagura aspra e noiosa </l>
<l>segno portâr ch'in apparenza è certo: </l>
<l>rotta del bel Riccardo e sanguinosa </l>
<l>la sopravvesta, e 'l forte arnese aperto. </l>
<l>Tosto si sparse (e chi potria tal cosa </l>
<l>tener celata?) un romor vario e 'ncerto: </l>
<l>corre il volgo dolente a le novelle </l>
<l>del guerriero e de l'arme, e vuol vedelle.</l>
</lg>
<lg type="ottava">
<l>Vede e conosce ben l'immensa mole </l>
<l>del grand'usbergo, e 'l folgorar del lume, </l>
<l>e l'arme tutte, ov'è l'augel ch'al sole </l>
<l>prova i suoi figli, e mal crede a le piume: </l>
<l>ché di vederle già primiere o sole </l>
<l>ne l'imprese più grandi ebbe in costume; </l>
<l>ed or, non senza alta pietate ed ira, </l>
<l>rotte e sanguigne ivi giacer le mira.</l>
</lg>
<lg type="ottava">
<l>E narra il portator: –Quinci lontano </l>
<l>quanto in un giorno un messaggero andria, </l>
<l>verso i confini d'Arce un picciol piano, </l>
<l>chiuso tra colli, alquanto è fuor di via: </l>
<l>e 'n lui d'alto deriva or presto or piano </l>
<l>famoso fiume, e verso 'l mar s'invia; </l>
<l>e, d'arbori di macchie ombroso e folto, </l>
<l>opportuno a l'insidie il loco è molto.</l>
</lg>
<lg type="ottava">
<l>Trascorre il fiume qui da fonte ignota, </l>
<l>e per sei dì non si riposa o stanca; </l>
<l>ma con alto rimbombo i sassi ei rota, </l>
<l>e 'n su la destra sponda, e 'n su la manca: </l>
<l>nel dì settimo poi si scema e vòta </l>
<l>l'urna al suo corso, onde languisce e manca; </l>
<l>pur come di riposo alfin sia vago, </l>
<l>è de l'eternità corrente imago.</l>
</lg>
<lg type="ottava">
<l>Qui greggia o armento cercavam, che fosse </l>
<l>venuta a' paschi de l'erbose sponde; </l>
<l>e 'n su l'erbe miriam di sangue rosse </l>
<l>giacere un guerrier morto in riva a l'onde. </l>
<l>A l'arme ed a l'insegne ogni uom si mosse, </l>
<l>che furon conosciute ancor ch'immonde. </l>
<l>Io m'appressai per discoprirgli il viso, </l>
<l>ma trovai ch'era il capo indi reciso.</l>
</lg>
<lg type="ottava">
<l>Mancava ancor la destra; e 'l corpo grande </l>
<l>intero aveva il tergo, intero il petto; </l>
<l>l'elmo, in cui l'ale il sacro augello spande, </l>
<l>giacea del prato ne l'erboso letto. </l>
<l>Mentre cerco d'alcuno a cui dimande, </l>
<l>un villanel sopraggiungea soletto, </l>
<l>ch'indietro il passo per fuggirne torse, </l>
<l>subitamente che di noi s'accorse.</l>
</lg>
<lg type="ottava">
<l>Ma ne la fuga sua veloce e presta </l>
<l>fu preso; e dimandato, alfin rispose: </l>
<l>che 'l giorno avanti uscir d'alta foresta </l>
<l>vide molti guerrieri, ond'ei s'ascose: </l>
<l>e ch'un d'essi tenea recisa testa </l>
<l>per le sue chiome bionde e sanguinose; </l>
<l>la qual le parve, in rimirando intento, </l>
<l>d'uom giovinetto, e senza peli al mento;</l>
</lg>
<lg type="ottava">
<l>e ch'il guerriero stesso indi l'avvolse </l>
<l>in una tela da l'arcion pendente. </l>
<l>Questo, ed altro da lui non si raccolse, </l>
<l>fuor ch'egli lo stimò di nostra gente. </l>
<l>Io spogliar feci il corpo, e sì men dolse, </l>
<l>che piansi nel sospetto amaramente: </l>
<l>e portai meco l'arme, e lasciai cura </l>
<l>ch'avesse degno onor di sepoltura.</l>
</lg>
<lg type="ottava">
<l>Ma se quel nobil tronco è quel ch'io credo, </l>
<l>altra tomba, altra pompa egli ben merta.– </l>
<l>Così detto, Aliprando ebbe congedo, </l>
<l>però che non avea cosa più certa. </l>
<l>Rimase grave, e sospirò Goffredo; </l>
<l>pur nel tristo pensier non si raccerta: </l>
<l>e con più chiari segni il tronco busto </l>
<l>conoscer vuole, e 'l micidiale ingiusto.</l>
</lg>
<lg type="ottava">
<l>Sorgea la notte intanto, e sotto l'ali </l>
<l>ricopriva del cielo i campi immensi, </l>
<l>e 'l sonno, ozio de l'alme, oblio de' mali, </l>
<l>lusingando sopia le cure e i sensi: </l>
<l>tu sol, punto, Argilan, d'acuti strali </l>
<l>d'aspro dolor, volgi gran cosa e pensi: </l>
<l>né l'agitato seno o gli occhi ponno </l>
<l>la quiete raccôrre o 'l molle sonno.</l>
</lg>
<lg type="ottava">
<l>Costui, pronto di man, di lingua ardito, </l>
<l>impetuoso e fervido d'ingegno, </l>
<l>nacque del Tronto in riva, e fu nodrito </l>
<l>ne le risse civil d'odio e di sdegno: </l>
<l>poscia in esiglio spinto, i colli e 'l lito </l>
<l>empié di sangue, e depredò quel regno, </l>
<l>sin che ne l'Asia a guerreggiar sen venne, </l>
<l>e per fama miglior chiaro divenne.</l>
</lg>
<lg type="ottava">
<l>Alfin questi su l'alba i lumi chiuse, </l>
<l>né già fu sonno il suo queto e soave; </l>
<l>ma fu stupor ch'Aletto al cor gl'infuse, </l>
<l>non men che morte sia, profondo e grave. </l>
<l>Sono l'interne sue virtù deluse, </l>
<l>e riposo, dormendo ancor, non ave; </l>
<l>ché la furia crudel gli s'appresenta </l>
<l>sotto orribili larve, e lo sgomenta.</l>
</lg>
<lg type="ottava">
<l>Gli figura un gran busto, ond'è diviso </l>
<l>il capo, e de la destra il braccio è mozzo; </l>
<l>e sostien con la manca il teschio inciso, </l>
<l>di sangue e di pallor livido e sozzo. </l>
<l>Spira, e parla spirando il morto viso; </l>
<l>e 'l parlar vien co 'l sangue, e co 'l singhiozzo: </l>
<l>–Fuggi, Argilan, non vedi omai la luce? </l>
<l>fuggi le tende e 'l dispietato duce.</l>
</lg>
<lg type="ottava">
<l>Chi dal fèro Goffredo, e da la frode </l>
<l>ch'uccise me, voi, cari amici, affida? </l>
<l>D'astio dentro il fellon tutto si rode, </l>
<l>e pensa sol come voi meco uccida. </l>
<l>Pur se cotesta mano a vera lode </l>
<l>aspira, e 'n sua virtù tanto si fida, </l>
<l>non fuggir, no; plachi il tiranno esangue </l>
<l>lo spirto mio co 'l suo maligno sangue.</l>
</lg>
<lg type="ottava">
<l>Io sarò teco, ombra di ferro e d'ira </l>
<l>ministra, e t'armerò la destra e 'l seno.– </l>
<l>Così gli parla e nel parlar gl'inspira </l>
<l>spirito novo di furor ripieno. </l>
<l>Si rompe il sonno, e sbigottito ei gira </l>
<l>gli occhi gonfi di rabbia e di veneno: </l>
<l>e come armato egli è, con importuna </l>
<l>voce i guerrier d'Italia insieme aduna.</l>
</lg>
<lg type="ottava">
<l>Gli aduna là, dove sospese stanno </l>
<l>l'arme del buon Riccardo; e con superba </l>
<l>voce il furore e 'l conceputo affanno </l>
<l>in tai detti divolga, e disacerba: </l>
<l>–Dunque un popol sì barbaro e tiranno, </l>
<l>che non prezza ragion, che fé non serba, </l>
<l>che non fu mai di sangue e d'òr satollo, </l>
<l>ci terrà il freno in bocca, e 'l giogo al collo?</l>
</lg>
<lg type="ottava">
<l>Ciò che sofferto abbiam d'aspro e d'indegno </l>
<l>sette anni omai sotto l'iniqua soma, </l>
<l>è tal ch'arder di scorno, arder di sdegno </l>
<l>potrà da qui a mille anni Italia e Roma. </l>
<l>Taccio che fu da l'arme e da l'ingegno </l>
<l>del buon Tancredi la Cilicia doma; </l>
<l>e ch'ora il Franco sol l'ingombra e gode, </l>
<l>e i premi usurpa del valor la frode.</l>
</lg>
<lg type="ottava">
<l>Taccio che ov'il bisogno e 'l tempo chiede </l>
<l>pronta man, pensier alto, animo audace </l>
<l>alcuno ivi di noi privo si vede </l>
<l>portar fra mille morti o ferro, o face: </l>
<l>quando le palme poi, quando le prede </l>
<l>si dispensan ne l'ozio e ne la pace, </l>
<l>nostri in parte non son, ma tutti loro </l>
<l>i trionfi, gli onor, le terre e l'oro.</l>
</lg>
<lg type="ottava">
<l>Tempo forse già fu che gravi e strane </l>
<l>ne poteano parer sì fatte offese; </l>
<l>come lievi or le passo e come vane: </l>
<l>che maggior ferita ne l'alte imprese </l>
<l>e duro intoppo; e con le leggi umane </l>
<l>son le divine leggi insieme offese. </l>
<l>E non fulmina il cielo? e non l'inghiotte </l>
<l>la terra entro la sua perpetua notte?</l>
</lg>
<lg type="ottava">
<l>Riccardo han morto, il qual fu spada e scudo </l>
<l>di nostra fede, ed ancor giace inulto. </l>
<l>Inulto giace, e su 'l terreno ignudo </l>
<l>lacerato il lasciâro ed insepulto. </l>
<l>Ricercate saper chi fosse il crudo? </l>
<l>A chi puote, compagni, essere occulto? </l>
<l>Chi de' Franchi non sa l'invidia e l'arti? </l>
<l>e i cori enfiati e lor veneni sparti?</l>
</lg>
<lg type="ottava">
<l>Ma pur cerco argomenti? Il ciel io giuro, </l>
<l>il ciel, che n'ode, e ch'ingannar non lice, </l>
<l>ch'allor che si rischiara il mondo oscuro, </l>
<l>spirito errante il vidi ed infelice, </l>
<l>del suo macchiato e di quel sangue impuro. </l>
<l>Deh quai cose racconta, e quai predice! </l>
<l>Io 'l vidi, e non fu sogno; e ovunque miri, </l>
<l>par che dinanzi a gli occhi ancor s'aggiri.</l>
</lg>
<lg type="ottava">
<l>Ora che farem noi? dée quella mano, </l>
<l>che di morte sì ingiusta è ancora immonda, </l>
<l>reggerci sempre? o pur vorrem lontano </l>
<l>girne da lei, dove l'Oronte inonda? </l>
<l>dove a timide genti in fertil piano </l>
<l>tante ville e città nutre e feconda, </l>
<l>anzi a noi pur: nostre saranno, io spero; </l>
<l>né co' Franchi comune avrem l'impero.</l>
</lg>
<lg type="ottava">
<l>Andiànne: e resti invendicato il sangue </l>
<l>(se così parvi) illustre ed innocente: </l>
<l>ben che se la virtù che fredda langue, </l>
<l>fosse ora in voi, quanto dovrebbe, ardente; </l>
<l>questo che divorò, pestifer angue, </l>
<l>il più bel fior di nostra invitta gente, </l>
<l>daria con la sua morte e co 'l suo scempio </l>
<l>a gli altri di memoria eterno esempio.</l>
</lg>
<lg type="ottava">
<l>Io, io vorrei, se 'l vostro alto valore, </l>
<l>quanto egli può, tanto volere osasse, </l>
<l>che per questa mia man ne l'empio core, </l>
<l>nido di tradimento, il ferro entrasse.– </l>
<l>Così parla agitato; e nel furore </l>
<l>e ne l'impeto suo ciascuno ei trasse: </l>
<l>–Arme! Arme!– freme il forsennato, e insieme </l>
<l>la gioventù superba: –Arme! arme!– freme.</l>
</lg>
<lg type="ottava">
<l>Rota fra lor la destra armata Aletto, </l>
<l>e co 'l foco il velen ne' petti mesce. </l>
<l>L'ira cieca, il furor, l'empio sospetto, </l>
<l>e la sete del sangue avanza e cresce: </l>
<l>e serpe quella peste e 'l volgo infetto </l>
<l>lascia, e lunge da lor si spande ed esce: </l>
<l>e passando fra' duci, ivi s'apprende, </l>
<l>tanto ciascuno a la partenza intende.</l>
</lg>
<lg type="ottava">
<l>Né sol le strane genti avvien che mova </l>
<l>il duro caso e 'l gran publico danno; </l>
<l>ma le cagioni antiche a l'ira nova </l>
<l>materia insieme e nutrimento or danno. </l>
<l>Ogni sopito sdegno or si rinova: </l>
<l>chiamano il popol Franco empio e tiranno: </l>
<l>e in superbe minacce esce diffuso </l>
<l>l'odio che non può starne omai più chiuso.</l>
</lg>
<lg type="ottava">
<l>S'aggiunge a gli altri sdegni il novo scorno </l>
<l>fatto da' Franchi a le latine genti, </l>
<l>a cui rapîr, mentre scorreano intorno, </l>
<l>la fatta preda e i già rapiti armenti: </l>
<l>e riportâr, quasi in trionfo adorno, </l>
<l>del famoso guerrier l'arme lucenti, </l>
<l>che fûr sospese ove i trofei dispiega </l>
<l>l'invitto duce, cui timor non piega.</l>
</lg>
<lg type="ottava">
<l>Così nel cavo rame umor che bolle, </l>
<l>per troppo foco, entro gorgoglia e fuma, </l>
<l>né capendo in se stesso alfin s'estolle </l>
<l>sovra gli orli del vaso, e inonda e spuma: </l>
<l>né bastano a frenare il volgo folle </l>
<l>que' pochi a cui la mente il vero alluma; </l>
<l>tra quai Ruperto fu, ma tutto inteso </l>
<l>a racquistar de l'arme il nobil peso.</l>
</lg>
<lg type="ottava">
<l>Però che Baldovin, a cui n'increbbe, </l>
<l>come di cosa ch'è creduta a pena, </l>
<l>l'arme chiese al fratel, e pur non l'ebbe, </l>
<l>né quel primo disdetto ancor l'affrena; </l>
<l>ma quel lucente acciaio vestir vorrebbe, </l>
<l>e la spada impugnar d'aurea catena </l>
<l>pendente, ei brama; e pria ch'indi le mova, </l>
<l>Ruperto d'Ansa ancor le chiede a prova.</l>
</lg>
<lg type="ottava">
<l>E dice al pio Goffredo: –O vere o false </l>
<l>che sian le voci che fallaci estimo, </l>
<l>l'arme di quel, che più ch'il mondo valse </l>
<l>e vale ancor (né solo il ver sublimo), </l>
<l>chiedo, signor, ché troppo a me ne calse; </l>
<l>al chieder tardo, a l'amar lui son primo: </l>
<l>né v'è chi mi precorra, e 'n ciò m'adegua </l>
<l>solo il fratel Ramusio, ov'ei mi segua.</l>
</lg>
<lg type="ottava">
<l>Chiedole, e 'l suo fratello il mi concede. </l>
<l>Se vive, com'io spero, a lui le serbo: </l>
<l>se di lui fatte dolorose prede </l>
<l>ha l'empia morte e 'l suo destin superbo, </l>
<l>men giustamente ogni altro or le richiede, </l>
<l>per consolare il suo dolor acerbo; </l>
<l>e per memoria di sì nobil pegno, </l>
<l>o per vendetta far con pio disdegno.–</l>
</lg>
<lg type="ottava">
<l>Così disse quel d'Ansa; e fu risposto </l>
<l>dal pio Goffredo in parlar saggio e breve: </l>
<l>–Non m'è il tuo merto e 'l tuo valore ascosto, </l>
<l>e qual premio d'onore a te si deve; </l>
<l>benché amassi colui che troppo opposto </l>
<l>ebbe al nostro voler l'animo leve, </l>
<l>e troppo superbì; ma certo duolmi, </l>
<l>che tanti nostri affanni accresca e colmi.</l>
</lg>
<lg type="ottava">
<l>Ma non posso donar l'arme sanguigne, </l>
<l>bench'il suo le richieda o 'l mio fratello, </l>
<l>o tu che le parole hai sì benigne, </l>
<l>in esaltando il mio quasi ribello, </l>
<l>mentre del suo morir voci maligne </l>
<l>sparge con nostro biasmo il volgo fello. </l>
<l>Qui dunque si staranno infin ch'è dubbio </l>
<l>chi la fallace tela avvolga al subbio.–</l>
</lg>
<lg type="ottava">
<l>Mentre ei così ragiona, irati a l'arme </l>
<l>corrono in altra parte i più feroci, </l>
<l>e già s'odon cantar guerriero carme </l>
<l>cento canore trombe in fère voci. </l>
<l>Gridano intanto al duce pio che s'arme </l>
<l>molti di qua di là messi veloci. </l>
<l>E Baldovin dinanzi a tutti armato </l>
<l>gli s'appresenta, e gli si pone a lato.</l>
</lg>
<lg type="ottava">
<l>Egli ch'ode l'accuse, i lumi al cielo </l>
<l>drizza, e pur, come suole, a Dio ricorre: </l>
<l>–Signor, tu, che sai ben con quanto zelo </l>
<l>la destra mia dal Latin sangue abborre, </l>
<l>tu squarcia a questi da la mente il velo, </l>
<l>e reprimi il furor che sì trascorre: </l>
<l>e l'innocenza mia, ch'a voi di sopra </l>
<l>è nota, al mondo cieco ancor si scopra.–</l>
</lg>
<lg type="ottava">
<l>Tacque; e dal cielo infuso entro le vene </l>
<l>sentissi un novo inusitato caldo, </l>
<l>colmo d'alto vigor, d'ardita speme, </l>
<l>che fuor si sparge e 'l fa più ardito e baldo: </l>
<l>e da' suoi cinto ad incontrar sen viene </l>
<l>chi mal ne l'alte imprese è fermo e saldo: </l>
<l>né perché d'arme e di minacce ei senta </l>
<l>fremito d'ogn'intorno, il passo allenta.</l>
</lg>
<lg type="ottava">
<l>Ha la corazza indosso, e nobil veste </l>
<l>sopra l'adorna com'è suo costume; </l>
<l>nudo e le mani e 'l volto, e di celeste </l>
<l>maestà vi risplende un vivo lume: </l>
<l>scuote il divino scettro, e sol con queste </l>
<l>arme acquetar quegl'impeti ei presume: </l>
<l>e mentre ei tal si mostra, e tal ragiona, </l>
<l>più ch'in guisa mortal riluce e suona:</l>
</lg>
<lg type="ottava">
<l>–Quali stolte minacce, e quale or odo </l>
<l>vano strepito d'arme? e chi 'l commove? </l>
<l>Così qui riverito, e in questo modo </l>
<l>noto son io, dopo sì lunghe prove, </l>
<l>che v'è pur chi sospetti, e d'empio frodo </l>
<l>Goffredo accusi, e chi l'accuse approve? </l>
<l>Forse aspettate ancor ch'a voi mi pieghi, </l>
<l>e ragioni v'adduca, e porga i preghi?</l>
</lg>
<lg type="ottava">
<l>Ah non sia ver che tanta indignitate </l>
<l>la terra piena del mio nome intenda: </l>
<l>me questo imperio, me de l'onorate </l>
<l>opre mie la memoria, e 'l ver difenda. </l>
<l>Ed ora la giustizia a la pietate </l>
<l>ceda, né sovr' a' rei la pena scenda. </l>
<l>A' vostri merti il vostro error perdono, </l>
<l>ed al vostro Riccardo ancor vi dono.</l>
</lg>
<lg type="ottava">
<l>Ma come verga o scettro al verde tronco, </l>
<l>svelto, e polito con sottil lavoro, </l>
<l>per arte del suo fabro, or ch'egli è tronco, </l>
<l>più non può germogliar dal lucid'oro; </l>
<l>tal s'a questa perfidia il capo io tronco; </l>
<l>vostra vita serbando e mio decoro, </l>
<l>non fia nudrita qui ne gli ampi chiostri, </l>
<l>quasi un'idra, peggior di tutti i mostri.</l>
</lg>
<lg type="ottava">
<l>Co 'l sangue suo lavi il comun difetto </l>
<l>quel che principio fu d'ogni furore: </l>
<l>e mosso a leggerissimo sospetto </l>
<l>sospinti ha gli altri nel medesmo errore.– </l>
<l>Lampi e folgori ardean nel regio aspetto </l>
<l>(mentr' ei parlò) di maestà, d'onore; </l>
<l>talch'il fèro Argilan, muto e conquiso,</l>
<l>vinto è da l'ira d'un turbato viso.</l>
</lg>
<lg type="ottava">
<l>E 'l volgo, ch'anzi irriverente, audace, </l>
<l>tutto fremer s'udia d'orgogli e d'onte, </l>
<l>quasi le mani a l'arme, ed a la face, </l>
<l>(non ch'i piedi al partir) fosser già pronte, </l>
<l>non osa, e i gravi detti ascolta e tace, </l>
<l>fra vergogna e timore alzar la fronte, </l>
<l>e sostien ch'Argilano, armato e cinto </l>
<l>da l'arme lor, sia da' ministri avvinto.</l>
</lg>
<lg type="ottava">
<l>Così leon, ch'anzi l'orribil coma </l>
<l>con ruggito scotea superbo e fèro; </l>
<l>se poi vede il suo mastro onde fu doma </l>
<l>la natia ferità del core altero, </l>
<l>può del giogo soffrir la grave soma, </l>
<l>e teme le minacce e l'aspro impero: </l>
<l>né i gran velli e i gran denti e l'unghie, c'hanno </l>
<l>tanta in sé forza, insuperbire il fanno.</l>
</lg>
<lg type="ottava">
<l>Parte videro alcuni in v¢lto crudo, </l>
<l>ed in atto feroce e minacciante, </l>
<l>l'angel lui circondar co 'l chiaro scudo </l>
<l>di veritate opposto al volgo errante: </l>
<l>e vibrar fulminando il ferro ignudo, </l>
<l>che di sangue appariva anco stillante; </l>
<l>sangue era forse di città, di regni, </l>
<l>che provocâr del cielo i tardi sdegni.</l>
</lg>
<lg type="ottava">
<l>Così, cheto il tumulto, ognun si spoglia </l>
<l>l'arme più gravi, ed ogni sdegno è spento: </l>
<l>e torna il duce con placata voglia, </l>
<l>a varie cose, ad alta impresa intento; </l>
<l>che d'assalir più la città s'invoglia, </l>
<l>quando alcuno de' suoi scorge più lento: </l>
<l>e rivedendo va le incise travi, </l>
<l>già in macchine conteste orrende e gravi.</l>
</lg>
</div1>
<div1 type="parte">
<head>LIBRO DECIMO</head>
<lg type="ottava">

<l>Ma il gran mostro infernal che vede queti </l>
<l>quei già torbidi cori e l'ire spente, </l>
<l>e cozzar contro 'l fato, e i gran decreti </l>
<l>svolger non può de l'immutabil mente; </l>
<l>si parte, e dove passa, i campi lieti </l>
<l>secca, e pallido il sol si fa repente: </l>
<l>e d'altre furie ancora e d'altri danni </l>
<l>ministro, a nova impresa affretta i vanni.</l>
</lg>
<lg type="ottava">
<l>Egli che fatto aveva il volgo insano, </l>
<l>sa che, per arte ancor d'empi consorti, </l>
<l>il figliuol di Guglielmo errò lontano, </l>
<l>Tancredi ed altri assai famosi e forti. </l>
<l>Disse: –Che più s'aspetta? or Solimano </l>
<l>inaspettato venga, e guerra porti. </l>
<l>Certo (o ch'io spero) alta vittoria </l>
<l>avremo d'esercito discorde e 'n parte scemo.–</l>
</lg>
<lg type="ottava">
<l>Ciò detto, vola ove le squadre erranti </l>
<l>(fattosen duce) il fier soldano accrebbe; </l>
<l>a cui par non avesti e non ten vanti, </l>
<l>Scizia superba, e l'Asia allor non l'ebbe: </l>
<l>né se per nova ingiuria i suoi giganti </l>
<l>rinovasse la terra, ancor l'avrebbe. </l>
<l>Questi a' nostri s'oppose, e quasi al varco, </l>
<l>spaventando la Grecia al suon de l'arco.</l>
</lg>
<lg type="ottava">
<l>Ma, ritentata avendo invan la sorte, </l>
<l>scacciato dal nativo almo paese, </l>
<l>vide le Caspie e le Caucasee porte, </l>
<l>e degl'Indi cercò le piagge accese, </l>
<l>sotto le vie del sol lunghe e distorte, </l>
<l>movendo i regi estrani a l'alte imprese, </l>
<l>sol per vietare a' cavalier di Cristo </l>
<l>di Palestina il glorïoso acquisto.</l>
</lg>
<lg type="ottava">
<l>E, raccolto da' regi argento ed auro, </l>
<l>perturbò Cidno, Eufrate, Oronte, Arasse, </l>
<l>varcando i gioghi del famoso Tauro; </l>
<l>e fra gli Arabi alfine ei si ritrasse; </l>
<l>e mentre d'Asia e del paese Mauro </l>
<l>muovon pigre le genti, ei tenne e trasse </l>
<l>volgo venale, a depredare avvezzo, </l>
<l>che vende il sangue, anzi la fuga, a prezzo.</l>
</lg>
<lg type="ottava">
<l>Così, fatto lor duce, or d'ogn'intorno </l>
<l>la Giudea scorre e fa prede e rapine, </l>
<l>sicch'il venire è chiuso e 'l far ritorno </l>
<l>a le piagge del mare a lei vicine: </l>
<l>e, rimembrando ognora il primo scorno </l>
<l>e de l'imperio suo l'alte ruine, </l>
<l>cose maggior nel petto acceso ei volve: </l>
<l>ma non ben s'assicura e si risolve.</l>
</lg>
<lg type="ottava">
<l>Viene Aletto a costui dal sonno sciolto, </l>
<l>con sembianza d'un uom d'antica etade; </l>
<l>vòta di sangue, empie di crespe il volto, </l>
<l>lascia barbuto il labbro e 'l mento rade: </l>
<l>dimostra il capo in lunghe tele avvolto, </l>
<l>la veste oltra 'l ginocchio al piè gli cade, </l>
<l>l'omero pur da la faretra è stanco, </l>
<l>e l'arco ha in mano e torta spada al fianco.</l>
</lg>
<lg type="ottava">
<l>–Noi,– gli dice ella, –trascorriam le vòte </l>
<l>piagge e l'arene sterili e deserte, </l>
<l>ove né far rapina omai si pote, </l>
<l>né vittoria acquistar che loda merte: </l>
<l>Goffredo intanto la città percote, </l>
<l>e già le mura ha con le torri aperte: </l>
<l>e già vedrem, s'ancor si tarda alquanto, </l>
<l>de la città le fiamme e udremo il pianto.</l>
</lg>
<lg type="ottava">
<l>Dunque accesi tuguri e gregge e buoi, </l>
<l>gli alti trofei di Soliman saranno? </l>
<l>Così racquisti il regno? e così i tuoi </l>
<l>oltraggi vendicar ti credi e 'l danno? </l>
<l>Ardisci, ardisci: entro a' ripari suoi </l>
<l>di notte opprimi il barbaro tiranno. </l>
<l>Credi al tuo vecchio Araspe il cui consiglio </l>
<l>e nel regno provasti e ne l'esiglio.</l>
</lg>
<lg type="ottava">
<l>Non ci aspetta egli, e non ci teme; e sprezza </l>
<l>gli Arabi, ignudi invero e timorosi; </l>
<l>né creder mai potrà che gente avvezza </l>
<l>a le prede, a le fughe, or cotanto osi: </l>
<l>ma fèri gli farà la tua fierezza </l>
<l>contra un campo che giaccia inerme, e posi. </l>
<l>Così gli disse; e le sue furie ardenti </l>
<l>spirògli al seno e si mischiò tra' venti.</l>
</lg>
<lg type="ottava">
<l>Grida il guerrier levando al ciel la destra: </l>
<l>–O tu che furor tanto entro m'accendi, </l>
<l>ned uom già sei, che, fiammeggiando a destra, </l>
<l>quasi folgore a me ti mostri e splendi: </l>
<l>scorgimi per via piana o per alpestra, </l>
<l>te seguo, e farò monti ove tu ascendi; </l>
<l>monti di strage e fiumi ampi di sangue: </l>
<l>tu rinforza la man, se pigra or langue.–</l>
</lg>
<lg type="ottava">
<l>Tace: e senza indugiar le turbe accoglie, </l>
<l>e rincora, parlando, il vile e 'l lento: </l>
<l>e con l'ardor de le sue stesse voglie </l>
<l>ciascun si mostra a seguitarlo intento. </l>
<l>Dà il segno Aletto de la tromba e scioglie </l>
<l>di sua man propria il gran vessillo al vento: </l>
<l>muove l'oste veloce, anzi sì corre, </l>
<l>che 'l volo de la fama ancor precorre.</l>
</lg>
<lg type="ottava">
<l>Va seco Aletto e poscia 'l lascia, e veste </l>
<l>d'uom che porti novelle abito e viso: </l>
<l>e ne l'ora che par ch'il mondo reste </l>
<l>fra la notte e fra 'l dì dubbio e diviso, </l>
<l>entra in Gerusalemme e fra le meste </l>
<l>turbe a Ducalto reca il nuovo avviso </l>
<l>de l'aiuto che giunge al proprio regno, </l>
<l>e del notturno assalto e l'ora e 'l segno.</l>
</lg>
<lg type="ottava">
<l>Ma già distendon l'ombre orrido velo </l>
<l>che di rosso vapor si sparge e tigne. </l>
<l>La terra, invece del notturno gelo, </l>
<l>bagnan rugiade tepide e sanguigne. </l>
<l>S'empie di mostri e di prodigi il cielo: </l>
<l>s'odon fremendo errar larve maligne. </l>
<l>Votò Pluton gli abissi e la sua notte </l>
<l>tutta versò da le tartaree grotte.</l>
</lg>
<lg type="ottava">
<l>Per sì profondo orror l'eccelse tende </l>
<l>d'assalir l'empio e d'infiammar destina; </l>
<l>ma quando a mezzo del suo corso ascende </l>
<l>la notte, ond'ella poi rapida inchina, </l>
<l>per breve spazio, ove riposo or prende </l>
<l>il securo Francese, ei s'avvicina. </l>
<l>Qui si cibâr le genti: e poscia ei, d'alto </l>
<l>parlando, le conforta al duro assalto.</l>
</lg>
<lg type="ottava">
<l>–Vedete là di furti ingombro e pieno </l>
<l>un campo più famoso assai che forte; </l>
<l>che quasi un mar nel suo vorace seno </l>
<l>tutte de l'Asia ha le ricchezze absorte; </l>
<l>questo ora a voi (né già potria con meno </l>
<l>vostro periglio) espon benigna sorte: </l>
<l>l'arme e i destrier d'ostro guerniti e d'oro </l>
<l>preda fian vostra e non difesa loro.</l>
</lg>
<lg type="ottava">
<l>Né questa è già la turba, onde la Persa </l>
<l>gente e la gente di Nicea fu vinta, </l>
<l>perch'in guerra sì lunga e sì diversa </l>
<l>rimasa n'è la maggior parte estinta: </l>
<l>e s'anco integra fosse, è tutta immersa </l>
<l>in profonda quiete e d'arme scinta: </l>
<l>tosto s'opprime chi di sonno è carco, </l>
<l>ché dal sonno a la morte è picciol varco.</l>
</lg>
<lg type="ottava">
<l>Su su venite; io primo aprir la strada </l>
<l>vo' su i corpi languenti entro ai ripari; </l>
<l>ferir da questa mia ciascuna spada, </l>
<l>e l'arti usar di crudeltate impari. </l>
<l>Oggi fia che di Cristo il regno cada, </l>
<l>oggi sarete voi famosi e chiari.– </l>
<l>Così gl'infiamma a le vicine prove; </l>
<l>taciti poi tutti gl'indrizza e move.</l>
</lg>
<lg type="ottava">
<l>Ecco intanto fra via le guardie ei vede, </l>
<l>per l'ombra mista d'una incerta luce, </l>
<l>né ritrovar (come secura fede </l>
<l>avea) poté improvviso il sommo duce. </l>
<l>Volgon quelli gridando indietro il piede, </l>
<l>visto che sì gran turba egli conduce: </l>
<l>sì che la prima guardia è da lor desta, </l>
<l>e com'può meglio a guerreggiar s'appresta.</l>
</lg>
<lg type="ottava">
<l>Dan fiato allora a' barbari metalli </l>
<l>gli Arabi avari, oltra l'usanza arditi: </l>
<l>van gridi orridi al cielo, e de' cavalli </l>
<l>col suon del calpestio vari nitriti. </l>
<l>Gli alti monti muggîr, muggîr le valli, </l>
<l>e risposer gli abissi a' lor muggiti. </l>
<l>Aletto il segno diede a quei del monte, </l>
<l>e la face innalzò di Flegetonte.</l>
</lg>
<lg type="ottava">
<l>Corre innanzi il soldano, e giunge a quella </l>
<l>confusa ancora e sbigottita guarda </l>
<l>rapida sì, che torbida procella </l>
<l>da cavernosi monti esce più tarda; </l>
<l>fiume ch'arbori e case in un divella, </l>
<l>folgor che l'alte torri abbatta ed arda, </l>
<l>spirito assembra ond'il terren profondo </l>
<l>è scosso, e di ruine ingombra il mondo.</l>
</lg>
<lg type="ottava">
<l>Non china il ferro mai ch'appien non colga, </l>
<l>né coglie mai che piaga anco non faccia; </l>
<l>né piaga fa che l'alma altrui non tolga, </l>
<l>e più direi; ma 'l ver di falso ha faccia: </l>
<l>e par ch'egli o non curi, o non sen dolga, </l>
<l>o non senta il ferir di cento braccia; </l>
<l>sebben l'elmo percosso in suon di squilla </l>
<l>rimbomba, e orribilmente arde e sfavilla.</l>
</lg>
<lg type="ottava">
<l>Or quando ei solo quasi in fuga ha volto </l>
<l>quel primo stuol de le nemiche genti, </l>
<l>giungono, in guisa d'un diluvio accolto </l>
<l>da mille rivi, gli Arabi correnti. </l>
<l>Fuggono allora i Franchi a freno sciolto; </l>
<l>e misto il vincitor va tra' fuggenti, </l>
<l>e con loro entra; e ne l'orribil ombra </l>
<l>di ruine e d'orrore il tutto ingombra.</l>
</lg>
<lg type="ottava">
<l>Porta il soldàn su l'elmo orrido e grande </l>
<l>serpe che si dilunga, e il collo snoda; </l>
<l>su gli artigli s'innalza, e l'ali spande, </l>
<l>e piega e inarca la forcuta coda; </l>
<l>par che vibri tre lingue e che fuor mande </l>
<l>livida spuma e che 'l suo fischio or s'oda: </l>
<l>e mentre arde la guerra anch'ei s'infiamma </l>
<l>nel moto, e fumo versa insieme e fiamma.</l>
</lg>
<lg type="ottava">
<l>E si mostra in quel lume a' riguardanti </l>
<l>formidabil così l'empio soldano, </l>
<l>come veggion ne l'ombre i naviganti </l>
<l>tra mille lampi il torbido oceàno. </l>
<l>Altri danno a la fuga i piè tremanti. </l>
<l>Dànno altri al ferro intrepida la mano: </l>
<l>e la notte i tumulti ognor più mesce, </l>
<l>od occultando i rischi, i rischi accresce.</l>
</lg>
<lg type="ottava">
<l>Fra color che mostrâro il cor più franco, </l>
<l>Latin, sul Tebro nato, allor si mosse, </l>
<l>a cui né le fatiche il corpo stanco, </l>
<l>né gli anni dome avean l'invitte posse: </l>
<l>cinque suoi figli, quasi eguali, al fianco </l>
<l>gli erano sempre ovunque in guerra fosse, </l>
<l>d'arme gravando onde van sempre avvolti, </l>
<l>le membra ancor crescenti, e i molli volti.</l>
</lg>
<lg type="ottava">
<l>E mossi a prova dal paterno esempio, </l>
<l>pronti moveano insieme il ferro e l'ire. </l>
<l>Dice egli loro: –Andiànne, ove quell'empio </l>
<l>mostra di sangue uman tanto desire. </l>
<l>Né già ritardi il sanguinoso scempio </l>
<l>ch'ei fa de gli altri in voi l'usato ardire: </l>
<l>però che quello, o figli, è vile onore, </l>
<l>cui non adorni alcun passato orrore.–</l>
</lg>
<lg type="ottava">
<l>Così fèro leon gli orridi figli, </l>
<l>cui sul tergo la coma ancor non pende, </l>
<l>né con gli anni lor sono i fèri artigli </l>
<l>cresciuti e l'arme de la bocca orrende: </l>
<l>mena seco a la preda ed a' perigli, </l>
<l>e con l'esempio a incrudelir gli accende </l>
<l>nel cacciator che le natie lor selve </l>
<l>turba, e fuggir fa le men forti belve.</l>
</lg>
<lg type="ottava">
<l>Segue il buon genitor l'incauto stuolo </l>
<l>de' cinque, e Solimano assale e cinge, </l>
<l>e 'n un sol punto un sol volere, e un solo </l>
<l>spirito quasi, sei lunghe aste spinge: </l>
<l>ma troppo audace il suo maggior figliuolo </l>
<l>l'asta abbandona, e con quel fier si stringe, </l>
<l>e tenta invan con la pungente spada, </l>
<l>che sotto il buon destrier morto gli cada.</l>
</lg>
<lg type="ottava">
<l>Ma come a le procelle esposto monte </l>
<l>che percosso da' flutti al mar sovraste, </l>
<l>sostien, fermo in se stesso, i tuoni e l'onte </l>
<l>del cielo irato e i venti e l'onde vaste; </l>
<l>così il fero soldan l'audace fronte </l>
<l>tien salda incontra il ferro e 'ncontra l'aste, </l>
<l>ed al primier, tra mille spade e lance, </l>
<l>divide ambe le ciglia, ambe le guance.</l>
</lg>
<lg type="ottava">
<l>Sabino al suo fratel che giù ruina, </l>
<l>porge pietoso il braccio e lui sostiene; </l>
<l>vana pietà che ne l'altrui ruina </l>
<l>precipitosa in terra a cader viene; </l>
<l>che 'l soldàn su quel braccio il ferro inchina </l>
<l>ed atterra con lui chi gli si attiene: </l>
<l>caggion entrambi, e l'un con l'altro or langue, </l>
<l>mescolando i sospiri estremi e 'l sangue.</l>
</lg>
<lg type="ottava">
<l>Quinci egli, di Sabin l'asta recisa, </l>
<l>ond'il fanciullo di lontano l'infesta, </l>
<l>gli urta il cavallo addosso e 'l coglie in guisa, </l>
<l>che giù tremante il manda, indi il calpesta: </l>
<l>dal giovinetto corpo uscì divisa </l>
<l>l'alma a forza, e lasciò dolente e mesta </l>
<l>l'aure soavi de la vita, e i giorni </l>
<l>de la tenera età lieti ed adorni.</l>
</lg>
<lg type="ottava">
<l>Rimanean vivi ancor Pico e Laurente, </l>
<l>simil coppia d'un parto e d'un amore, </l>
<l>caro al padre, a la madre ancor sovente </l>
<l>inganno dilettoso e dolce errore; </l>
<l>ma con la spada del soldàn pungente </l>
<l>diversi assai gli fa l'ostil furore: </l>
<l>fiera varietà ch'a l'un divide </l>
<l>dal busto il collo, a l'altro il petto incide.</l>
</lg>
<lg type="ottava">
<l>Il padre, ahi non più padre, ahi fèra sorte </l>
<l>ch'orbo di tanti figli a un punto il face, </l>
<l>rimira in cinque morti or la sua morte, </l>
<l>e de la stirpe sua ch'estinta giace: </l>
<l>né so come vecchiezza abbia sì forte </l>
<l>ne l'atroce miseria e sì vivace, </l>
<l>che spiri e pugni ancor: ma gli atti e i visi </l>
<l>non mirò forse de' suoi figli uccisi.</l>
</lg>
<lg type="ottava">
<l>E di sì acerbo lutto a gli occhi ascoso </l>
<l>parte l'amiche tenebre celâro; </l>
<l>ma nulla in duol sì fèro e sì gravoso, </l>
<l>senza il perder se stesso, ha il vincer caro. </l>
<l>Largo del proprio sangue, anzi rabbioso, </l>
<l>cupidamente è d'altrui morte avaro: </l>
<l>né si conosce ben qual suo desire </l>
<l>più s 'avanzi: il dar morte, o qui morire.</l>
</lg>
<lg type="ottava">
<l>Ma grida al suo nemico: –E' dunque frale </l>
<l>sì questa mano? E 'n guisa ella si sprezza, </l>
<l>che con ogni suo sforzo ancor non vale </l>
<l>a provocare in me la tua fierezza?– </l>
<l>Di colpo intanto il fiede aspro e mortale </l>
<l>che le piastre e le maglie insieme spezza, </l>
<l>e sul fianco gli cala, e vi fa grande </l>
<l>piaga ond'il sangue tepido si spande.</l>
</lg>
<lg type="ottava">
<l>A quel grido, a quel colpo in lui converse </l>
<l>il barbaro crudel la spada e l'ira; </l>
<l>gli aprì l'usbergo, e pria lo scudo aperse, </l>
<l>cui ben tre volte un duro cuoio aggira, </l>
<l>e 'l ferro micidial nel ventre immerse. </l>
<l>L'infelice Latin singhiozza e spira, </l>
<l>e con vomito alterno or gli trabocca </l>
<l>il sangue per la piaga, or per la bocca.</l>
</lg>
<lg type="ottava">
<l>Come ne l'Appenin robusta pianta </l>
<l>che di Borea sprezzò l'orrida guerra, </l>
<l>se turbo impetuoso alfin la schianta, </l>
<l>gli arbori intorno ruinando atterra: </l>
<l>così cade egli; e la sua furia è tanta, </l>
<l>che più d'un seco tragge a cui s'afferra; </l>
<l>e ben d'uom sì feroce è degno fine </l>
<l>che faccia ancor morendo alte ruine.</l>
</lg>
<lg type="ottava">
<l>Mentre il soldàn, sfogando l'odio interno, </l>
<l>pasce un lungo digiun ne' corpi umani, </l>
<l>i Turchi fan de' nostri aspro governo, </l>
<l>quai lupi de la greggia, ancisi i cani. </l>
<l>Fulvio e Serran, nati su 'l lago Averno, </l>
<l>son da Corcut estinti, indi lontani. </l>
<l>Dragut ancide Mario e Muzio e Silla, </l>
<l>di là venuti ove albergò Sibilla.</l>
</lg>
<lg type="ottava">
<l>Alfagar non poteva arco e saette </l>
<l>molto adoprar ne la sanguigna mischia, </l>
<l>ma con la fiera lancia a terra mette </l>
<l>Licante e Palinor che più s'arrischia: </l>
<l>ch'elmo egli non avea ned armi elette; </l>
<l>ma quasi inerme diè gran fama ad Ischia, </l>
<l>là 've prima solea dal salso flutto </l>
<l>portar l'umide prede al lido asciutto.</l>
</lg>
<lg type="ottava">
<l>Draginar gitta al piano il fiero Casca, </l>
<l>che lungo il Liri già guardò le torme. </l>
<l>Or nessun meglio sa dove le pasca </l>
<l>Siria, e ne spia predando i passi e l'orme; </l>
<l>seco, aspettando pur che l'alba nasca, </l>
<l>cade Roncone e lungo sonno ei dorme: </l>
<l>e Fario, ed Alifan caduto è seco, </l>
<l>orbo fatto d'un tronco a l'aer cieco.</l>
</lg>
<lg type="ottava">
<l>Albazar con gran lancia abbatte Argesto, </l>
<l>muore sotto Algazelle Alfeo di spada. </l>
<l>Ma chi narrar potria quel modo e questo </l>
<l>di morte? e quanta plebe ignobil cada? </l>
<l>Sin da que' primi gridi era già desto </l>
<l>Goffredo e non istava intanto a bada: </l>
<l>Aristolfo, Camillo, Ottone, Ettorre </l>
<l>grande stuolo con lui faceano accôrre.</l>
</lg>
<lg type="ottava">
<l>Egli, che dopo il grido udì il tumulto </l>
<l>che par che sempre più terribil suoni, </l>
<l>s'appose al ver: perché non gli era occulto, </l>
<l>che gìan scorrendo gli arabi ladroni: </l>
<l>e da' solcati colli al lido inculto </l>
<l>molto intorno facean prede e prigioni; </l>
<l>ma pria non estimò che sì fugace </l>
<l>volgo mai fosse d'assalirlo audace.</l>
</lg>
<lg type="ottava">
<l>Or mentre egli ne viene, ode repente </l>
<l>–arme arme– replicar da l'altro lato, </l>
<l>ed in un tempo il cielo orribilmente </l>
<l>rimbombar di barbarico ululato: </l>
<l>Argante è questi; e la rinchiusa gente </l>
<l>guida a l'assalto, ed ha i fratelli a lato. </l>
<l>Al nobil Guelfo allor si volge e dice: </l>
<l>–E quinci arriva ancor chi guerra indice.</l>
</lg>
<lg type="ottava">
<l>Odi qual nuovo strepito di Marte </l>
<l>di verso il colle e la città ne viene; </l>
<l>d'uopo là fia ch'il tuo valore e l'arte </l>
<l>i primi assalti de' nemici affrene: </l>
<l>vanne tu dunque e là provvedi, e parte </l>
<l>io me n'andrò la 've sì mal sostiene </l>
<l>l'italico guerrier l'errante turba, </l>
<l>che 'l notturno riposo a noi perturba.–</l>
</lg>
<lg type="ottava">
<l>Così fra lor conchiuse; ambo gli move </l>
<l>per diverso sentiero egual fortuna: </l>
<l>e Guelfo al colle, e il pio guerrier va dove </l>
<l>il Turco è vincitor ne l'aria bruna. </l>
<l>Ma questi, andando, acquista forze e nòve </l>
<l>genti di passo in passo ognor aduna: </l>
<l>tal che già fatto poderoso, aggiunge </l>
<l>dove il fèro soldàn appar da lunge.</l>
</lg>
<lg type="ottava">
<l>Come, scendendo da l'alpestro monte, </l>
<l>non empie umile il Po l'angusta sponda; </l>
<l>ma sempre più, quanto è più lunge al fonte, </l>
<l>di nòve forze insuperbito abonda: </l>
<l>e su le sponde la superba fronte </l>
<l>di tauro innalza, e vincitore inonda, </l>
<l>con più corna spingendo il mar da terra: </l>
<l>né par tributo dar ma fèra guerra.</l>
</lg>
<lg type="ottava">
<l>Goffredo, ove fuggir l'impaurite </l>
<l>sue genti vede, accorre, e lor minaccia: </l>
<l>–Qual timor (grida) è questo? ove fuggite? </l>
<l>Guardate almen chi vi percote e caccia: </l>
<l>vi caccia un vile stuol ch'aspre ferite </l>
<l>mai non riceve, e mai non segna in faccia: </l>
<l>e se 'l vedranno incontra sé rivolto, </l>
<l>temeran l'arme lor del vostro volto.–</l>
</lg>
<lg type="ottava">
<l>Quinci punge il cavallo e dritto il volve </l>
<l>là 've di Soliman gl'incendi ha scorti, </l>
<l>per mezzo d'atro sangue e d'atra polve, </l>
<l>tra ferri ed aste, e dispietate morti: </l>
<l>con la spada e con gli urti apre e dissolve </l>
<l>le vie più chiuse e gli ordini più forti; </l>
<l>né 'l potria ritener squadra, o falange: </l>
<l>ma percote, scompiglia, atterra e frange</l>
</lg>
<lg type="ottava">
<l>quanto rincontra, e fa cader sossopra </l>
<l>cavalieri, cavalli, armati ed armi: </l>
<l>né ferro è che da lui difenda o copra; </l>
<l>ma taglierebbe i monti e i duri marmi. </l>
<l>Qual vide mai così terribil opra </l>
<l>o Tebe, o Troia celebrata in carmi? </l>
<l>o 'l gran campo latino onde rimbomba </l>
<l>il suono ancor di più sonora tromba?</l>
</lg>
<lg type="ottava">
<l>Passa i confusi monti a salto a salto </l>
<l>de' corpi estinti, e più del campo avanza. </l>
<l>L'intrepido soldàn, che 'l fero assalto </l>
<l>rimira e la magnanima sembianza, </l>
<l>nol fugge, ma, levando il ferro in alto, </l>
<l>cerca di mostrar qui l'alta possanza. </l>
<l>Oh qual coppia d'eroi fortuna affronta </l>
<l>da gli estremi del mondo, e fa sì pronta.</l>
</lg>
<lg type="ottava">
<l>Virtù contra furore or qui combatte </l>
<l>d'Asia, in un breve cerchio, il grande impero. </l>
<l>Chi può dir come gravi e come ratte </l>
<l>le spade son? quanto il duello è fèro? </l>
<l>E quante opre animose a prova fatte </l>
<l>furon che ricoprì quell'aer nero? </l>
<l>Passo qui cose glorïose e grandi, </l>
<l>degne de' raggi, o sol, ch'intorno spandi.</l>
</lg>
<lg type="ottava">
<l>L'esercito fedel, d'ardita guida </l>
<l>ardir nuovo prendendo, oltra si spinge, </l>
<l>e 'l meglio armato stuolo a l'omicida </l>
<l>soldano intorno si raccoglie e stringe: </l>
<l>né la gente fedel più che l'infida, </l>
<l>né più questa che quella il campo or tinge; </l>
<l>ma gli uni e gli altri or vincitori, or vinti </l>
<l>dansi morte a vicenda e sono estinti.</l>
</lg>
<lg type="ottava">
<l>Come han pari l'ardir, con pari forza, </l>
<l>Austro piovoso e 'l suo nemico asciutto, </l>
<l>né l'un l'altro, né 'l cielo il mare sforza; </l>
<l>ma nube a nube oppone e flutto a flutto: </l>
<l>così né qua, né la concede a forza </l>
<l>valor costante, ivi a morir condutto; </l>
<l>s'incontra insieme orribilmente urtando </l>
<l>scudo a scudo, elmo ad elmo e brando a brando.</l>
</lg>
<lg type="ottava">
<l>Né meno intanto son fèri i litigi </l>
<l>da l'altra parte, e i guerrier folti e densi; </l>
<l>mille nuvoli e più d'angeli stigi </l>
<l>tutti han pieni de l'aria i campi immensi, </l>
<l>dando forza a' pagani; e i suoi vestigi </l>
<l>non è chi indietro di rivolger pensi: </l>
<l>e la face d'infemo Argante infiamma, </l>
<l>acceso ancor de la sua propria fiamma.</l>
</lg>
<lg type="ottava">
<l>Egli ancora le guardie in fuga mosse </l>
<l>e su' ripari feo mirabil salto: </l>
<l>di lacerate membra empié le fosse, </l>
<l>appianò il calle, e diede un fèro assalto: </l>
<l>sì che gli altri il seguîro, e fêr poi rosse </l>
<l>le travi acute di sanguigno smalto: </l>
<l>e se non che lor tolse Iddio la mente, </l>
<l>le macchine accendean con face ardente.</l>
</lg>
<lg type="ottava">
<l>Perché fuggìa il Tedesco, allor che quivi </l>
<l>giunse Guelfo e Roberto e 'l suo drappello; </l>
<l>e volger fe' la fronte a' fuggitivi, </l>
<l>e sostenne il furor del popol fello. </l>
<l>Così guerra faceasi; e 'l sangue in rivi </l>
<l>correa egualmente in questo lato e 'n quello; </l>
<l>quando da l'alto gli occhi a' suoi rivolse </l>
<l>il re del ciel cui dar vittoria ei volse.</l>
</lg>
<lg type="ottava">
<l>Siede colà, dond'egli e buono e giusto </l>
<l>crea, muove, e forma, e 'l tutto adorno rende </l>
<l>sovra 'l basso confin del mondo angusto, </l>
<l>ove né senso, né ragione ascende: </l>
<l>e de l'eternità nel trono augusto, </l>
<l>con tre lumi in un lume Iddio risplende: </l>
<l>e non v'ha luogo il luogo, o tempo il tempo, </l>
<l>né la natura che produce a tempo.</l>
</lg>
<lg type="ottava">
<l>Né 'l fato, o quella che qual fumo, o polve </l>
<l>la gloria e l'oro di quaggiuso e i regni, </l>
<l>come piace là su, disperde e volve, </l>
<l>né, diva, cura i nostri umani sdegni. </l>
<l>E, quando meno in suo splendor s'involve, </l>
<l>ivi abbaglian la vista anco i più degni. </l>
<l>Dintorno ha innumerabili immortali, </l>
<l>disegualmente in lor letizia eguali.</l>
</lg>
<lg type="ottava">
<l>Al gran concento del felice carme </l>
<l>lieta risuona la celeste reggia. </l>
<l>Chiama egli a sé Michel ch'in lucide arme </l>
<l>di fin oro e d'elettro arde e fiammeggia, </l>
<l>e dice lui: –Non vedi or come s'arme </l>
<l>contra la mia fedel diletta greggia </l>
<l>l'empia schiera d'inferno? E 'n sin dal fondo </l>
<l>de le sue morti a turbar venga il mondo?</l>
</lg>
<lg type="ottava">
<l>Dille che lasci omai l'usate cure </l>
<l>de la guerra a' guerrier cui più convene; </l>
<l>né con le sue sembianze orride impure </l>
<l>turbi l'aure del ciel liete e serene: </l>
<l>torni a le notti d'Acheronte oscure, </l>
<l>suo degno albergo, a le sue giuste pene; </l>
<l>ivi se stessa e l'alme in cieco abisso </l>
<l>tormenti: io così voglio e così ho fisso.–</l>
</lg>
<lg type="ottava">
<l>Qui tacque; e 'l duce de' guerrieri alati </l>
<l>riverente ed umìl s'inchina al piede: </l>
<l>indi spiega al gran volo i vanni aurati </l>
<l>rapido sì, ch'anco il pensiero eccede. </l>
<l>Passa il foco e la luce ove i beati </l>
<l>hanno lor glorïosa immobil sede. </l>
<l>Poscia mira il cristallo, e 'l cerchio adorno </l>
<l>che d'auree stelle è sparso e gira intorno.</l>
</lg>
<lg type="ottava">
<l>Quinci d'opre diversi, e di sembianti, </l>
<l>da sinistra rotar Saturno e Giove; </l>
<l>e gli altri poi ch'esser non ponno erranti </l>
<l>s'angelica virtù gl'informa e move. </l>
<l>Vien poi da' campi lieti e fiammeggianti </l>
<l>d'eterno dì, la donde tuona e piove, </l>
<l>dove se stesso il mondo strugge e pasce, </l>
<l>e ne la guerra sua more e rinasce.</l>
</lg>
<lg type="ottava">
<l>Venìa scotendo con l'eterne piume</l>
<l>la caligine densa e i folti orrori; </l>
<l>s'indorava la notte al divin lume </l>
<l>che spargea scintillando il volto fuori. </l>
<l>Tale il sol ne le nubi ha per costume </l>
<l>spiegar dopo la pioggia i bei colori: </l>
<l>tal suol, fendendo il liquido sereno, </l>
<l>stella cadere a la gran madre in seno.</l>
</lg>
<lg type="ottava">
<l>Ma, giunto incontra a quel furor terrestro</l>
<l>ch'ebbe dal chiaro lume eterno il bando, </l>
<l>sovra l'ale si ferma accorto e destro, </l>
<l>e ragiona così, l'asta vibrando: </l>
<l>–Sapete pur come dal lato destro </l>
<l>il Re del ciel soglia ferir tonando, </l>
<l>o nel disprezzo, o ne' tormenti acerbi </l>
<l>de l'estrema miseria ancor superbi.</l>
</lg>
<lg type="ottava">
<l>Fisso è nel ciel ch'al venerabil segno </l>
<l>chini le mura, apra Sion le porte. </l>
<l>A che pugnar col fato? A che lo sdegno </l>
<l>dunque irritar de la celeste corte? </l>
<l>Itene maledetti al vostro regno, </l>
<l>regno di pene e di perpetua morte: </l>
<l>e sieno in quelli, a voi dovuti chiostri, </l>
<l>la vostra guerra e i fier trionfi vostri.</l>
</lg>
<lg type="ottava">
<l>Là incrudelite sol, spirti nocenti, </l>
<l>tutte adoprando le spietate posse, </l>
<l>fra i gridi eterni e lo stridor de' denti, </l>
<l>e 'l suon del ferro e le catene scosse.– </l>
<l>Disse; e quei, ch'egli vide al partir lenti, </l>
<l>con la gran lancia sua spinse e percosse. </l>
<l>Essi, gemendo, abbandonâr le belle </l>
<l>piagge che 'l cielo illustra e l'auree stelle.</l>
</lg>
<lg type="ottava">
<l>E dispiegâr verso l'inferno il volo </l>
<l>ad inasprir ne' rei l'usate doglie. </l>
<l>Non passa il mar d'augei sì grande stuolo, </l>
<l>quando a' soli più tepidi s'accoglie: </l>
<l>non tante vede mai l'autunno al suolo </l>
<l>cader co' primi freddi aride foglie. </l>
<l>Liberato da lor, quella sì negra </l>
<l>faccia depone il mondo e si rallegra.</l>
</lg>
<lg type="ottava">
<l>Ma non però nel disdegnoso petto </l>
<l>d'Argante vien la rabbia o 'l furor manco, </l>
<l>ben ch'il suo foco in lui non spiri Aletto </l>
<l>né flagello infernal gli sferzi il fianco: </l>
<l>rota il ferro crudele, ove più stretto </l>
<l>sovra i ripari è il buon Germano e 'l Franco: </l>
<l>miete i vili e i possenti, e i più sublimi </l>
<l>e più superbi capi adegua a gl'imi.</l>
</lg>
<lg type="ottava">
<l>Ma lui con l'asta bassa il gran Roberto </l>
<l>in mezzo a l'ampio scudo ebbe percosso, </l>
<l>sì che il lucente acciaio rimase aperto, </l>
<l>ch'era di dentro e fuor il candid'osso: </l>
<l>Argante non aveva ancor sofferto </l>
<l>colpo maggiore, e vacillando è scosso: </l>
<l>onde il ferir de la nodosa lancia </l>
<l>più non aspetta, e pur tra' suoi si lancia.</l>
</lg>
<lg type="ottava">
<l>Gli altri ch'erano ascesi in cima al vallo, </l>
<l>Guelfo precipitò, non pur sospinse, </l>
<l>co 'l gran guerrier che non fe' colpo in fallo, </l>
<l>ma quanti ne tirò, tanti n'estinse: </l>
<l>poi tra nemici uscì sul gran cavallo, </l>
<l>che tutto è nero, ed egli in rosso il tinse, </l>
<l>e molti n'atterrò, quasi in un fascio, </l>
<l>che nel confuso orror sepolti io lascio.</l>
</lg>
<lg type="ottava">
<l>Ma con reale insegna, aurata e verde </l>
<l>allor si vide Saladino appresso, </l>
<l>ch'ad un suo colpo il ferro e 'l braccio perde </l>
<l>e cade a terra, e non risorge, oppresso; </l>
<l>come più non germoglia o non rinverde, </l>
<l>tronco da la secure, alto cipresso, </l>
<l>che verdeggiò, quasi frondosa mèta, </l>
<l>l'alta selva facendo ombrosa e lieta.</l>
</lg>
<lg type="ottava">
<l>Non lontana è Clorinda, e già non meno </l>
<l>par che di tronche membra il campo asperga: </l>
<l>caccia la spada ad Olivier nel seno, </l>
<l>per mezzo il cor dove la vita alberga: </l>
<l>e quel colpo a ferirlo andò sì pieno, </l>
<l>che fuori uscì da sanguinose terga: </l>
<l>poi fére Amon là 've primier s'apprende </l>
<l>nostro alimento; e 'l viso a Pirro fende.</l>
</lg>
<lg type="ottava">
<l>La destra di Selvaggio, onde ferita </l>
<l>ella pria fu, manda recisa al piano. </l>
<l>Tratta anco il ferro e con tremanti dita </l>
<l>semiviva nel suol guizza la mano. </l>
<l>Coda di serpe è tal ch'indi partita </l>
<l>cerca d'unirsi al suo principio invano. </l>
<l>Così mal concio la guerriera il lassa, </l>
<l>poi si volge ad Ichilde e 'l ferro abbassa.</l>
</lg>
<lg type="ottava">
<l>E tra 'l collo e la nuca il colpo assesta, </l>
<l>e tronchi i nervi e 'l gorgozzuol reciso, </l>
<l>gìo rotando a cader l'orribil testa: </l>
<l>e pria bruttò di polve immonda il viso, </l>
<l>che giù cadesse il tronco; il tronco resta </l>
<l>(miserabile mostro) in sella assiso; </l>
<l>ma libero dal fren con mille rote </l>
<l>calcitrando il destrier da sé lo scote.</l>
</lg>
<lg type="ottava">
<l>Vuol poi ferir Roberto, e lui non coglie, </l>
<l>ché passa a caso il palestino Osmida: </l>
<l>e la piaga non sua ne l'elmo toglie, </l>
<l>la qual vien che la fronte a lui recida: </l>
<l>molta intorno al gran conte allor s'accoglie </l>
<l>di quella gente ch'ei conduce e guida; </l>
<l>tal ch'ella, co 'l suo stuolo indi s'arretra </l>
<l>la 've a' nostri cavalli il passo impètra.</l>
</lg>
<lg type="ottava">
<l>L'aurora intanto il bel purpureo volto </l>
<l>già dimostrava dal sovran balcone, </l>
<l>e s'era in que' tumulti omai disciolto </l>
<l>il feroce Argilan di sua prigione: </l>
<l>e d'arme incerte il frettoloso avvolto, </l>
<l>quali 'l caso gli offerse o triste o buone, </l>
<l>già venia per far del fallo emenda </l>
<l>e perché sua virtù più chiara splenda.</l>
</lg>
<lg type="ottava">
<l>Quale il destrier, che da le regie stalle, </l>
<l>dove a l'uso de l'arme ei si riserba, </l>
<l>fugge, e libero alfin per largo calle </l>
<l>va tra gli armenti o al fiume usato, o a l'erba; </l>
<l>scherzan su 'l collo i crini, e su le spalle </l>
<l>si scuote la cervice alta e superba; </l>
<l>suonano i piè nel corso, e par ch'avvampi, </l>
<l>tutti d'un nitrir lieto empiendo i campi,</l>
</lg>
<lg type="ottava">
<l>tal ne viene Argilano; arde il feroce </l>
<l>sguardo, ha la fronte intrepida e sublime, </l>
<l>leve è ne' salti, e sovra i piè veloce, </l>
<l>sì che d'orme la polve appena imprime: </l>
<l>e, giunto fra' nemici, alzò la voce </l>
<l>(pur com'uom, che tutt'osi, e nulla stime): </l>
<l>–O vil feccia del mondo, Arabi inetti, </l>
<l>com'è che tanto ardire in voi s'alletti?</l>
</lg>
<lg type="ottava">
<l>Non regger voi de gli elmi e degli scudi </l>
<l>siete atti il peso, o 'l petto armarvi e 'l dorso; </l>
<l>ma commettete paventosi e nudi </l>
<l>i colpi al vento e la salute al corso: </l>
<l>l'opere vostre e i vostri egregi studi </l>
<l>notturni son: dà l'ombra a voi soccorso; </l>
<l>or ch'ella fugge, chi fia vostro schermo? </l>
<l>D'arme è ben d'uopo e di valor più fermo.–</l>
</lg>
<lg type="ottava">
<l>Così parlando percuotea la gola </l>
<l>ad Algazel di sì crudel percossa, </l>
<l>che gli segò le fauci, e la parola </l>
<l>troncò ch'a la risposta era già mossa: </l>
<l>a quel meschin subito orrore invola </l>
<l>il lume e scorre un duro gel per l'ossa. </l>
<l>Cade e co' denti l'odïosa terra </l>
<l>pien di gran rabbia in sul morire afferra.</l>
</lg>
<lg type="ottava">
<l>Quinci per vari casi, ed Aladino, </l>
<l>ed Agricalte, e Muleasse uccide; </l>
<l>e da la gola al ventre a lor vicino </l>
<l>con esso un colpo Aldïazel divide. </l>
<l>Trafitto a sommo il petto il fier Tigrino </l>
<l>atterra, e con parole aspre il deride. </l>
<l>Quel, gli occhi gravi alzando, a l'orgogliose </l>
<l>parole, in sul morir, così rispose:</l>
</lg>
<lg type="ottava">
<l>–Non tu (chiunque sia) di questa morte </l>
<l>vincitor lieto avrai gran tempo il vanto: </l>
<l>pari destin t'aspetta, e da più forte </l>
<l>destra a giacer mi sarai steso a canto.– </l>
<l>Rise egli amaramente; e: –Di mia sorte </l>
<l>curi 'l ciel (disse), or tu qui muori intanto, </l>
<l>d'augei pasto e di cani;– indi lui preme </l>
<l>col piede, e ne trae l'alma e 'l ferro insieme.</l>
</lg>
<lg type="ottava">
<l>Un paggio del soldan fra questa e quella </l>
<l>turba misto, aspirava a' primi onori, </l>
<l>a cui non anco la stagion novella </l>
<l>il bel mento spargea de' primi fiori: </l>
<l>paion perle e rugiade in su la bella </l>
<l>guancia rigando i tepidi sudori: </l>
<l>giunge grazia la polve al crine incolto, </l>
<l>e sdegnoso rigor dolce è in quel volto.</l>
</lg>
<lg type="ottava">
<l>Sotto ha un destrier che di candore agguaglia </l>
<l>pur or ne l'Appennin caduta neve: </l>
<l>turbo o fiamma non è, che roti o saglia </l>
<l>rapido sì, com'è quel pronto e leve; </l>
<l>dorata piastra indosso e fina maglia, </l>
<l>lunga asta e spada ha pur ritorta e breve, </l>
<l>e con barbara pompa in bel lavoro </l>
<l>di porpora risplende in testa e d'oro.</l>
</lg>
<lg type="ottava">
<l>Mentre il fanciullo a cui novel piacere </l>
<l>di gloria il petto giovenil lusinga, </l>
<l>di qua turba e di là le prime schiere, </l>
<l>e lui non è chi tanto o quanto stringa: </l>
<l>tra le sue rote instabili e leggere, </l>
<l>già l'insidia Argilano, onde sospinga </l>
<l>l'asta; ed ucciso il suo destrier di furto, </l>
<l>sovra gli arriva allor ch'appena è surto.</l>
</lg>
<lg type="ottava">
<l>Ed al tenero volto, il quale invano </l>
<l>con l'arme di pietà fea sue difese, </l>
<l>drizzò la forte inesorabil mano, </l>
<l>e di natura il più bel pregio offese; </l>
<l>ma 'l ferro, come senso avesse umano, </l>
<l>gli si travolse, e sol di piatto scese. </l>
<l>Ma che pro se, doppiando il colpo fèro, </l>
<l>di punta colse ov'egli errò primiero?</l>
</lg>
<lg type="ottava">
<l>Soliman, che di là molto non lunge </l>
<l>il cimier e 'l cavallo avea perduto, </l>
<l>e da la spada che più fére e punge, </l>
<l>lasso e vinto campò, non pur caduto: </l>
<l>visto or l'altrui periglio, irato aggiunge </l>
<l>a la vendetta e tardo a dargli aiuto. </l>
<l>Perché vede (ahi dolor!) giacere ucciso </l>
<l>il suo Lesbin, quasi bel fior succiso.</l>
</lg>
<lg type="ottava">
<l>E in atto sì gentil languir tremanti </l>
<l>gli occhi e cader sul tergo il collo mira; </l>
<l>così vago è il pallore, e da' sembianti </l>
<l>di morte una pietà sì dolce spira, </l>
<l>ch'ammollì il cor che fu dur marmo avanti, </l>
<l>onde il pianto stillò nel mezzo a l'ira. </l>
<l>Tu piangi, Soliman, tu che distrutti </l>
<l>mirasti i regni tuoi con gli occhi asciutti!</l>
</lg>
<lg type="ottava">
<l>Ma come vede il ferro ostil che molle </l>
<l>fuma del sangue ancor del suo diletto, </l>
<l>la pietà cede, e l'ira avvampa e bolle; </l>
<l>sì che n'infiamma il viso insieme e 'l petto: </l>
<l>corre sovra Argilano e 'l ferro estolle, </l>
<l>e parte il capo, e prima il duro elmetto; </l>
<l>e ben del generoso e fèro sdegno </l>
<l>di Solimano il grave colpo è degno.</l>
</lg>
<lg type="ottava">
<l>Né di ciò ben contento, al corpo morto </l>
<l>che già pace aspettava ancor fa guerra; </l>
<l>quasi mastin, bieco mirando e torto, </l>
<l>il sasso che 'l ferì, co' denti afferra. </l>
<l>O d'immenso dolor breve conforto, </l>
<l>incrudelir ne l'insensibil terra! </l>
<l>Non spendea intanto il cavalier soprano </l>
<l>il tempo o l'ire o le percosse invano.</l>
</lg>
<lg type="ottava">
<l>Ma partia scudi, capi, elmi e loriche, </l>
<l>onde tremila Turchi eran coperti, </l>
<l>indomiti di corpo a le fatiche, </l>
<l>di spirto audaci e 'n vari casi esperti: </l>
<l>questi seguîro in monti e 'n piagge apriche </l>
<l>il gran soldano e 'n orridi deserti </l>
<l>compagni fûr de' suo' errori infelici, </l>
<l>ne le fortune avverse ancora amici.</l>
</lg>
<lg type="ottava">
<l>Di questi, o raro sia l'ordine o folto, </l>
<l>nulla o poco il valor cedeva al Franco; </l>
<l>in questi urtò Goffredo e ferì il volto </l>
<l>al fier Tirante ed a Rosteno il fianco: </l>
<l>al superbo Selimo il capo ha tolto </l>
<l>dal busto, ha tronco a Pirgo il braccio manco, </l>
<l>a Ruteno cacciò tra costa e costa </l>
<l>il ferro e trapassò la parte opposta.</l>
</lg>
<lg type="ottava">
<l>Non ebber duce eguale al crudo Orosco, </l>
<l>né più feroce ancor le schiere impigre; </l>
<l>buono era al monte, a la campagna, al bosco, </l>
<l>e nacque là, dove suo fonte ha il Tigre: </l>
<l>frenava un gran destrier che nero e fosco </l>
<l>dal ratto corso fu chiamato il tigre: </l>
<l>ma nol sottrasse a morte allorché giunse </l>
<l>la spada che 'l suo busto agli altri aggiunse.</l>
</lg>
<lg type="ottava">
<l>Joran, che forze e membra ha di gigante, </l>
<l>col foco apriva ardente strada a l'empie </l>
<l>turbe, scuotendo il pin fumante </l>
<l>che di sparse faville il ciel riempie; </l>
<l>ma 'l pino e 'l capo altero e minacciante </l>
<l>tronca Aristolfo, e ne l'immonde tempie </l>
<l>la fiamma è appresa in quel sanguigno luogo, </l>
<l>ond'egli fece a se medesmo il rogo.</l>
</lg>
<lg type="ottava">
<l>Poscia Aristolfo uccide il fier Turcaldo, </l>
<l>Arifar, Beregor, Turano e Besso. </l>
<l>Camillo fa nel sangue il ferro caldo </l>
<l>di Ramon, di Perondo e di Lermesso. </l>
<l>Davalo fende l'elmo integro e saldo </l>
<l>di Bosna, ed Arameo gli atterra appresso. </l>
<l>Garzia d'Idro e d'Irospe il fèro spirto, </l>
<l>caccia Ettor quel di Zerbi e quel d'Absirto.</l>
</lg>
<lg type="ottava">
<l>Mentre la morte fa preda e rapina </l>
<l>de lo stuol che più assalto or non sostiene, </l>
<l>e sparsa e scema al precipizio inchina </l>
<l>la fortuna de' barbari e la spene: </l>
<l>nuova nube di polve ecco vicina, </l>
<l>che folgori di guerra in grembo or tiene. </l>
<l>Ecco d'arme improvvise uscire un lampo, </l>
<l>ch'a tutti diè terror correndo il campo.</l>
</lg>
<lg type="ottava">
<l>Son cinquanta guerrier ch'in puro argento </l>
<l>spiegan la trïonfal purpurea croce: </l>
<l>in cui lo stuol, ch'era a fuggire intento, </l>
<l>s'incontra e non gli giova esser veloce; </l>
<l>ma parve campo in cui tempesta, o vento </l>
<l>pria l'immature spiche abbatte e nòce: </l>
<l>poi da la falce è tronco alfine ed arso, </l>
<l>ed arido fiammeggia al foco sparso.</l>
</lg>
<lg type="ottava">
<l>L'orror, la crudeltà, la tèma, il lutto </l>
<l>van dintorno scorrendo, e 'n varia imago </l>
<l>vincitrice la morte errar per tutto </l>
<l>vedresti, ed ondeggiar di sangue un lago. </l>
<l>Già fuori la sua squadra avea condutto </l>
<l>Doldechino, e parea quasi presago </l>
<l>di fortunoso tempo; e però d'alto </l>
<l>mirò i piani soggetti e 'l dubbio assalto.</l>
</lg>
<lg type="ottava">
<l>Ma come prima si ritorce e piega </l>
<l>l'oste di Soliman, suona a raccolta; </l>
<l>e con messi iterati affretta e prega </l>
<l>Argante, e 'l fier Baldacco a dar di volta; </l>
<l>ma 'l principe d'Egitto irato nega, </l>
<l>ché di rado furor consigli ascolta; </l>
<l>pur cede al fine, e i suoi già stanchi e lassi </l>
<l>raccôr vorrebbe e freno imporre a' passi.</l>
</lg>
<lg type="ottava">
<l>Ma chi dà legge al volgo? ed ammaestra </l>
<l>la viltate e 'l timor? La fuga è presa. </l>
<l>Altri gitta lo scudo, altri la destra </l>
<l>disarma; impaccio è il ferro e non difesa. </l>
<l>Valle è tra 'l piano e la città, ch'alpestra </l>
<l>da l'occidente al mezzogiorno è stesa; </l>
<l>qui fuggon essi e si rivolge oscura </l>
<l>caligine di polve a l'alte mura.</l>
</lg>
<lg type="ottava">
<l>Passa Clorinda intanto al buon Tranquillo </l>
<l>il core e rivi trae caldi e sanguigni; </l>
<l>perch'a feminea mano il ciel sortillo, </l>
<l>s'aspetti ha pur sì fèri e sì maligni. </l>
<l>Te pianser poi gli scogli e 'l mar tranquillo </l>
<l>del bel Sorrento, e di Sebeto i cigni: </l>
<l>e s'udîr ne' bei monti e 'n su l'arene </l>
<l>i lai, quasi di ninfe e di sirene.</l>
</lg>
<lg type="ottava">
<l>Mentre van quei precipitosi al chino, </l>
<l>strage i nostri de gli empi orribil fanno; </l>
<l>ma, poscia che poggiando omai vicino </l>
<l>l'aiuto avean del barbaro tiranno, </l>
<l>Guelfo, che più non vuol d'aspro cammino </l>
<l>con tanto suo periglio esporsi al danno, </l>
<l>ferma sue genti, e quel le sue riserra: </l>
<l>non poco avanzo d'infelice guerra.</l>
</lg>
<lg type="ottava">
<l>Quanto a forza terrena è far concesso </l>
<l>fatto aveva il soldàn: or più non pote; </l>
<l>tutto è sangue e sudore, e un grave e spesso </l>
<l>anelar gli ange il petto e i fianchi scote: </l>
<l>langue sotto lo scudo e il braccio oppresso, </l>
<l>volge la destra l'arme in pigre rote, </l>
<l>spezza e non taglia; e, divenendo ottuso, </l>
<l>perduto il ferro omai di ferro ha l'uso.</l>
</lg>
<lg type="ottava">
<l>Come si vede tal, rimane in atto </l>
<l>d'uom che fra due sia dubbio: e 'n sé discorre </l>
<l>se morir debba; ed, animoso fatto, </l>
<l>con le sue mani altrui la gloria tôrre; </l>
<l>o da poi ch'il suo campo è omai disfatto, </l>
<l>se stesso in parte più secura accôrre. </l>
<l>–Vinca alfin (disse) il mio destin superbo, </l>
<l>a cui le spoglie e questa vita io serbo.</l>
</lg>
<lg type="ottava">
<l>Veggia il nemico le mie spalle, e scherna </l>
<l>di nuovo ancora il nostro esilio indegno; </l>
<l>purché di nuovo armato indi mi scerna </l>
<l>turbar sua pace e 'l non mai stabil regno. </l>
<l>Non cedo io, no. Fia con memoria eterna </l>
<l>de le mie offese eterno il mio disdegno. </l>
<l>Risorgerò nemico ognor più crudo, </l>
<l>cenere ancor sepolta, e spirto ignudo.–</l>
</lg>
</div1>
<div1 type="parte">
<head>LIBRO UNDECIMO</head>
<lg type="ottava">

<l>Così dicendo ancor, vicino scòrse </l>
<l>un destrier ch'a lui volse errante il passo: </l>
<l>tosto libero al fren la mano ei porse, </l>
<l>e su vi salse, ancor che afflitto e lasso; </l>
<l>senza il cimier, che prima orribil sorse, </l>
<l>fatto era l'elmo quasi oscuro e basso, </l>
<l>rotta la sopravvesta, e di superba </l>
<l>pompa real indicio alcun non serba.</l>
</lg>
<lg type="ottava">
<l>Come dal chiuso ovil cacciato viene </l>
<l>lupo talor, che fugge e si nasconde: </l>
<l>e ben che del gran ventre omai ripiene </l>
<l>ha l'ingorde voragini profonde, </l>
<l>avido pur di sangue ancor fuor tene </l>
<l>la lingua, e 'l sugge da le labbra immonde: </l>
<l>tale ei sen gìa dopo il sanguigno strazio, </l>
<l>de la sua cupa fame ancor non sazio.</l>
</lg>
<lg type="ottava">
<l>E com'è sua ventura, a le sonanti </l>
<l>quadrella, ond'a lui 'ntorno un nembo vola, </l>
<l>a tante spade, a tante lance, a tanti </l>
<l>ministri d'aspra morte alfin s'invola: </l>
<l>e sconosciuto pur cammina avanti </l>
<l>per quella via ch'è più romita e sola: </l>
<l>e, 'n sé volgendo quel che fare ei deggia </l>
<l>in gran tempesta di pensieri ondeggia.</l>
</lg>
<lg type="ottava">
<l>Disponsi alfin di girne ove raguna </l>
<l>esercito sì grande il re d'Egitto; </l>
<l>e giunger seco l'arme, alta fortuna </l>
<l>sperando rinovar d'imperio afflitto. </l>
<l>Ciò prefisso tra sé, dimora alcuna </l>
<l>non pone in mezzo, e lascia il cammin dritto: </l>
<l>e d'uopo avrà di chi securo il guidi </l>
<l>di Gaza antica a gli arenosi lidi.</l>
</lg>
<lg type="ottava">
<l>Lascia la regia via d'antica pietra, </l>
<l>che feo del buon David il saggio figlio </l>
<l>verso occidente, e quella ancor ch'impètra </l>
<l>inverso Borea, ov'è maggior periglio: </l>
<l>e torce ove non vide arco e faretra, </l>
<l>né più di sangue uman calle vermiglio, </l>
<l>al mezzogiorno; e giunge in regia valle, </l>
<l>pur com'uom che le vie smarrisca e falle.</l>
</lg>
<lg type="ottava">
<l>E riconosce il dirupato avello, </l>
<l>ove drizzossi già colonna antica, </l>
<l>statua, e sepolcro del figliuol più bello: </l>
<l>or vede al suo pensier torre nemica. </l>
<l>Onde ricerca più securo ostello, </l>
<l>e più fida quiete in parte amica: </l>
<l>e come il guida la fortuna e 'l caso, </l>
<l>si volge a Borea, e pur lascia l'occaso.</l>
</lg>
<lg type="ottava">
<l>Di valle in valle ermo sentier raggira, </l>
<l>perch'altrui, quanto può, vorria celarse; </l>
<l>né molto va che marmi inscritti ei mira </l>
<l>di tre gran mete ruinose e sparse: </l>
<l>quivi la sua fortuna allor sospira; </l>
<l>poich'il novo sepolcro a gli occhi apparse: </l>
<l>e d'opre eccelse vede umil ruina, </l>
<l>dove giacque co 'l figlio alta reina.</l>
</lg>
<lg type="ottava">
<l>–Di tomba in tomba il mio destin mi scorge </l>
<l>(fra sé diceva il re doglioso e mesto) </l>
<l>ed aita o conforto altri non porge </l>
<l>al colpo di fortuna agro e funesto; </l>
<l>ma s'a me il mausoleo sublime sorge, </l>
<l>o se tra pruni e sassi ascoso io resto, </l>
<l>com'uom del volgo, o pur come tiranno, </l>
<l>leggiero estimo del sepolcro il danno.–</l>
</lg>
<lg type="ottava">
<l>Così dicendo, i solitari orrori </l>
<l>ricerca pur con gli occhi intorno intorno; </l>
<l>e non vede bifolchi e non pastori </l>
<l>fuggir a l'ombre estive il caldo giorno; </l>
<l>ma di fior desiderio, e d'altri fiori </l>
<l>appresso a le ruine il loco adorno, </l>
<l>e co 'l verde cipresso ivi la palma, </l>
<l>ch'alta risorge più da grave salma.</l>
</lg>
<lg type="ottava">
<l>Mentre riguarda, pur di trombe e d'armi </l>
<l>ode il suono da lunge, e vede il lampo, </l>
<l>onde lascia quell'ombre e i bianchi marmi, </l>
<l>e s'allontana dal sanguigno campo; </l>
<l>cercando in altra parte ove disarmi </l>
<l>il destro braccio, più securo scampo: </l>
<l>quivi il circonda di cerulee fasce </l>
<l>e di que' dolci frutti alfin si pasce.</l>
</lg>
<lg type="ottava">
<l>Né perché senta inacerbir le doglie </l>
<l>de l'altre piaghe, e grave il corpo ed egro, </l>
<l>vien però che si posi, e l'arme spoglie, </l>
<l>ma travagliando il dì ne passa integro. </l>
<l>Poi, quando l'ombra oscura al mondo toglie </l>
<l>i vari aspetti, e 'l mondo tinge in negro; </l>
<l>mira di fieno e di palustre canna, </l>
<l>dove prenda riposo, umil capanna.</l>
</lg>
<lg type="ottava">
<l>Con la superba man che scote il mondo, </l>
<l>percote l'uscio di quel rozzo albergo, </l>
<l>che mal sostien de la percossa il pondo; </l>
<l>e vòto il trova, e: –Sol qui (disse) albergo.– </l>
<l>Ma di bue vede steso un cuoio immondo </l>
<l>e d'orsa sovra lui villoso il tergo; </l>
<l>e 'n rozza mensa povere vivande, </l>
<l>migliori assai de le famose ghiande.</l>
</lg>
<lg type="ottava">
<l>Fuggito era il pastore; e quasi ignudo </l>
<l>lasciò l'albergo ov'egli adagia il fianco. </l>
<l>E la testa appoggiando al duro scudo, </l>
<l>acqueta l'alma afflitta e il corpo stanco; </l>
<l>ma d'ora in ora a lui si fa più crudo </l>
<l>sentire il duol de le ferite; ed anco </l>
<l>roso gli è dentro e lacerato il core </l>
<l>da gli interni avvoltoi, sdegno e dolore.</l>
</lg>
<lg type="ottava">
<l>Alfin, quando già tutte intorno chete </l>
<l>nel più alto silenzio eran le cose; </l>
<l>vinto egli pur da la stanchezza, in Lete </l>
<l>sopì le cure sue gravi e noiose, </l>
<l>e 'n una breve e languida quiete </l>
<l>l'afflitte membra e gli occhi egri compose: </l>
<l>e, mentre ancor dormia, turbato suono </l>
<l>di voce lui destò, che parve un tuono.</l>
</lg>
<lg type="ottava">
<l>–O gran signor de' Turchi, i tuoi sì lenti </l>
<l>riposi a miglior tempo omai riserva; </l>
<l>che sotto il giogo di nemiche genti </l>
<l>la patria ove regnasti, ancora è serva. </l>
<l>In questa terra dormi, e non rammenti </l>
<l>ch'insepolte de' tuoi l'ossa conserva? </l>
<l>Ove sì gran vestigio è del tuo scorno, </l>
<l>tu neghittoso aspetti il nuovo giorno?–</l>
</lg>
<lg type="ottava">
<l>Desto il soldano, alza lo sguardo, e vede </l>
<l>uom, che d'età gravissima a' sembianti, </l>
<l>col ritorto baston del vecchio piede </l>
<l>ferma e dirizza i passi omai tremanti. </l>
<l>–E chi sei tu (sdegnoso al veglio ei chiede) </l>
<l>che somigli fantasma e larve erranti, </l>
<l>turbando i brevi sonni? E che s'aspetta </l>
<l>a te la mia vergogna e la vendetta?–</l>
</lg>
<lg type="ottava">
<l>–Io mi sono un (rispose il veglio antico) </l>
<l>ch'a Solimano, il tuo famoso padre, </l>
<l>ed a Belchefo, il zio, fedele amico </l>
<l>spesso in fortune apparvi oscure ed adre; </l>
<l>ed or di te mi cale, e 'l ver ti dico, </l>
<l>o duce invitto d'infelici squadre: </l>
<l>prendi in grado, signor, ch'a te risuone </l>
<l>per la mia lingua, e ti sia sferza e sprone.</l>
</lg>
<lg type="ottava">
<l>Or perché (s'io m'appongo) esser dée volto </l>
<l>al gran re de l'Egitto il tuo cammino, </l>
<l>presago son ch'aspro vïaggio or tolto </l>
<l>indarno avrai, né tardo alto destino. </l>
<l>Però che senza te fia insieme accolto </l>
<l>l'esercito; e 'l grand'uopo è più vicino. </l>
<l>Né loco è là, dove s'impieghi e mostri </l>
<l>il tuo valor contr' a' nemici nostri.</l>
</lg>
<lg type="ottava">
<l>Ma se in duce me prendi, entro a quel muro, </l>
<l>che da l'arme nemiche è intorno stretto, </l>
<l>nel più chiaro del dì pôrti securo, </l>
<l>senza che spada impugni, io ti prometto: </l>
<l>quivi con l'arme e co' disagi, un duro </l>
<l>contrasto aver ti fia gloria e diletto, </l>
<l>difendendo a gli amici il nobil regno, </l>
<l>a te medesmo il tuo più caro pegno.</l>
</lg>
<lg type="ottava">
<l>Amoralto dich'io, che senza oltraggio </l>
<l>di rea fortuna o pur di fato avverso, </l>
<l>con gli Arabi fornì dubbio vïaggio, </l>
<l>e di notte v'entrò per l'aer perso. </l>
<l>Quivi salvo il vedrai co 'l novo raggio; </l>
<l>ed or per te sospira, al ciel converso, </l>
<l>e dice: “Senza lui la vita è nulla; </l>
<l>ch'or foss'io morto al latte ed a la culla”.–</l>
</lg>
<lg type="ottava">
<l>Mentre ei ragiona ancor, gli occhi e la voce, </l>
<l>e le lanose gote il Turco ammira; </l>
<l>e dal volto e da l'animo feroce, </l>
<l>tutto depone omai l'orgoglio e l'ira. </l>
<l>–Padre (risponde), io già pronto e veloce </l>
<l>sono a seguirti; ove tu vuoi mi gira: </l>
<l>tu sprona il lento ardir, se meno ardisco, </l>
<l>ché per alta cagion lodato è il risco.–</l>
</lg>
<lg type="ottava">
<l>Loda il veglio i suoi detti; e perché l'aura </l>
<l>notturna avea le piaghe inacerbite, </l>
<l>un suo licor v'instilla onde restaura </l>
<l>le forze, e salda il sangue e le ferite: </l>
<l>e rimirando omai ch'il sole inaura </l>
<l>le cime a' monti, de' suoi rai vestite: </l>
<l>–Tempo è (disse) al partir, ch'omai discopre </l>
<l>le strade il sol ch'altrui richiama a l'opre.</l>
</lg>
<lg type="ottava">
<l>Ma noi (come sper' io) n'andremo occulti </l>
<l>da la vista de' miseri mortali, </l>
<l>e vedremo de' vivi e de' sepulti </l>
<l>sepolcri, e roghi, ed angosciosi mali. </l>
<l>Parte mira tra l'ombre e tra' virgulti, </l>
<l>se l'opre mie siano al volere eguali. </l>
<l>Non ho di questa più lucente merce, </l>
<l>che vedi fiammeggiar tra palme e querce.–</l>
</lg>
<lg type="ottava">
<l>Allora a gli occhi del soldàn rifulse </l>
<l>l'elmo, onde gravi l'onorata fronte; </l>
<l>per cui quel mago a se medesmo indulse </l>
<l>e forse affaticò Sterope e Bronte; </l>
<l>e tutti ricercò, senza repulse, </l>
<l>gli antri del cavernoso e fiero monte: </l>
<l>e 'l ricco scudo appresso, e gli altri arnesi, </l>
<l>sparsi di gemme e di piropi accesi.</l>
</lg>
<lg type="ottava">
<l>Pur sorge nel cimiero orribil drago; </l>
<l>ma di faville il ciel non anco ingombra: </l>
<l>e ne lo scudo è la celeste immago, </l>
<l>come ella appar quando per nube adombra, </l>
<l>né giunta a mezzo ancor del corso vago, </l>
<l>riluce con le coma in mezzo a l'ombra: </l>
<l>cerulea sopravvesta, e d'ampio nembo </l>
<l>d'argento sparsa, pur d'argento ha il lembo.</l>
</lg>
<lg type="ottava">
<l>S'arma il gran re de' Turchi, e non lontano </l>
<l>il carro scorge ove col mago ei siede, </l>
<l>ch'il freno allenta; e con la dotta mano </l>
<l>or questo or quel destrier percote e fiede. </l>
<l>Quei vanno sì, che 'l polveroso piano </l>
<l>non ritien de la rota orma, o del piede: </l>
<l>fumar li vedi, ed anelar nel corso, </l>
<l>e tutto biancheggiar di spuma il dorso.</l>
</lg>
<lg type="ottava">
<l>Maraviglie dirò. S'aduna e stringe </l>
<l>l'aer dintorno in atra nube avvolto, </l>
<l>e così 'l carro ne ricopre e cinge, </l>
<l>ch'egli non apparisce o poco o molto; </l>
<l>e dovunque 'l destrier si sferza e spinge, </l>
<l>l'aer sempre si fa più denso e folto: </l>
<l>ben veder ponno i due dal curvo seno </l>
<l>le nebbie intorno, e fuori il ciel sereno.</l>
</lg>
<lg type="ottava">
<l>Meravigliando il re le ciglia inarca, </l>
<l>ed increspa la fronte, e mira fiso </l>
<l>la nube e 'l carro ch'ogni intoppo varca </l>
<l>veloce sì che di volar gli è avviso. </l>
<l>L'altro, che di stupor l'anima carca </l>
<l>gli scorge, a l'atto de l'immobil viso; </l>
<l>gli rompe quel silenzio, e lui rappella, </l>
<l>ond'ei si scote, e poi così favella:</l>
</lg>
<lg type="ottava">
<l>–O chiunque tu sia, che fuor d'ogni uso </l>
<l>pieghi natura ad opre altere e strane; </l>
<l>e, spiando i secreti, entro al più chiuso </l>
<l>spazii a tua voglia de le menti umane, </l>
<l>se arrivi co 'l saper ch'è d'alto infuso, </l>
<l>a le cose remote anco e lontane; </l>
<l>deh dimmi qual riposo, o qual ruina </l>
<l>a' gran moti de l'Asia il ciel destina?</l>
</lg>
<lg type="ottava">
<l>Ma pria dimmi il tuo nome, e con qual arte </l>
<l>far cose tu sì inusitate soglia: </l>
<l>che, se pria lo stupor da me non parte, </l>
<l>com'esser può che l'altre cose accoglia?– </l>
<l>Sorrise il vecchio, e disse: –In una parte </l>
<l>mi sarà leve d'adempir tua voglia: </l>
<l>me, vago d'arti ignote, i Turchi e i Siri </l>
<l>chiamano Ismeno, ed io m'appello Osiri.</l>
</lg>
<lg type="ottava">
<l>Ma ch'io scopra il futuro, e ch'io dispieghi </l>
<l>de l'eterno destin l'occulte leggi, </l>
<l>troppo è ardito desio, tropp' alti preghi, </l>
<l>e impresa fora d'uom che più vaneggi. </l>
<l>Fra le sventure l'alma al mal non pieghi, </l>
<l>seguendo onor, che tu seguire eleggi: </l>
<l>perché spesso addivien ch'il saggio </l>
<l>e il forte fabro a se stesso è di felice sorte.</l>
</lg>
<lg type="ottava">
<l>Tu questa invitta mano, a cui fia poco </l>
<l>scoter le forze del francese impero, </l>
<l>non che munir, non che guardare il loco, </l>
<l>ch'oppugna e stringe aspro avversario e fèro; </l>
<l>contra l'arme apparecchia e contra il foco. </l>
<l>Osa, soffri, confida: io bene spero; </l>
<l>ma pur dirò, perché piacerti debbia, </l>
<l>ciò ch'ascosto vegg' io quasi per nebbia.</l>
</lg>
<lg type="ottava">
<l>Veggio, o parmi vedere, anzi che lustri </l>
<l>molti rivolga il gran pianeta eterno, </l>
<l>uom che l'Asia ornerà co' fatti industri, </l>
<l>e del fecondo Egitto avrà il governo. </l>
<l>Taccio i cortesi modi e l'arti illustri, </l>
<l>e tante altre virtù ch'a pena io scerno: </l>
<l>basti sol questo a noi che da lui scosse </l>
<l>non pur saranno le contrarie posse;</l>
</lg>
<lg type="ottava">
<l>ma il regno di Sion, a' nostri ingiusto, </l>
<l>svèlto sarà ne l'ultime contese; </l>
<l>e l'afflitte fortune entro un angusto </l>
<l>cerchio sospinte, e sol dal mar difese: </l>
<l>questo i tuoi lor torranno. –E qui il vetusto </l>
<l>mago si tacque. E quegli a dir riprese: </l>
<l>–O lui felice, eletto a tanta lode!– </l>
<l>E quello onor gl'invidia, e parte gode.</l>
</lg>
<lg type="ottava">
<l>Soggiunse poi: –Girisi pur fortuna </l>
<l>o buona o rea, come è là su prescritto: </l>
<l>che non ha sovra me ragione alcuna, </l>
<l>né giammai mi vedrà, se non invitto. </l>
<l>Pria dal suo corso distornar la luna </l>
<l>e le stelle potrà, che mai dal dritto </l>
<l>torcere un mio pensiero, o un sol mio passo, </l>
<l>perch'alto mi sollevi, o spinga a basso.–</l>
</lg>
<lg type="ottava">
<l>Così gîr ragionando, insin che fûro </l>
<l>là 've presso vedean le tende alzarse: </l>
<l>e con aspetto tenebroso e scuro </l>
<l>in varie forme ivi la morte apparse. </l>
<l>Si perturbò nel cor, che tanto è duro </l>
<l>e di pietà il soldano 'l volto sparse. </l>
<l>Ahi, con quanto disprezzo altere insegne </l>
<l>vide giacer ch'ei fe' temute e degne!</l>
</lg>
<lg type="ottava">
<l>E scorrer lieti i Franchi, e i petti, e i volti </l>
<l>spesso calcar de' suoi più noti amici; </l>
<l>e con superbo orgoglio a gl'insepolti </l>
<l>l'armi spogliare e gli abiti infelici: </l>
<l>altri onorare, in lunga pompa avvolti, </l>
<l>gli amati corpi de gli estremi offici: </l>
<l>altri suppor le fiamme, e 'l volgo misto </l>
<l>d'Arabi e Turchi a un foco ardente è visto.</l>
</lg>
<lg type="ottava">
<l>Sospirando la spada allora ei trasse </l>
<l>e lasciare il gran carro e correr volle, </l>
<l>ma quel canuto mago a sé 'l ritrasse </l>
<l>e de l'ira affrenò l'impeto folle. </l>
<l>Poi da le parti più sanguigne e basse </l>
<l>drizzò i cavalli al più sublime colle. </l>
<l>Così alquanto n'andâro insin ch'a tergo </l>
<l>lasciâr de' Franchi il militare albergo.</l>
</lg>
<lg type="ottava">
<l>Smontâro allor del carro, e quel repente </l>
<l>sparve, ed a piedi andâr per breve calle </l>
<l>ne la solita nube occultamente, </l>
<l>discendendo a sinistra in ampia valle; </l>
<l>sì che giunsero là, dove a ponente </l>
<l>l'alto monte a Sion copre le spalle. </l>
<l>Quivi si ferma il mago, e poi s'accosta, </l>
<l>quasi mirando, a la scoscesa costa.</l>
</lg>
<lg type="ottava">
<l>S'apria cava spelunca in duro sasso </l>
<l>di lunghissimi tempi avanti fatta, </l>
<l>ma disusando, or riserrato il passo </l>
<l>era tra' pruni e l'erbe in cui s'appiatta. </l>
<l>Sgombra il mago gl'intoppi, e curvo e basso </l>
<l>per l'angusto sentiero a gir s'adatta: </l>
<l>e l'una man precede, e tenta il varco, </l>
<l>l'altra è scorta al guerrier che d'arme e carco.</l>
</lg>
<lg type="ottava">
<l>Dice allor il soldàn: –Qual via furtiva</l>
<l>è questa tua, dove convien ch'io vada?</l>
<l>Altra forse miglior sdegno t'apriva </l>
<l>con l'infelice ed onorata spada.– </l>
<l>–Non sdegnar (gli risponde), anima schiva, </l>
<l>premer col forte piè la buia strada: </l>
<l>che già solea calcarla il fèro Erode, </l>
<l>quel c'ha ne l'arme ancor sì chiara lode.</l>
</lg>
<lg type="ottava">
<l>Cavò l'orrido speco, allor che porre </l>
<l>volse freno a' soggetti il re ch'io dico; </l>
<l>e per esso potea da quella torre, </l>
<l>ch'egli Antonia appellò dal fido amico, </l>
<l>invisibile a tutti, il piè raccôrre </l>
<l>dentro le mura del gran tempio antico: </l>
<l>e quindi occulti uscir d'ampia cittate, </l>
<l>e trarne, ed introdur genti celate.</l>
</lg>
<lg type="ottava">
<l>Ma nota è questa via solinga e bruna </l>
<l>a pochi, ignota a le straniere genti. </l>
<l>Per queste andremo al loco ove raguna </l>
<l>i più saggi a consiglio e i più possenti </l>
<l>il re, ch'al minacciar d'empia fortuna, </l>
<l>più forse che non dée, par che paventi. </l>
<l>Ben tu giungi a grand'uopo: ascolta e taci, </l>
<l>poi muovi a tempo le parole audaci.–</l>
</lg>
<lg type="ottava">
<l>Così gli disse; e 'l cavaliero allotta </l>
<l>co 'l gran corpo ingombrò l'umil caverna; </l>
<l>e per le vie dove mai sempre annotta </l>
<l>seguì colui che il suo Cammin governa. </l>
<l>Pria chino andò; ma quella oscura grotta </l>
<l>tanto è più ampia quanto più s'interna </l>
<l>onde per facil via poggiando seco </l>
<l>a mezzo giunse de l'ombroso speco.</l>
</lg>
<lg type="ottava">
<l>Apriva allor un picciol uscio Ismeno, </l>
<l>e se ne gìan per disusata scala, </l>
<l>a cui luce mal certo e mal sereno </l>
<l>l'aer, che grave e denso a pena esala. </l>
<l>Giungean d'un chiostro alfin nel fosco seno, </l>
<l>e salian quindi in chiara e nobil sala. </l>
<l>Qui con lo scettro e con sue corna in testa, </l>
<l>mesto sedeasi il re fra gente mesta.</l>
</lg>
<lg type="ottava">
<l>Da la concava nube il duce altero </l>
<l>non veduto rimira e spia d'intorno; </l>
<l>ed ode il re frattanto, il qual primiero </l>
<l>incominciò cosi dal loco adorno: </l>
<l>–Veramente, o miei fidi, al nostro impero, </l>
<l>fu il trapassato assai dannoso giorno; </l>
<l>e caduti d'altissima speranza, </l>
<l>sol l'aiuto d'Egitto omai ci avanza.</l>
</lg>
<lg type="ottava">
<l>Ma ben vedete voi quanto la speme </l>
<l>lontana sia da sì vicin periglio. </l>
<l>Dunque ciascuno or qui raccolto insieme </l>
<l>portando in mezzo il suo alto consiglio, </l>
<l>soccorra al regno stanco.– Aura che freme </l>
<l>allora parve il picciolo bisbiglio, </l>
<l>ma con la faccia baldanzosa il vieta </l>
<l>sorgendo Argante, e 'l mormorar acqueta.</l>
</lg>
<lg type="ottava">
<l>–O buon padre, o buon re (fu la risposta </l>
<l>del cavaliero indomito e feroce), </l>
<l>perché ci tenti? e cosa a nullo ascosta </l>
<l>chiedi, ch'uopo non ha di nostra voce? </l>
<l>Pur dirò: sia la speme in noi riposta: </l>
<l>che né ferro, né foco a virtù noce: </l>
<l>di questa armiamci, a lei chiediamo aita, </l>
<l>né più ch'ella si vaglia amiam la vita.</l>
</lg>
<lg type="ottava">
<l>Perché cercar lontano altri guerrieri, </l>
<l>se basta a la vittoria un core invitto? </l>
<l>Se può salvare i regni e gli alti imperi </l>
<l>l'animo, che non è per caso afflitto? </l>
<l>E non parlo così, perch'io disperi, </l>
<l>che serbi le promesse il re d'Egitto; </l>
<l>ma ne l'istesso aver fidanza e tèma, </l>
<l>perché vi sforza la fortuna estrema?</l>
</lg>
<lg type="ottava">
<l>So ch'è sospetto il dir che troppo abonda </l>
<l>di vera fede; ond'io di ciò mi sdegno: </l>
<l>che fanciullo cercai lontana sponda, </l>
<l>col sospetto cangiando esilio indegno; </l>
<l>e la patria al mio re lasciai gioconda, </l>
<l>e la cura a' fratei del proprio regno; </l>
<l>e tanto mia fortuna indi s'accrebbe, </l>
<l>che forse de l'onore a molti increbbe.</l>
</lg>
<lg type="ottava">
<l>Che d'amplissimo imperio alto governo, </l>
<l>tra dodici ammiragli eletto il primo, </l>
<l>ebbi per grazia; e del mio re superno </l>
<l>la cara figlia, che più d'altri estimo. </l>
<l>E già meco tenea la state e 'l verno, </l>
<l>là 've i campi feconda il molle limo; </l>
<l>e meco insieme or si rinchiude e serra </l>
<l>ne l'aspro assedio d'odïosa guerra.</l>
</lg>
<lg type="ottava">
<l>Ma, vivend'io soggetto a l'altrui voglie, </l>
<l>mentre al proprio signor la fede sciolgo, </l>
<l>riportai di mia gente ostili spoglie, </l>
<l>vincitor mesto; e ben di ciò mi dolgo. </l>
<l>Poscia co 'l figlio e con la fida moglie </l>
<l>cacciato fui dal ribellante volgo: </l>
<l>e come al re di Babilonia aggrada, </l>
<l>potei, né volli, insanguinar la spada.</l>
</lg>
<lg type="ottava">
<l>Feci, come a lui piacque, a voi ritorno </l>
<l>nel maggior vostro rischio, in sì grand'uopo; </l>
<l>pur de le spoglie de' miei Turchi adorno, </l>
<l>che trionfando rimirò Canopo. </l>
<l>Taccio i trofei che nel più ardente giorno </l>
<l>drizzai del negro e timido Eti¢po: </l>
<l>perché non ha, donde si glorii e vante </l>
<l>de le spoglie de' Franchi il vostro Argante.</l>
</lg>
<lg type="ottava">
<l>Questa sola bramata e chiara palma </l>
<l>par che mi neghi il mio destino avverso, </l>
<l>per cui la vita esporre insieme e l'alma </l>
<l>non nego; e non aspetto Assiro, o Perso: </l>
<l>e mi par troppo grave indegna salma, </l>
<l>ch'io chieda aita a stranii re converso. </l>
<l>Ma che poss'io? s'a la cittade alpestra </l>
<l>si crede più ch'a la fedel mia destra.</l>
</lg>
<lg type="ottava">
<l>Di nuovo giuro, o mio signore e padre, </l>
<l>o diletti fratelli, o fidi amici, </l>
<l>e voi per sua difesa armate squadre, </l>
<l>che pria che darmi vinto a' miei nemici, </l>
<l>consacrar voglio a l'ombre oscure ed adre </l>
<l>quest'alma invitta, ed a le furie ultrici, </l>
<l>io Argante; e scenderò nel cieco mondo, </l>
<l>a nessun prisco di valor secondo.–</l>
</lg>
<lg type="ottava">
<l>Così disse con occhi orror spiranti, </l>
<l>qual uom che parli di non dubbia cosa. </l>
<l>Poi sorse grave e placido in sembianti </l>
<l>il re d'Aleppo, uom di virtù famosa, </l>
<l>e 'n guerra e 'n pace di gran pregio avanti, </l>
<l>ma ora ne l'età grave e pensosa, </l>
<l>di sé, e di sue terre, e de' suo' figli, </l>
<l>cauto vecchio temea tutti i perigli.</l>
</lg>
<lg type="ottava">
<l>Disse questi: –O signor, già non accuso </l>
<l>il fervor d'orgogliose alte parole, </l>
<l>quando nasce d'ardir che starsi chiuso </l>
<l>tra' confini del cor non può, né vuole: </l>
<l>però se 'l tuo gran figlio a noi per uso </l>
<l>troppo in vero parlar fervido suole, </l>
<l>ciò si conceda a lui, che poi ne l'opre </l>
<l>il medesmo ardimento anco discopre.</l>
</lg>
<lg type="ottava">
<l>Ma si conviene a te, cui fatto il corso </l>
<l>de le cose e de' tempi han si prudente, </l>
<l>impor cola de' tuoi consigli il morso, </l>
<l>dove costui se ne trascorre ardente, </l>
<l>librar la speme del lontan soccorso </l>
<l>co 'l periglio vicino, anzi presente; </l>
<l>e con l'arme e con l'impeto nemico, </l>
<l>misurar le tue forze e 'l muro antico.</l>
</lg>
<lg type="ottava">
<l>Noi (se pur lece dir quel ch'io ne sento) </l>
<l>siamo in città forte di sito e d'arte; </l>
<l>ma di macchine grande e vïolento </l>
<l>apparecchio si fa da l'altra parte. </l>
<l>Quel che sarà non so: spero e pavento </l>
<l>i giudìci incertissimi di Marte: </l>
<l>e temo che s'a noi più fia ristretto </l>
<l>l'assedio, alfin di cibo avrem difetto.</l>
</lg>
<lg type="ottava">
<l>Però che quegli armenti e quelle biade, </l>
<l>ch'ieri tu ricettasti entro le mura, </l>
<l>mentre nel campo a insanguinar le spade </l>
<l>s'attendea solo, e fu alta ventura, </l>
<l>picciol'esca a gran fame, ampia cittade </l>
<l>nudrir mal ponno se l'assedio dura; </l>
<l>ed è gran forza pur ch'ella il sostegna, </l>
<l>pria che l'aiuto a noi d'Egitto vegna.</l>
</lg>
<lg type="ottava">
<l>Ma che fia, se pur tarda? e s'io concedo, </l>
<l>che tua speme prevenga e sue promesse, </l>
<l>la vittoria però, però non vedo </l>
<l>liberate, signor, le mura oppresse. </l>
<l>Combattiamo, o gran re, con quel Goffredo, </l>
<l>e con quei duci e con le genti stesse, </l>
<l>che tante volte han già rotti e dispersi </l>
<l>Arabi, Turchi, e Lidi, e Siri, e Persi.</l>
</lg>
<lg type="ottava">
<l>E quali sian tu 'l sai, che lor cedesti </l>
<l>sì spesso il campo, o valoroso Argante; </l>
<l>e con gli altri le spalle anco volgesti, </l>
<l>che pià fidâr ne le veloci piante: </l>
<l>e 'l san Clorinda e 'l mio figliuol con questi, </l>
<l>ch'un più de l'altro non convien si vante: </l>
<l>né incolpo alcuno io già, ché vi fu mostro </l>
<l>quanto potea maggiore il valor vostro.</l>
</lg>
<lg type="ottava">
<l>E dirò pur, ben che costui di morte </l>
<l>nulla paventi, e 'l vero udir si sdegni. </l>
<l>Veggio portar da inevitabil sorte </l>
<l>il nemico fatale a certi segni. </l>
<l>Né gente potrà mai, né muro forte </l>
<l>impedirlo così, ch'alfin non regni. </l>
<l>Ciò mi fa dir (sia testimonio il cielo) </l>
<l>de' miseri soggetti amore e zelo.</l>
</lg>
<lg type="ottava">
<l>O saggio re di Tripoli, che pace </l>
<l>seppe impetrar da' Franchi e regno insieme. </l>
<l>Ma 'l soldano ostinato o morto or giace, </l>
<l>o pur servil catena il piè gli preme; </l>
<l>o ne l'esilio timido e fugace, </l>
<l>si va serbando a le miserie estreme: </l>
<l>o pur cedendo parte, avria potuto </l>
<l>parte salvar co' doni e co 'l tributo.</l>
</lg>
<lg type="ottava">
<l>Ma da gli altri, e da lui, che prima dènno </l>
<l>dolente esempio d'infelice esiglio, </l>
<l>già fatto accorto, chi poi fe' gran senno </l>
<l>seguendo, schiferei danno e periglio; </l>
<l>ed aprirei le porte al primo cenno </l>
<l>di vera pace; e questo è il mio consiglio: </l>
<l>ch'il peregrin s'accolga: e non fia 'l buono, </l>
<l>se non si manda ancor tributo o dono.–</l>
</lg>
<lg type="ottava">
<l>Così diceva: e s'avvolgea costui </l>
<l>con giro di parole obliquo e 'ncerto: </l>
<l>ch'a dare il regno, a farsi uom ligio altrui </l>
<l>già non ardia di consigliarlo aperto. </l>
<l>Ma l'irato soldano i detti sui </l>
<l>non potea omai più sostener coperto; </l>
<l>quando il mago gli disse: –Or vuoi tu darli </l>
<l>tempo, signor, ch'in tal maniera ei parli?–</l>
</lg>
<lg type="ottava">
<l>–Io per me (gli risponde) or qui mi celo </l>
<l>contra mio grado; e d'ira ardo e di scorno.– </l>
<l>Ciò disse a pena: e immantinente il velo </l>
<l>de la nube, che stesa è loro intorno, </l>
<l>si fende e purga ne l'aperto cielo, </l>
<l>ed ei riman nel luminoso giorno: </l>
<l>e magnanimamente orrido in faccia </l>
<l>rifulge in mezzo, e in atto ancor minaccia.</l>
</lg>
<lg type="ottava">
<l>–Io, di cui si ragiona, or son presente, </l>
<l>non fugace e non timido soldano: </l>
<l>e 'n debol uom, che per vecchiezza or mènte, </l>
<l>vendetta non cerch'io con questa mano. </l>
<l>Io, che versai di sangue ampio torrente, </l>
<l>che montagne di strage alzai sul piano, </l>
<l>chiuso nel vallo de' nemici, e privo </l>
<l>alfin d'ogni compagno, io fuggitivo?</l>
</lg>
<lg type="ottava">
<l>Ma se più questi, o s'altri a lui simìle, </l>
<l>a la sua patria, a la sua fede infido, </l>
<l>motto osa far d'accordo infame e vile, </l>
<l>o re, (sia con tua pace) io qui l'uccido. </l>
<l>Gli agni e i lupi fian giunti entro l'ovile, </l>
<l>e le colombe e i serpi in un sol nido, </l>
<l>prima che mai di non discorde voglia </l>
<l>noi co' Latini alcuna terra accoglia.–</l>
</lg>
<lg type="ottava">
<l>Tien su la spada, mentre ei sì favella, </l>
<l>la fèra destra in minaccevol atto. </l>
<l>Riman ciascuno a quel parlare, a quella </l>
<l>orribil faccia, muto e stupefatto. </l>
<l>Poscia con vista men turbata e fella </l>
<l>cortesemente inverso il re s'è tratto: </l>
<l>–Spera (gli dice), alto signor, ch'io reco </l>
<l>non poco aiuto: e Solimano è teco.–</l>
</lg>
<lg type="ottava">
<l>Il vecchio re, ch'incontra era già sorto, </l>
<l>risponde: –O come lieto io qui ti veggio, </l>
<l>signor mio caro; or de lo stuol ch'è morto, </l>
<l>non sento il danno: assai temea di peggio. </l>
<l>Tu, il mio regno salvando, in tempo corto </l>
<l>crollar de' Franchi puoi l'altero seggio, </l>
<l>s'il ciel non vieta.– Indi le braccia al collo </l>
<l>(così detto) gli stese e circondollo.</l>
</lg>
<lg type="ottava">
<l>Così parlava a Soliman Ducalto, </l>
<l>di pensier, di fastidi e d'anni pieno; </l>
<l>quando inchinollo il nobile Amoralto, </l>
<l>come predetto avea l'antico Ismeno: </l>
<l>ch'arme ancor non vestì per fèro assalto, </l>
<l>e 'l suo gran padre lo si strinse al seno, </l>
<l>baciando gli occhi e la serena fronte, </l>
<l>degna d'imperio, e le fattezze conte.</l>
</lg>
<lg type="ottava">
<l>Ormus seguì con la feroce schiera </l>
<l>d'Arabi e Turchi suoi, che seco tolse; </l>
<l>e mentre la battaglia ardea più fèra, </l>
<l>per disusate vie così s'avvolse, </l>
<l>ch'aiutando il silenzio, e l'aria nera, </l>
<l>lei salva alfin ne la città raccolse: </l>
<l>e con le biade, e co' rapiti armenti </l>
<l>aita porse a le rinchiuse genti.</l>
</lg>
<lg type="ottava">
<l>Con faccia torva intanto e disdegnosa </l>
<l>mirava Argante e non moveva il passo: </l>
<l>a guisa di leon, quando riposa, </l>
<l>che volge gli occhi intorno e sembra lasso. </l>
<l>Ma d'Aleppo il soldano alzar non osa </l>
<l>ne l'altro il volto, e 'l tien pensoso e basso. </l>
<l>Così a consiglio il Palestin tiranno, </l>
<l>e 'l re de' Turchi, e i cavalier qui stanno.</l>
</lg>
<lg type="ottava">
<l>Ma 'l pio Goffredo la vittoria e i vinti </l>
<l>avea seguiti, e libere le vie, </l>
<l>e fatto intanto a' suoi guerrieri estinti </l>
<l>l'ultimo onor di sacre esequie e pie: </l>
<l>ed ora a gli altri impon che siano accinti </l>
<l>a dar l'assalto, e già vicino è il die: </l>
<l>e con maggiore e più terribil faccia </l>
<l>di guerra i chiusi barbari ei minaccia.</l>
</lg>
<lg type="ottava">
<l>E perché conosciuto avea 'l drappello </l>
<l>ch'aiutò lui contra la gente infida, </l>
<l>esser de' suoi più cari, ed esser quello, </l>
<l>che già seguì l'insidïosa guida; </l>
<l>e Tancredi con lor che nel castello </l>
<l>prigion restò de la fallace Armida; </l>
<l>di lor fortune a ragionar gli esorta, </l>
<l>e di colei, che fu sì iniqua scorta.</l>
</lg>
<lg type="ottava">
<l>E dice loro: –Alcuno omai racconti </l>
<l>di vostri error non lunghi il dubbio corso; </l>
<l>e come foste voi sì arditi e pronti </l>
<l>in sì grand'uopo a dar sì gran soccorso.– </l>
<l>Vergognando tenean basse le fronti, </l>
<l>ch'era lor picciol fallo amaro morso. </l>
<l>Alfin, del suo rossor tutto vermiglio, </l>
<l>ruppe Guasco il silenzio, alzando il cigiio.</l>
</lg>
<lg type="ottava">
<l>–Noi ce n'andammo al loco in cui già scese </l>
<l>fiamma dal cielo in dilatate falde, </l>
<l>e di natura vendicò l'offese </l>
<l>sopra le genti in mal oprar sì salde. </l>
<l>Fu già terra feconda, almo paese, </l>
<l>or acque son bituminose e calde, </l>
<l>e steril lago: e quanto ei volge e gira, </l>
<l>compressa l'aria, e grave il lezzo spira. </l>
</lg>
<lg type="ottava">
<l>Questo è lo stagno, in cui di saldo e greve </l>
<l>nulla si gitta mai che giunga al basso; </l>
<l>ma in guisa pur d'abete, e d'orno leve </l>
<l>l'uom vi sornota, ancor che stanco e lasso. </l>
<l>Siede in esso un castello; e stretto e breve </l>
<l>ponte concede a' peregrini il passo. </l>
<l>Ivi n'accolse; e non so con qual arte </l>
<l>vaga è là dentro e ride ogni sua parte.</l>
</lg>
<lg type="ottava">
<l>V'è l'aura fresca e 'l ciel sereno, e lieti </l>
<l>gli arbori, e i prati, e pure e dolci l'onde: </l>
<l>ove fra gli amenissimi mirteti </l>
<l>sorge una fonte, e un fiumicel diffonde. </l>
<l>Piovono in grembo a l'erbe i sonni quieti </l>
<l>con un soave mormorio di fronde: </l>
<l>cantan gli augelli; i marmi io taccio e l'oro, </l>
<l>cui fa vili parer l'opra e 'l lavoro.</l>
</lg>
<lg type="ottava">
<l>Apprestar su l'erbetta, ove più densa </l>
<l>l'ombra, e vicina al suon de l'acque chiare, </l>
<l>fece di sculti vasi altera mensa, </l>
<l>e ricca di vivande elette e care. </l>
<l>Era qui ciò ch'ogni stagion dispensa; </l>
<l>ciò che dona la terra, o manda il mare, </l>
<l>ciò che l'arte condisce; e vaghe e belle </l>
<l>serviano a quel convito accorte ancelle.</l>
</lg>
<lg type="ottava">
<l>Ella d'un parlar dolce e d'un bel riso </l>
<l>temprava altrui cibo mortale e rio, </l>
<l>mentre ciascuno, ancora a mensa assiso, </l>
<l>bevea con lungo incendio un lungo oblio. </l>
<l>Poscia, sorgendo con turbato viso, </l>
<l>in bel vaso portò l'acqua del rio: </l>
<l>la qual bevuta, tutti il sonno assalse, </l>
<l>schernendoci in imagini più false.</l>
</lg>
<lg type="ottava">
<l>Poi nel castello istesso a sorte venne </l>
<l>Tancredi; ed egli ancor fu prigioniero; </l>
<l>ma poco tempo in carcere ci tenne </l>
<l>la falsa maga: e (s'io n'intesi il vero) </l>
<l>di seco trarne da quell'empia ottenne </l>
<l>del signor di Maràclea un messaggiero, </l>
<l>ch'al re d'Egitto in don fra cento armati </l>
<l>ne conduceva inermi e catenati.</l>
</lg>
<lg type="ottava">
<l>Ma celeste pietà ci salva, ed alta </l>
<l>provvidenza, onde avvien che tutto Ei mova: </l>
<l>perché Riccardo, il qual più sempre esalta </l>
<l>l'alta sua gloria e 'l primo onor rinnova, </l>
<l>in noi s'incontra, e i cavalieri assalta </l>
<l>nostri custodi, e fa l'usata prova: </l>
<l>gli uccide e vince, e di nostre arme spoglia, </l>
<l>fallace d'empio stuolo e 'ndegna spoglia.</l>
</lg>
<lg type="ottava">
<l>Poscia fermossi a riposare un giorno, </l>
<l>la 've Tancredi feo l'altera mole, </l>
<l>che cinge Oronte e i verdi colli intorno, </l>
<l>e 'l sacro tempio, e selve opache e sole. </l>
<l>Questo sappiam; ma chi portasse attorno </l>
<l>l'arme con l'aureo uccel, con l'aureo sole </l>
<l>non saprei dirvi; e ciò mi turba ed ange; </l>
<l>ma pietà fier giudicio e tarda e frange.–</l>
</lg>
<lg type="ottava">
<l>Così parlava; e l'eremita intanto </l>
<l>volgeva al cielo l'una e l'altra luce. </l>
<l>Non un color, non serba un viso: oh! quanto </l>
<l>più sacro, e venerato indi riluce. </l>
<l>Pieno di fé, rapto d'amore, accanto </l>
<l>a l'angeliche menti ei si conduce: </l>
<l>e mentre avvampa di sdegnoso zelo, </l>
<l>si crede ch'egli vegga aperto il cielo.</l>
</lg>
<lg type="ottava">
<l>E, la lingua sciogliendo in maggior suono, </l>
<l>riprende i vizi, e biasma ogni tiranno. </l>
<l>Tutti conversi a la sembianza, al tuono </l>
<l>de l'insolita voce attenti stanno. </l>
<l>–Vive (dicea) Riccardo: e l'altre sono </l>
<l>arti, cred'io, di feminile inganno, </l>
<l>a cui tardi m'opposi; or gemo e piango, </l>
<l>che senza frutto pur fra voi rimango.</l>
</lg>
<lg type="ottava">
<l>Io pur di santa pace il santo seme </l>
<l>spargo, quanto m'è dato (o menti sorde), </l>
<l>perché voi tutti siate uniti insieme </l>
<l>a l'alta impresa, e d'un voler concorde: </l>
<l>né so chi tanto i frutti adugge e preme, </l>
<l>ch'indi si miete odio e furor discorde. </l>
<l>Vinti avete i nemici, e presi i regni; </l>
<l>e non vincete ancor i vostri sdegni?</l>
</lg>
<lg type="ottava">
<l>Fra voi pensate da mattina a terza, </l>
<l>signor, le vostre colpe antiche e nove, </l>
<l>e vederete ben, ch'ira vi sferza, </l>
<l>ira del ciel, ch'il vostro sangue or piove. </l>
<l>E 'l cieco amor fra voi, non ride o scherza, </l>
<l>ma tutte fa le sue maligne prove: </l>
<l>e la sua face in Flegetonte infiamma, </l>
<l>quando arder vi dovria divina fiamma.</l>
</lg>
<lg type="ottava">
<l>Questa v'accenda, e gli odii tutti estingua, </l>
<l>ch'ogni altra aita al male è vana e tarda. </l>
<l>E non s'aspetti già ch'io vi distingua. </l>
<l>Di qual ira ciascuno, e in qual foco arda: </l>
<l>ché senza il suon di più verace lingua, </l>
<l>ciascuno il sa, ch'in sé rimira e guarda. </l>
<l>Rimiri dentro, e più non porti in seno </l>
<l>contra il proprio fratel ferro e veneno.</l>
</lg>
<lg type="ottava">
<l>Ma tu, signor, c'hai di pietate il pregio, </l>
<l>di perdonare, in perdonando, insegna. </l>
<l>Scoprir suole il buon re l'animo regio, </l>
<l>sospendendo la pena, ov'ei si sdegna: </l>
<l>perché d'ogni altra fama è indegno il fregio, </l>
<l>senza clemenza a chi trionfa e regna: </l>
<l>e vano è soggiogar gli Assiri e i Persi, </l>
<l>i sensi avendo a la ragione avversi.</l>
</lg>
<lg type="ottava">
<l>Io parlo a te, che vinci il proprio affetto, </l>
<l>che spesso in alto cor s'indura e 'mpètra; </l>
<l>perché, ab eterno, re nel cielo eletto </l>
<l>fosti da Lui che l'ammollisce e spetra: </l>
<l>e 'n guisa di mirabile architetto </l>
<l>fonda santo edificio in salda pietra: </l>
<l>gli altri distrugge, e i tempi, e i simulacri, </l>
<l>agl'idoli superbi alzati e sacri.</l>
</lg>
<lg type="ottava">
<l>Gia lessi un tempo, or quasi aperto io veggio, </l>
<l>statua o colosso aver con aurea testa, </l>
<l>braccia d'argento; e poi di male in peggio </l>
<l>di men fino metallo è quel che resta: </l>
<l>di creta i piedi; e del cader m'avveggio </l>
<l>fra nembi e tuoni, e turbine e tempesta: </l>
<l>pur come il mondo ruinoso avvampi </l>
<l>tra fieri incendi al folgorar dei lampi.</l>
</lg>
<lg type="ottava">
<l>De le ruine sue, cadendo, ingombra </l>
<l>l'alto monte la terra e 'l mar profondo. </l>
<l>Caggion le stelle, e tutto il ciel s'adombra, </l>
<l>e resta cieco e senza sole il mondo. </l>
<l>Poi veggio in mezzo de l'orribil ombra </l>
<l>ogni cerchio di lui disfarsi a tondo, </l>
<l>e rifarne un più bello al primo esempio </l>
<l>il fabro suo, qual luminoso tempio.</l>
</lg>
<lg type="ottava">
<l>Ondeggia ancor, come gran mare, il vaso </l>
<l>anzi la porta, e l'acqua irriga e spande; </l>
<l>e sotto i vanni d'òr l'Orto e l'Occaso </l>
<l>l'aquila copre vincitrice e grande. </l>
<l>E da Pindo, e da Olimpo, e da Parnaso, </l>
<l>portati al tempio son fiori e ghirlande: </l>
<l>mentre il gelido Scita, e l'Indo, e 'l Mauro </l>
<l>offrono incenso e mirra, e gemme ed auro.–</l>
</lg>
<lg type="ottava">
<l>Così dicea; perché d'oscuro e tetro </l>
<l>errore in molti incontra al vero un callo </l>
<l>l'alma non faccia; anzi qual chiaro vetro </l>
<l>il sol riceva, o lucido cristallo. </l>
<l>Cercò poi l'antro ove l'antico Pietro </l>
<l>piangea dolente il suo timore e 'l fallo: </l>
<l>qui la sua fuga anch'ei piange ed incolpa, </l>
<l>e penitenza fa di vecchia colpa.</l>
</lg>
<lg type="ottava">
<l>Ma fra quei duci e cavalieri eletti </l>
<l>del suo parlar vario parlar rimane; </l>
<l>che stimati non son fallaci i detti, </l>
<l>né le promesse sue volanti e vane. </l>
<l>Non però col mancar d'empi sospetti </l>
<l>s'acqueta uom forte a l'altrui voci insane: </l>
<l>onde Roberto d'Ansa al pio Goffredo </l>
<l>chiede al suo dipartir omai congedo.</l>
</lg>
<lg type="ottava">
<l>–Signor (dicendo), insin ad or men pronti </l>
<l>fatto ha 'l comun bisogno i nostri passi; </l>
<l>ch'in ricercar fedele amico, i fonti </l>
<l>poco era che del Nilo anch'io trovassi, </l>
<l>o l'aspro gel de gl'Iperborei monti, </l>
<l>e i custodi de l'oro ivi mirassi, </l>
<l>e la riva del mar ch'il verno agghiaccia: </l>
<l>né può me ritener chi lui discaccia.</l>
</lg>
<lg type="ottava">
<l>Dogliomi di seguir vestigia sparse, </l>
<l>senza eseguir quel che da lui fu imposto; </l>
<l>ma 'l suo valor, che non potrà celarse, </l>
<l>non è ragion che stia gran tempo ascosto: </l>
<l>benché là fosse ove più brevi e scarse </l>
<l>fa l'ombre il sol, o pur nel clima opposto. </l>
<l>Né già deggio temer che duce manchi </l>
<l>a' suoi, che portar dénno aita a' Franchi.</l>
</lg>
<lg type="ottava">
<l>De la sua gente, già gran tempo attesa, </l>
<l>ch'ardita varca il tempestoso Egeo, </l>
<l>e forse in queste rive è già discesa </l>
<l>da quelle, in cui sepolto è il fier Tifeo, </l>
<l>sarà duce il fratel, ch'in questa impresa, </l>
<l>o in altra è degno d'immortal trofeo: </l>
<l>io senza lui non bramo onor né gloria, </l>
<l>né parte di trionfo, o di vittoria.–</l>
</lg>
<lg type="ottava">
<l>Così disse egli. E 'l duce a lui rispose: </l>
<l>–Né Riccardo scacciai, né te ritegno. </l>
<l>Egli andò forse ove primier propose, </l>
<l>ove il portò sua voglia, o suo disdegno, </l>
<l>che per timor d'altrui già non s'ascose. </l>
<l>Tu puoi seguirlo in questo o 'n altro regno. </l>
<l>Qui può restar chi vuole oprar la spada </l>
<l>quando fia d'uopo, e d'ubbidir gli aggrada.–</l>
</lg>
<lg type="ottava">
<l>Qui impose silenzio il Loteringo; </l>
<l>e tutti andâro ov'è la propria tenda: </l>
<l>e poich'egli la sua mirò solingo, </l>
<l>di quali imprese ella s'adorni e splenda, </l>
<l>disse fra sé: –La spada invano io cingo, </l>
<l>ove il comune onore or non difenda;– </l>
<l>e Lutaldo, ed Unchero a sé chiamando </l>
<l>in lor depose il suo pensier, parlando:</l>
</lg>
<lg type="ottava">
<l>–Fedeli amici, è forse il primo oltraggio, </l>
<l>ond'io mi lagni, or che m'accusa a torto </l>
<l>l'ingrato e reo, ch'in dubbio, aspro viaggio, </l>
<l>da lunga guerra a l'alta impresa ho scorto? </l>
<l>Alla qual s'io non basto, e timor n'aggio, </l>
<l>senza errante guerriero, o preso o morto; </l>
<l>gloria (il conosco) non è intiera o salda </l>
<l>quantunque gira il cielo, e 'l sol riscalda.</l>
</lg>
<lg type="ottava">
<l>Ma cerchiam gloria al nome, e gloria a l'alma, </l>
<l>e pur l'una oscurò l'altra sovente. </l>
<l>Sin or di questa impresa ho grave salma, </l>
<l>dopo mille fatiche in Orïente: </l>
<l>e s'altrui la corona, altrui la palma </l>
<l>de le vittorie mie sì pigre e lente </l>
<l>riserba il cielo; andrò lentando i sensi, </l>
<l>che per troppo voler son meno intensi.</l>
</lg>
<lg type="ottava">
<l>Ma non è questo, amici, il primo giorno </l>
<l>ch'il regno mi promette amor benigno </l>
<l>de la mia nobil madre, ond'ebbi scorno: </l>
<l>né i sogni narro, o 'l favoloso cigno. </l>
<l>Né qui n'andrei d'aurea corona adorno, </l>
<l>dove ebbe il re di spine il crin sanguigno. </l>
<l>E più che 'l regno bramo il regio merto, </l>
<l>ch'il buon re, ben reggendo, è bene esperto.</l>
</lg>
<lg type="ottava">
<l>E se vittoria, o morte or son vicine, </l>
<l>come predisse, io non ho doglia, o tèma, </l>
<l>re vincitor morendo; e veggio il fine, </l>
<l>e l'una appresso l'altra meta estrema: </l>
<l>pria che la lunga età m'imbianchi il crine, </l>
<l>o la vecchiezza pur m'incurvi e prema; </l>
<l>ma (dico) tardo ha la mia morte il corso, </l>
<l>se d'uopo ho per morir d'altrui soccorso.</l>
</lg>
<lg type="ottava">
<l>Dunque in guisa facciam ch'il valor nostro </l>
<l>non manchi a chi per duce a voi mi scelse; </l>
<l>e volle d'oro circondarmi e d'ostro; </l>
<l>né siamo estremi ne l'imprese eccelse, </l>
<l>perché altri dica, e m'abbia a dito mostro: </l>
<l>–questi usurpò lo scettro, e proprio felse;– </l>
<l>ma prepariamo il cor sublime ed alto </l>
<l>a le corone del murale assalto.</l>
</lg>
<lg type="ottava">
<l>Fulgerio de la sua rifulge ancora, </l>
<l>Bulferio de la sua vien che s'illustri, </l>
<l>Boemondo la sua di gloria onora; </l>
<l>la qual fiammeggerà mille anni e lustri. </l>
<l>E da l'Occaso a la nascente aurora, </l>
<l>son di Rollone i gran nepoti illustri: </l>
<l>a cui sariano premio angusto e scarso </l>
<l>cento città, non pur Atene e Tarso.–</l>
</lg>
</div1>
<div1 type="parte">
<head>LIBRO DUODECIMO</head>
<lg type="ottava">

<l>Ma 'l buon Ruperto, a cui di nulla calse </l>
<l>fuor che di ritrovare il fido amico, </l>
<l>e 'n lui cercando, i monti e l'onde salse </l>
<l>varcheria, non che il fiume o 'l lido aprico; </l>
<l>non da parole è mosso incerte o false </l>
<l>a cui diè vana fede il tempo antico, </l>
<l>né da fantasma, o da terror notturno, </l>
<l>né da sogno che vien da l'uscio eburno:</l>
</lg>
<lg type="ottava">
<l>ma da lume del cielo, onde s'informa </l>
<l>del sacro Piero la divina mente, </l>
<l>o seggia, o vada, o parli, o pensi, o dorma; </l>
<l>tal ch'a' suoi detti ei s'attenea sovente. </l>
<l>E, senza ritrovar vestigio od orma </l>
<l>del suo signor, sen gìo co 'l sol nascente. </l>
<l>E per compagno il dano Araldo elesse, </l>
<l>che terzo in tanto amor esser potesse.</l>
</lg>
<lg type="ottava">
<l>Veduti Araldo in verde etate e cêrchi </l>
<l>vari costumi avea, vari paesi; </l>
<l>peregrinando da' più freddi cerchi </l>
<l>del nostro mondo a gli Eti¢pi accesi; </l>
<l>e com'uom che virtute e senno merchi </l>
<l>le favelle e le usanze e i modi appresi; </l>
<l>poi, grave d'anni, a quelle imprese eccelse </l>
<l>Sueno seguì, che ricercollo e scelse.</l>
</lg>
<lg type="ottava">
<l>Ambo avean già lasciato addietro il lago </l>
<l>che de l'ira del cielo anco s'attrista; </l>
<l>ma pur tre volte a la celeste imago </l>
<l>il dì si pinge e par cangiato in vista. </l>
<l>E vedeano il Giordan corrente e vago, </l>
<l>che, due stagni passando, il corso acquista </l>
<l>più chiaro sempre, e verde riva asperge: </l>
<l>pur manca alfin nel terzo, e si disperge.</l>
</lg>
<lg type="ottava">
<l>Poscia il lago mirâr che lui nel grembo </l>
<l>secondo accoglie, e 'l bel paese intorno; </l>
<l>dico di Genesar, cui fèro nembo </l>
<l>e fulmine non fece o danno o scorno, </l>
<l>e 'l primo ancor fangoso il seno e 'l lembo, </l>
<l>cui Giordan parte con più chiaro corno, </l>
<l>non lunge al Panio, ov'alta rupe instilla </l>
<l>ne l'ombrosa spelunca onda tranquilla.</l>
</lg>
<lg type="ottava">
<l>E pensan di mirar fontana ignota </l>
<l>più oltre, s'egli pur deriva altronde. </l>
<l>E come Fiala entro la propria rota </l>
<l>mai non cresca né scemi e sempre abonde. </l>
<l>E fonte anco veder ch'è men remota, </l>
<l>e più lunge ha del Nilo i pesci e l'onde. </l>
<l>Ma lor gran maraviglia intanto occorse, </l>
<l>che da tutt'altro a sé gli volse e torse.</l>
</lg>
<lg type="ottava">
<l>Mentre sospesi stanno, a lor d'aspetto </l>
<l>venerabile in vista un vecchio appare; </l>
<l>pur come sorga dal profondo letto </l>
<l>che volge il viso al fonte, e 'l tergo al mare; </l>
<l>chiuso ed avvolto in vestir lungo e schietto, </l>
<l>che di candido lin contesto pare. </l>
<l>Scote questi una verga, e 'l fiume calca </l>
<l>co' piedi asciutti, e contra 'l corso il valca.</l>
</lg>
<lg type="ottava">
<l>Sì come soglion là vicino al polo, </l>
<l>se avvien che 'l verno i fiumi agghiacci e indure, </l>
<l>correr su 'l Ren le villanelle a stuolo, </l>
<l>con lunghi strisci, e sdrucciolar secure: </l>
<l>tal ei ne vien sovra l'instabil suolo </l>
<l>de l'acque che non son salde, né dure. </l>
<l>Ma lui tosto conobbe il buon Ruperto; </l>
<l>ché certa aita è nel periglio incerto.</l>
</lg>
<lg type="ottava">
<l>Questi il principio d'alta stirpe antica </l>
<l>traea d'arabi regi, e da caldei; </l>
<l>e perché l'alma avea saggia e pudica, </l>
<l>sprezzò gl'idoli vani, e i falsi dèi; </l>
<l>e i Franchi amò pur come gente amica, </l>
<l>e lor sovvenne quattro volte e sei. </l>
<l>A lui salvò la patria il gran Riccardo, </l>
<l>però a' compagni or non vien lento e tardo.</l>
</lg>
<lg type="ottava">
<l>–Amici, per fornir l'impresa onesta, </l>
<l>non v'è d'uopo passar montagne e lidi, </l>
<l>né mari avversi con fortuna infesta, </l>
<l>ma convien che virtù vi scorga e guidi; </l>
<l>e, se fia cosa al vostro andar molesta, </l>
<l>ella sol v'avvalori, ella v'affidi: </l>
<l>e 'n vece d'un bel sol, nel basso mondo </l>
<l>di tenebre v'illustri orror profondo.</l>
</lg>
<lg type="ottava">
<l>Piacciavi entrar ne le spelunche ascose </l>
<l>dunque, e veder questa secreta sede; </l>
<l>ch'ivi udrete da me non lievi cose, </l>
<l>onde s'accresca l'animosa fede.– </l>
<l>Disse; e che lor dia loco a l'acqua impose, </l>
<l>ed ella tosto si ritira e cede; </l>
<l>e quinci e quindi, d'erto monte in guisa, </l>
<l>curvata pende, e 'n mezzo appar divisa.</l>
</lg>
<lg type="ottava">
<l>Ei mena lor ne le sue stanze interne, </l>
<l>ove non splende più l'aria serena; </l>
<l>ma incerta e debil luce ivi si scerne, </l>
<l>qual di luna fra' boschi ancor non piena. </l>
<l>E gravide d'umor ampie caverne </l>
<l>veggiono, onde fra noi sorge ogni vena, </l>
<l>la qual distilli in fonte, o 'n fiume vago </l>
<l>discorra, o stagni e si dilati in lago.</l>
</lg>
<lg type="ottava">
<l>Stupidi rimirâr gli umidi regni, </l>
<l>e tra spelunche chiuse acque stagnanti, </l>
<l>e sotto a' monti cavernosi e pregni, </l>
<l>senza luce, o splendor, selve sonanti: </l>
<l>secreti ascosi a' men sublimi ingegni, </l>
<l>non ch'a la vista, o pur a' sensi erranti: </l>
<l>e sbigottiti più ch'in campo, o 'n guerra, </l>
<l>al gran suon di tante acque andâr sotterra.</l>
</lg>
<lg type="ottava">
<l>Potean vedere onde il Giordano, ed onde </l>
<l>nasca l'Oronte, o pur l'Eufrate, e 'l Tigre </l>
<l>ch'unito è pria, poi fa diverse sponde, </l>
<l>e veloce è vie più che pardo o tigre; </l>
<l>e Capro, e Lico, e Gorgo, e 'l corso e l'onde </l>
<l>chiare del Cidno, e de l'Arasse impigre: </l>
<l>né quivi tiene 'l Nilo il capo occulto, </l>
<l>o 'l Negro, che risorge ancor sepulto.</l>
</lg>
<lg type="ottava">
<l>E non si cela a' sensi Idaspe od Indo, </l>
<l>e de gli altri maggior si mostra il Gange, </l>
<l>ed ogni altro che parte il Perso o l'Indo, </l>
<l>e i gran campi del mar percote e frange: </l>
<l>e quanti in lui ne versa Olimpo e Pindo, </l>
<l>e quel gelato in cui Prometeo s'ange; </l>
<l>quanti o 'n Parnaso o 'n Tauro alpestri fonti </l>
<l>ha più sublimi, o in Iperborei monti.</l>
</lg>
<lg type="ottava">
<l>E quivi si vedea con vene d'auro </l>
<l>Pattolo, ed Ermo, e Tago ancor più lunge; </l>
<l>e con fronte superba il Po di tauro, </l>
<l>lo qual con cento fiumi al mare aggiunge: </l>
<l>e 'l Tebro trïonfal cinto di lauro, </l>
<l>con gli ondosi fratei ch'a sé congiunge: </l>
<l>e 'l bel Tesino, e l'Adda, e 'l Mincio, e l'Arno, </l>
<l>e 'l suo picciol Sebeto, e 'l Liri, e 'l Sarno.</l>
</lg>
<lg type="ottava">
<l>Vedeano appresso i puri zolfi e i vivi </l>
<l>argenti in quella terra umida e molle: </l>
<l>dove trapassa il sol con raggi estivi, </l>
<l>sì ch'ella fuma riscaldata e bolle; </l>
<l>e tra quasi correnti e vaghi rivi, </l>
<l>si stringe in glebe argentee o 'n auree zolle; </l>
<l>e fiorir varie gemme infra metalli, </l>
<l>come fiori purpurei, azzurri e gialli.</l>
</lg>
<lg type="ottava">
<l>Né di rose e di gigli un chiaro fiume </l>
<l>suol più le rive intorno aver dipinto. </l>
<l>Quivi scintilla con ceruleo lume </l>
<l>il celeste zafiro e 'l bel giacinto: </l>
<l>e par che l'ombre il gran carbonchio allume </l>
<l>con chiara face onde l'orrore è vinto; </l>
<l>e 'l rubino, e 'l diamante ancor più saldo </l>
<l>splende, e lieto verdeggia il bel smeraldo.</l>
</lg>
<lg type="ottava">
<l>I guerrier fra le cose antiche e nove </l>
<l>sen vanno, in guisa d'uom cui sonno lega: </l>
<l>maravigliando, Araldo alfin commove </l>
<l>l'affettüose voci, e parla e prega: </l>
<l>–Deh, padre, dinne ove noi siamo, ed ove </l>
<l>ci guidi, e tua condizion ne spiega: </l>
<l>e di quel che veggiam, qual sogno ed ombra, </l>
<l>dotti ci rendi, e lo stupor disgombra.–</l>
</lg>
<lg type="ottava">
<l>Risponde: –Or sète (e non v'inganna il senso) </l>
<l>nel grembo de la terra oscuro, interno, </l>
<l>ch'in una parte è raro, in altra è denso; </l>
<l>ma tutto passa lo splendor superno: </l>
<l>pur non è ella il gran principio immenso, </l>
<l>il gran principio de le cose eterno; </l>
<l>ben che madre si chiami, e vesta, e vanti </l>
<l>la reggia, e i figli suoi divi e giganti.</l>
</lg>
<lg type="ottava">
<l>Ma se degna di fede è fama antica, </l>
<l>l'Oceàn de le cose è il vecchio padre. </l>
<l>L'Oceàn chiude in sé la terra aprica, </l>
<l>e 'n grembo siede a lui chi detta è madre. </l>
<l>Da prima egli produce, egli nudrica </l>
<l>d'umor le forme rilucenti e l'adre: </l>
<l>gli animali, le piante, i fiori e l'erbe </l>
<l>generate d'umore, avvien ch'ei serbe.</l>
</lg>
<lg type="ottava">
<l>E non sol quanto a noi s'estingue e nasce, </l>
<l>e qui vede fra noi mattino e sera, </l>
<l>ma le stelle lucenti e 'l sole ei pasce, </l>
<l>mentre si volge per obliqua sfera. </l>
<l>Quinci avvien ch'or un segno, or l'altro lasce, </l>
<l>e trapassi là su di fèra in fèra: </l>
<l>ma i sensi e le ragioni il volo han corto, </l>
<l>contemplando nel ciel l'occaso e l'òrto.</l>
</lg>
<lg type="ottava">
<l>Altri forse sarà ch'a voi racconte </l>
<l>d'altre acque sovra il cielo in suon più sacro, </l>
<l>d'altro vero Oceàno, e d'altro fonte </l>
<l>di luce, e d'altro puro ampio lavacro: </l>
<l>e le cinque fontane a voi fian conte, </l>
<l>non pur la somma, a cui purgo e consacro </l>
<l>il torbido pensiero e l'alma immonda, </l>
<l>e ber vi fia concesso in lucid'onda.</l>
</lg>
<lg type="ottava">
<l>Io, quel che lece in quest'ombroso chiostro, </l>
<l>in cui dispiega il suo poter natura, </l>
<l>sgombro la cieca notte al senso vostro, </l>
<l>che sì profonda e densa i lumi oscura: </l>
<l>ed ecco i fonti a voi del mar dimostro </l>
<l>da cui deriva la materia oscura: </l>
<l>e prima e poi ch'indi si faccia il tutto, </l>
<l>ondeggia pur con tempestoso flutto.</l>
</lg>
<lg type="ottava">
<l>E di Cocito, e d'ogni fiume ardente </l>
<l>a voi noto pur fia quant'io conosco.– </l>
<l>Così diss'egli; ed apparian repente </l>
<l>de l'Oceàno i fonti, a l'aer fosco. </l>
<l>E come sia di lor fiume e torrente </l>
<l>il mar di Gade, e l'Africano, e 'l Tosco, </l>
<l>e quello ove è sepolto il fier Tifeo, </l>
<l>l'Adriano, e l'Ionio, e 'l padre Egeo,</l>
</lg>
<lg type="ottava">
<l>e l'inospite Eusino, e 'l Ponto ondoso, </l>
<l>e quel ch'appresso fa l'ampia palude, </l>
<l>e ciascun altro che per loco ombroso, </l>
<l>o sotto aperto cielo indi si schiude. </l>
<l>Né pure il Caspio per sentiero ascoso </l>
<l>trapassa e 'ntorno si circonda e chiude; </l>
<l>ma tutti gli altri con perpetuo giro </l>
<l>là parean far ritorno, onde partîro.</l>
</lg>
<lg type="ottava">
<l>Altro che mai non sorse e non </l>
<l>apparve a l'aria dolce che del sol s'allegra, </l>
<l>al Tartaro tornar veloce or parve, </l>
<l>facendo più d'una rivolta integra: </l>
<l>e volar, quai fantasme oscure e larve, </l>
<l>l'alme dolenti intorno a l'onda negra; </l>
<l>parte dentro attuffarsi a mille a mille: </l>
<l>e quinci poi fumar fiamme e faville.</l>
</lg>
<lg type="ottava">
<l>E lor mostrava in lagrimosa vista </l>
<l>volar al foco gli amorosi spirti: </l>
<l>–E questo (disse) per amar s'acquista; </l>
<l>né qui dà refrigerio ombra di mirti: </l>
<l>altri ritien la sabbia, e l'onda attrista </l>
<l>dove l'arena fa fervide Sirti: </l>
<l>ed altri Flegetonte al fondo infiamma </l>
<l>sotto l'acqua che son d'ondosa fiamma.</l>
</lg>
<lg type="ottava">
<l>E quelli (disse) d'innocente sangue </l>
<l>macchiâr la destra vizïata e lorda; </l>
<l>e quei diêro il venen d'orribil angue, </l>
<l>per fame d'oro e di ricchezza ingorda: </l>
<l>o la morte aflrettâr de l'egro esangue </l>
<l>in altro modo ch'a ragion discorda: </l>
<l>e quegli altri seguîr l'arme de gli empi, </l>
<l>spogliando altari, e vïolando i tempî.</l>
</lg>
<lg type="ottava">
<l>Ma 'l Tartaro profondo assorbe e copre </l>
<l>chi 'l suo proprio signore e 'l dato pegno </l>
<l>de la fede ha tradito; e non discopre </l>
<l>tiranno, usurpator d'ingiusto regno. </l>
<l>Né si ponno purgar le colpe e l'opre </l>
<l>d'alma crudel ch'irriti eterno sdegno: </l>
<l>ma involto è giù ne la miseria estrema </l>
<l>il capo che portò l'alto diadema.</l>
</lg>
<lg type="ottava">
<l>Apprendete giustizia, egri mortali; </l>
<l>e non sprezzate il Re che 'l mondo regge; </l>
<l>il cui voler non fa le pene eguali: </l>
<l>ma ne le varie colpe è giusta legge.– </l>
<l>Così diss'egli; e quei, che i fieri mali </l>
<l>e de l'alme mirar l'inferme gregge, </l>
<l>vinti eran da pietate, e da temenza </l>
<l>del sommo Re che dà l'alta sentenza.</l>
</lg>
<lg type="ottava">
<l>Ma da l'orribil vista i lumi e i passi </l>
<l>tosto lor volse in altra parte il saggio, </l>
<l>e gli condusse affaticati e lassi, </l>
<l>poggiando, che già splende un vivo raggio. </l>
<l>–E per imo sentiero al sommo vassi, </l>
<l>(disse) e s'apre a le stelle alto vïaggio; </l>
<l>se colpa non ritiene e grave incarco </l>
<l>di vizi alma sublime al dubbio varco.</l>
</lg>
<lg type="ottava">
<l>Ed io sempre lontan dal chiaro cielo </l>
<l>non sto sotterra in tenebrosa stanza, </l>
<l>ma su 'l Libano spesso e su 'l Carmelo </l>
<l>ho sublime magion che tutte avanza. </l>
<l>E qui spiegansi a me senza alcun velo </l>
<l>Venere e Marte, ed ogni lor sembianza: </l>
<l>e veggio come ogni altra, o presto, o tardi, </l>
<l>roti benigna o minacciosa guardi.</l>
</lg>
<lg type="ottava">
<l>E sotto i piè mi veggio or folte or rade </l>
<l>le nubi, or negre ed or pinte da Iri; </l>
<l>e generar le pioggie e le rugiade </l>
<l>risguardo, e come il vento obliquo spiri: </l>
<l>come s'accenda, e quai distorte strade </l>
<l>il folgore tonando infiammi e giri: </l>
<l>scorgo comete ne gli aperti campi, </l>
<l>ed altre forme onde lo cielo avvampi.</l>
</lg>
<lg type="ottava">
<l>E non pensiate già ch'angeli stigi </l>
<l>a l'alte maraviglie or qui costringa, </l>
<l>come colei che prigionieri e ligi </l>
<l>fa tanti eroi con arte e con lusinga: </l>
<l>ma de l'Un ricercando alti vestigi, </l>
<l>avvien ch'al sommo gli altri e me sospinga; </l>
<l>sol per unirmi a l'Un c'ha nulla parte, </l>
<l>ed unir può ciò che si sparge o parte.</l>
</lg>
<lg type="ottava">
<l>Egli è quel ch'è; sublime, anzi superno: </l>
<l>e quel che non è lui, da lui disgiunto, </l>
<l>è falso e nulla: e 'n lui diviene eterno </l>
<l>(quasi parte di lui) chi seco è giunto. </l>
<l>Nol vider gli avi miei, ned io discerno </l>
<l>ne l'altissima nube il vero appunto: </l>
<l>che son fra 'l suo splendore e i lumi nostri </l>
<l>di diece spere i luminosi chiostri.</l>
</lg>
<lg type="ottava">
<l>Nol vider gli avi miei che magi appella </l>
<l>il mondo ancora, e scettro aveano e regno </l>
<l>ne l'Orïente, insin che nova stella </l>
<l>a gli estremi di lor fu scorta e segno. </l>
<l>Anzi ciascun de' nostri innanzi a quella </l>
<l>felice età, fu di mirarlo indegno </l>
<l>nel proprio volto, e 'n maestà vetusta: </l>
<l>ma l'orme vide e la sua man robusta.</l>
</lg>
<lg type="ottava">
<l>Or ben vegg' io ch'augel notturno al sole </l>
<l>è nostra vista a' rai del primo vero; </l>
<l>e men s'abbaglia in questa eccelsa mole, </l>
<l>fatta con sì mirabil magistero. </l>
<l>E di me stesso rido e d'altrui fole, </l>
<l>onde scorno mi fece il vostro Piero: </l>
<l>ma sono in parte altr' uom da quel ch'io fui; </l>
<l>che da lui pendo, e mi rivolgo a lui.</l>
</lg>
<lg type="ottava">
<l>E se nulla d'antico io qui riserbo, </l>
<l>a me sembiante o pur a lui difforme; </l>
<l>non son de gli avi, o del saper superbo </l>
<l>sì, ch'io nol lasci e vesta in altre forme. </l>
<l>Veglio farò quel ch'io non feci acerbo, </l>
<l>di lui seguendo pur la voce e l'orme: </l>
<l>Filagliteo mi chiamo; e basti or questo, </l>
<l>ch'io son del vero amico e de l'onesto.–</l>
</lg>
<lg type="ottava">
<l>Così disse, e da l'antro al monte usciva </l>
<l>quegli che rado fece inganno o fallo: </l>
<l>dove abitò, non lunge a l'erta riva, </l>
<l>d'oro albergo lucente e di cristallo: </l>
<l>sovra sette, sembianti a fiamma viva, </l>
<l>di piropo o di lucido metallo </l>
<l>altissime colonne, in cui s'appoggia, </l>
<l>quasi da contemplar teatro o loggia.</l>
</lg>
<lg type="ottava">
<l>Di candido zafiro e d'adamante </l>
<l>eran le porte in cui lo sol traluce: </l>
<l>e tanto l'uno e l'altro era sembiante, </l>
<l>che mal si distinguea colore o luce; </l>
<l>ma quel che preme con le gravi piante, </l>
<l>senza lasciar vestigio, il vecchio duce, </l>
<l>è di topazio, oltra misura adorno, </l>
<l>col segno di armellino e d'unicorno.</l>
</lg>
<lg type="ottava">
<l>Son di fini topazi i gradi ancora, </l>
<l>onde si monta a l'alto albergo e sale. </l>
<l>Di marmo il muro, che si pinge e 'ndora, </l>
<l>di bel candore al bianco avorio eguale: </l>
<l>e le finestre, volte inver l'aurora, </l>
<l>di chiar cristallo o gemma altra non frale: </l>
<l>di ceruleo zafir la somma parte </l>
<l>sparsa è di stelle con mirabil arte.</l>
</lg>
<lg type="ottava">
<l>Quivi il celeste Arturo ed Orïone, </l>
<l>chi lor fece, imitando, impresse e finse; </l>
<l>e ben mille del cielo auree corone, </l>
<l>e poi l'un cerchio a l'altro intorno cinse: </l>
<l>e 'n cinque giri il cielo, e 'n cinque zone, </l>
<l>nel suo mezzo la terra ancor distinse. </l>
<l>Così scolpiti, varïando a' sensi, </l>
<l>avea di questo mondo i lumi accensi.</l>
</lg>
<lg type="ottava">
<l>Gli altri non già, ma stesi innanzi al volto </l>
<l>un gran velo di luce e di splendori, </l>
<l>onde uom potrebbe immaginarsi avvolto </l>
<l>quel ch'è più occulto de' celesti cori. </l>
<l>Quinci da l'alta loggia il lido incolto, </l>
<l>quindi rimira ombre, fontane, e fiori, </l>
<l>e ciò che può nudrir l'erta pendice </l>
<l>di vago, d'odorato e di felice.</l>
</lg>
<lg type="ottava">
<l>Balsamo, cassia, incenso, amomo e croco </l>
<l>vi sono, e piante, ed erbe a mille a mille; </l>
<l>mirra ivi ancor nel dilettoso loco </l>
<l>versa il dolore in lagrimose stille; </l>
<l>e ciò ch'aduna al suo vivace foco </l>
<l>la Fenice, ond'accesa arda e sfaville: </l>
<l>e ciò che 'l saggio re descrisse in prima </l>
<l>in quel già colto o 'n altro estranio clima.</l>
</lg>
<lg type="ottava">
<l>E quanto accolse poi Latino o Greco, </l>
<l>ch'abbia di chiara fama illustri gridi. </l>
<l>Quinci per vie secrete oscuro speco </l>
<l>di Joppe scorge e d'Ascalona a' lidi: </l>
<l>ond'ei, che sa le strade, a l'aer cieco </l>
<l>talor giunse improvviso a' guerrier fidi: </l>
<l>e per refugio occulto, e per ostello </l>
<l>su le ripe fondò torre o castello.</l>
</lg>
<lg type="ottava">
<l>Or quivi non mancâr ministri e servi, </l>
<l>ch'a l'ombra d'un bel faggio e d'un alloro </l>
<l>portâro in lieta mensa e lepri e cervi </l>
<l>in bei vasi d'argento e di fino oro: </l>
<l>perché le stanche membra indi conservi </l>
<l>ciascuno, e prenda al travagliar ristoro. </l>
<l>Alfin, volto a Ruperto il vecchio saggio: </l>
<l>–Sf¢rzati (disse) al cielo, alto coraggio:</l>
</lg>
<lg type="ottava">
<l>e disgombra il timor, ch'al tuo Riccardo, </l>
<l>oltre ogni tuo pensier, vicino or sei; </l>
<l>e di sua libertate a te riguardo </l>
<l>l'onore, eguale a quel d'alti trofei.– </l>
<l>–Padre (rispose) io tardo mossi, e tardo </l>
<l>tu non spiasti già gli affetti miei: </l>
<l>ma de la vita e di famose palme </l>
<l>non curo omai, tanto di lui sol calme.</l>
</lg>
<lg type="ottava">
<l>Allor fia in vece a me d'alta vittoria </l>
<l>la morte, che per lui quest'alma io versi. </l>
<l>Solamente ch'ei torni a quella gloria </l>
<l>ch'invidïaro i suoi nemici avversi. </l>
<l>Perda ogni altro di me grata memoria: </l>
<l>pur ch'ei la serbi, e mostri i lumi aspersi </l>
<l>ne la mia morte, come già vid'io </l>
<l>il dì ch'ei disse a' dolci amici –a Dio–.</l>
</lg>
<lg type="ottava">
<l>Egli piangea, tanto di me gl'increbbe, </l>
<l>a cui 'l proprio fratello appena adegua. </l>
<l>Io prima nacqui, ed egli in prima crebbe: </l>
<l>e sol temo morir, perch'ei non segua. </l>
<l>Ben ti sovvenne, e sovvenir ti debbe </l>
<l>(che la memoria in te non si dilegua) </l>
<l>quando mi predicesti, in dubbio caso, </l>
<l>òrto immortal dopo il mortale occaso:</l>
</lg>
<lg type="ottava">
<l>dicendo ch'a me fine era prescritto </l>
<l>immaturo ne l'Asia, e morte acerba, </l>
<l>s'io liberava il cavaliero invitto </l>
<l>da la dolce prigion ch'amor gli serba: </l>
<l>pur n'avrei lunga fama oltra l'Egitto, </l>
<l>ed oltra Babilonia empia e superba. </l>
<l>Ma, lui lasciando, e l'altre imprese e l'armi, </l>
<l>poteva al duro fato anch'io sottrarmi.</l>
</lg>
<lg type="ottava">
<l>Allor morir elessi: or non mi pento, </l>
<l>né viver sì ozïoso in pace io sceglio, </l>
<l>né se vivessi ancor cent'anni e cento, </l>
<l>sazio sarei di vita, infermo veglio. </l>
<l>Ma ne' suoi rischi neghittoso e lento </l>
<l>son troppo, e tardi al mio dover mi sveglio: </l>
<l>or fa' ch'io sappia ove si trovi, e come, </l>
<l>o domito d'amore, o d'altre some.–</l>
</lg>
<lg type="ottava">
<l>Rispose al guerrier forte il vecchio grave: </l>
<l>–Esser non puote il ver ch'a te si celi. </l>
<l>Dunque saprai de la prigion soave </l>
<l>quanto addivenne, e com'egli arda e geli. </l>
<l>Ma l'alma invitta che di nulla pave, </l>
<l>non si perturbi al minacciar de' cieli, </l>
<l>perch'il destin non signoreggia e sforza, </l>
<l>e la pietà divina ogn'ira ammorza.–</l>
</lg>
<lg type="ottava">
<l>Poscia ricominciò: –L'opre e le frodi </l>
<l>note a voi son de la crudele Armida: </l>
<l>com'ella al campo venne, e con quai modi </l>
<l>molti indi trasse la fallace guida. </l>
<l>Sapete ancor che di tenaci nodi </l>
<l>dipoi gli avvinse, albergatrice infida, </l>
<l>e ch'indi a Gaza gl'inviò con molti </l>
<l>custodi, e che tra via fûr poi disciolti.</l>
</lg>
<lg type="ottava">
<l>Or quella io narrerò ch'appresso occorse </l>
<l>vera istoria, e da voi non anco intesa. </l>
<l>Poi che la maga rea vide ritôrse </l>
<l>la preda sua, già con tanta arte presa, </l>
<l>ambe le mani per dolor si morse, </l>
<l>e disse fra suo cor, di sdegno accesa: </l>
<l>“Ah vero unqua non fia che d'aver tanti </l>
<l>guerrieri liberati egli si vanti.</l>
</lg>
<lg type="ottava">
<l>Se gli altri sciolse, ei serva; ed io sostegna </l>
<l>le pene altrui serbate e il lungo affanno: </l>
<l>egli sia stretto di catena indegna, </l>
<l>né proprio suo, ma sia comune il danno”. </l>
<l>Così, tra sé dicendo, ordir s'ingegna </l>
<l>questo, ch'ora udirete, iniquo inganno. </l>
<l>Viensene al loco in cui Riccardo vinse </l>
<l>l'empia scorta in battaglia, e 'n parte estinse.</l>
</lg>
<lg type="ottava">
<l>Quivi, poi che 'l suo scudo ebbe deposto, </l>
<l>la sopravveste d'un pagan si pose, </l>
<l>forse perché bramava andarne ascosto </l>
<l>con meno illustri insegne e men famose. </l>
<l>Le sue prese la maga iniqua, e tosto </l>
<l>v'involse un tronco busto e poi l'espose </l>
<l>in riva a un picciol fiume ove doveva </l>
<l>stuol di Franchi arrivar, come soleva.</l>
</lg>
<lg type="ottava">
<l>E questo antiveder potea ben ella, </l>
<l>che mandarvi le spie solea dintorno: </l>
<l>onde spesso del campo avea novella </l>
<l>e s'altri indi partiva, o fêa ritorno: </l>
<l>e con maligni spirti anco favella </l>
<l>sovente, e fa con lor lungo soggiorno. </l>
<l>Espose dunque il falso corpo in parte </l>
<l>molto opportuna a l'ingannevol'arte.</l>
</lg>
<lg type="ottava">
<l>Non lunge un sagacissimo valletto </l>
<l>pose, vestito pur di rozzi panni, </l>
<l>e 'mpose lui come recar effetto </l>
<l>egli dovesse a' mal pensati inganni. </l>
<l>E questi sparse poi d'empio sospetto </l>
<l>fra' vostri il seme, e di futuri affanni: </l>
<l>onde si mieta di spietata guerra </l>
<l>frutto, e di morte in mal divisa terra.</l>
</lg>
<lg type="ottava">
<l>E fu, come ella disegnò, creduto </l>
<l>per opra di quel pio Riccardo ucciso, </l>
<l>bench'il falso sospetto, indarno avuto, </l>
<l>del ver si dileguasse al primo avviso. </l>
<l>Cotal d'Armida l'artificio astuto </l>
<l>primieramente fu, quale io diviso: </l>
<l>ora udirete come poi seguisse </l>
<l>il bel Riccardo, e quel ch'indi avvenisse.</l>
</lg>
<lg type="ottava">
<l>Qual cauta cacciatrice, Armida aspetta </l>
<l>Riccardo al varco. Ei su l'Oronte aggiunge, </l>
<l>dove un rio si dirama, e un'isoletta </l>
<l>facendo, tosto a lui si ricongiunge: </l>
<l>e 'n su le rive una colonna eretta </l>
<l>vede, e un picciol battello indi non lunge. </l>
<l>Fisa egli tosto gli occhi al bel lavoro </l>
<l>de la colonna, e legge in lettre d'oro:</l>
</lg>
<lg type="ottava">
<l>“O chiunque tu sia che voglia o caso, </l>
<l>peregrinando, adduce a queste sponde, </l>
<l>maraviglia maggior l'Orto e l'Occaso </l>
<l>non ha di ciò che l'isoletta asconde. </l>
<l>Passa se vuoi vederla”. E' persuaso </l>
<l>tosto l'incauto a gire oltre quell'onde: </l>
<l>e perché mal capace è frale barca, </l>
<l>gli scudieri abbandona, e solo e' varca.</l>
</lg>
<lg type="ottava">
<l>Come è là giunto, cupido e vagante </l>
<l>volge intorno lo sguardo, e nulla ei vede, </l>
<l>fuor ch'antri ed acque, e fiori, ed erbe e piante, </l>
<l>onde quasi schernito allor si crede. </l>
<l>Ma pur il loco e così lieto, e 'n tante </l>
<l>guise l'alletta, ch'ei si ferma e siede: </l>
<l>e disarma la fronte, e la ristaura </l>
<l>al soave spirar di placid'aura.</l>
</lg>
<lg type="ottava">
<l>Il fiume gorgogliar frattanto udìo </l>
<l>con roco suono, e là con gli occhi corse: </l>
<l>e mover vide un'onda in mezzo al rio, </l>
<l>che tornò in se medesma, e si ritorse: </l>
<l>e quinci alquanto d'un crin biondo uscìo, </l>
<l>e quinci di donzella un volto sorse, </l>
<l>quinci il petto, e le mamme, e ciò che vela </l>
<l>onestate, ed amore altrui rivela.</l>
</lg>
<lg type="ottava">
<l>Così talvolta da notturna scena </l>
<l>o ninfa o dèa tardi sorgendo appare. </l>
<l>Questa già de l'Eufrate empia sirena </l>
<l>a l'Oronte fu tratta, e 'n vista pare </l>
<l>di quelle ch'abitâr l'onda tirrena, </l>
<l>sì com'è fama, e 'nsidïoso mare. </l>
<l>Né men ch'in vista è bella, in suono è dolce: </l>
<l>e così canta, e 'l cielo a l'aura molce.</l>
</lg>
<lg type="ottava">
<l>“O giovinetti, mentre aprile e maggio </l>
<l>v'ammanta di fiorite e verdi spoglie, </l>
<l>di gloria e di virtù fallace raggio </l>
<l>la semplicetta mente ah non v'invoglie. </l>
<l>Solo chi segue ciò che piace è saggio, </l>
<l>e 'n sua stagion de gli anni il frutto coglie. </l>
<l>Questo grida natura: ah folli! e voi </l>
<l>pur indurate l'alme a' detti suoi.</l>
</lg>
<lg type="ottava">
<l>Folli, perché gettate il caro dono, </l>
<l>che breve è si di vostra età novella? </l>
<l>Nomi, e senza soggetto idoli sono </l>
<l>quel che merto ed onore il mondo appella. </l>
<l>La fama ch'invaghisce al dolce suono </l>
<l>voi superbi mortali, e par sì bella, </l>
<l>è un eco, un sogno, anzi del sogno un'ombra, </l>
<l>ch'ad ogni vento si dilegua e sgombra.</l>
</lg>
<lg type="ottava">
<l>Goda il corpo securo, e 'n lieti oggetti </l>
<l>l'alma tranquilla appaghi i sensi frali: </l>
<l>oblii le noie andate, e non affretti </l>
<l>le sue miserie in aspettando i mali. </l>
<l>Nulla curi se 'l ciel tuoni e saetti, </l>
<l>minacci egli a sua voglia e 'nfiammi strali. </l>
<l>Questo è saver, questa è felice vita, </l>
<l>e natura l'insegna, anzi l'addita”.</l>
</lg>
<lg type="ottava">
<l>Sì canta l'empia: e 'l giovinetto al sonno </l>
<l>con note invoglia sì soavi e scòrte. </l>
<l>Quel placido già serpe, e fatto è donno </l>
<l>sovra ogni senso in lui più fermo e forte: </l>
<l>né i tuoni omai destar, non ch'altro, il ponno </l>
<l>da quella queta imagine di morte. </l>
<l>Esce d'aguato allor la falsa maga, </l>
<l>e gli va sopra, di vendetta vaga.</l>
</lg>
<lg type="ottava">
<l>Ma quando in lui fissò lo sguardo, e vide </l>
<l>come placido in vista egli respira, </l>
<l>e quell'atto gentil che dolce ride, </l>
<l>ne' lumi chiusi: or che fia, s'ei gli gira? </l>
<l>pria sospesa si ferma, e poi s'asside </l>
<l>a lui vicina, e si dilegua ogn'ira </l>
<l>mentre lui guarda; e 'n su la vaga fronte </l>
<l>pende così che par Narciso al fonte.</l>
</lg>
<lg type="ottava">
<l>De' ligustri, de' gigli, e de le rose, </l>
<l>ch'allor fiorian per quelle piagge amene, </l>
<l>con bell'arte congiunte indi compose </l>
<l>lente ma indissolubili catene. </l>
<l>Queste al collo, a le braccia, ai piè gli pose: </l>
<l>così l'avvinse, e così preso il tiene; </l>
<l>e 'n guardia il diè fra l'erbe e i fior novelli </l>
<l>al Sonno ed a la Morte, ambo gemelli:</l>
</lg>
<lg type="ottava">
<l>che il portâr ne le selve occulte e sole, </l>
<l>onde verdeggia il Libano frondoso; </l>
<l>e tra i bianchi ligustri e le vïole </l>
<l>il posâr dolcemente in letto erboso, </l>
<l>dove l'ombra de' cedri a' rai del sole </l>
<l>e de l'erranti stelle il tenne ascoso, </l>
<l>sovra spargendo in disusata foggia </l>
<l>di mille fiori l'odorata pioggia.</l>
</lg>
<lg type="ottava">
<l>Ella non torna de' Fenici al regno, </l>
<l>né dove ha il suo castello in mezzo a l'onde; </l>
<l>ma, ingelosita di sì caro pegno, </l>
<l>e vergognosa del suo amor, s'asconde </l>
<l>dove giunger non possa armato legno </l>
<l>da le Tirrene rive, o d'altre sponde. </l>
<l>Quivi un palagio fonda appresso un lago, </l>
<l>né fece opra maggior regina o mago.</l>
</lg>
<lg type="ottava">
<l>A piè del monte ove la maga alberga, </l>
<l>sibilando strisciar nuovi pitoni, </l>
<l>e cinghiali arricciar l'aspre lor terga, </l>
<l>ed aprir la gran bocca orsi e leoni </l>
<l>vedrete; ma scuotendo una mia verga </l>
<l>temeranno appressarsi ove ella suoni. </l>
<l>Poscia, molto maggior (s'uom dritto estima) </l>
<l>è l'occulto periglio al monte in cima.</l>
</lg>
<lg type="ottava">
<l>Ivi a la Sira dea sublime tempio </l>
<l>(ché memoria de l'opra ancor non langue) </l>
<l>fu sacro e 'l culto fu profano ed empio: </l>
<l>e dove giacque il bel fanciullo esangue, </l>
<l>costei paventa pur l'antico esempio </l>
<l>fra duo bei fiumi: un di purpureo sangue </l>
<l>fatto si crede, e d'amoroso pianto </l>
<l>l'altro c'ha di chiarezza il pregio e 'l vanto.</l>
</lg>
<lg type="ottava">
<l>Quinci ella derivò di lucid'onde </l>
<l>il fonte, e 'l rio che i riguardanti asseta; </l>
<l>ma dentro a' freddi suoi cristalli asconde </l>
<l>di tosco micidial forza secreta: </l>
<l>ch'un picciol sorso il suo venen diffonde, </l>
<l>e inebria l'alma, e lei fa vaga e lieta: </l>
<l>indi a ridere uom muove, e tanto il riso </l>
<l>s'avanza alfin, ch'ei ne rimane ucciso. </l>
</lg>
<lg type="ottava">
<l>Lunge la bocca disdegnosa e schiva </l>
<l>torcete da l'umor che tosto ancide; </l>
<l>né le dolci vivande in verde riva </l>
<l>v'allettin pur, né le donzelle infide </l>
<l>con voce soavissima e lasciva, </l>
<l>con dolce aspetto che lusinga e ride; </l>
<l>ma voi, gli sguardi e le parole accorte </l>
<l>sprezzando, entrate pur ne l'alte porte.</l>
</lg>
<lg type="ottava">
<l>Dentro è di muri inestricabil cinto, </l>
<l>con mille torti in sé confusi giri; </l>
<l>ma io vi porgo il filo, e lui dipinto, </l>
<l>sì che nessuno error fia che v'aggiri. </l>
<l>Verdeggia un bosco in mezzo al laberinto, </l>
<l>che par che d'ogni fronde amore spiri, </l>
<l>quivi, nel verde sen d'erba novella, </l>
<l>giace il guerrier sovente e la donzella.</l>
</lg>
<lg type="ottava">
<l>Ma come essa, lasciando il caro amante, </l>
<l>in altra parte 'l piede avrà rivolto, </l>
<l>vo' ch'a lui vi scopriate, e d'adamante </l>
<l>lo scudo, ch'io darò, gli alziate al volto: </l>
<l>perch'ei se stesso miri in quel sembiante, </l>
<l>e 'n abito lascivo e molle involto: </l>
<l>ch'a tal vista potrà vergogna e sdegno </l>
<l>scacciar dal petto suo l'amore indegno.</l>
</lg>
<lg type="ottava">
<l>Altro che dirvi omai poco m'avanza, </l>
<l>se non ch'assai securi ir ne potrete; </l>
<l>e trapassar de la secreta stanza </l>
<l>ne le più interne parti e più secrete: </l>
<l>perché non fia che magica possanza </l>
<l>a voi ritardi il corso, o 'l passo viete: </l>
<l>né potrà pur (cotal virtù vi guida) </l>
<l>il giunger vostro antivedere Armida.</l>
</lg>
<lg type="ottava">
<l>Ma s'ella, sue minacce aggiunte a' preghi, </l>
<l>voi perseguisse, come suol, superba; </l>
<l>non sia di voi chi per suo amor si pieghi, </l>
<l>né per lusinga, o per querela acerba; </l>
<l>ma con più stretti nodi allor si leghi </l>
<l>per vostra mano, e non tra' fiori e l'erba. </l>
<l>Voi da me di topazio infuso in Lete </l>
<l>e d'adamante aspra catena avrete.–</l>
</lg>
<lg type="ottava">
<l>Già del sol richiamava il nuovo raggio </l>
<l>a l'opre ogni mortal ch'in terra alberga, </l>
<l>quando tornò da' suoi riposi il saggio </l>
<l>a' due guerrieri; e: –Pria ch'il di più s'erga, </l>
<l>accingiamci (lor disse) al bel vïaggio; </l>
<l>ecco lo scudo, il filo, ecco la verga </l>
<l>d'òr circondata, a cui d'antichi regi </l>
<l>scettro agguagliar non ponno i mastri egregi.</l>
</lg>
<lg type="ottava">
<l>Questa è d'un'erba che talor germoglia </l>
<l>d'arida sabbia in arenose sponde, </l>
<l>con lunga in cima e ripiegata foglia, </l>
<l>e due come ali del suo piè diffonde; </l>
<l>e quinci e quindi de la verde spoglia </l>
<l>sparge nel mezzo poi minori fronde: </l>
<l>ruhat fu detta in barbaro idïoma, </l>
<l>ma la Grecia licnite ancor la noma.</l>
</lg>
<lg type="ottava">
<l>Questa v'affida di periglio e scorno </l>
<l>(disse), né belva fia ch'a voi s'appresse;– </l>
<l>ma i due guerrier, ch'avean gia l'arme intorno </l>
<l>per vie che d'orme non vedeano impresse, </l>
<l>partîr col veglio; e nel chinar del giorno </l>
<l>giunsero ove la stanza Armida elesse: </l>
<l>e videro il palagio, a gli altri occulto, </l>
<l>dov'era più del monte il giogo inculto.</l>
</lg>
<lg type="ottava">
<l>–Mirate (dicea lor) quell'alta mole </l>
<l>ch'in cima al monte di lontan si vede. </l>
<l>Quivi fra cibi, ed ozio, e scherzi, e fole </l>
<l>torpe il campion de la cristiana fede. </l>
<l>Voi con la scorta poi del novo sole </l>
<l>su per quell'erto moverete il piede: </l>
<l>né vi gravi aspettar la bella aurora, </l>
<l>che notturna fatica inutil fôra.</l>
</lg>
<lg type="ottava">
<l>Ben co 'l lume del sol, ch'anco riluce, </l>
<l>insino al monte andar per voi potrassi.– </l>
<l>Essi al congedo di quel saggio duce, </l>
<l>posero da' cavalli a terra i passi: </l>
<l>e ritrovâr la via ch'ivi conduce, </l>
<l>ch'agevol fôra a' più impediti e lassi: </l>
<l>ma quando v'arrivâr, da l'Oceàno </l>
<l>era il carro di Febo ancor lontano.</l>
</lg>
<lg type="ottava">
<l>I due guerrieri in loco ermo e selvaggio, </l>
<l>chiuso d'ombre, fermârsi a piè del monte: </l>
<l>e come 'l ciel rigò col nuovo raggio </l>
<l>il sol, de l'aurea luce eterno fonte: </l>
<l>–Su su,– gridâro; e 'l dubbio erto viaggio </l>
<l>ricominciâr con voglie ardite e pronte. </l>
<l>Ma esce, non so d'onde, e s'attraversa </l>
<l>fiera, serpendo orribile e diversa.</l>
</lg>
<lg type="ottava">
<l>Innalza d'oro squallido squamose </l>
<l>le creste e 'l capo, e gonfia il collo d'ira: </l>
<l>arde ne gli occhi, e le vie tutte ascose </l>
<l>tien sotto il ventre, e tosco e fumo spira: </l>
<l>or s'accoglie in se stessa, or le nodose </l>
<l>rote distende, e sé dopo sé tira: </l>
<l>tal s'appresenta, e 'l passo orribil guarda, </l>
<l>né però de' guerrieri i passi or tarda.</l>
</lg>
<lg type="ottava">
<l>Ruperto il ferro stringe e 'l drago assale; </l>
<l>ma l'altro grida a lui: –Che fai? che tente? </l>
<l>Per isforzo di man, con arme tale, </l>
<l>vincere avvisi il difensor serpente?– </l>
<l>Egli vibra la verga e l'òr non frale, </l>
<l>sì che la belva 'l sibilar ne sente, </l>
<l>e 'mpaurita al suon fuggendo ratta, </l>
<l>lascia quel varco libero, e s'appiatta.</l>
</lg>
<lg type="ottava">
<l>Più suso, alquanto il passo a lor contende </l>
<l>fèro leon che gli rimira e rugge, </l>
<l>e d'ampia bocca apre caverne orrende, </l>
<l>onde ei divora i vivi corpi e strugge: </l>
<l>si sferza con la coda, e l'ira accende; </l>
<l>ma da la verga poi s'arretra e fugge, </l>
<l>più che da foco, e da virtù secreta </l>
<l>d'augel che nuncio sia del gran pianeta.</l>
</lg>
<lg type="ottava">
<l>Seguia la coppia il suo cammin veloce: </l>
<l>ma terribile schiera han già davante </l>
<l>de' selvaggi animai, vari di voce, </l>
<l>vari di moto, vari di sembiante. </l>
<l>Ciò che di mostruoso e di feroce </l>
<l>erra fra 'l Nilo e 'l mauritano Atlante, </l>
<l>par qui tutto raccolto: e quante belve </l>
<l>l'Ercinia ha in sen, quante l'Ircane selve.</l>
</lg>
<lg type="ottava">
<l>Ma pur sì fèro esercito e sì grosso </l>
<l>non vien che lor respinga, o che resista, </l>
<l>anzi (miracol novo) in fuga è mosso </l>
<l>da un picciol fischio e da una breve vista. </l>
<l>La coppia omai vittorïosa il dosso </l>
<l>de la montagna senza intoppo acquista: </l>
<l>se non che lor ritarda al fin vicino </l>
<l>de le rigide vie l'aspro cammino.</l>
</lg>
<lg type="ottava">
<l>Ma poi che già le spalle ebber varcate, </l>
<l>lasciando a tergo il discosceso e l'erto, </l>
<l>un bel tepido ciel di dolce state </l>
<l>trovâr, e 'l pian sul monte ampio ed aperto: </l>
<l>aure fresche mai sempre ed odorate </l>
<l>vi spiran con tenor stabile e certo, </l>
<l>né i fiati lor, sì come altrove suole, </l>
<l>sopisce o desta, ivi girando, il sole.</l>
</lg>
<lg type="ottava">
<l>Né, come altrove suol, ghiacci ed ardori, </l>
<l>nubi e sereni in quelle piagge alterna; </l>
<l>ma 'l ciel di candidissimi splendori </l>
<l>sempre s'ammanta, e non s'infiamma o verna: </l>
<l>e nudre a' prati l'erba, a l'erbe i fiori, </l>
<l>a' fior l'odore, a' rami l'ombra eterna: </l>
<l>siede su l'acque, e signoreggia intorno </l>
<l>le piaggie e i monti, il bel palagio adorno.</l>
</lg>
<lg type="ottava">
<l>La coppia a l'erta cima omai salita </l>
<l>pronti aveva gli spirti e 'l corpo lasso: </l>
<l>onde ne gìan per quella via fiorita, </l>
<l>lenti or movendo, ed or fermando il passo: </l>
<l>quando ecco un fonte, ch'a bagnar invita </l>
<l>le labbra, alto cader da un vivo sasso, </l>
<l>con larghissima vena e con ben mille </l>
<l>vaghi giri spruzzar l'erbe di stille.</l>
</lg>
<lg type="ottava">
<l>Ma tutta insieme poi tra gli olmi e i faggi </l>
<l>in profondo sentier l'acqua s'aduna, </l>
<l>e sotto l'ombra di perpetui maggi, </l>
<l>mormorando sen va gelida e bruna: </l>
<l>e pura, e chiusa al trapassar de' raggi, </l>
<l>senza celare in sé vaghezza alcuna, </l>
<l>e sovra le sue rive alta s'estolle </l>
<l>l'erbetta, e vi fa seggio fresco e molle. </l>
</lg>
<lg type="ottava">
<l>–Ecco il fonte del riso, ed ecco il rio, </l>
<l>che mortali perigli in sé contiene. </l>
<l>Or qui tenere a fren nostro desio, </l>
<l>ed esser cauti molto a noi conviene: </l>
<l>chiudiam gli orecchi al dolce canto e rio </l>
<l>di queste del piacer false sirene: </l>
<l>così (diceva Araldo) al chiaro gorgo </l>
<l>n'andremo, ove l'insidie or tese io scorgo.–</l>
</lg>
<lg type="ottava">
<l>Quivi di cibi prezïosa e cara </l>
<l>drizzata è l'ampia mensa in verdi rive; </l>
<l>e scherzando vedean per l'acqua chiara </l>
<l>due donzellette garrule e lascive, </l>
<l>ch'or si spruzzano il volto, or fanno a gara </l>
<l>chi prima a un segno destinato arrive: </l>
<l>si tuffano talora, e 'l capo e 'l dorso </l>
<l>scoprono alfin dopo il celato corso.</l>
</lg>
<lg type="ottava">
<l>Mosser le natatrici ignude e belle </l>
<l>de' duo guerrieri alquanto i duri petti, </l>
<l>sì che fermârsi a riguardarle; ed elle </l>
<l>seguian pure i lor giuochi e i lor diletti. </l>
<l>Ma l'una intanto candide mammelle, </l>
<l>e tutto ciò che più la vista alletti, </l>
<l>mostrò, da' fianchi in suso, ignudo al cielo: </l>
<l>fêan quasi l'acque a l'altre parti il velo.</l>
</lg>
<lg type="ottava">
<l>Qual mattutina stella esce de l'onda </l>
<l>rugiadosa e stillante, o come fuore </l>
<l>spuntò, nascendo già, da la feconda </l>
<l>spuma de l'Oceàn, la dea d'amore: </l>
<l>tale apparve costei; tal crespa e bionda </l>
<l>chioma stillava il cristallino umore: </l>
<l>poi girò gli occhi, e pure allor s'infinse </l>
<l>que' duo vedere, e in sé tutta si strinse.</l>
</lg>
<lg type="ottava">
<l>La chioma allor su l'aurea testa accolta, </l>
<l>con un bel nodo ella repente sciolse, </l>
<l>che lunghissima in giù cadendo e folta, </l>
<l>d'un velo d'oro il molle avorio involse. </l>
<l>O che leggiadra vista a gli occhi è tolta! </l>
<l>Ma non men vago fu chi lor la tolse; </l>
<l>così da l'acque e da' capelli ascosa, </l>
<l>a lor si volse lieta e vergognosa.</l>
</lg>
<lg type="ottava">
<l>Rideva insieme, e insieme ella arrossia, </l>
<l>ed era nel rossor più bello il riso, </l>
<l>e nel riso il rossor che le copria </l>
<l>insino al bianco mento il chiaro viso. </l>
<l>Mosse la voce poi sì dolce e pia, </l>
<l>che fôra ciascun altro indi conquiso: </l>
<l>–O fortunati peregrin', cui lice </l>
<l>giungere in questa sede alma e felice!</l>
</lg>
<lg type="ottava">
<l>Questo è il porto del mondo, e qui è il ristoro </l>
<l>de le sue noie, e quel piacer si sente, </l>
<l>che già senti ne' secoli de l'oro </l>
<l>l'antica e senza fren libera gente. </l>
<l>L'arme, che insino a qui d'uopo vi fôro, </l>
<l>potete omai spogliar securamente, </l>
<l>e sacrarle in quest'ombra a la quiete; </l>
<l>ché guerrieri qui sol d'amor sarete.</l>
</lg>
<lg type="ottava">
<l>E dolce campo di battaglia il letto </l>
<l>fiavi, e l'erbetta de' più verdi prati; </l>
<l>e noi mêrrenvi anzi 'l regale aspetto </l>
<l>di lei che qui fa i servi suoi beati, </l>
<l>che v'accorrà nel bel numero eletto </l>
<l>di quei, ch'a le sue gioie ha destinati; </l>
<l>ma pria la polve in queste acque deporre </l>
<l>vi piaccia, e 'l cibo a quella mensa or tôrre.–</l>
</lg>
<lg type="ottava">
<l>L'una disse così: l'altra concorde </l>
<l>l'invito accompagnò d'atti e di sguardi; </l>
<l>e come al suon de le canore corde </l>
<l>s'accompagnano i passi, or lenti or tardi. </l>
<l>Ma i cavalieri hanno indurate e sorde </l>
<l>l'alme a quei vezzi lor vani e bugiardi: </l>
<l>e 'l lusinghiero aspetto e 'l parlar dolce </l>
<l>di fuor s'aggira, e solo i sensi molce.</l>
</lg>
<lg type="ottava">
<l>E se di tal dolcezza entro diffusa </l>
<l>parte si sparge, ond'il desio germoglie, </l>
<l>tosto ragion, ne l'arme sua rinchiusa, </l>
<l>sterpa, o recide le nascenti voglie. </l>
<l>L'una coppia riman vinta e delusa, </l>
<l>l'altra sen va, né pur congedo toglie. </l>
<l>Essi entrâr nel palagio, elle ne l'acque: </l>
<l>cotanto l'esser vinte a lor dispiacque.</l>
</lg>
</div1>
<div1 type="parte">
<head>LIBRO DECIMOTERZO</head>
<lg type="ottava">

<l>Tondo è il ricco edifizio, e nel più chiuso </l>
<l>grembo di lui, ch'è quasi centro al giro, </l>
<l>verdeggia un bosco oltra natura ed uso </l>
<l>di quanti più famosi unqua fiorîro. </l>
<l>Ordine inosservabile e confuso </l>
<l>di logge intorno i demon fabbri ordîro, </l>
<l>e tra l'oblique vie di quel fallace </l>
<l>ravvolgimento impenetrabil giace.</l>
</lg>
<lg type="ottava">
<l>Per la maggior di cento porte e cento, </l>
<l>ch'avea quell'ampio albergo, entrâr costoro, </l>
<l>dove stridea l'effigïato argento </l>
<l>su' cardini del fino e lucid'oro. </l>
<l>Fermâr ne le figure il guardo intento, </l>
<l>ché vinta la materia è dal lavoro. </l>
<l>Manca il parlar; di vivo altro non chiedi, </l>
<l>né questo manca ancor, s'a gli occhi credi.</l>
</lg>
<lg type="ottava">
<l>Mirasi qui fra lascivette ancelle </l>
<l>favoleggiar con la conocchia Alcide: </l>
<l>se l'Inferno espugnò, resse le stelle, </l>
<l>or torce il fuso; Amor se 'l guarda e ride. </l>
<l>Mirasi Iole con la destra imbelle </l>
<l>per ischerno trattar l'arme omicide, </l>
<l>e 'ndosso ha 'l cuoio del leon, che sembra </l>
<l>ruvido troppo a belle e dolci membra.</l>
</lg>
<lg type="ottava">
<l>D'incontra è un mare, e di canuto flutto </l>
<l>vedi spumanti i suoi cerulei campi; </l>
<l>e l'un ordine e l'altro in mezzo instrutto, </l>
<l>con navi ed arme, e uscir da l'arme i lampi. </l>
<l>D'oro fiammeggia l'onda, e par che tutto </l>
<l>d'incendio marzïal Leucate avvampi. </l>
<l>Quinci Augusto i Romani, Antonio quindi </l>
<l>trae l'Orïente, Egizi, Assiri, ed Indi.</l>
</lg>
<lg type="ottava">
<l>Svèlte nòtar le Cicladi diresti </l>
<l>per l'onde, e i monti co' gran monti urtarsi: </l>
<l>tanto impeto sospinge e quelli e questi </l>
<l>ne' torreggianti legni ad incontrarsi. </l>
<l>Già volar faci, e colpi agri e funesti </l>
<l>vedi, e di negro sangue i mari sparsi: </l>
<l>ecco (né punto ancor la pugna inchina) </l>
<l>ecco fuggir la barbara regina.</l>
</lg>
<lg type="ottava">
<l>E fugge Antonio, e lasciar può la speme </l>
<l>de l'imperio del mondo, ov'egli aspira. </l>
<l>Non fugge no, non teme no, non teme; </l>
<l>ma segue lei che fugge, e seco 'l tira. </l>
<l>Vedresti lui, simile ad un uom che freme </l>
<l>d'amore a un tempo e di vergogna e d'ira, </l>
<l>mirar, volgendo gli occhi, or la crudele </l>
<l>e dubbia guerra, or le fugaci vele.</l>
</lg>
<lg type="ottava">
<l>Ne le latebre poi del Nilo accolto </l>
<l>attender pare in grembo a lei la morte; </l>
<l>e nel piacer d'un bel leggiadro volto </l>
<l>sembra ch'il duro fato egli conforte. </l>
<l>Di cotai segni varïato e scolto </l>
<l>era il metallo de le regie porte. </l>
<l>I duo guerrier, poi che dal vago obbietto </l>
<l>rivolser gli occhi, entrâr nel dubbio tetto.</l>
</lg>
<lg type="ottava">
<l>Qual Meandro fra rive oblique e incerte </l>
<l>scherza, e con dubbio corso or scende or monta: </l>
<l>queste acque a' fonti e quelle al mar converte; </l>
<l>e mentre ei vien, sé che ritorna, affronta: </l>
<l>tali e più inestricabili, e men erte </l>
<l>son queste vie, ma 'l libro in sé l'impronta, </l>
<l>il libro, don del veglio, e 'n breve modo </l>
<l>de gli errori dispiega e solve il modo.</l>
</lg>
<lg type="ottava">
<l>Poi che lasciâr gli avviluppati calli, </l>
<l>in lieto aspetto il bel giardin s'aperse: </l>
<l>acque stagnanti, mobili cristalli, </l>
<l>gigli, rose e vïole, e bianche e perse. </l>
<l>Prati erbosi, alti colli, apriche valli, </l>
<l>selve e spelunche in una vista offerse: </l>
<l>l'arte che 'l bello e 'l caro accresce a l'opre, </l>
<l>l'arte che tutto fa, nulla si scopre.</l>
</lg>
<lg type="ottava">
<l>Stiman negletto in parte il dolce loco, </l>
<l>e che natura sia ch'ivi dipinga. </l>
<l>Di natura arte sembra, e quasi un gioco, </l>
<l>che la sua imitatrice assembri e finga. </l>
<l>Ma l'aura che d'amore inspira il foco, </l>
<l>l'aura ch'al dolce mormorar lusinga, </l>
<l>l'aura che sempre vola, e sempre è vaga, </l>
<l>opra è d'incanto e di mal'arte maga.</l>
</lg>
<lg type="ottava">
<l>Vezzosi augelli infra le verdi fronde </l>
<l>temprano a prova pur lascive note. </l>
<l>Mormora l'aura, e fa le foglie e l'onde </l>
<l>dolce garrir, mentre le increspa e scote. </l>
<l>Quando taccion gli augelli, alto rìsponde, </l>
<l>quando cantan gli augei, legger percote, </l>
<l>non di più colpo che soave vento, </l>
<l>ond'accresca dolcezza al bel concento.</l>
</lg>
<lg type="ottava">
<l>Musica è l'aura, e 'l fonte e 'l rivo e 'l bosco, </l>
<l>e mastre d'armonie le fronde, i rami, </l>
<l>scola d'Amor quel seggio ombroso e fosco, </l>
<l>ove ei Febo e le Muse inviti e chiami, </l>
<l>mentre vi sparge e miete il dolce tosco, </l>
<l>e mille tende intorno e reti ed ami, </l>
<l>e vi son di lacciuol'forme sì care, </l>
<l>che ventura il cadervi e gloria appare.</l>
</lg>
<lg type="ottava">
<l>Vola fra gli altri augei con piume sparte </l>
<l>di color vari un c'ha purpureo il rostro, </l>
<l>e larga lingua, ond'ei distingue e parte </l>
<l>il suo parlar, che più simiglia il nostro: </l>
<l>questi ivi allor con sì mirabil'arte </l>
<l>s'udì cantar, che parve un raro mostro: </l>
<l>tacquero gli altri ad ascoltare intenti, </l>
<l>e fermâro i susurri in aria i venti.</l>
</lg>
<lg type="ottava">
<l>–Deh mira (egli cantò) spuntar la rosa </l>
<l>dal verde suo, modesta e verginella, </l>
<l>che, mezza aperta ancora e mezza ascosa, </l>
<l>quanto si mostra men, tanto è più bella: </l>
<l>ecco poi lieta il seno e baldanzosa </l>
<l>dispiega, ecco poi langue e non par quella: </l>
<l>quella non par che desiata avanti </l>
<l>fu da varie donzelle e vari amanti.</l>
</lg>
<lg type="ottava">
<l>Così trapassa al trapassar d'un giorno, </l>
<l>de la vita mortale il fiore e 'l verde; </l>
<l>né, perché faccia indietro april ritorno, </l>
<l>si rinfiora ella mai né si rinverde. </l>
<l>Cogliam la rosa in sul mattino adorno </l>
<l>di questo dì, che tosto il seren perde. </l>
<l>Cogliam d'amor la rosa; amiamo or quando </l>
<l>s'ama e riama, in dolci modi amando.–</l>
</lg>
<lg type="ottava">
<l>Tacque; e di vaghi augelli 'l lieto coro, </l>
<l>quasi approvando, il canto indi ripiglia. </l>
<l>Raddoppian le colombe i baci loro; </l>
<l>ogni animal d'amar si riconsiglia. </l>
<l>Par che la dura quercia e 'l casto alloro, </l>
<l>e tutta la frondosa ampia famiglia, </l>
<l>par che la terra e l'acqua e formi e spiri </l>
<l>dolcissimi d'amor sensi e sospiri.</l>
</lg>
<lg type="ottava">
<l>Fra melodia sì molle, e fra cotante </l>
<l>vaghezze allettatrici e lusinghiere, </l>
<l>gìa quella coppia rigida e costante </l>
<l>a' vezzi de l'inganno e del piacere. </l>
<l>Ecco vedea su nel mirare avante, </l>
<l>tra fronda e fronda, o le parea vedere: </l>
<l>vedea pur certo il vago e la diletta, </l>
<l>ch'egli è in grembo a la donna, essa a l'erbetta.</l>
</lg>
<lg type="ottava">
<l>Ella dinanzi al petto ha il vel diviso, </l>
<l>e 'l crin sparge negletto al vento estivo: </l>
<l>langue per vezzo, e l'infiammato viso </l>
<l>è rugiadoso, e vezzosetto, e schivo. </l>
<l>Qual raggio in onda, le scintilla un riso </l>
<l>ne gli umidi occhi tremulo e lascivo. </l>
<l>Sovra lui pende; ed ei nel grembo molle </l>
<l>le pose il capo, e 'l viso al viso attolle.</l>
</lg>
<lg type="ottava">
<l>E i famelici sguardi avidamente </l>
<l>in lei pascendo, si consuma e strugge. </l>
<l>S'inchina, e i dolci baci ella sovente </l>
<l>liba or da gli occhi, e da le labbra or sugge: </l>
<l>ed in quel punto sospirar si sente </l>
<l>profondo sì, che pensi: –or l'alma fugge, </l>
<l>e 'n lei trapassa peregrina–. Ascosi </l>
<l>mirano i due guerrier gli atti amorosi.</l>
</lg>
<lg type="ottava">
<l>E veggion lei che le stellanti ciglia </l>
<l>da lui non torce, e placida il vagheggia; </l>
<l>ma nel sembiante Venere somiglia, </l>
<l>che d'amor (com'è fama) arde e fiammeggia. </l>
<l>La sua gonna or cerulea ed or vermiglia </l>
<l>diresti, ed or s'indora ed or verdeggia; </l>
<l>sì ch'uom sempre diversa a se lei vede, </l>
<l>quantunque volte a riguardarla riede.</l>
</lg>
<lg type="ottava">
<l>Così piuma talor, che di gentile </l>
<l>amorosa colomba il collo cinge, </l>
<l>mai non si mostra a se stessa simìle, </l>
<l>ma 'n diversi colori al sol si tinge: </l>
<l>or d'accesi rubin sembra un monile, </l>
<l>or di verdi smeraldi il lume finge, </l>
<l>ora insieme gli mesce; e varia e vaga </l>
<l>in cento modi occhi bramosi appaga.</l>
</lg>
<lg type="ottava">
<l>Dal fianco de l'amante, estranio arnese, </l>
<l>un cristallo pendea lucido e netto. </l>
<l>Sorse; e quel fra le mani a lei sospese, </l>
<l>ne' misteri d'Amor ministro eletto. </l>
<l>Con luci ella ridenti, ei con accese, </l>
<l>mirano in vari oggetti un solo obbietto; </l>
<l>ella del vetro a sé fa specchio, ed egli </l>
<l>gli occhi di lei si fa lucenti spegli.</l>
</lg>
<lg type="ottava">
<l>L'uno di servitù, l'altra d'impero </l>
<l>si gloria; ella in se stessa, ed egli in lei: </l>
<l>–Volgi, dicea, deh volgi, il cavaliero, </l>
<l>a me quegli occhi onde beata bei. </l>
<l>Conosci l'arme ond'io languisco e pero, </l>
<l>ne le mie piaghe e ne gl'incendi miei. </l>
<l>Mira più bel che 'n vetro, o 'n gelid'acque </l>
<l>l'idolo tuo nel cor, che sol ti piacque.</l>
</lg>
<lg type="ottava">
<l>E s'io ti spiaccio ancor, com'egli è vago </l>
<l>mirar almen potessi il proprio volto: </l>
<l>che 'l guardo tuo, s'altrove ei non è pago, </l>
<l>gioirebbe felice in sé rivolto; </l>
<l>non può specchio ritrar sì dolce imago, </l>
<l>né in picciol vetro è un paradiso accolto; </l>
<l>ma di sembianze sì ridenti e belle </l>
<l>specchio è sol degno il ciel con l'auree stelle.–</l>
</lg>
<lg type="ottava">
<l>Ride ella al suon di dolci note impresse, </l>
<l>né lascia il vagheggiarsi, o i bei lavori; </l>
<l>ma de gli erranti crini allor ripresse </l>
<l>con aurei nodi i lascivetti errori: </l>
<l>e quell'auro ch'amore avvolge e tesse, </l>
<l>tutto cosparse d'odorati fiori: </l>
<l>e 'n bianco sen le peregrine rose </l>
<l>giunse a' nativi gigli, e 'l vel dispose.</l>
</lg>
<lg type="ottava">
<l>Né 'l superbo pavon sì vago in mostra </l>
<l>spiega la pompa de l'occhiute piume, </l>
<l>né l'iride sì bella indora e innostra </l>
<l>il curvo grembo e rugiadoso al lume; </l>
<l>ma bel sovra ogni fregio il cinto or mostra, </l>
<l>che di lasciar giammai non ha costume: </l>
<l>vario tessuto, e di sua man dipinto </l>
<l>con l'ago, ond'il bel fianco adorno è cinto.</l>
</lg>
<lg type="ottava">
<l>Ivi lusinghe e vezzi a mille a mille </l>
<l>erano fatti, ivi susurri e baci, </l>
<l>e molli sdegni, e placide e tranquille </l>
<l>repulse in bel contesto, e care paci. </l>
<l>V'era Amore e Desio con sue faville, </l>
<l>anzi con vive fiamme e vive faci. </l>
<l>V'era il quasi parlar, che in dolci modi </l>
<l>fa sovente a' più saggi inganni e frodi.</l>
</lg>
<lg type="ottava">
<l>Fine alfin posto al vagheggiar, richiede </l>
<l>congedo, e 'l bacia, e 'n sul partir l'invoglia. </l>
<l>Ella per uso il dì se n'esce, e riede, </l>
<l>e spia d'intorno la vietata soglia: </l>
<l>egli riman, ch'a lui non si concede </l>
<l>lasciar loco, o mutare abito e spoglia: </l>
<l>e tra le fiere alberga e tra le piante, </l>
<l>se non quanto è con lei romito amante.</l>
</lg>
<lg type="ottava">
<l>Ma quando l'ombra con silenzi amici </l>
<l>copre al furto d'amore i servi accorti, </l>
<l>traggono le notturne ore felici, </l>
<l>con nodi affissi più tenaci e forti. </l>
<l>Or mentre ricercava altre pendici </l>
<l>Armida, abbandonando i suoi diporti, </l>
<l>l'uno e l'altro guerrier, quasi d'aguato, </l>
<l>uscì, di ricche e lucide arme ornato.</l>
</lg>
<lg type="ottava">
<l>Qual veloce destrier, ch'al faticoso </l>
<l>onor de l'arme vincitor sia tolto; </l>
<l>e lascivo marito in vil riposo </l>
<l>soglia tra verdi paschi errar disciolto: </l>
<l>da metallo sonoro e luminoso </l>
<l>con gran nitrire a l'improvviso è vòlto; </l>
<l>già già brama l'arringo, e brama il corso, </l>
<l>e scoter del nemico il grave dorso:</l>
</lg>
<lg type="ottava">
<l>tal si fece il garzon, quando repente </l>
<l>de l'orme il lampo gli occhi suoi percosse; </l>
<l>quel sì guerrier, quel sì feroce ardente </l>
<l>spirto pur dianzi a lo splendor si mosse, </l>
<l>ben che tra gli agi, e nel piacer languente, </l>
<l>e quasi oppresso da letargo ei fosse. </l>
<l>Intanto Araldo oltra ne viene, e 'l terso </l>
<l>e luminoso scudo ha in lui converso.</l>
</lg>
<lg type="ottava">
<l>Egli tosto a lo scudo 'l guardo gira, </l>
<l>onde si vede in lui qual siasi e quanto </l>
<l>con barbarica pompa adorno spira </l>
<l>tutto odori ed aromi 'l crine, e 'l manto: </l>
<l>e 'n vece de la spada, aver ei mira </l>
<l>un chiaro speglio che gli pende accanto, </l>
<l>con feminei istromenti, ond'orni e coma, </l>
<l>parta e distingua lunga ed aurea chioma.</l>
</lg>
<lg type="ottava">
<l>Qual uom da grave ed alto sonno oppresso, </l>
<l>dopo vaneggiar lungo, in sé riviene; </l>
<l>tale ei tornò nel rimirar se stesso; </l>
<l>ma se stesso mirar già non sostiene. </l>
<l>Già vede il volto, e timido e dimesso, </l>
<l>guardando a terra, la vergogna il tiene. </l>
<l>Sì che n'andrebbe e sotto il mare, e dentro </l>
<l>il foco, per celarsi, e giù nel centro.</l>
</lg>
<lg type="ottava">
<l>Araldo allora incominciò parlando: </l>
<l>–Va l'Asia tutta, e va l'Europa in guerra: </l>
<l>chiunque pregio brama, a l'ozio il bando </l>
<l>dato, guerreggia ne la sacra terra. </l>
<l>Te solo, o figlio di Guglielmo, amando, </l>
<l>femina avvolge in laberinto e serra: </l>
<l>te sol de l'universo il moto or nulla </l>
<l>move, egregio campion d'empia fanciulla.</l>
</lg>
<lg type="ottava">
<l>Qual sonno, o qual letargo ha sì sopito </l>
<l>il tuo valore? o qual viltà l'alletta? </l>
<l>O quale attendi glorïoso invito, </l>
<l>se te nel campo la vittoria aspetta? </l>
<l>Vieni, o guerrier sublime, e sia fornito </l>
<l>il ben comincio assalto; e l'empia setta </l>
<l>che già crollasti, a terra estinta cada </l>
<l>sotto la tua fulminea e invitta spada.–</l>
</lg>
<lg type="ottava">
<l>Tacque il giovine incauto, e mesto e fioco </l>
<l>parve e confuso, e senza moto o voce. </l>
<l>Ma sdegno uscì de la vergogna in loco, </l>
<l>sdegno guerrier de la ragion feroce, </l>
<l>ed al rossor del volto un nuovo foco </l>
<l>rependo ivi mando l'ira veloce; </l>
<l>onde cruccioso egli squarciò l'indegne </l>
<l>pompe, di servitù misere insegne.</l>
</lg>
<lg type="ottava">
<l>E la confusïon torbida e torta </l>
<l>lasciando, ei se n'usci del laberinto. </l>
<l>Intanto Armida de la regia porta </l>
<l>mirò fuggito ogni custode e vinto. </l>
<l>Sospettò prima, e si fu poscia accorta </l>
<l>ch'era il suo vago al dipartirsi accinto: </l>
<l>e 'l vede (ahi fèra vista!) al dolce albergo </l>
<l>dar frettoloso fuggitivo il tergo.</l>
</lg>
<lg type="ottava">
<l>Volea gridar: –Dove, o crudel, me sola </l>
<l>lasci?– Ma 'l varco al suon chiuse il dolore; </l>
<l>sì che la rotta sua flebil parola </l>
<l>tornò dolente a rimbombar su 'l core. </l>
<l>Misera, i suoi diletti omai le invola </l>
<l>forza e saper del suo saper maggiore: </l>
<l>ella se 'l vede, e di morir contenta </l>
<l>è, se no 'l ferma, e l'arti sue ritenta.</l>
</lg>
<lg type="ottava">
<l>Quante mormorò mai profane note </l>
<l>tessala maga con la bocca immonda, </l>
<l>ciò che arrestar può le celesti rote, </l>
<l>e l'alme trar de la prigion profonda, </l>
<l>sapea ben tutte; e pur oprar non puote </l>
<l>ch'almen l'Inferno al suo voler risponda. </l>
<l>Lascia gl'incanti, e vuol provar se vaga </l>
<l>lagrimosa beltà sia miglior maga.</l>
</lg>
<lg type="ottava">
<l>Corre, e non ha d'onor cura e ritegno: </l>
<l>ahi dove or sono i tuoi trionfi e i vanti? </l>
<l>Costei d'amor, quantunque gira, il regno </l>
<l>volse e rivolse (e sol co' cenni) avanti: </l>
<l>e così pari al fasto ebbe lo sdegno, </l>
<l>ch'amò d'essere amata, odiò gli amanti, </l>
<l>a cui fûr legge incerta i chiari lumi, </l>
<l>col varïar de' suoi dolci costumi.</l>
</lg>
<lg type="ottava">
<l>Or negletta e delusa, in abbandono </l>
<l>rimasa, segue pur chi fugge e sprezza; </l>
<l>e procura adornar co 'l pianto il dono, </l>
<l>rifiutato per sé, di sua bellezza. </l>
<l>Vassene; ed al piè tenero non sono </l>
<l>quel giogo intoppo, o quella dura asprezza: </l>
<l>e per messaggio il grido innanzi invia, </l>
<l>per lui fermar ne la selvaggia via.</l>
</lg>
<lg type="ottava">
<l>Forsennata gridava: –O tu che porte </l>
<l>teco parte di me, parte ne lassi: </l>
<l>o prendi l'una, o rendi l'altra, o morte </l>
<l>dà insieme ad ambe; arresta, arresta i passi: </l>
<l>sol che l'ultime voci a te sian porte, </l>
<l>non dico i baci; altra più degna avrassi </l>
<l>quelli da te. Che temi, empio, se resti? </l>
<l>Potrai negar, poi che fuggir potesti.–</l>
</lg>
<lg type="ottava">
<l>Dissegli Araldo allor: –Già non conviene </l>
<l>che d'ascoltar costei, signor, ricusi; </l>
<l>di beltà armata e de' suoi preghi or viene </l>
<l>dolcemente nel pianto amaro infusi: </l>
<l>qual più forte di te, se le sirene </l>
<l>vedendo ed ascoltando, a vincer t'usi?– </l>
<l>Così ragion tranquilla alta regina </l>
<l>si fa de' sensi, e se medesma affina.</l>
</lg>
<lg type="ottava">
<l>Allor rimase il cavaliero: ed ella </l>
<l>sovraggiunse anelante e lagrimosa; </l>
<l>dolente sì, che nulla più, ma bella </l>
<l>altrettanto però quanto dogliosa. </l>
<l>Lui guarda, e 'n lui s'affissa, e non favella: </l>
<l>o che sdegna, o che pensa, o che non osa. </l>
<l>Ei lei non mira, e, se pur mira, il guardo </l>
<l>dolente volge, e vergognoso e tardo.</l>
</lg>
<lg type="ottava">
<l>Qual musico gentil, pria che disnodi </l>
<l>la dotta lingua in alta voce e chiara, </l>
<l>con dolcissimi accenti in bassi modi </l>
<l>a l'armonia gli animi altrui prepara: </l>
<l>tal costei non oblia l'arti e le frodi </l>
<l>anco per doglia, o per fortuna amara; </l>
<l>ma de' sospiri fa concento in prima, </l>
<l>per dispor l'alma in cui le voci imprima.</l>
</lg>
<lg type="ottava">
<l>Poi cominciò: –Non aspettar ch'io preghi, </l>
<l>crudel, te, com'amante amante deve. </l>
<l>Tai fummo un tempo; or se 'l ricusi e neghi, </l>
<l>e stimi tal memoria acerba e greve, </l>
<l>come nemico almeno ascolta: i preghi </l>
<l>d'un nemico talor l'altro riceve. </l>
<l>Ben quel ch'io chieggio è tal che darlo puoi, </l>
<l>e integri conservar gli sdegni tuoi.</l>
</lg>
<lg type="ottava">
<l>Se m'odii, e 'n ciò diletto e gioia or senti, </l>
<l>non ten vengo a privar. Godi pur d'esso. </l>
<l>Giusto a te pare, e siasi. Anch'io le genti </l>
<l>d'Italia odiai, no 'l nego, odiai te stesso. </l>
<l>Nacqui pagana, usai l'arti possenti, </l>
<l>acciò che fosse il vostro imperio oppresso. </l>
<l>Te persegui', te presi, e te lontano </l>
<l>da l'arme trassi in luogo ignoto e strano.</l>
</lg>
<lg type="ottava">
<l>Aggiungi a questo ancor quel ch'a maggiore </l>
<l>onta tu rechi ed a maggior tuo danno: </l>
<l>t'ingannai, t'allettai nel nostro amore; </l>
<l>empia lusinga certo, iniquo inganno: </l>
<l>lasciarsi côrre il virginal suo fiore, </l>
<l>far de le sue bellezze altrui tiranno, </l>
<l>quelle, ch'a mille antichi in premio sono </l>
<l>negate, offrire a novo amante in dono.</l>
</lg>
<lg type="ottava">
<l>Sia questa pur tra le mie frodi, e vaglia </l>
<l>sì la mia grave colpa o 'l mio difetto, </l>
<l>che tu quinci ti parta, e non ti caglia </l>
<l>di questo albergo tuo già sì diletto. </l>
<l>Vattene, passa il mar, pugna, travaglia, </l>
<l>struggi la fede nostra, anch'io t'affretto. </l>
<l>Che dico nostra? ah non più mia: fedele </l>
<l>sono a te sola, idolo mio crudele.</l>
</lg>
<lg type="ottava">
<l>Solo ch'io segua te mi si conceda, </l>
<l>piccola fra' nemici anco richiesta. </l>
<l>Non lascia indietro il predator la preda; </l>
<l>va il trionfante, il prigionier non resta. </l>
<l>Me tra l'altre tue spoglie il campo veda </l>
<l>ed a l'altre tue lodi aggiunga or questa, </l>
<l>che l'altrui schernitrice abbi schernito, </l>
<l>mostrando me, sprezzata ancella, a dito.</l>
</lg>
<lg type="ottava">
<l>Sprezzata ancella, a chi si nudre e serva </l>
<l>la bionda chioma, or ch'a te fatta è vile? </l>
<l>Raccorcerolla; al titolo di serva </l>
<l>più converrassi un abito servile. </l>
<l>Te seguirò, quando l'ardor più ferva </l>
<l>de la battaglia, entro la turba ostile. </l>
<l>Animo ho certo, ho quel vigor che baste </l>
<l>a portarti, signor, gli arnesi e l'aste.</l>
</lg>
<lg type="ottava">
<l>Sarò, qual più vorrai, scudiero o scudo; </l>
<l>non fia che in tua difesa il cor risparmi. </l>
<l>Per questo sen, per questo collo ignudo, </l>
<l>pria che giungano a te, passeran l'armi. </l>
<l>Barbaro forse non sarà sì crudo, </l>
<l>che ti voglia ferir, per non piagarmi: </l>
<l>donando ogni piacer di sua vendetta </l>
<l>a questa, qual si sia, beltà negletta.</l>
</lg>
<lg type="ottava">
<l>Misera, ancor presumo, ancor mi vanto </l>
<l>di schernita beltà che nulla impetra.– </l>
<l>Volea più dir; ma l'interruppe il pianto, </l>
<l>che qual fonte sorgea di viva pietra. </l>
<l>Prendergli cerca allor la destra e 'l manto, </l>
<l>miserabile in atto, ed ei s'arretra. </l>
<l>Resiste e vince; ed onde amor esclude, </l>
<l>al lagrimoso umore il varco chiude.</l>
</lg>
<lg type="ottava">
<l>Non entra amore a rinovar nel seno </l>
<l>la fiamma più fervente e meno antica; </l>
<l>v'entra pietate in quella vece almeno, </l>
<l>pur compagna d'amor, ben che pudica: </l>
<l>e lui commove in guisa tal, ch'a freno </l>
<l>può ritener le lagrime a fatica. </l>
<l>Pur quel tenero affetto entro ristringe, </l>
<l>e quanto può l'acqueta, e la rispinge.</l>
</lg>
<lg type="ottava">
<l>Poi le risponde: –Armida, assai mi pesa </l>
<l>di te: sì potess'io, come il farei, </l>
<l>del mal concetto ardor l'anima accesa </l>
<l>sgombrarti; òdi non son, né sdegni i miei: </l>
<l>né vo' vendetta, né rammento offesa, </l>
<l>né serva tu, né tu nemica or sei. </l>
<l>Errasti, è vero, e trapassasti i modi, </l>
<l>ora gli amori eccitando, or gli òdi;</l>
</lg>
<lg type="ottava">
<l>ma che? son colpe umane, e colpe usate; </l>
<l>scuso la natia legge, il sesso e gli anni. </l>
<l>Anch'io parte fallii: s'a me pietate </l>
<l>negar non vo', non fia ch'io te condanni. </l>
<l>Fra le care memorie ed onorate, </l>
<l>mi sarai ne le gioie, e ne gli affanni: </l>
<l>sarò tuo cavalier, quanto concede </l>
<l>la guerra d'Asia, e con l'onor la fede.</l>
</lg>
<lg type="ottava">
<l>Deh sia del fallir nostro or questo il fine </l>
<l>e di nostra vergogna; e non ti spiaccia </l>
<l>che in quel monte, del ciel quasi confine, </l>
<l>la memoria di lor sepolta giaccia: </l>
<l>ed in parti remote e 'n più vicine </l>
<l>sola de l'opre mie questa si taccia; </l>
<l>deh non voler che segni ignobil fregio </l>
<l>tua beltà, tuo valor, tuo sangue regio.</l>
</lg>
<lg type="ottava">
<l>Rimanti in pace; io vado: a te non lice </l>
<l>meco venir: chi mi conduce il vieta. </l>
<l>Rimanti, o va' per altra via felice, </l>
<l>e come saggia i tuoi consigli acqueta.– </l>
<l>Ella, mentre il guerrier così le dice, </l>
<l>non trova luogo, torbida inquïeta. </l>
<l>Già minacciando in disdegnosa fronte </l>
<l>torva riguarda; al fin prorompe a l'onte:</l>
</lg>
<lg type="ottava">
<l>–Né 'n te Lucia s'incinse, e non sei nato </l>
<l>di latin sangue tu: te l'onda insana </l>
<l>del mar produsse o 'l Caucaso gelato, </l>
<l>e le mamme allattâr di tigre ircana: </l>
<l>perche m'infingo più? l'uomo spietato </l>
<l>pur un segno non feo di mente umana. </l>
<l>Forse cambiò color? forse al mio duolo </l>
<l>bagnò almen gli occhi, o sparse un sospir solo?</l>
</lg>
<lg type="ottava">
<l>Quali cose tralascio? o quai ridico? </l>
<l>S'offre per mio, mi lascia e m'abbandona, </l>
<l>quasi buon vincitor, di reo nemico </l>
<l>oblia le offese, e i falli aspri perdona. </l>
<l>Odi come consiglia, odi il pudico </l>
<l>Zenocrate d'amor come ragiona. </l>
<l>O Cielo, o dèi, perché soffrir questi empi, </l>
<l>fulminar poi le torri e i vostri tempî?</l>
</lg>
<lg type="ottava">
<l>Vattene pur, crudel, con quella pace, </l>
<l>che lasci a me; vattene, iniquo, omai: </l>
<l>me tosto, ignudo spirto, ombra seguace, </l>
<l>indivisibilmente a tergo avrai. </l>
<l>Nova furia con l'angue, e con la face, </l>
<l>tanto t'agiterò, quanto t'amai: </l>
<l>e s'è destin ch'esca del mare, e schivi </l>
<l>gli scogli e l'onde, ed a l'Italia arrivi;</l>
</lg>
<lg type="ottava">
<l>prima de' tuoi più cari, egro e languente, </l>
<l>piangerai l'aspra morte, empio guerriero, </l>
<l>e sconsolato bramerai sovente </l>
<l>figlio d 'Armida, e frate al bel Ruggiero.– </l>
<l>Or qui mancò lo spirto a la dolente, </l>
<l>né questo ultimo suono espresse intiero: </l>
<l>e cadde tramortita, e si diffuse </l>
<l>di gelato sudore, e i lumi chiuse.</l>
</lg>
<lg type="ottava">
<l>Chiudesti gli occhi, Armida; il cielo avaro </l>
<l>invidïò il conforto a' tuoi martìri. </l>
<l>Apri, misera, gli occhi: il pianto amaro </l>
<l>ne gli occhi al tuo nemico or che non miri? </l>
<l>O s'udir tu 'l potessi! o come caro </l>
<l>t'addolcirebbe il suon d'alti sospiri! </l>
<l>Da quanto ei puote, e prende (ah tu nol vedi) </l>
<l>pietoso in vista gli ultimi congedi.</l>
</lg>
<lg type="ottava">
<l>Or che farà? dée sull'ignuda arena </l>
<l>costei lasciar così tra viva e morta? </l>
<l>Cortesia lo ritien, pietà l'affrena; </l>
<l>ma voler più costante il move e porta. </l>
<l>Intanto quel ch'avea l'aspra catena, </l>
<l>non oblia di canuta e saggia scorta </l>
<l>il severo consiglio; anzi ei si cela </l>
<l>per udir chi minaccia e si querela.</l>
</lg>
<lg type="ottava">
<l>Poich'ella in sé tornò, deserto e muto, </l>
<l>quanto mirar poté dintorno scorse: </l>
<l>–Ito se n'è pur (disse) ed ha potuto </l>
<l>me qui lasciar de la mia vita in forse. </l>
<l>Né un momento indugiò, né breve aiuto </l>
<l>nel caso estremo il traditor mi porse. </l>
<l>Ed io pur anco l'amo, e qui rimango, </l>
<l>e invendicata ancor m'assido, e piango?</l>
</lg>
<lg type="ottava">
<l>Che fa più meco il pianto? altre arme, altre arti </l>
<l>io non ho dunque? Ah seguirò pur l'empio: </l>
<l>né l'abisso per lui riposta parte, </l>
<l>né 'l ciel sarà per lui securo tempio. </l>
<l>Già 'l giungo, e 'l prendo, e 'l cor gli svello, e sparte </l>
<l>le membra appendo, a' dispietati esempio; </l>
<l>mastro è di ferità: vo' superarlo </l>
<l>ne l'arti sue. Ma dove son? che parlo?</l>
</lg>
<lg type="ottava">
<l>Misera Armida? allor dovevi (e degno </l>
<l>ben era) a l'empio dar crudo martire, </l>
<l>che tu prigion l'avesti: or tardo sdegno </l>
<l>t'infiamma, e movi neghittosa a l'ire. </l>
<l>Pur, se beltà può nulla, o scaltro ingegno, </l>
<l>non fia vòto d'effetto alto desire. </l>
<l>O mia sprezzata forma, a te s'aspetta </l>
<l>(ché tua l'ingiuria fu) l'aspra vendetta.</l>
</lg>
<lg type="ottava">
<l>Questa bellezza mia sarà mercede </l>
<l>del troncator de l'esecrabil testa. </l>
<l>O miei famosi amanti, ecco si chiede </l>
<l>da voi, difficil sì, ma impresa onesta. </l>
<l>Io, che sarò d'ampie ricchezze erede, </l>
<l>de la vendetta al premio omai son presta: </l>
<l>e s'io pur di tal prezzo indegna sono, </l>
<l>beltà, sei di natura inutil dono.</l>
</lg>
<lg type="ottava">
<l>Dono infelice, io te rifiuto; e 'nsieme </l>
<l>odio l'esser regina e l'esser viva, </l>
<l>e l'esser nata mai. Sol fa la speme </l>
<l>de la dolce vendetta ancor ch'io viva.– </l>
<l>Così, in voci interrotte, e irata freme, </l>
<l>e volge il piede a la deserta riva, </l>
<l>mostrando ben quanto ha furore accolto, </l>
<l>sparsa il crin, bieca gli occhi, accesa il volto.</l>
</lg>
<lg type="ottava">
<l>Ma de l'ascose insidie uscito Araldo, </l>
<l>la cauta man gli avvolse entro a' capelli; </l>
<l>torcendo il viso al viso umido e caldo, </l>
<l>ed a' preghi, di fede ancor rubelli: </l>
<l>e con quel laccio sì tenace e saldo </l>
<l>legò le braccia e i piè fugaci e snelli </l>
<l>co' nodi d'adamante e di topazio; </l>
<l>né fece altra di lei vendetta o strazio.</l>
</lg>
<lg type="ottava">
<l>Ma la zona, onde intorno andò recinta, </l>
<l>con la severa man le ha tolto, e disse: </l>
<l>–Tu starai qui su questa pietra avvinta </l>
<l>a contemplar le stelle erranti e fisse, </l>
<l>sin che la mole tua bugiarda e finta </l>
<l>disfaccia, e segua ciò che il Ciel prescrisse: </l>
<l>ché non ti lega violenza o forza, </l>
<l>ma 'l senno e la virtù, cui nulla sforza.–</l>
</lg>
<lg type="ottava">
<l>Ella, mossa a quel dir, chiamò trecento </l>
<l>con fèra lingua deità d'Averno. </l>
<l>S'empie il ciel d'atre nubi, e 'n un momento </l>
<l>impallidisce il gran pianeta eterno: </l>
<l>e soffia e scuote i gioghi alpestri il vento: </l>
<l>ecco già sotto a' piè mugghiar l'inferno. </l>
<l>Quanto gira il palagio, udresti irati </l>
<l>sibili, ed urli, e fremiti, e latrati.</l>
</lg>
<lg type="ottava">
<l>Ombra più che di notte, in cui di luce </l>
<l>raggio visto non è, tutto il circonda: </l>
<l>se non ch'intanto un lampeggiar riluce </l>
<l>per entro la caligine profonda. </l>
<l>Cessa alfin l'ombra, e i raggi il sol riduce </l>
<l>pallidi, né quell'aura anco è gioconda. </l>
<l>Nè più il palagio appare, o pur le sue </l>
<l>vestigia, né dir puossi: –Egli qui fue–.</l>
</lg>
<lg type="ottava">
<l>Come imagin talor d'eccelsa mole </l>
<l>forman nubi ne l'aria, e poco dura, </l>
<l>che il vento la disperde e solve il sole, </l>
<l>come sogno sen va ch'egro figura: </l>
<l>così sparver gli alberghi, e restâr sole </l>
<l>l'ombre, e l'orror che fece ivi natura: </l>
<l>e si vedean tra boschi ermi e selvaggi </l>
<l>arsi i cipressi e fulminati i faggi!</l>
</lg>
<lg type="ottava">
<l>Avean securo fine i fèri incanti, </l>
<l>onde gli dèi d'Inferno ella costrinse; </l>
<l>ma 'L laccio di topazi e d'adamanti </l>
<l>non era sciolto, e quel che a' piedi il cinse. </l>
<l>Disse: –Or securi andremo, e tu rimanti, </l>
<l>perché senno e valor così t'avvinse: </l>
<l>e vinta infernal fraude, onore avranno </l>
<l>perfida lealtate, e fido inganno.–</l>
</lg>
</div1>
<div1 type="parte">
<head>LIBRO DECIMOQUARTO</head>
<lg type="ottava">

<l>Ma 'l duce pio de le famose genti, </l>
<l>vòlto avendo a l'assalto ogni pensiero, </l>
<l>fuor le schiere traea, d'arme lucenti, </l>
<l>quando a lui venne il solitario Piero. </l>
<l>E, trattolo in disparte, in tali accenti </l>
<l>gli parlò, venerabile e severo: </l>
<l>–Tu muovi, o capitan, forze terrene; </l>
<l>ma di là non cominci onde conviene.</l>
</lg>
<lg type="ottava">
<l>Sia dal Cielo il principio; e invoca avanti </l>
<l>ne le preghiere publiche e devote </l>
<l>la milizia del Ciel d'angeli santi </l>
<l>che ne dia la vittoria, ella che puote. </l>
<l>Preceda il coro in sacre vesti e canti, </l>
<l>con soave armonia, pietose note: </l>
<l>e da voi duci glorïosi e magni </l>
<l>pietate 'l volgo apprenda e v'accompagni.</l>
</lg>
<lg type="ottava">
<l>Né pur donne, e fanciulli, e stanchi vegli </l>
<l>faccian, piangendo, omai de' falli emenda; </l>
<l>ma quei ch'a gli altri tu preponi e scegli </l>
<l>ne' tuoi conviti in sì famosa tenda. </l>
<l>Oh quanti n'apparian lucidi spegli, </l>
<l>cinti d'òr fino in cui lo sol risplenda </l>
<l>e come bella era la viva luce, </l>
<l>onde rifulge il glorïoso duce!</l>
</lg>
<lg type="ottava">
<l>L'anima è qual cristallo e puro e terso, </l>
<l>in cui fiammeggia il sol tremante e vago; </l>
<l>ma s'è di macchie tenebrose asperso </l>
<l>né riceve del ciel la chiara imago, </l>
<l>tergasi, e 'l suo pensiero a Dio converso, </l>
<l>sarà quasi divin, quasi presago. </l>
<l>Ma quel che a l'alma peccatrice apparve, </l>
<l>è falso inganno di mentite larve.–</l>
</lg>
<lg type="ottava">
<l>Così gli parla il rigido romito; </l>
<l>e 'l pio Goffredo i buon consigli approva: </l>
<l>–Servo (risponde) di Gesù gradito, </l>
<l>il santo esempio di seguir mi giova. </l>
<l>Or, mentre i duci a venir meco invito, </l>
<l>tu i pastori de' popoli ritrova, </l>
<l>Guglielmo e 'l saggio Arnolfo, e vostra sia </l>
<l>la cura de la pompa e sacra e pia.–</l>
</lg>
<lg type="ottava">
<l>Nel seguente mattino il vecchio accoglie </l>
<l>co' duo gran sacerdoti altri minori </l>
<l>là 've nel vallo, tra secrete soglie, </l>
<l>solevan celebrar divini onori. </l>
<l>Quivi gli altri vestîr candide spoglie, </l>
<l>vestîr dorato ammanto i duo pastori, </l>
<l>che, bipartito sopra i bianchi lini, </l>
<l>s'affibbia, e d'aurea mitra ornâro i crini.</l>
</lg>
<lg type="ottava">
<l>Portato è innanzi e dispiegato al vento </l>
<l>il segno riverito in Paradiso; </l>
<l>e segue il coro a passo grave e lento, </l>
<l>in due lunghissimi ordini diviso: </l>
<l>alternando facean doppio concento, </l>
<l>in supplichevol canto e 'n umil viso: </l>
<l>seguiano i due pastor le sacre pompe, </l>
<l>che nullo impeto ostil perturba o rompe.</l>
</lg>
<lg type="ottava">
<l>Venìa Goffredo poi, sì come è l'uso </l>
<l>di sacro re, senza compagno a lato: </l>
<l>seguiano a coppia i duci: e non confuso </l>
<l>seguia lo stuolo, in lor difesa armato: </l>
<l>sì procedendo se ne uscìa dal chiuso </l>
<l>albergo suo l'esercito adunato: </l>
<l>né s'udian trombe o suoni altri feroci; </l>
<l>ma di santa pietà canore voci.</l>
</lg>
<lg type="ottava">
<l>Te Genitor, te Figlio eguale al Padre, </l>
<l>e te, che d'ambo uniti amando spiri; </l>
<l>e te d'uomo e di Dio Vergine Madre </l>
<l>chiaman propizia a' lor giusti desiri, </l>
<l>o duci, e voi che le divine squadre </l>
<l>del ciel movete in tre lucenti giri: </l>
<l>e te ch'anzi la cuna, anzi la tomba, </l>
<l>precorri Cristo in suon ch'alto rimbomba,</l>
</lg>
<lg type="ottava">
<l>chiamano, e te che sei pietra e sostegno </l>
<l>de la Chiesa da Dio fondata e forte; </l>
<l>ov'ora il nuovo successor tuo degno </l>
<l>di grazia e di perdono apre le porte: </l>
<l>e gli altri messi del celeste regno, </l>
<l>che divolgâr la sua mirabil morte: </l>
<l>e quei che il vero a confermar seguîro, </l>
<l>testimoni co 'l sangue e co 'l martiro.</l>
</lg>
<lg type="ottava">
<l>Quelli ancor, la cui penna o la favella, </l>
<l>insegnata ha del ciel la via smarrita; </l>
<l>e la cara di Cristo e fida ancella, </l>
<l>ch'elesse la più santa e pura vita: </l>
<l>e le vergini chiuse in casta cella, </l>
<l>che Dio con alte nozze a sé marita: </l>
<l>e quelle ch'al tormento invitta l'alma </l>
<l>ebbero, e meritâr corona e palma.</l>
</lg>
<lg type="ottava">
<l>Così cantando il popolo devoto </l>
<l>con larghi giri si dispiega e stende; </l>
<l>e drizza al sacro monte il tardo moto, </l>
<l>che da l'olive il suo bel nome prende: </l>
<l>per chiara antica fama al mondo noto, </l>
<l>in cui poggiando incontra 'l di s'ascende; </l>
<l>e quando nasce in cielo il sole o l'alba, </l>
<l>ei primo a' raggi l'aria fosca inalba.</l>
</lg>
<lg type="ottava">
<l>Tra l'alte mura e la sublime cosca </l>
<l>che d'orïente la città vagheggia: </l>
<l>ed al sommo di lei meno s'accosta, </l>
<l>dov'è il gran tempio e la famosa reggia, </l>
<l>la cupa Giosafat in mezzo è posta, </l>
<l>e Cedron il torrente entro v'ondeggia, </l>
<l>per mattutine piogge, o per notturne, </l>
<l>accresciuto da fresche e lucide urne.</l>
</lg>
<lg type="ottava">
<l>Ed ora per ombrosa e fresca valle, </l>
<l>soave mormorando, or per deserto, </l>
<l>sparge di lucid'acque umido calle, </l>
<l>portando al Morto mar tributo incerto. </l>
<l>Questo il buon re, vòlte al figliuol le spalle, </l>
<l>passò, il piè nudo, e 'l capo avea coperto; </l>
<l>e 'l varcò Cristo allor ch'al monte ascese, </l>
<l>là 've l'adorno coro ancor discese.</l>
</lg>
<lg type="ottava">
<l>In quel secreto orror del loco sacro </l>
<l>ogni anima fedel, temendo, adombra, </l>
<l>né di fiorita vista, o di lavacro </l>
<l>vaghezza quell'orror dal petto sgombra: </l>
<l>che per idolo sparso, o simolacro </l>
<l>nasce vie meno, ovver per tomba ed ombra. </l>
<l>Ma cresce a ripensar l'estremo giorno </l>
<l>ch'in bianca nube il re dée far ritorno.</l>
</lg>
<lg type="ottava">
<l>S'invia là su l'esercito canoro: </l>
<l>e ne suonan le valli ime e profonde, </l>
<l>e gli alti colli e le spelonche loro, </l>
<l>e da ben mille parti Eco risponde: </l>
<l>e quasi par ch'un bel silvestre coro </l>
<l>fra quegli antri si celi e 'n quelle sponde: </l>
<l>sì chiaramente rimbombar s'udiva </l>
<l>Cristo Gesù, Maria di riva in riva.</l>
</lg>
<lg type="ottava">
<l>D'in su le mura a rimirar fra tanto </l>
<l>cheti si stanno e timidi i pagani, </l>
<l>i tardi passi, e i giri, e l'umil canto, </l>
<l>e l'insolite pompe, e i riti estrani. </l>
<l>Poi che cessò de l'ordin sacro e santo </l>
<l>la meraviglia, i miseri profani </l>
<l>alzâr le strida, e di bestemmie e d'onte </l>
<l>muggi 'l torrente e la gran valle e 'l monte.</l>
</lg>
<lg type="ottava">
<l>Ma da quell'armonia sacra e soave </l>
<l>l'oste fedel non si rimove, o tace, </l>
<l>né si volge a quei gridi, o cura n'have, </l>
<l>più che di stormo avria d'augei loquace: </l>
<l>né da sasso o da stral s'arretra o pave </l>
<l>che giungano a turbar la santa pace </l>
<l>di sì lontano, o 'l suon pietoso e dolce, </l>
<l>a cui l'ira del ciel s'acqueta e molce.</l>
</lg>
<lg type="ottava">
<l>Sul duro monte, ove 'l Signore esempio </l>
<l>dar volle a' fidi suoi che seco elesse, </l>
<l>tornando al ciel, dopo 'l suo fèro scempio, </l>
<l>lascio de' piedi alte vestigia impresse: </l>
<l>le quai poi cinse di sublime tempio </l>
<l>Elena a cui tal grazia Iddio concesse; </l>
<l>ma ricusò de' marmi il fino incarco, </l>
<l>da terra al ciel rimaso aperto il varco.</l>
</lg>
<lg type="ottava">
<l>Quivi d'auro e d'argento ornato altare </l>
<l>di santo cibo al sacerdote è mensa: </l>
<l>e quinci e quindi luminosa appare </l>
<l>sublime lampa in lucid'oro accensa. </l>
<l>Quivi altre spoglie, e pur dorate e care, </l>
<l>prende Guglielmo e pria tacito pensa, </l>
<l>indi con chiaro suon la voce spiega, </l>
<l>se stesso accusa, e Dio ringrazia e prega.</l>
</lg>
<lg type="ottava">
<l>Sono ivi i duci ad ascoltar primieri: </l>
<l>v'hanno gli altri le viste intese e fisse. </l>
<l>Ma poi che celebrò gli alti misteri </l>
<l>del puro sacrificio: –Itene,– ei disse, </l>
<l>e 'n fronte alzando a' popoli guerrieri </l>
<l>la sua sacrata man, lor benedisse. </l>
<l>Allor sen ritornâr di poggio in valle, </l>
<l>per lo dianzi da lor segnato calle.</l>
</lg>
<lg type="ottava">
<l>Giunti nel vallo, e l'ordine già sciolto, </l>
<l>si rivolse Goffredo a l'ampia tenda: </l>
<l>e l'accompagna stuol calcato e folto; </l>
<l>e 'l lascia poi, perché riposo ei prenda. </l>
<l>Egli tutti licenzia, indietro vòlto, </l>
<l>se non se i duci, il cui giudicio intenda; </l>
<l>e gli raccoglie a mensa, e vuol ch'a fronte </l>
<l>sieda Giovanni, e presso il saggio conte.</l>
</lg>
<lg type="ottava">
<l>Poi che de' cibi 'l naturale amore </l>
<l>fu in lor represso, e l'importuna sete, </l>
<l>disse ai duci il gran duce: –Al novo albore </l>
<l>tutti a l'assalto voi pronti sarete: </l>
<l>quel fia giorno di guerra e di sudore, </l>
<l>questo sia di riposo e di quïete.– </l>
<l>Così diss'egli; e rispondea Raimondo, </l>
<l>ch'al destro lato gli sedea secondo:</l>
</lg>
<lg type="ottava">
<l>–De le macchine a me la prima cura </l>
<l>signor, fu data; ora è condotta al fine: </l>
<l>tal che potrem, come fia notte oscura, </l>
<l>portarle a la città vie più vicine. </l>
<l>Ma da qual lato le superbe mura </l>
<l>faran con maggior danno alte ruine, </l>
<l>dubbio son io, ben che gli antichi esempi </l>
<l>siano i medesmi quasi in vari tempi.</l>
</lg>
<lg type="ottava">
<l>Da quella parte ove Aquilone avverse </l>
<l>porta a l'alma città nubi e procelle, </l>
<l>il re di Babilonia il passo aperse </l>
<l>prima a le genti di pietà rubelle: </l>
<l>quando il popol di Dio l'empio disperse, </l>
<l>e fece di Sion le figlie ancelle; </l>
<l>e s'accampò tra quello stagno e 'l colle </l>
<l>Goreh, ch'a Borea ancor la cima estolle.</l>
</lg>
<lg type="ottava">
<l>Su l'altro monte s'attendò Pompeo, </l>
<l>lo qual più verso Borea innalza il giogo, </l>
<l>e fu nemico non crudele e reo, </l>
<l>e pose a la città men duro giogo. </l>
<l>Ma del romano duce, o del caldeo, </l>
<l>non scelse Tito poi lontano il luogo: </l>
<l>quivi s'assise ancor fra torre e torre, </l>
<l>né volse in altro lato assedio porre.</l>
</lg>
<lg type="ottava">
<l>Cingean tre mura la cittate antica, </l>
<l>com'una non bastasse ampia corona. </l>
<l>E tre mura espugnò forza nemica, </l>
<l>che tutto vince ed a null'uom perdona, </l>
<l>né di periglio teme, o di fatica, </l>
<l>ché giusta ira del ciel l'infiamma e sprona: </l>
<l>e poi rimase in quel crudel contrasto </l>
<l>la rocca, il tempio, e 'l monte e preso e guasto.</l>
</lg>
<lg type="ottava">
<l>Così da l'Aquilon tre volte offende </l>
<l>turbo di guerra, e porta ultimo danno: </l>
<l>ed or da l'Aquilon, se più contende, </l>
<l>s'oppugni e vinca il barbaro tiranno: </l>
<l>dove innalzasti le sublimi tende </l>
<l>e le macchine eccelse al ciel sen vanno; </l>
<l>né potrà sostener l'invitta forza, </l>
<l>né dal meriggio ov'egli men si sforza.–</l>
</lg>
<lg type="ottava">
<l>Qui tace, in guisa d'uom ch'a gloria aspiri, </l>
<l>e ponga a le sue voglie un saldo freno. </l>
<l>Ma soggiunge Tancredi: –Ovunque io miri </l>
<l>l'ampia cittate e l'inegual terreno; </l>
<l>non sol d'onde accampar Caldei, o Assiri, </l>
<l>spero presta vittoria, o tarda almeno, </l>
<l>se pur cede al valore orrida costa, </l>
<l>e se macchina ancora ivi s'accosta.</l>
</lg>
<lg type="ottava">
<l>Onde noi troverem (se dritto estimo) </l>
<l>più frale e men guardata ogni altra parte; </l>
<l>dando l'assalto il dì secondo, e primo, </l>
<l>donde il sol nasce, e donde poggia o parte. </l>
<l>E sino al sommo porterem da l'imo </l>
<l>macchine gravi con fatica ed arte: </l>
<l>e tanto fia più rara e nova gloria, </l>
<l>quanto avrà meno esempi alta vittoria.</l>
</lg>
<lg type="ottava">
<l>Però se guerra a noi l'Egitto indice, </l>
<l>più non si tardi, e 'n ciò non sia contesa. </l>
<l>Ma se 'l conte farà d'alta pendice </l>
<l>a la gran torre di Sion offesa, </l>
<l>io spero di tentar (se ciò mi lice) </l>
<l>se la torre angolare è ben difesa: </l>
<l>e seguendo i di lui saggi ricordi, </l>
<l>saremo in varie parti almen concordi.–</l>
</lg>
<lg type="ottava">
<l>Ma quel che già sì caro al grande Augusto, </l>
<l>vive or la quarta età co' duci illustri: </l>
<l>–Il secolo novel, più del vetusto, </l>
<l>ha (disse) fatti i suoi guerrieri industri: </l>
<l>perché lo spazio è de la vita angusto, </l>
<l>e si fa esperta al varïar de' lustri: </l>
<l>e savissimo è il tempo, e quasi padre, </l>
<l>o quasi mastro almen d'arti leggiadre.</l>
</lg>
<lg type="ottava">
<l>Però, mentre fiorì di Carlo il regno, </l>
<l>e l'arte militare in pregio salse: </l>
<l>il mio signor, che fu d'onor sì degno, </l>
<l>vinse, espugnò, domò quanto egli assalse; </l>
<l>ma più de l'arte e del sottile ingegno, </l>
<l>il verace valor si vide, e valse: </l>
<l>e risplendean, quasi fulminei lampi, </l>
<l>i suoi guerrier in mille aperti campi.</l>
</lg>
<lg type="ottava">
<l>Or la novella etate (o così parmi) </l>
<l>di minore ardimento e di minor possa </l>
<l>produce i suoi; né fra le schiere e l'armi </l>
<l>fa meraviglie, da valor commossa: </l>
<l>ch'io spesso vidi (e non vorrei vantarmi) </l>
<l>e rado or veggio orribile percossa; </l>
<l>ma più sovente in disusati modi, </l>
<l>mura, macchine, vallo, industrie, e frodi.</l>
</lg>
<lg type="ottava">
<l>Ma che dich'io percosse, o fèri colpi, </l>
<l>o maraviglie di possanza estrema? </l>
<l>quasi natura indebolita incolpi, </l>
<l>e non più tosto la virtù che scema. </l>
<l>Qual uomo è più, dove si snervi, e spolpi, </l>
<l>che l'ordine non lasci oggi per tèma? </l>
<l>cui non par grave manto iniquo fascio? </l>
<l>E l'armi, e 'l cibo, e 'l vallo a dietro lascio.</l>
</lg>
<lg type="ottava">
<l>E sol talora i tempi antichi, e l'uso, </l>
<l>ond'ebber gli occhi esperïenza, i' narro, </l>
<l>e 'l re lombardo vinto, e 'ntorno chiuso: </l>
<l>ma di qual cosa mai sì spesso io garro? </l>
<l>Or qui, per mio parer, saria conchiuso, </l>
<l>che la parte anco vòlta al freddo carro </l>
<l>ed a l'Orse si tenti; e non si pecchi </l>
<l>i nuovi modi preponendo a' vecchi.</l>
</lg>
<lg type="ottava">
<l>Dogliomi che tardare in grave assedio, </l>
<l>ch'ampia cittate omai circonda e serra, </l>
<l>non può la gioventù che schiva il tedio, </l>
<l>e d'Egitto aspettiam vicina guerra; </l>
<l>ma contra Carlo non v'avea rimedio, </l>
<l>perché nemico egual non ebbe in terra: </l>
<l>onde qui vinse ancor senza periglio.– </l>
<l>Tacque; e 'l duce lodò l'alto consiglio.</l>
</lg>
<lg type="ottava">
<l>Allor di trombe udissi un bel concento; </l>
<l>ed Evardo a le turbe accolte insieme, </l>
<l>Evardo la cui voce avanza il vento, </l>
<l>e 'l tuono e la procella e 'l mar che freme, </l>
<l>sì che di cento il grido, e cento e cento, </l>
<l>men faria rimbombar le parti estreme, </l>
<l>l'assalto publicò; riposo e tregua </l>
<l>dando al travaglio insino al dì che segua.</l>
</lg>
<lg type="ottava">
<l>Ancor dubbia la luce, ed immaturo </l>
<l>era ne l'orïente il nuovo giorno, </l>
<l>né la terra fendea l'aratro duro, </l>
<l>né fêa il pastore a' prati anco ritorno: </l>
<l>stava tra' rami il vago augel sicuro, </l>
<l>e 'n selva non s'udia latrato o corno, </l>
<l>quando a cantar sonora orribil tromba </l>
<l>comincia –a l'arme–: –a l'arme– il ciel rimbomba.</l>
</lg>
<lg type="ottava">
<l>–A l'arme, a l'arme!– subito ripiglia </l>
<l>ogni altra, e 'nfiamma l'animose schiere: </l>
<l>sorge il forte Goffredo, e già non piglia </l>
<l>la gran corazza o l'arme sue primiere, </l>
<l>ma sua lorica: ed un pedon simiglia </l>
<l>con l'altre lucidissime e leggiere; </l>
<l>e quando il leve peso indosso aveva, </l>
<l>l'antichissimo duce anch'ei si leva.</l>
</lg>
<lg type="ottava">
<l>Questi, veggendo armato in cotal modo </l>
<l>l'invitto duce, il suo pensier comprese: </l>
<l>–Ov'è (gli disse) il grave usbergo e sodo? </l>
<l>ov'è signor, l'altro più grave arnese? </l>
<l>Perché se' 'n parte inerme? io già non lodo </l>
<l>che vada con sì debili difese; </l>
<l>ma da tai segni scopro altri desiri, </l>
<l>ch'a nuova mèta ancor di gloria aspiri.</l>
</lg>
<lg type="ottava">
<l>Deh che ricerchi tu? privata palma </l>
<l>di salitor di mura? Altri le saglia, </l>
<l>ed esponga men degna e nobil'alma </l>
<l>ne' rischi, come dée, d'aspra battaglia; </l>
<l>tu riprendi, signor, l'usata salma, </l>
<l>e di te stesso a nostro pro ti caglia: </l>
<l>l'anima tua, mente del campo e vita, </l>
<l>noi salvi; e non ci atterri empia ferita.–</l>
</lg>
<lg type="ottava">
<l>Rispose il pio Goffredo: –Al magno Carlo, </l>
<l>già vecchio Augusto, disegual son io: </l>
<l>ma s'Orlando vedesti, a seguitarlo, </l>
<l>lecito fosse, è il mio sommo desio. </l>
<l>Però fatica e rischio (e 'l vero io parlo) </l>
<l>schivando in guerra, andrei quasi restio </l>
<l>a quella d'alta gloria eccelsa mèta, </l>
<l>che l'anima di morte ancor fa lieta.</l>
</lg>
<lg type="ottava">
<l>Taccio ch'io sono (e tu sovente il dici) </l>
<l>povero duce ancor di pover' oste. </l>
<l>Dunque poscia che fian contra i nemici </l>
<l>tutte le genti già mosse e disposte, </l>
<l>ben è ragion (né forse mel disdici) </l>
<l>ch'a le mura, pugnando, anch'io m'accoste, </l>
<l>e la fede promessa al Cielo osservi: </l>
<l>egli mi custodisca e mi conservi.–</l>
</lg>
<lg type="ottava">
<l>Così diss'egli; e i cavalier francesi, </l>
<l>quasi mossi a quel dir d'acuti sproni, </l>
<l>e gli altri duci ancor, men gravi arnesi </l>
<l>parte vestîro, e si mostrar pedoni. </l>
<l>Ma i pagani frattanto erano ascesi </l>
<l>là dove a' sette gelidi Trioni </l>
<l>si volge, e piega a l'occidente il muro, </l>
<l>che nel più facil sito è più sicuro.</l>
</lg>
<lg type="ottava">
<l>Però ch'altronde la città non teme </l>
<l>da l'assalto nemico offesa alcuna. </l>
<l>Quivi non pur il fèro Argante, insieme </l>
<l>col gran Baldacco, i suoi guerrieri aduna; </l>
<l>ma chiama ancora a le fatiche estreme </l>
<l>fanciulli e vecchi l'ultima fortuna; </l>
<l>e van questi portando a' più gagliardi </l>
<l>calce, e zolfo, e bitume, e sassi, e dardi.</l>
</lg>
<lg type="ottava">
<l>E di macchine e d'arme han pieno avante </l>
<l>tutto quel muro a cui soggiace il piano: </l>
<l>e quinci, in forma d'orrido gigante, </l>
<l>sorge da' fianchi in su l'empio soldano: </l>
<l>quindi tra' merli il minaccioso Argante </l>
<l>torreggia e discoperto è di lontano; </l>
<l>e 'n su la torre altissima angolare </l>
<l>sovra tutti Clorinda eccelsa appare.</l>
</lg>
<lg type="ottava">
<l>A costei la faretra e 'l grave incarco </l>
<l>de l'acute quadrella al tergo pende; </l>
<l>ella già ne le mani ha preso l'arco, </l>
<l>e già lo stral v'ha su la corda, e 'l tende: </l>
<l>e desiosa di ferire, al varco </l>
<l>la bella arciera i suoi nemici attende: </l>
<l>tal già credean la vergine di Delo </l>
<l>tra l'alte nubi saettar dal cielo.</l>
</lg>
<lg type="ottava">
<l>Scorre più sotto Dodelchino a piede, </l>
<l>da l'una a l'altra porta; e 'n su le mura </l>
<l>ciò che prima ordinò, cauto rivede, </l>
<l>e i difensor conforta e rassecura: </l>
<l>e qui genti rinforza e là provvede </l>
<l>di maggior copia d'arme; e 'l tutto cura. </l>
<l>Ma se ne van l'afflitte madri al tempio </l>
<l>a ripregar nume bugiardo ed empio.</l>
</lg>
<lg type="ottava">
<l>La regina Funebria al mesto coro </l>
<l>è scorta, e nacque già d'un duce armeno: </l>
<l>Lugeria è seco, ch'i suoi fregi e l'oro </l>
<l>depone, umida gli occhi, e 'l volto e 'l seno, </l>
<l>il cui gran padre fra l'Assiro e 'l Moro </l>
<l>di più regni ed imperi ha il ricco freno. </l>
<l>Or va dolente in veste oscura e negra, </l>
<l>e segue l'altra turba afflitta ed egra.</l>
</lg>
<lg type="ottava">
<l>–Deh spezza tu del predator francese </l>
<l>l'asta, Signor, con la man giusta e forte; </l>
<l>e lui che tanto il tuo gran nome offese, </l>
<l>ancidi, e spargi sotto l'alte porte.– </l>
<l>Così dicea: né fur le voci intese </l>
<l>la giù tra 'l pianto de l'eterna morte. </l>
<l>Or, mentre il debol volgo e plora, e prega, </l>
<l>la gente e l'arme il pio Buglion dispiega.</l>
</lg>
<lg type="ottava">
<l>Tragge egli fuor l'esercito pedone </l>
<l>con molta provvidenza e con bell'arte; </l>
<l>e contra 'l muro, ch'assalir dispone, </l>
<l>obliquo e scevro in duo lati il comparte: </l>
<l>le baliste per dritto in mezzo pone, </l>
<l>e gli altri ordigni de l'orribil marte, </l>
<l>onde in guisa di fulmine si lancia </l>
<l>vêr le merlate cime or sasso, or lancia.</l>
</lg>
<lg type="ottava">
<l>E mette in guardia i cavalier de' fanti </l>
<l>da tergo e manda i corridori intorno. </l>
<l>Dà il segno poi de la battaglia, e tanti </l>
<l>gli arcieri son che se n'oscura il giorno: </l>
<l>e da macchine l'arme al ciel volanti </l>
<l>a' difensori fanno oltraggio e scorno: </l>
<l>altri v'è morto, e 'l loco altri abbandona: </l>
<l>rara è del muro già l'alta corona.</l>
</lg>
<lg type="ottava">
<l>La gente Franca impetüosa e ratta </l>
<l>allor quanto più puote affretta i passi, </l>
<l>e parte, scudo a scudo insieme adatta, </l>
<l>e di quelli un coperchio al capo fassi: </l>
<l>e parte, sotto macchine s'appiatta </l>
<l>che fan riparo al grandinar de' sassi: </l>
<l>ed arrivando al fosso, il cupo e 'l vano </l>
<l>cercano empirne, ed adeguarlo al piano.</l>
</lg>
<lg type="ottava">
<l>Era quel fosso di palustre limo, </l>
<l>o pur d'acqua che stagni umido e molle; </l>
<l>ma l'han ripieno, ancor che largo ed imo, </l>
<l>le pietre, i tronchi e le tenaci zolle: </l>
<l>l'arditissimo Ermanno intanto il primo </l>
<l>scopre la testa, ed una scala estolle: </l>
<l>e nol ritien dura tempesta o pioggia </l>
<l>di fervidi bitumi, e su vi poggia.</l>
</lg>
<lg type="ottava">
<l>Vedeasi in aria Drogo, altrove asceso, </l>
<l>mezzo l'aereo calle aver fornito; </l>
<l>segno a mille saette, e non offeso </l>
<l>d'alcuna sì che fermi 'l corso ardito: </l>
<l>quando un sasso ritondo e di gran peso, </l>
<l>veloce come di bombarda uscito, </l>
<l>ne l'elmo il coglie, e 'l risospinge a basso, </l>
<l>gelido più di quel medesmo sasso.</l>
</lg>
<lg type="ottava">
<l>Non è mortal, ma grave il colpo e 'l salto, </l>
<l>sì ch'ei stordisce, e giace immobil pondo. </l>
<l>Argante allora in suon feroce ed alto: </l>
<l>–Caduto è il primo; or chi verrà secondo? </l>
<l>Che? non uscite a manifesto assalto, </l>
<l>appiattati guerrier, s'io non m'ascondo? </l>
<l>Non gioveranvi le caverne estrane, </l>
<l>ma vi morrete come belve in tane.–</l>
</lg>
<lg type="ottava">
<l>L'occulta gente a quel parlar non cessa; </l>
<l>ma fra ripari ascosa angusti e cavi, </l>
<l>e sotto gli alti scudi unita e spessa </l>
<l>le saette sostenta e i pesi gravi. </l>
<l>Già gli arieti a la gran torre appressa, </l>
<l>macchine grandi e smisurate travi, </l>
<l>c'han testa di monton ferrata e dura: </l>
<l>temon le porte il cozzo e l'alte mura.</l>
</lg>
<lg type="ottava">
<l>Gran mole intanto è di là su rivolta, </l>
<l>per cento mani al gran bisogno or pronte, </l>
<l>che sovra la testuggine più folta </l>
<l>ruina, e par che vi trabocchi un monte: </l>
<l>e de gli scudi l'unïon disciolta, </l>
<l>più d'un elmo vi frange e d'una fronte: </l>
<l>e ne riman la terra sparsa e rossa </l>
<l>d'arme e di sangue, e di cervella e d'ossa.</l>
</lg>
<lg type="ottava">
<l>L'assalitore allor sotto il coperto </l>
<l>de le macchine sue non si ripara; </l>
<l>ma da' ciechi perigli al rischio aperto </l>
<l>fuori se n'esce, e sua virtù dichiara. </l>
<l>Altri poggia le scale e va per l'erto: </l>
<l>altri percote i fondamenti a gara. </l>
<l>Si crolla 'l muro, e ruinoso i fianchi </l>
<l>già rotti mostra a l'impeto de' Franchi.</l>
</lg>
<lg type="ottava">
<l>E ben cedeva a le percosse orrende, </l>
<l>che doppia in lui l'espugnator montone; </l>
<l>ma quel volgo da' merli anco il difende, </l>
<l>con usata di guerra arte e ragione: </l>
<l>ch'ovunque la gran trave in lui si stende </l>
<l>cala fasci di lana e gli frappone: </l>
<l>prende in sé le percosse e fa più lente </l>
<l>la materia arrendevole e cedente.</l>
</lg>
<lg type="ottava">
<l>Mentre con tal valor s'erano strette </l>
<l>l'ardite schiere a la tenzon mortale, </l>
<l>curvò Clorinda sette volte, e sette </l>
<l>rallentò l'arco, e n'avventò lo strale: </l>
<l>e quante in giù volâr dure saette, </l>
<l>tante n'insanguinâro il ferro e l'ale; </l>
<l>non di sangue plebeo ma del più degno, </l>
<l>ché sprezza quell'altera ignobil segno.</l>
</lg>
<lg type="ottava">
<l>Ed il primo guerrier ch'ella piagasse, </l>
<l>fu il forte Anselmo, onor del suo paese: </l>
<l>da' suoi ripari appena il capo ei trasse, </l>
<l>che la mortal percossa in lui discese: </l>
<l>e che la destra man non gli trapasse, </l>
<l>il guanto de l'acciaio nulla contese: </l>
<l>sì che inutile a l'arme ei si ritira, </l>
<l>fremendo, e meno di dolor che d'ira.</l>
</lg>
<lg type="ottava">
<l>Enrico di Salerno in riva al fosso, </l>
<l>e 'n su la scala poi Dudone il Franco: </l>
<l>quegli morì, trafitto 'l braccio e 'l dosso; </l>
<l>questi da l'un passato a l'altro canto: </l>
<l>sospingeva il monton, quando è percosso </l>
<l>d'Amico il destro, a Ponzio il lato manco; </l>
<l>sì che tra via s'allenta, e vuol poi trarne </l>
<l>lo strale, e resta il ferro entro la carne.</l>
</lg>
<lg type="ottava">
<l>A l'incauto Aristeo, ch'era da lunge </l>
<l>la fèra pugna a riguardar rivolto, </l>
<l>la fatal canna arriva e 'n fronte il punge; </l>
<l>stende ei la mano al loco ove l'ha colto, </l>
<l>quando nova saetta ecco soggiunge </l>
<l>sovra la mano e la configge al volto: </l>
<l>ond'egli cade e fa del sangue sacro </l>
<l>su l'arme feminili ampio lavacro.</l>
</lg>
<lg type="ottava">
<l>Ma non lunge da' merli a Palamede, </l>
<l>mentre ardito egli sprezza ogni periglio, </l>
<l>e su per gli erti gradi innalza il piede, </l>
<l>cala il settimo ferro al destro ciglio: </l>
<l>e trapassando per la cava sede </l>
<l>e tra i nervi de l'occhio, esce vermiglio, </l>
<l>di retro per la nuca; egli trabocca, </l>
<l>e muore a' piè de l'assalita rocca.</l>
</lg>
<lg type="ottava">
<l>Tal saetta costei. Goffredo intanto </l>
<l>con novo assalto i difensori opprime; </l>
<l>drizzata avendo a l'alte mura accanto </l>
<l>de le macchine sue la più sublime. </l>
<l>Questo è castel di legno, e s'erge tanto, </l>
<l>che potea pareggiar l'eccelse cime: </l>
<l>castel che grave d'uomini, ed armato, </l>
<l>tra la porta e la torre è al cielo alzato.</l>
</lg>
<lg type="ottava">
<l>S'erge avventando la terribil mole </l>
<l>lance, e quadrella, e quanto può s'accosta: </l>
<l>e, come nave 'n guerra a nave suole, </l>
<l>tenta d'unirsi a quella parte opposta; </l>
<l>ma chi lei guarda, ed impedir ciò vuole, </l>
<l>l'urta la fronte e l'una e l'altra costa, </l>
<l>la respinge con l'aste, e le percote </l>
<l>or con le pietre i merli, or ponti, or rote.</l>
</lg>
<lg type="ottava">
<l>Tanti di qua, tanti di là fûr mossi </l>
<l>e sassi e dardi, ch'oscuronne 'l cielo. </l>
<l>S'urtâr duo nembi in aria, e la tornossi </l>
<l>talor rispinte, onde partiva il telo. </l>
<l>Come di fronte sono i rami scossi </l>
<l>da la pioggia indurata 'n freddo gelo, </l>
<l>e ne caggiono i pomi anco immaturi: </l>
<l>così gli empi cadean da gli alti muri.</l>
</lg>
<lg type="ottava">
<l>Però che scende in lor più grave il danno, </l>
<l>che di ferro assai meno eran forniti. </l>
<l>Parte de' vivi ancora in fuga vanno, </l>
<l>de la gran mole al fulminar feriti. </l>
<l>Ma quel che già fu di Nicea tiranno, </l>
<l>vi resta, e fa restarvi i pochi arditi, </l>
<l>e mentre avventa in lei macigno o selce, </l>
<l>le oppone il fèro Argante od orno od elce.</l>
</lg>
<lg type="ottava">
<l>E da sé la rispinge e tien lontana, </l>
<l>quanto la trave è lunga e 'l braccio forte: </l>
<l>pronta v'accorre allor turba pagana, </l>
<l>e de' perigli altrui si fa consorte. </l>
<l>Fra tanto i Franchi a la pendente lana </l>
<l>le funi recideano e le ritorte, </l>
<l>con lunghe falci; onde, cadendo a terra, </l>
<l>lasciava 'l muro disarmato in guerra.</l>
</lg>
<lg type="ottava">
<l>Così il castel di sopra, e più di sotto </l>
<l>l'impetüoso il batte aspro arïete; </l>
<l>onde comincia omai forato e rotto </l>
<l>a discoprir l'interne vie secrete. </l>
<l>Essi non lunge il capitan condotto </l>
<l>a ruinosa e tremula parete, </l>
<l>nel suo scudo maggior tutto rinchiuso, </l>
<l>che rade volte ha di portare in uso;</l>
</lg>
<lg type="ottava">
<l>e quivi cauto in rimirando spia, </l>
<l>e scender vede Solimano a basso, </l>
<l>e porsi a le difese ove s'apria </l>
<l>tra le ruine il periglioso passo: </l>
<l>e rimaner de la sublime via </l>
<l>Argante in guardia, di pugnar non lasso: </l>
<l>così guardava, e già sentiasi 'l core </l>
<l>tutto avvampar di generoso ardore.</l>
</lg>
<lg type="ottava">
<l>Onde, rivolto al suo fedele Unchero, </l>
<l>che gli portava un altro scudo e l'arco: </l>
<l>–Ora mi porgi, o mio fedel scudiero, </l>
<l>un altro men gravoso e grande incarco, </l>
<l>che tenterò di trapassar primiero </l>
<l>su i dirupati sassi il dubbio varco: </l>
<l>e tempo è ben che qualche nobile opra </l>
<l>de la nostra virtute omai si scopra.–</l>
</lg>
<lg type="ottava">
<l>Così, mutato scudo, a pena disse, </l>
<l>quando a lui venne una saetta a volo, </l>
<l>e ne la gamba 'l colse, e la trafisse </l>
<l>nel più nervoso, ov'è più acuto 'l duolo. </l>
<l>Che di tua man, Clorinda, il colpo uscisse, </l>
<l>tu sol ten vanti, e tuo l'onor n'è solo. </l>
<l>Se questo dì servaggio e morte schiva </l>
<l>la tua gente pagana, a te s'ascriva.</l>
</lg>
<lg type="ottava">
<l>Ma 'l fortissimo eroe, come non senta </l>
<l>de la ferita il duol quasi mortale, </l>
<l>dal cominciato corso il piè non lenta, </l>
<l>e su gli alti dirupi ascende e sale: </l>
<l>pur s'avvede egli poi che nol sostenta </l>
<l>la gamba, offesa dal pungente strale, </l>
<l>però che il grave duol troppo s'inaspra, </l>
<l>tanto la piaga fu pungente ed aspra.</l>
</lg>
<lg type="ottava">
<l>E chiamato Raimondo a sé con mano, </l>
<l>a lui diceva: –Io me ne vo, costretto; </l>
<l>tu qui in mia vece, o cavalier soprano, </l>
<l>de la mia lontananza empi il difetto. </l>
<l>Ma picciol'ora io vi starò lontano, </l>
<l>vado e ritorno.– E si partia, ciò detto: </l>
<l>ed ascendendo in un leggier cavallo, </l>
<l>giunger non può, che non sia visto, al vallo.</l>
</lg>
<lg type="ottava">
<l>Al partir del gran duce, allor si parte, </l>
<l>quasi cedendo, la fortuna Franca: </l>
<l>cresce il vigor ne la contraria parte; </l>
<l>sorge la speme e gli animi rinfranca: </l>
<l>e l'ardimento, co 'l fervore in parte, </l>
<l>ne' cor fedeli e l'impeto già manca. </l>
<l>Già corre lento ogni suo ferro al sangue, </l>
<l>e de le trombe istesse il suono or langue.</l>
</lg>
<lg type="ottava">
<l>E già tra' merli a comparir non tarda </l>
<l>lo stuol fugace ch'il timor caccionne: </l>
<l>e mirando la vergine gagliarda, </l>
<l>vero amor de la patria arma le donne: </l>
<l>correr le vedi e collocarsi in guarda, </l>
<l>con chiome sparse e con succinte gonne: </l>
<l>e lanciar dardi, e non mostrar paura </l>
<l>d'esporre il petto per l'amate mura.</l>
</lg>
<lg type="ottava">
<l>E quel ch'a' Franchi più spavento or porge, </l>
<l>e toglie a' difensor d'ampia cittade, </l>
<l>è che Fulgerio invitto (e se n'accorge </l>
<l>questo popolo e quel) percosso cade: </l>
<l>sublime il trova sua fortuna, e scorge </l>
<l>d'un sasso il volo per l'aeree strade: </l>
<l>e da sembiante colpo, al tempo istesso, </l>
<l>colto è Bulferio, onde già cade anch'esso.</l>
</lg>
<lg type="ottava">
<l>D'Ambuosa il conte ancor percosso e punto </l>
<l>fu con Eustachio ed Engerlano ardito: </l>
<l>né 'n questo a' Franchi fortunoso punto </l>
<l>contra lor da' nemici è colpo uscito </l>
<l>(che n'uscîr molti) onde non sia disgiunto </l>
<l>corpo da l'alma, o non sia almen ferito: </l>
<l>e 'n tal prosperità l'orgoglio accresce </l>
<l>il fèro Argante, e i suoi perturba e mesce.</l>
</lg>
<lg type="ottava">
<l>E 'n guisa tal del suo furor s'accende </l>
<l>il cavaliero, oltra ogni stile audace, </l>
<l>che quell'ampia città ch'egli difende, </l>
<l>non gli par campo del suo ardir capace: </l>
<l>e si lancia a gran salti ove si fende </l>
<l>il muro e ruinoso il varco face: </l>
<l>ed ingombra l'uscita, e grida intanto </l>
<l>a Soliman che si vedea da canto.</l>
</lg>
<lg type="ottava">
<l>–Solimano, ecco il luogo, ed ecco l'ora, </l>
<l>che non fa del valor giudìci ingiusti: </l>
<l>che cessi? o di che temi? Or costà fuora </l>
<l>cerchiam pregio sovran da' più vetusti.– </l>
<l>Così gli disse; e l'uno e l'altro allora </l>
<l>precipitoso uscia de' lochi angusti; </l>
<l>l'un da furor, l'altro da onor rapito, </l>
<l>e stimolato dal feroce invito.</l>
</lg>
<lg type="ottava">
<l>Giunsero inaspettati ed improvvisi </l>
<l>sovra i nemici, e 'n paragon mostrarse; </l>
<l>e da lor tanti fûr guerrieri uccisi, </l>
<l>ed arme d'ogn'intorno e rotte e sparse, </l>
<l>e scale tronche, ed arïeti incisi, </l>
<l>che di lor parve quasi un monte farse: </l>
<l>e mescolati a le ruine, alzâro, </l>
<l>in vece del caduto, ampio riparo.</l>
</lg>
<lg type="ottava">
<l>La gente che pur dianzi ardì salire </l>
<l>al pregio eccelso di mural corona, </l>
<l>non che d'entrar ne la cittate aspire; </l>
<l>ma sembra a le difese ancor mal buona: </l>
<l>e cede al novo assalto; e 'n preda a l'ire </l>
<l>de' duo guerrier le macchine abbandona, </l>
<l>che ad altra guerra omai saran poco atte, </l>
<l>tanto è 'l furor che le percote e batte.</l>
</lg>
<lg type="ottava">
<l>L'uno e l'altro pagàn, come il trasporta </l>
<l>l'impeto suo, già più e più trascorre: </l>
<l>gia 'l foco chiede a' suoi seguaci, e porta </l>
<l>due pini fiammeggianti invêr la torre: </l>
<l>cotali uscir da la tartarea porta </l>
<l>sogliono, indi sossopra il mondo porre, </l>
<l>le ministre di Pluto empie sorelle, </l>
<l>lor ceraste scuotendo e lor facelle.</l>
</lg>
<lg type="ottava">
<l>Ma l'invitto Tancredi affretta e move, </l>
<l>e rinforza a l'assalto amiche genti; </l>
<l>quinci veggendo l'incredibil'prove </l>
<l>e la gemina fiamma e i pini ardenti, </l>
<l>tronca in mezzo le voci, e corre altrove </l>
<l>dove i Franchi vedea paurosi e lenti: </l>
<l>seco Ettorre e Ramusio al lato destro, </l>
<l>seco Aristolfo, in guerreggiar maestro.</l>
</lg>
<lg type="ottava">
<l>E 'l fiero Evardo, il qual coperto e sparso </l>
<l>di cener vide spesso e di faville </l>
<l>il bel lido nativo, al foco apparso, </l>
<l>corre, e del regno stesso altri ben mille, </l>
<l>né qui par de la vita avaro o scarso </l>
<l>Ottone, o Sforza, o l'animoso Achille: </l>
<l>e parean onde gonfie al roco strido </l>
<l>ch'Austro sospinga, mormorando, al lido.</l>
</lg>
<lg type="ottava">
<l>Qual in corso talor ch'è dubbio e corto, </l>
<l>alzâr nocchieri audaci accesa lampa, </l>
<l>quando è nubilo più l'occaso e l'òrto, </l>
<l>e freme 'l vento avverso, e l'aria avvampa; </l>
<l>ma poi, rispinti al mal securo porto, </l>
<l>là dentro l'una e l'altra appena scampa, </l>
<l>che l'Austro il sen rinchiuso anco perturba; </l>
<l>tal cedean quelli a l'animosa turba.</l>
</lg>
<lg type="ottava">
<l>Mentre d'aspra battaglia il dubbio stato, </l>
<l>così cangiando la Fortuna il volto, </l>
<l>varia sovente, il capitan piagato </l>
<l>ne la gran tenda sua s'è già raccolto, </l>
<l>con Baldovin e con Lutoldo a lato, </l>
<l>di mesti amici in gran concorso e folto; </l>
<l>ei, che s'affretta, e di tirar s'affanna </l>
<l>da la piaga lo stral, rompe la canna.</l>
</lg>
<lg type="ottava">
<l>E la via più vicina e più spedita </l>
<l>a la cura di lui vuol che si prenda: </l>
<l>scoprasi ogni latebra a la ferita, </l>
<l>e largamente si risechi e fenda. </l>
<l>–Rimandatemi in guerra, onde fornita </l>
<l>non sia col dì, prima ch'a lei mi renda.– </l>
<l>Così dice, e premendo il lungo cerro </l>
<l>d'una gran lancia, offre la gamba al ferro.</l>
</lg>
<lg type="ottava">
<l>E già l'antico Erotimo, che nacque </l>
<l>in riva al Po, s'adopra in sua salute; </l>
<l>il qual de l'erbe e de le nobil'acque </l>
<l>ben conosceva ogni uso, ogni virtute: </l>
<l>caro a le Muse ancor; ma si compiacque </l>
<l>ne la gloria minor de l'arti mute: </l>
<l>sol curò tôrre a morte i corpi frali, </l>
<l>e potea fare i nomi anco immortali.</l>
</lg>
<lg type="ottava">
<l>Stassi appoggiato, e con secura faccia </l>
<l>immobil freme il cavalier soprano: </l>
<l>quegli in gonna succinto, e da le braccia </l>
<l>ripiegato il vestir leggiero e piano, </l>
<l>or con l'erbe possenti invan procaccia </l>
<l>trarne lo strale, or con la dotta mano, </l>
<l>e con la destra 'l tenta, e col tenace </l>
<l>ferro il va riprendendo, e nulla ei face.</l>
</lg>
<lg type="ottava">
<l>Non seconda fortuna arte, od ingegno, </l>
<l>e per nessuna via par che gli arrida, </l>
<l>e de l'aspro martìr cresce lo sdegno; </l>
<l>tal che di se medesmo omai diffida. </l>
<l>Ma l'angelo custode, al duolo indegno </l>
<l>commosso allor, colse dittàmo in Ida: </l>
<l>erba crinita di purpureo fiore, </l>
<l>c'have in tenere foglie alto valore.</l>
</lg>
<lg type="ottava">
<l>E ben mastra natura a le montane capre </l>
<l>n'insegna la virtù celata, </l>
<l>quando sono percosse, e lor rimane </l>
<l>fissa nel fianco la saetta alata. </l>
<l>Questa, ben che da parti indi lontane, </l>
<l>repente allor portò la man beata: </l>
<l>e non veduta, entro le mediche onde </l>
<l>di que' tepidi bagni il sugo infonde.</l>
</lg>
<lg type="ottava">
<l>E del fonte di Siloe i sacri umori, </l>
<l>e l'odorata panacea vi mesce. </l>
<l>Ne sparge il vecchio la ferita, e fuori </l>
<l>volontario per sé lo stral se n'esce: </l>
<l>e, stagnandosi il sangue, aspri dolori </l>
<l>fuggono da la gamba, e 'l vigor cresce. </l>
<l>Grida Erotimo allor: –L'arte maestra </l>
<l>te non risana, o la mortal mia destra.</l>
</lg>
<lg type="ottava">
<l>Maggior virtù te salva: un angel, credo, </l>
<l>medico per te fatto, è sceso in terra, </l>
<l>che di celesti mani i segni vedo; </l>
<l>prendi l'arme: che tardi? e riedi in guerra.– </l>
<l>Bramoso di battaglia il pio Goffredo, </l>
<l>già ne l'ostro le gambe avvolge e serra, </l>
<l>e l'asta crolla smisurata, e 'mbraccia </l>
<l>il già deposto scudo, e l'elmo allaccia.</l>
</lg>
<lg type="ottava">
<l>Uscì dal chiuso vallo e si converse, </l>
<l>con mille dietro, a la città percossa; </l>
<l>sopra di polve il ciel gli si coperse, </l>
<l>tremò sotto la terra e parve scossa: </l>
<l>e lontano venir le genti avverse </l>
<l>d'alto il mirâro, e corse lor per l'ossa </l>
<l>un timor freddo, e strinse 'l sangue in gelo; </l>
<l>egli alzò tre fiate il grido al cielo.</l>
</lg>
<lg type="ottava">
<l>E qual repente l'aria intorno adombra </l>
<l>di tenebroso orror turbo spirante, </l>
<l>e i monti e 'l pian d'alte ruine ingombra, </l>
<l>non pur volge sossopra il mar sonante: </l>
<l>teme lunge il cultore a l'orrid'ombra </l>
<l>de' solchi 'l danno e de l'amate piante; </l>
<l>portano innanzi i venti il suono al lido </l>
<l>volando: tal ei parve al fèro grido.</l>
</lg>
<lg type="ottava">
<l>Conosce ogni suo stuol l'altera voce, </l>
<l>e 'l grido che infiammò fèra battaglia: </l>
<l>e, riprendendo l'impeto veloce, </l>
<l>tenta di nuovo onde percota, o saglia. </l>
<l>Ma già la coppia de' pagàn'feroce </l>
<l>attende chi s'appressi, e chi l'assaglia; </l>
<l>e difende ostinata il passo angusto, </l>
<l>l'uno e l'altro rotando 'l pino adusto.</l>
</lg>
<lg type="ottava">
<l>Qui disdegnoso giunge e minacciante, </l>
<l>chiuso ne l'arme, il cavalier di Francia, </l>
<l>e 'n su la prima giunta al fèro Argante </l>
<l>l'asta ferrata fulminando lancia. </l>
<l>Macchina in guerra non si pregi o vante </l>
<l>d'avventar con più forza alcuna lancia. </l>
<l>Tuona per l'aria la nodosa trave, </l>
<l>v'oppon lo scudo Argante, e nulla pave.</l>
</lg>
<lg type="ottava">
<l>S'apre lo scudo al frassino pungente; </l>
<l>né la dura corazza anco il sostiene, </l>
<l>ché tutte l'arme sue passa repente; </l>
<l>alfin de l'empio sangue a sparger viene; </l>
<l>ma si svelle il feroce (e 'l duol non sente) </l>
<l>da l'arme il ferro affisso, e nol ritiene: </l>
<l>e 'n Goffredo 'l rivolge: –A te (dicendo) </l>
<l>rimando il tronco, e l'arme tue ti rendo.–</l>
</lg>
<lg type="ottava">
<l>L'asta, ch'or porta offesa ed or vendetta, </l>
<l>per lo noto sentier vola e rivola; </l>
<l>ma già non fére il duce, ov'è diretta, </l>
<l>ch'ei, piegando, la fronte al colpo invola: </l>
<l>coglie il fedel Sigiero, il quale ricetta </l>
<l>profondamente il ferro entro la gola: </l>
<l>né gli rincresce, del suo caro duce </l>
<l>morendo in vece, abbandonar la luce.</l>
</lg>
<lg type="ottava">
<l>In quel tempo Goffredo ancor percote </l>
<l>con l'asta eguale 'l giovinetto Ilprando, </l>
<l>che d'Assagurro è figlio; e 'l piaga e scote, </l>
<l>e 'l fa cader, come paléo, rotando; </l>
<l>ma l'aspra offesa sostener non pote, </l>
<l>il suo fido scudier morto mirando: </l>
<l>ond'a l'altro dicea, ch'è da sinistra: </l>
<l>–Arme, o mio fido, al mio dolor ministra.</l>
</lg>
<lg type="ottava">
<l>E se non più ch'io soglio agghiaccio e torpo, </l>
<l>non raccorrò senza vendetta il passo, </l>
<l>né l'asta invano io lancerò nel corpo </l>
<l>de' miei nemici al periglioso passo.– </l>
<l>Così dicendo, atterra Elfingio, e Forpo, </l>
<l>gelidi più d'ogni gelato sasso: </l>
<l>e sovra la confusa alta ruina </l>
<l>asceso, muove omai guerra vicina.</l>
</lg>
<lg type="ottava">
<l>E bene ei vi facea mirabil cose, </l>
<l>e contrasti seguiano aspri e mortali; </l>
<l>ma fuori uscì la notte, e 'l mondo ascose </l>
<l>sotto il caliginoso orror de l'ali: </l>
<l>e l'ombre sue pacifiche interpose </l>
<l>fra tante ire de' miseri mortali; </l>
<l>sì che cessò Goffredo, e fe' ritorno. </l>
<l>Questo fin ebbe il sanguinoso giorno.</l>
</lg>
<lg type="ottava">
<l>Ma prima che riposo altrui conceda, </l>
<l>fa indietro riportar gli egri e i languenti, </l>
<l>e già non lascia a' suoi nemici in preda </l>
<l>quei ch'in guerra adoprò fèri tormenti; </l>
<l>ma vuol che la gran mole anco sen rieda, </l>
<l>primo terror de le nemiche genti, </l>
<l>ben che pur sia da l'orrida tempesta </l>
<l>sdrucita anch'ella in alcun loco e pesta.</l>
</lg>
<lg type="ottava">
<l>Qual gran nave talor, ch'a vele piene </l>
<l>corre il mar procelloso e l'onde sprezza, </l>
<l>poscia in vista del porto, o su l'arene, </l>
<l>o tra l'onde fallaci il fianco spezza; </l>
<l>ma porge quivi ancor non dubbia spene </l>
<l>di risolcar l'Egeo, com'era avvezza; </l>
<l>e sovra 'l lido, ove 'l suo corso intoppa, </l>
<l>chi ribatte da proda e chi da poppa.</l>
</lg>
<lg type="ottava">
<l>Tal la macchina s'apre, e tal da quella </l>
<l>parte che volse a l'impeto de' sassi, </l>
<l>ruinosa minaccia in guisa ch'ella </l>
<l>richiama a l'opre ancor gli stanchi e lassi; </l>
<l>ma le sommette appoggi, e la puntella </l>
<l>lo stuol che la conduce e 'nsieme stassi. </l>
<l>Insin che cento fabbri intorno vanno </l>
<l>saldando in lei d'ogni sua piaga il danno.</l>
</lg>
<lg type="ottava">
<l>Così Goffredo impone, il qual desia </l>
<l>di porla in opra avanti 'l nuovo sole; </l>
<l>ed occupando questa e quella via, </l>
<l>dispon le guardie intorno a l'alta mole. </l>
<l>Ma 'l suon ne la città chiaro s'udia </l>
<l>di fabbrili istromenti e di parole, </l>
<l>e mille si vedean facelle accese, </l>
<l>quasi spavento a le notturne imprese</l>
</lg>
</div1>
<div1 type="parte">
<head>LIBRO DECIMOQUINTO</head>
<lg type="ottava">

<l>Era la notte, e non prendean ristoro </l>
<l>co 'l sonno ancor le faticose genti; </l>
<l>ma qui il rimbombo del martel sonoro </l>
<l>faceva i Franchi a la custodia intenti; </l>
<l>là tenea desti i Siri altro lavoro, </l>
<l>lungo a' ripari tremuli e cadenti, </l>
<l>e rintegrando gìan le rotte mura: </l>
<l>e de gli egri s'avea pietosa cura.</l>
</lg>
<lg type="ottava">
<l>Curate alfin le piaghe, e già fornita </l>
<l>era de l'opre lor notturne alcuna; </l>
<l>e rallentando l'altre, al sonno invita </l>
<l>l'ombra che involve il ciel tacita e bruna: </l>
<l>pur non acqueta la guerriera ardita </l>
<l>l'alma d'onor famelica e digiuna; </l>
<l>e sollecita a l'opre ov'altri cessa: </l>
<l>va seco Argante; e dice ella a se stessa:</l>
</lg>
<lg type="ottava">
<l>–Ben oggi il re de' Turchi e 'l nostro Argante </l>
<l>fêr maraviglie inusitate e strane; </l>
<l>che soli uscîr fra tante schiere e tante, </l>
<l>e vi spezzâr le macchine sovrane: </l>
<l>io (questo è il sommo pregio onde mi vante) </l>
<l>d'alto rinchiusa, oprai l'arme lontane: </l>
<l>sagittaria (nol nego) assai felice; </l>
<l>tanto sol dunque a donna e non più lice?</l>
</lg>
<lg type="ottava">
<l>Quanto me' fôra in monte od in foresta, </l>
<l>a le fère avventar dardi e quadrella, </l>
<l>ch'ove maschio valor si manifesta </l>
<l>mostrarmi qui tra' cavalier donzella! </l>
<l>Ché non riprendo la feminea vesta, </l>
<l>s'io ne son degna, e non mi chiudo in cella?– </l>
<l>Così parla fra se; pensa e risolve </l>
<l>alfin gran cose, ed al guerrier si volve.</l>
</lg>
<lg type="ottava">
<l>–Lungo spazio è, signor, che in sé raggira </l>
<l>un non so che d'insolito e d'audace </l>
<l>la mia inquieta mente: o Dio l'inspira, </l>
<l>o l'uom del suo voler suo Dio si face: </l>
<l>fuor del vallo nemico accesi or mira </l>
<l>i lumi; io là n'andrò con ferro e face; </l>
<l>le macchine arderò: così prometto, </l>
<l>la vita a la fortuna, al ciel commetto.</l>
</lg>
<lg type="ottava">
<l>Ma s'egli avverrà pur che mia ventura </l>
<l>nel mio ritorno a me rinchiuda il passo; </l>
<l>d'uom ch'in amor m'è padre a te la cura </l>
<l>e de le care mie donzelle io lasso. </l>
<l>Tu ne l'Egitto rimandar procura </l>
<l>le donne sconsolate e 'l vecchio lasso: </l>
<l>e ti mova di lor giusta pietade, </l>
<l>che n'è degno quel sesso e quella etade.–</l>
</lg>
<lg type="ottava">
<l>Maravigliando, Argante, acceso il petto </l>
<l>da stimolo sentia di gloria ardente. </l>
<l>–Tu là n'andrai (rispose) e me negletto </l>
<l>qui lascerai fra la vulgare gente? </l>
<l>E da secura parte avrò diletto </l>
<l>mirare il fumo e la favilla ardente? </l>
<l>Ah, se fui ne' perigli a te consorte, </l>
<l>or sarò ne la gloria e ne la morte.</l>
</lg>
<lg type="ottava">
<l>Ho core anch'io che morte sprezza e crede </l>
<l>che ben si cambi con l'onor la vita.– </l>
<l>–Ben ne festi (diss'ella) eterna fede </l>
<l>con quella tua sì perigliosa uscita: </l>
<l>pur io femina sono, e nulla riede </l>
<l>mia morte in danno a la città smarrita: </l>
<l>ma se tu cadi (cessi il ciel gli augùri), </l>
<l>chi fia che la difenda, o l'assicuri?–</l>
</lg>
<lg type="ottava">
<l>Soggiunse il cavaliero: –Indarno adduci </l>
<l>al mio fermo voler fallaci scuse. </l>
<l>Seguirò l'orme tue, se mi conduci; </l>
<l>ma le precorrerò, se mi ricuse.– </l>
<l>Concordi al re ne vanno, il qual fra' duci </l>
<l>e fra' più saggi suoi gli accolse e chiuse; </l>
<l>Argante incominciò: –Signore, attendi </l>
<l>a ciò che dir vogliamti, e' in grado il prendi.</l>
</lg>
<lg type="ottava">
<l>Clorinda omai (né sarà vano il vanto) </l>
<l>quella macchina eccelsa arder promette: </l>
<l>io sarò seco; ed aspettiam sol tanto </l>
<l>che stanchezza maggiore il sonno allette.– </l>
<l>Sollevò il re le palme, e 'l mosse al pianto </l>
<l>dolor, tèma, e desio di sue vendette: </l>
<l>–E, lodato sia tu (disse), ch'a' servi </l>
<l>tuoi volgi gli occhi, e 'l regno anco mi servi.</l>
</lg>
<lg type="ottava">
<l>Né già sì tosto egli cadrà, se tali </l>
<l>petti feminei in tua difesa or sono. </l>
<l>Ma qual poss'io, donna onorata, eguali </l>
<l>dare a l'alto tuo merto o laude o dono? </l>
<l>Laudi la fama te con immortali </l>
<l>voci, e riempia il mondo al chiaro suono: </l>
<l>premio t'è l'opra stessa, e premio in parte </l>
<l>fia d'esto regno bella e nobil parte.</l>
</lg>
<lg type="ottava">
<l>Ma ben voluto avrei, figliuol, più tosto, </l>
<l>figliuol di questa età sostegno e luce, </l>
<l>ch'altri si fusse al gran periglio esposto, </l>
<l>e fattosi de' nostri e scorta e duce; </l>
<l>ma s'altrimenti pur ha il ciel disposto </l>
<l>e te il tuo fato a l'alta impresa adduce, </l>
<l>va' fortunato, e non dirò già solo, </l>
<l>e prendi teco un grosso e fido stuolo.–</l>
</lg>
<lg type="ottava">
<l>Sì parla il re canuto; e si ristringe </l>
<l>or questa or quel teneramente al seno. </l>
<l>Il soldàn, ch'è presente, e non infinge </l>
<l>la generosa invidia ond'egli è pieno, </l>
<l>disse: –Né questa spada invan si cinge; </l>
<l>verravvi a paro, o verrà dietro almeno.– </l>
<l>–Ah,– rispose Clorinda, –andremo a questa </l>
<l>impresa tutti? e se tu vien', chi resta?–</l>
</lg>
<lg type="ottava">
<l>Così diss'ella; e con rifiuto altero </l>
<l>già non osò di ricusarlo Argante; </l>
<l>ma 'l più canuto re parlò primiero </l>
<l>a Soliman con placido sembiante: </l>
<l>–O d'intrepido core alto guerriero, </l>
<l>o alto re, pur sempre a te sembiante: </l>
<l>te nulla faccia di periglio unquanco </l>
<l>sgomentò, né mai fusti in guerra stanco.</l>
</lg>
<lg type="ottava">
<l>E so che, fuora andando, opra faresti </l>
<l>degna di te; ma troppo indegno parme </l>
<l>che tutti usciate, e dentro alcun non resti </l>
<l>di voi, che sète i più famosi in arme: </l>
<l>e mentre fian costoro a' Franchi infesti, </l>
<l>basta, cred'io, che ti prepari ed arme, </l>
<l>per dar (se d'uopo fia) soccorso a l'opra, </l>
<l>degna che nulla età l'asconda e copra.</l>
</lg>
<lg type="ottava">
<l>E come al grado tuo più si conviene, </l>
<l>con gli altri (prego) in su le porte attendi: </l>
<l>e quando poi (deh non sia vana spene) </l>
<l>ritorneranno, e desti avran gl'incendi; </l>
<l>se stuol nemico seguitando viene, </l>
<l>lui risospingi, e lor salva e difendi.– </l>
<l>Così dicean senza contesa i regi, </l>
<l>ed eran pronti i cavalieri egregi.</l>
</lg>
<lg type="ottava">
<l>Soggiunse allora Ismeno: –Attender piaccia </l>
<l>a voi, ch'uscir dovete, ora più tarda, </l>
<l>sin che di varie tempre un misto io faccia, </l>
<l>ch'a la macchina ostil s'appigli, e l'arda. </l>
<l>Forse parte avverrà che posi e giaccia </l>
<l>lo stuol che la circondi intorno e guarda.– </l>
<l>Così aspettâr, sin ch'in orror profondo </l>
<l>fece silenzio tenebroso il mondo.</l>
</lg>
<lg type="ottava">
<l>Depon Clorinda le sue spoglie inteste </l>
<l>d'argento, e l'elmo adorno e l'arme altere; </l>
<l>e senza piuma o fregio altre ne veste </l>
<l>(infausto annunzio) rugginose e nere: </l>
<l>e con minor periglio estima in queste </l>
<l>occulta andar fra le nemiche schiere. </l>
<l>E' quivi Arsete eunuco, il qual fanciulla </l>
<l>la nudrì da le fasce e da la culla.</l>
</lg>
<lg type="ottava">
<l>E per l'orme di lei l'antico fianco, </l>
<l>d'ogn'intorno traendo, or la seguia. </l>
<l>Vede costui l'arme cangiate, ed anco </l>
<l>del gran rischio s'accorge ov'ella gìa: </l>
<l>onde si svelle il crin, già raro e bianco, </l>
<l>e del lungo servir la dolce e pia </l>
<l>memoria in lei rinnova, e piange, e prega, </l>
<l>che la impresa abbandoni; ed ella il nega.</l>
</lg>
<lg type="ottava">
<l>Ond'ei le disse alfin: –Poi che ritrosa </l>
<l>sì la tua mente nel tuo mal s'indura, </l>
<l>che né la stanca età, né la pietosa </l>
<l>preghiera, né 'l mio duol, né 'l pianto cura, </l>
<l>ti spiegherò più oltre; e saprai cosa </l>
<l>di tua condizïon, che t'era oscura. </l>
<l>Poi tuo desir ti guidi, o mio consiglio.– </l>
<l>Ei segue: ed ella innalza attenta il ciglio:</l>
</lg>
<lg type="ottava">
<l>–Resse già d'Etïopia, e forse regge </l>
<l>David ancora il fortunato impero; </l>
<l>e segue di Gesù la casta legge, </l>
<l>e di Tommaso, ed egli e 'l popol nero. </l>
<l>Quivi io pagàn, tra le feminee gregge, </l>
<l>fui servo, e in pregio sin al dì primiero: </l>
<l>ministro fatto de la regia moglie, </l>
<l>che bruna è sì, ma 'l bruno il bel non toglie.</l>
</lg>
<lg type="ottava">
<l>N'arde il marito, e de l'amore al foco </l>
<l>ben de la gelosia s'agguaglia il gelo: </l>
<l>sì va in guisa avanzando a poco a poco </l>
<l>nel tormentoso petto il folle zelo, </l>
<l>che da ogni uom la nasconde, e 'n chiuso loco </l>
<l>vorria coprirla a' tanti occhi del cielo; </l>
<l>ella saggia ed umìl, di ciò che piace </l>
<l>al suo signor, fa suo diletto e pace.</l>
</lg>
<lg type="ottava">
<l>D'una pietosa istoria e di devote </l>
<l>figure la sua stanza era dipinta. </l>
<l>Vergine, bianca il bel viso, e le gote </l>
<l>vermiglia, è quivi appresso un drago avvinta: </l>
<l>con l'asta il mostro un cavalier percote, </l>
<l>giace la fèra nel suo sangue estinta. </l>
<l>Quivi sovente ella s'atterra, e spiega </l>
<l>le sue tacite colpe, e piange e prega.</l>
</lg>
<lg type="ottava">
<l>Ingravida frattanto, e manda fuori </l>
<l>(e tu fosti colei) candida figlia. </l>
<l>Si turba; e de gl'insoliti colori, </l>
<l>quasi d'un novo mostro, ha maraviglia. </l>
<l>Ma perché il re conosce e i suoi furori, </l>
<l>celarli il parto alfin si riconsiglia: </l>
<l>ch'egli avria del candor, ch'in te si vede, </l>
<l>argomentata in lei non bianca fede.</l>
</lg>
<lg type="ottava">
<l>Ed in tua vece una fanciulla nera </l>
<l>pensa mostrarli, che poc'anzi è nata. </l>
<l>E perché fu la torre, ove chius'era, </l>
<l>da le donne e da me solo abitata: </l>
<l>a me, servo fedel, d'alma sincera, </l>
<l>ti diè, temendo di fortuna irata, </l>
<l>prima che ti segnasse il foco sacro, </l>
<l>o di fonte immergesse ampio lavacro.</l>
</lg>
<lg type="ottava">
<l>Piangendo a me ti porse e mi commise </l>
<l>che nel mio ti nutrissi almo terreno. </l>
<l>Chi può dire il suo affanno? e 'n quante guise </l>
<l>bagnò i baci di pianto, e i lumi e 'l seno? </l>
<l>E fûr le voci da sospir divise, </l>
<l>benché non lenti a le querele il freno? </l>
<l>Levò alfin gli occhi, e disse: “O Dio, che scerni </l>
<l>l'opre occulte e i pensier de l'alma interni:</l>
</lg>
<lg type="ottava">
<l>se puro è questo cor, se membra intatte </l>
<l>da tutt'altri, ad un serba il dolce letto; </l>
<l>per me non prego, ch'altre cose ho fatte </l>
<l>ond'io dispiaccia al tuo divin cospetto: </l>
<l>salva il parto innocente, al quale il latte </l>
<l>nega la madre del materno petto. </l>
<l>Viva, e sol d'onestate a me simigli, </l>
<l>l'esempio di fortuna altronde or pigli.</l>
</lg>
<lg type="ottava">
<l>Tu, celeste guerrier, ch'umìl donzella </l>
<l>togliesti d'empio drago a' fieri morsi, </l>
<l>se t'accesi giammai lampa o facella, </l>
<l>s'auro o incenso odorato unqua ti porsi, </l>
<l>tu per lei prega, sì che fida ancella </l>
<l>possa in ogni fortuna a te raccôrsi”. </l>
<l>Qui tacque; e 'l cor le si rinchiuse e strinse, </l>
<l>e di pallida morte si dipinse.</l>
</lg>
<lg type="ottava">
<l>Io piangendo ti presi e 'n breve cesta </l>
<l>fuor ti portai tra fiori e frondi ascosa. </l>
<l>Ti celai da ciascun nel sonno e desta, </l>
<l>né di ciò fu sospetto o d'altra cosa. </l>
<l>Vommene sconosciuto, e per foresta </l>
<l>camminando di piante orride ombrosa: </l>
<l>vidi una tigre incontra me venire, </l>
<l>la qual ne gli occhi avea minacce ed ire.</l>
</lg>
<lg type="ottava">
<l>Sovr' un arbore io salsi, e te su l'erba </l>
<l>lasciai, tanta paura il cor mi prese! </l>
<l>Giunse l'orribil fèra, e la superba </l>
<l>testa volgendo, ivi lo sguardo intese </l>
<l>dove t'asconde tua fortuna e serba, </l>
<l>già mansueta, e placida, e cortese: </l>
<l>lenta poi s'avvicina, e ti fa vezzi </l>
<l>con la lingua, e tu ridi, e l'accarezzi.</l>
</lg>
<lg type="ottava">
<l>Ed ischerzando seco, al fèro muso </l>
<l>la pargoletta man secura stendi. </l>
<l>Ti porge ella le mamme, e come è l'uso </l>
<l>di nutrice, s'adatta, e tu le prendi. </l>
<l>Intanto io miro timido e confuso, </l>
<l>com'uom faria novi prodigi orrendi: </l>
<l>poiché sazia tu sei, la fèra belva </l>
<l>a pena indi si parte e si rinselva.</l>
</lg>
<lg type="ottava">
<l>Ed io giù scendo e ti ricolgo, e torno </l>
<l>dove prima fûr volti i passi miei; </l>
<l>e 'n picciol borgo, quasi in bel soggiorno, </l>
<l>celatamente ivi nutrir ti fei. </l>
<l>Vi stetti insin che il sol correndo intorno, </l>
<l>portò a' mortali ed otto mesi e sei. </l>
<l>Tu con lingua tremante anco snodavi </l>
<l>voci indistinte, e 'ncerte orme segnavi.</l>
</lg>
<lg type="ottava">
<l>Ma sendo io colà giunto ove dechina </l>
<l>l'etade omai cadente, a la vecchiezza; </l>
<l>ricco e sazio de l'òr, ch'alta reina </l>
<l>mi diè, cui tanto uom già canuto apprezza; </l>
<l>ne la patria raccôr la peregrina </l>
<l>vita da' lunghi errori ebbi vaghezza, </l>
<l>e tra gli antichi amici in caro loco </l>
<l>viver, temprando il verno al proprio foco.</l>
</lg>
<lg type="ottava">
<l>E da Tebe a Cirene, ov'io fui nato, </l>
<l>te portandone meco, il passo invio; </l>
<l>e giungo in riva al fiume; e circondato </l>
<l>quinci da l'acque son, quindi dal rio. </l>
<l>Che debbo far? Te dolce peso amato </l>
<l>lasciar non voglio, e di campar desio: </l>
<l>m'arrischio al nuoto, ed una man ne viene </l>
<l>rompendo l'onda, e te l'altra sostiene.</l>
</lg>
<lg type="ottava">
<l>Rapido allora è il corso, e 'n mezzo l'onda </l>
<l>in se medesma si ripiega e gira; </l>
<l>ma giunto ove più volge e si profonda, </l>
<l>in cerchio ella mi torce e giù mi tira. </l>
<l>Ti lascio allor; ma t'alza e ti seconda </l>
<l>l'acqua, e secondo l'acqua il vento spira: </l>
<l>e t'espon salva in su la molle arena: </l>
<l>stanco, anelando, io poi vi giunsi a pena.</l>
</lg>
<lg type="ottava">
<l>Lieto ti prendo; e poi la notte, quando </l>
<l>tutte in alto silenzio eran le cose; </l>
<l>vidi in sogno un guerrier, che minacciando </l>
<l>a me sul volto ignudo il ferro pose. </l>
<l>Imperïoso disse: “Io ti comando </l>
<l>ciò che la madre sua primier t'impose: </l>
<l>che battezzi la infante: ella è diletta </l>
<l>dal Cielo, e la sua cura a me s'aspetta.</l>
</lg>
<lg type="ottava">
<l>Io la guardo e difendo; io spirto diedi </l>
<l>d'umanità a le fère, e mente a l'acque: </l>
<l>misero te, s'al sogno tuo non credi, </l>
<l>ch'è del Ciel messaggero”; e qui si tacque. </l>
<l>Svegliaimi e sorsi, e di là mossi i piedi, </l>
<l>come del giorno il primo raggio nacque; </l>
<l>ma perché mia fé vera, e l'ombre false </l>
<l>stimai, di tuo battesmo a me non calse,</l>
</lg>
<lg type="ottava">
<l>né de' preghi materni; onde nutrita </l>
<l>pagana fosti, e 'l vero a te celai. </l>
<l>Crescesti; e 'n arme valorosa ardita, </l>
<l>l'età vincesti e la natura assai: </l>
<l>fama e terre acquistasti; e qual tua vita </l>
<l>sia stata poscia, tu medesma il sai: </l>
<l>e sai non men che servo insieme e padre, </l>
<l>ti seguo ancor fra mille armate squadre.</l>
</lg>
<lg type="ottava">
<l>Ier poi su l'alba a la mia mente oppressa </l>
<l>d'alta quïete e simile a la morte, </l>
<l>nel sogno s'offeria l'imago stessa, </l>
<l>ma in più turbata vista, e 'n suon più forte. </l>
<l>“Ecco (dicea), fellon, l'ora s'appressa </l>
<l>che dée cangiar Clorinda e vita e sorte. </l>
<l>Morta fia, mal tuo grado, e tuo fia 'l duolo”. </l>
<l>Ciò disse e poi n'andò per l'aria a volo.</l>
</lg>
<lg type="ottava">
<l>Or odi adunque tu, ch'il Ciel minaccia </l>
<l>morte al tuo core, al mio duolo e tormenti. </l>
<l>Forse addivien ch'omai là su dispiaccia </l>
<l>ch'altri impugni la fé de' suoi parenti: </l>
<l>forse è vera la fede. Ah giù ti piaccia </l>
<l>deponer l'arme e gli tuoi spirti ardenti.– </l>
<l>Qui tace, e piange; ed ella pensa e teme, </l>
<l>ch'un altro simil sogno il cor le preme.</l>
</lg>
<lg type="ottava">
<l>Visto nel sogno avea con spoglie eccelse </l>
<l>una pianta che spiega i rami al cielo; </l>
<l>qual ned Austro giammai, né Borea svelse, </l>
<l>né fece arida ancor la fiamma e 'l gelo: </l>
<l>qual che sia quel cultor ch'ivi la scelse, </l>
<l>sembra passar de l'alte nubi il velo: </l>
<l>passar Olimpo, Atlante, e Pelio, e Pindo, </l>
<l>e n'avria maraviglia il Siro e l'Indo.</l>
</lg>
<lg type="ottava">
<l>Tant'alto va ch'il sole indi s'adombra, </l>
<l>e discolora i suoi celesti raggi. </l>
<l>L'Orto e l'Occaso può coprir ne l'ombra, </l>
<l>oltra l'oblique strade, e i suoi viaggi: </l>
<l>quinci la terra e quindi il cielo ingombra, </l>
<l>senza temer d'empia fortuna oltraggi: </l>
<l>frondeggia dal cipresso, e cedro, e palma, </l>
<l>ch'ivi risorge ov'è più grave salma.</l>
</lg>
<lg type="ottava">
<l>Correr donne e fanciulli a l'ombra santa </l>
<l>vedeva, e i vecchi stanchi a quel soggiorno, </l>
<l>ed a prova adorar la sacra pianta, </l>
<l>e donde nasce e donde more il giorno: </l>
<l>tanta la calca, il suon, la turba e tanta, </l>
<l>ch'appende statue e voti a lei dintorno; </l>
<l>vedea gli Sciti e gli Etiòpi adusti, </l>
<l>e 'l diadema depor regi ed Augusti.</l>
</lg>
<lg type="ottava">
<l>Chiara fontana ancor sorgea d'un monte, </l>
<l>mormorando con acqua dolce e fresca, </l>
<l>e parea quasi tomba il vivo fonte </l>
<l>ov'uom si tuffi immondo e puro n'esca: </l>
<l>ed a chi bagna in lei l'umida fronte </l>
<l>par ch'onore e virtute indi s'accresca; </l>
<l>quivi correano, al dolce suon conversi, </l>
<l>Greci, Latini, Assiri, ed Indi, e Persi.</l>
</lg>
<lg type="ottava">
<l>Pareva a quella vista assai turbarse, </l>
<l>mirando il sacro fonte, e i sacri rami, </l>
<l>pensosa de l'indugio a l'acque sparse, </l>
<l>quasi aspettando pur ch'altri la chiami. </l>
<l>E fra immagini tante a l'alme apparse, </l>
<l>più non sa quel che pensi o quel che brami; </l>
<l>quando un gigante si vedeva incontra, </l>
<l>pur come imago che di rado incontra.</l>
</lg>
<lg type="ottava">
<l>E mentre ancor, per vano orgoglio, asciutta, </l>
<l>avea la fronte di quel sacro umore, </l>
<l>venia col gran gigante a fèra lutta, </l>
<l>disegual di possanza e di valore: </l>
<l>sentiasi in breve spazio a tal condutta, </l>
<l>che le s'apria per debolezza il core, </l>
<l>il cor più duro già di saldi marmi, </l>
<l>e cadendo perdea le forze e l'armi.</l>
</lg>
<lg type="ottava">
<l>Allor pareale in suon tremante e fioco, </l>
<l>quasi pentita, dimandar mercede; </l>
<l>e sovra un carro poi d'ardente foco </l>
<l>esser rapita al ciel fra mille prede. </l>
<l>Di chiare stelle fiammeggiante il loco </l>
<l>timida ancor mirando, appena il crede; </l>
<l>quando si ruppe il sogno avanti l'alba, </l>
<l>ch'il suo fosco pensier non anco inalba.</l>
</lg>
<lg type="ottava">
<l>Or l'alto sogno a lui rivela e dice: </l>
<l>–Quella fé seguirò che vera or parme, </l>
<l>la qual co 'l latte già di mia nutrice </l>
<l>sugger mi festi, e voi dubbiosa farme. </l>
<l>Né per temenza lascerò (né lice </l>
<l>a magnanimo cor) l'impresa e l'arme: </l>
<l>non se la morte, nel più fier sembiante </l>
<l>che sgomenti i mortali, avessi avante.–</l>
</lg>
<lg type="ottava">
<l>Poscia il consola: e perché il tempo giunge, </l>
<l>ch'ella deve a l'impresa il fine imporre: </l>
<l>parte, e con quel guerrier si ricongiunge, </l>
<l>che si vuol seco al gran periglio esporre: </l>
<l>e co' suoi detti Ismeno affretta e punge </l>
<l>quella virtù che per se stessa corre; </l>
<l>e porge lor (perché fornito è sempre) </l>
<l>quel ch'egli ha misto in disusate tempre.</l>
</lg>
<lg type="ottava">
<l>Di vòta canna ad avventar la fiamma </l>
<l>fatto, quasi conocchie, avea gli strali, </l>
<l>con ampio ventre, e qual selvaggia damma </l>
<l>mai non trafisse, o in aria uccel con l'ali. </l>
<l>E palle, che poi spezza il foco e 'nfiamma, </l>
<l>che di metallo son, ma vòte e frali: </l>
<l>onde l'ardor si sparge e si comparte, </l>
<l>restando apprese le fiammelle sparte.</l>
</lg>
<lg type="ottava">
<l>E trombe, entro di piastra e fuor di legno, </l>
<l>da cerchietti di ferro avvolte in giro, </l>
<l>ei rinnovò co 'l suo dannoso ingegno, </l>
<l>quai non vide a' suoi tempi 'l Greco o 'l Siro; </l>
<l>onde, sì come dal tartareo regno, </l>
<l>poi fochi oscuri fiammeggiando uscîro, </l>
<l>che non estinguerà fonte né lago: </l>
<l>di tal materia l'empie il fèro mago.</l>
</lg>
<lg type="ottava">
<l>Aridi vi meschiò zolfi e bitumi </l>
<l>de' monti Efestii, e dove alta Chimera </l>
<l>risplendea già con tenebrosi fumi, </l>
<l>e con la fiamma spaventosa e nera: </l>
<l>e forse gli adunò d'ardenti fiumi </l>
<l>ove accendea la face empia Megera: </l>
<l>né di Nifeo vi sparse o d'altro fonte, </l>
<l>ma l'acqua che più ferve in Flegetonte.</l>
</lg>
<lg type="ottava">
<l>Per le saette diè faretra, ed arco, </l>
<l>più de l'usato assai lento e mal teso: </l>
<l>perché da l'altro con più forza carco </l>
<l>fôra estinto l'incendio a pena acceso. </l>
<l>Di questi alcuni armava al dubbio varco, </l>
<l>portando gli scudieri 'l grave peso; </l>
<l>ed altri avean le trombe; i duo le palle, </l>
<l>e cheti uscìan per disusato calle.</l>
</lg>
<lg type="ottava">
<l>Tutti con nere spoglie uscîr nel colle, </l>
<l>piani e notturni, a passo lungo e spesso: </l>
<l>tanto, ch'a quella parte ove s'estolle </l>
<l>la macchina nemica, omai son presso. </l>
<l>Lor s'infiamman gli spirti e 'l cor ne bolle, </l>
<l>né può tutto capir dentro a se stesso: </l>
<l>gl'invita al foco, al sangue un fèro sdegno. </l>
<l>Grida la guarda, e lor dimanda il segno.</l>
</lg>
<lg type="ottava">
<l>Essi van cheti innanzi, onde la guarda </l>
<l>–a l'arme, a l'arme– in alto suon raddoppia. </l>
<l>Ma più non si nasconde, e non è tarda </l>
<l>a l'opra allor la valorosa coppia: </l>
<l>in quel modo che fulmine, o bombarda, </l>
<l>co 'l lampeggiar tuona in un punto e scoppia; </l>
<l>movere ed arrivar, ferir lo stuolo, </l>
<l>aprirlo e penetrar, fu un punto solo.</l>
</lg>
<lg type="ottava">
<l>E forza è pur, che fra mill'arme e mille </l>
<l>percosse, il lor disegno alfin riesca; </l>
<l>lanciâr quivi le palle, e le faville </l>
<l>repente uscîr da l'accensibil'esca, </l>
<l>che ruppe il fral metallo e compartille. </l>
<l>Chi può dir come serpa, e come cresca </l>
<l>già da più lati il foco? e come folto </l>
<l>turbi 'l fumo a le stelle il puro volto?</l>
</lg>
<lg type="ottava">
<l>Perché da lunge intanto i lor seguaci </l>
<l>saettâr vòte e fervide quadrella; </l>
<l>e da le trombe uscîr fiamme vivaci, </l>
<l>e s'appigliâr da questa parte e quella; </l>
<l>e quinci e quindi fiammeggiâr le faci, </l>
<l>senza temer di nembo o di procella: </l>
<l>poi tutti insieme fêr, correndo, un cerchio, </l>
<l>qual non si mira per vapor soverchio.</l>
</lg>
<lg type="ottava">
<l>Vedi globi di fiamme oscure e miste </l>
<l>fra le rote del fumo in ciel girarsi: </l>
<l>il vento soffia, e vigor fa ch'acquiste </l>
<l>l'incendio e in un raccolga i fochi sparsi. </l>
<l>Ferì 'l gran lume con terror le viste </l>
<l>de' Franchi; e tutti al suon de l'arme armârsi. </l>
<l>La mole immensa e sì temuta in guerra, </l>
<l>cade, e breve ora opre sì lunghe atterra.</l>
</lg>
<lg type="ottava">
<l>Parte alcuna di lei rimasta integra </l>
<l>non si vedea, ma ruinosa ardendo; </l>
<l>e spaventava altrui ne l'aria negra </l>
<l>di quei neri guerrier l'aspetto orrendo. </l>
<l>Etna parea l'ardente terra, o Flegra, </l>
<l>mentre il vento d'intorno iva spargendo </l>
<l>cenere e fiamma: e ne ferìa lo sguardo </l>
<l>di qualunque al soccorso era men tardo.</l>
</lg>
<lg type="ottava">
<l>Ma già due schiere de' fedeli al loco, </l>
<l>dove sorge l'incendio, accorrono pronte. </l>
<l>Minaccia Argante: –Io spegnerò quel foco </l>
<l>co 'l vostro sangue;– e mostra ardito fronte: </l>
<l>pur, ristretto a' compagni, a poco a poco </l>
<l>cede, e rivolge i tardi passi al monte: </l>
<l>cresce più che torrente a lunga pioggia </l>
<l>la turba, e gli persegue, e con lor poggia.</l>
</lg>
<lg type="ottava">
<l>Su la porta angolare il re s'è tratto </l>
<l>de' Turchi, cui sua gente allor circonda, </l>
<l>per raccôrre i guerrier da sì gran fatto, </l>
<l>quando al tornar fortuna abbian seconda. </l>
<l>Saltano i duo sul limitare, e ratto </l>
<l>di retro ad essi franco stuol v'inonda. </l>
<l>Ma l'urta e scaccia Solimano; e chiusa </l>
<l>è poi la porta, ond'è Clorinda esclusa.</l>
</lg>
<lg type="ottava">
<l>Con pochi esclusa fu, perché in quell'ora </l>
<l>ch'altri serrò le porte ella si mosse, </l>
<l>e corse ardente e 'ncrudelita fuora </l>
<l>a punire Arbilan che la pelcosse. </l>
<l>Punillo; e 'l fèro Argante avvisto ancora </l>
<l>non s'era ch'ella sì trascorsa fosse: </l>
<l>ché la pugna e la calca e l'aër denso </l>
<l>a' cor togliea la cura, a gli occhi il senso.</l>
</lg>
<lg type="ottava">
<l>Ma poi che 'ntiepidì la mente irata </l>
<l>del sangue del nemico, e 'n sé rivenne, </l>
<l>vide chiuse le porte, e circondata </l>
<l>sé da' nemici, e morta allor si tenne; </l>
<l>ma perché non credea d'esser mirata, </l>
<l>nov'arte di salvarsi a lei sovvenne: </l>
<l>di lor gente s'infinge, e fra gli ignoti </l>
<l>cheta s'avvolge, e non è chi la noti.</l>
</lg>
<lg type="ottava">
<l>Poi, come lupa tacita s'imbosca </l>
<l>dopo occulta rapina, e si disvia: </l>
<l>da la confusion, da l'aura fosca </l>
<l>ricoperta e nascosa ella sen gìa. </l>
<l>Ma 'l buon Tancredi avvien che la conosca, </l>
<l>che vi soggiunse allor ch'indi partia; </l>
<l>come del sangue d'Arbilan si tinga </l>
<l>vide, e segnolla, e la seguì solinga.</l>
</lg>
<lg type="ottava">
<l>Vuol ne l'arme provarla, un uom la stima </l>
<l>degno a cui sua virtù si paragone. </l>
<l>Va girando colei l'alpestre cima; </l>
<l>però che a quella porta entrar dispone </l>
<l>che da la greggia è detta; e giunge in prima </l>
<l>dove da l'ali aperte alto dragone </l>
<l>chiara acqua sparge entro marmorea conca, </l>
<l>onde la via non l'è rinchiusa o tronca.</l>
</lg>
<lg type="ottava">
<l>Del gran torrente 'l mormorar dappresso </l>
<l>ella sentiva; e 'n su l'ombrosa sponda </l>
<l>vide, o veder credea, palma e cipresso, </l>
<l>e d'umil cedro ancor la verde fronda. </l>
<l>Turbossi; e di sua morte udiva il messo, </l>
<l>che fêa d'arme sonar la via profonda: </l>
<l>a cui si volse, e disse: –O tu, che porte </l>
<l>correndo sì?– Rispose: –E guerra e morte.–</l>
</lg>
<lg type="ottava">
<l>–Guerra e morte avrai (disse): io non rifiuto </l>
<l>darlati, se lei cerchi;– e ferma attende. </l>
<l>Né vuol Tancredi, ch'ebbe a piè veduto </l>
<l>il suo nemico, usar cavallo, e scende: </l>
<l>e tragge l'uno e l'altro il ferro acuto; </l>
<l>ed aguzza l'orgoglio, e l'ira accende, </l>
<l>e vansi incontra a passi tardi e lenti, </l>
<l>quai duo tori gelosi e d'ira ardenti.</l>
</lg>
<lg type="ottava">
<l>Notte, che nel profondo ed alto seno </l>
<l>chiudesti e ne l'oblio fatto sì grande, </l>
<l>degno d'un gran teatro adorno e pieno, </l>
<l>e d'un lucido sol che i raggi spande, </l>
<l>piacciati ch'indi il tragga, e 'n bel sereno </l>
<l>a le future eta lo spieghi e mande. </l>
<l>Viva la fama oscura, e di lor gloria </l>
<l>splenda del fosco tuo l'alta memoria.</l>
</lg>
<lg type="ottava">
<l>Non schivar, non parar, non pur ritrarsi </l>
<l>voglion costor, né qui destrezza ha parte; </l>
<l>non fanno i colpi or finti, or pieni, or scarsi: </l>
<l>toglie l'ombra e 'l furor l'uso de l'arte. </l>
<l>Odi le spade orribilmente urtarsi </l>
<l>a mezzo il ferro, e 'l piè d'orma non parte: </l>
<l>sempre il piè fermo, e la man sempre è in moto, </l>
<l>né scende taglio invan né punta a vòto.</l>
</lg>
<lg type="ottava">
<l>L'onta accende lo sdegno a la vendetta, </l>
<l>e la vendetta poi l'onta rinnova: </l>
<l>così sempre al ferir, sempre a la fretta, </l>
<l>ira nova s'aggiunge e piaga nova. </l>
<l>Più si mesce ed inaspra, e più ristretta </l>
<l>si fa la pugna, e spada oprar non giova: </l>
<l>dansi co' pomi, e già rabbiosi e crudi </l>
<l>cozzan con gli elmi insieme e con gli scudi.</l>
</lg>
<lg type="ottava">
<l>Tre volte il cavalier la donna stringe </l>
<l>con le robuste braccia; ed altrettante </l>
<l>da quei nodi tenaci ella si scinge, </l>
<l>da nodi di nemico e non d'amante: </l>
<l>tornano al ferro; e l'uno e l'altro il tinge, </l>
<l>piagato, stanco, e di sudor stillante; </l>
<l>e questi e quella al fin pur si ritira, </l>
<l>e, dopo lungo faticar, respira.</l>
</lg>
<lg type="ottava">
<l>L'un l'altro guarda, e del suo corpo esangue </l>
<l>sul pomo de la spada appoggia il peso. </l>
<l>Già de l'ultima stella 'l raggio langue </l>
<l>al primo albor ch'in orïente è acceso: </l>
<l>vede Tancredi 'n maggior copia il sangue </l>
<l>del suo nemico, e sé non tanto offeso; </l>
<l>ne gode e superbisce: o nostra folle </l>
<l>mente, ch'ogni aura di fortuna estolle!</l>
</lg>
<lg type="ottava">
<l>Misero, di che godi? Oh quanto mesti </l>
<l>fiano i trionfi, ed infelice il vanto! </l>
<l>Gli occhi tuoi pagheran (se 'n vita resti) </l>
<l>di quel sangue ogni stilla un mar di pianto. </l>
<l>Così, tacendo e rimirando, or questi </l>
<l>sanguinosi guerrier cessâro alquanto. </l>
<l>Ruppe il silenzio alfin Tancredi, e disse, </l>
<l>perché il suo nome a lui l'altro scoprisse:</l>
</lg>
<lg type="ottava">
<l>–Nostra sventura è ben che qui si spieghi </l>
<l>tanto valor, dove silenzio il copra. </l>
<l>Ma poi che sorte rea vien che ci neghi </l>
<l>e lode e testimon degno de l'opra: </l>
<l>pregoti (se fra l'arme han loco i preghi) </l>
<l>che il tuo nome e 'l tuo stato a me tu scopra, </l>
<l>acciò ch'io sappia, o vinto, o vincitore, </l>
<l>chi la mia morte o la vittoria onore.–</l>
</lg>
<lg type="ottava">
<l>Rispose la feroce: –Indarno chiedi </l>
<l>quel che ho per uso di non far palese; </l>
<l>ma, qualunque io mi sia, tu innanzi vedi </l>
<l>un di que' duo che la gran torre accese.– </l>
<l>Arse di sdegno a quel parlar Tancredi: </l>
<l>e: –In mal punto il dicesti (indi riprese); </l>
<l>il tuo dire e 'l tacere anco m'alletta, </l>
<l>barbaro discortese, a far vendetta.–</l>
</lg>
<lg type="ottava">
<l>Torna l'ira ne' cori e gli trasporta </l>
<l>deboli e stanchi; oh tenzon fèra e lunga, </l>
<l>u' l'arte in bando, u' già la forza è morta, </l>
<l>ove, in vece d'entrambi, il furor punga! </l>
<l>O che sanguigna e spazïosa porta </l>
<l>fa l'una e l'altra spada, ovunque aggiunga </l>
<l>ne l'armi e ne le carni! E se la vita </l>
<l>non esce, sdegno tienla al core unita.</l>
</lg>
<lg type="ottava">
<l>Qual l'alto Egeo, perché Aquilone o Noto </l>
<l>cessi, che tutto prima il volse e scosse, </l>
<l>non accheta ei però, ma 'l suono e 'l moto </l>
<l>ritien de l'onde più agitate e grosse: </l>
<l>tal, ben che manchi in lor col sangue vôto </l>
<l>quel vigor che le braccia a' colpi mosse, </l>
<l>serbano ancor l'impeto primo, e vanno, </l>
<l>da quel sospinti, a giunger danno a danno.</l>
</lg>
<lg type="ottava">
<l>Ma ecco omai l'ora fatale è giunta, </l>
<l>ch'il viver di Clorinda al suo fin deve; </l>
<l>spinge egli il ferro entro il bel sen di punta, </l>
<l>che vi s'immerge, e 'l sangue avido or beve, </l>
<l>e la veste, che d'òr vago trapunta, </l>
<l>le mammelle stringea tenera e leve, </l>
<l>s'empie d'un caldo fiume; ella già sente </l>
<l>morirsi, e 'l piè le manca egro e languente.</l>
</lg>
<lg type="ottava">
<l>Segue egli la vittoria; e la trafitta </l>
<l>vergine minacciando astringe e preme. </l>
<l>Ella, mentre cadea, la voce afflitta </l>
<l>alzando, disse le parole estreme; </l>
<l>parole ch'a lei nuovo uno spirto ditta, </l>
<l>di pura fé, di carità, di speme, </l>
<l>che Dio nel cor le infonde; e se rubella </l>
<l>in vita fu, la vuole in morte ancella.</l>
</lg>
<lg type="ottava">
<l>–Amico, hai vinto; e perdon'io, perdona </l>
<l>tu ancora, al corpo no, che nulla pave, </l>
<l>a l'alma sì; deh per lei prega, e dona </l>
<l>battesmo a me ch'ogni mia colpa lave.– </l>
<l>In queste voci languide risuona </l>
<l>un non so che di flebile e soave, </l>
<l>onde il cor gli ammollisca, e gliel consumi, </l>
<l>e sforzi al pianto i lagrimosi lumi.</l>
</lg>
<lg type="ottava">
<l>Tosto egli corse e l'elmo empié nel fonte, </l>
<l>e tornò mesto al grande oficio e pio: </l>
<l>tremò la man, mentre ei la bella fronte </l>
<l>non conosciuta ancor ivi scoprìo. </l>
<l>Raffigurata a le fattezze conte, </l>
<l>che d'ogni altra beltà lasciâro oblio, </l>
<l>la vide, e la conobbe; e restò senza </l>
<l>e voce e moto: ahi vista! ahi conoscenza!</l>
</lg>
<lg type="ottava">
<l>Non morì già, ché sue virtuti accolse </l>
<l>tutte in quel punto, e 'n guardia al cor le mise: </l>
<l>e, premendo il suo affanno, a dar si volse </l>
<l>vita con l'acqua a lei, ch'il ferro ancise. </l>
<l>Mentr' ei la lingua in sacri detti sciolse, </l>
<l>colei di gioia trasmutossi e rise: </l>
<l>e 'n atto di morir lieto e vivace </l>
<l>dir parea: –S'apre il cielo, io vado in pace.–</l>
</lg>
<lg type="ottava">
<l>D'un bel pallore ha 'l bianco volto asperso, </l>
<l>come a' gigli sarian miste vïole: </l>
<l>e gli occhi al cielo affisa, e 'n lei converso </l>
<l>sembra per la pietate e 'l cielo e 'l sole: </l>
<l>e la man nuda e fredda alzando verso </l>
<l>il cavaliero, in vece di parole, </l>
<l>gli dà il segno di pace. In questa forma </l>
<l>passa la bella donna, e par che dorma.</l>
</lg>
<lg type="ottava">
<l>Come l'alma gentile uscita ei vede, </l>
<l>rallenta quel vigor ch'avea raccolto, </l>
<l>e l'imperio di sé libero cede </l>
<l>al duol, già fatto impetuoso e stolto, </l>
<l>ch'al cor si stringe, e, chiusa in breve sede </l>
<l>la vita, empie di morte i sensi e il volto. </l>
<l>Già simile all'estinta 'l vivo langue, </l>
<l>al colore, al silenzio, a gli atti, al sangue.</l>
</lg>
<lg type="ottava">
<l>E ben la vita sua sdegnosa e schiva, </l>
<l>spezzando a forza il suo ritegno frale, </l>
<l>la bell'anima sciolta allor seguiva, </l>
<l>che quasi innanzi a lei spiegava l'ale. </l>
<l>Ma quivi allora stuol di Franchi arriva; </l>
<l>perché d'acqua ha bisogno o d'altro tale: </l>
<l>e con la donna il cavalier ne porta; </l>
<l>in sé mal vivo, e morto in lei ch'è morta.</l>
</lg>
<lg type="ottava">
<l>Affatto ancor nel piano e tardo moto </l>
<l>non si risente il cavalier ferito; </l>
<l>ma geme e langue; e quinci a tutti è noto </l>
<l>ch'il suo corso vital non è fornito. </l>
<l>Ma l'altro corpo, senza voce e immoto, </l>
<l>dimostra ben ch'indi è lo spirto uscito. </l>
<l>Così portato è l'uno e l'altro insieme, </l>
<l>quasi consorti sian ne l'ore estreme.</l>
</lg>
<lg type="ottava">
<l>I pietosi scudier già sono intorno </l>
<l>con vari offici al cavalier giacente: </l>
<l>e già sen riede a' languid'occhi il giorno, </l>
<l>e le mediche mani e i detti sente. </l>
<l>Ma pur, dubbiosa ancor del suo ritorno, </l>
<l>non s'assecura la smarrita mente: </l>
<l>sin che intorno mirando, i servi e 'l loco </l>
<l>alfin conobbe, e disse afflitto e fioco:</l>
</lg>
<lg type="ottava">
<l>–I' vivo? I' spiro ancora? e gli odïosi </l>
<l>rai miro ancor di sì infelice die? </l>
<l>Dì, testimon de' miei perigli ascosi, </l>
<l>che rimprovera a me le colpe mie. </l>
<l>Ahi man timida e lenta, or ché non osi </l>
<l>tu, che sai tutte del ferir le vie; </l>
<l>tu ministra di morte empia ed infame, </l>
<l>di questa vita rea troncar lo stame?</l>
</lg>
<lg type="ottava">
<l>Passa pur questo petto, e fèri scempi </l>
<l>co 'l tuo ferro crudel fa del mio core. </l>
<l>Ma forse, usata a' fatti atroci ed empi, </l>
<l>stimi pietà dar morte al mio dolore; </l>
<l>dunque io vivrò fra più dolenti esempi, </l>
<l>misero mostro d'infelice amore: </l>
<l>misero mostro, a cui sol pena è degna </l>
<l>del suo lungo fallir la vita indegna.</l>
</lg>
<lg type="ottava">
<l>Vivrò fra' miei tormenti e l'aspre cure, </l>
<l>mie giuste furie, forsennato, errante. </l>
<l>Paventerò l'ombre solinghe e scure, </l>
<l>che il primo error pur mi porranno avante, </l>
<l>e del sol, che coprì le mie sventure, </l>
<l>avrò in orrore 'l lucido sembiante. </l>
<l>Temerò me medesmo; e da me stesso </l>
<l>sempre fuggendo, avrò la morte appresso.</l>
</lg>
<lg type="ottava">
<l>Ma dove, o lasso me! Dove restâro </l>
<l>le spoglie che vestîr l'animo casto? </l>
<l>Ciò che in lui sano i miei furor lasciâro, </l>
<l>dal furor de le fère or forse è guasto. </l>
<l>Ahi troppo nobil preda, ahi dolce e caro </l>
<l>troppo, e pur troppo prezïoso pasto! </l>
<l>Ahi sfortunato, in cui l'ombre e le selve </l>
<l>irritâr me primiero, e poi le belve!</l>
</lg>
<lg type="ottava">
<l>Io pur verrò là dove sète; e voi </l>
<l>meco avrò (s'ancor sète) amate spoglie. </l>
<l>Ma s'egli avvien ch'i vaghi membri suoi </l>
<l>stati sien cibo di ferine voglie, </l>
<l>vo' che la bocca istessa anco m'ingoi, </l>
<l>e 'l ventre chiuda me che lor accoglie: </l>
<l>onorata per me tomba e felice, </l>
<l>ovunque sia, s'ivi giacer mi lice.–</l>
</lg>
<lg type="ottava">
<l>Così parla quel misero: e gli è detto </l>
<l>ch'ivi quel corpo avean, per cui si dole. </l>
<l>Rischiarò allora 'l tenebroso aspetto, </l>
<l>qual le nubi un balen che passi e vole: </l>
<l>e da' riposi sollevò del letto </l>
<l>l'inferma de le membra e tarda mole: </l>
<l>e, traendo a gran pena il fianco lasso, </l>
<l>ei là rivolse vacillando il passo.</l>
</lg>
<lg type="ottava">
<l>Ma come giunse, e vide in sì bel seno </l>
<l>(opera di sua man) l'ampia ferita; </l>
<l>e, quasi un ciel notturno ancor sereno, </l>
<l>senza splendor la faccia scolorita: </l>
<l>tremò cosi, ch'ivi cadea, se meno </l>
<l>era vicina la fedele aita. </l>
<l>–O dolce volto ch'addolcir puoi morte, </l>
<l>e non puoi, disse, la mia amara sorte.</l>
</lg>
<lg type="ottava">
<l>O bella destra, ch'il soave pegno </l>
<l>d'amicizia e di pace a me porgesti: </l>
<l>quali or, lasso! vi trovo? e qual ne vegno? </l>
<l>E voi, leggiadre membra, or non son questi </l>
<l>del mio crudele e 'ngiurioso sdegno </l>
<l>vestigi miserabili e funesti? </l>
<l>O, come questa man, luci spietate: </l>
<l>essa le piaghe feo, voi le mirate.</l>
</lg>
<lg type="ottava">
<l>Asciutte le mirate? Or corra, dove </l>
<l>nega d'andare 'l pianto, il sangue mio.– </l>
<l>Qui tronca le parole, e come il move </l>
<l>suo disperato di morir desio, </l>
<l>squarcia le fasce e le ferite, e piove </l>
<l>da tutte il sangue, anzi è versato un rio. </l>
<l>E s'uccidea; ma quella doglia acerba, </l>
<l>col trarlo di se stesso, in vita il serba.</l>
</lg>
<lg type="ottava">
<l>Posto a giacere, e l'anima fugace</l>
<l>fu richiamata a' suoi odiosi offici. </l>
<l>Ma la garrula fama omai non tace </l>
<l>l'aspre sue angosce e i suoi casi infelici: </l>
<l>vi tragge il pio Goffredo, e la verace </l>
<l>turba v'accorre de' più degni amici: </l>
<l>ma né grave parlar, né molle e dolce, </l>
<l>l'ostinato de l'alma affanno or molce.</l>
</lg>
<lg type="ottava">
<l>Quale in membro gentil piaga mortale </l>
<l>tocca s'inaspra e 'n lei cresce il dolore; </l>
<l>tal per conforti umani avanza il male, </l>
<l>e vie più inferma, in medicando, il core. </l>
<l>Ma 'l solitario Pietro, a cui ne cale </l>
<l>come d'agnel che langue, al buon pastore, </l>
<l>con parole gravissime ripiglia </l>
<l>il vaneggiar suo lungo, e lui consiglia:</l>
</lg>
<lg type="ottava">
<l>–O Tancredi, o Tancredi, o da te stesso </l>
<l>troppo diverso e da' principi tuoi: </l>
<l>chi si t'assorda? E qual nuvol sì spesso </l>
<l>gli occhi t'adombra, onde veder non puoi? </l>
<l>Questa sciagura tua del cielo è un messo: </l>
<l>non miri lui? non odi i detti suoi, </l>
<l>che ti grida, e richiama a lo smarrito </l>
<l>calle che pria segnasti, e ch'io t'addito?</l>
</lg>
<lg type="ottava">
<l>A gli atti del primiero officio degno </l>
<l>di cavalier di Cristo ei ti rappella, </l>
<l>che lasciasti per farti (ahi cambio indegno!) </l>
<l>drudo di fèra donna, a Dio rubella: </l>
<l>seconda avversità, pietoso sdegno, </l>
<l>con leve sferza di là su flagella </l>
<l>tua folle colpa e fa di tua salute </l>
<l>te medesmo ministro; e tu 'l rifiute?</l>
</lg>
<lg type="ottava">
<l>Rifiuti dunque (ahi sconoscente!) il dono </l>
<l>del ciel salubre, e 'ncontra lui t'adiri? </l>
<l>Misero, dove corri in abbandono </l>
<l>a' tuoi sfrenati e rapidi martìri? </l>
<l>Sei giunto, e pendi già cadente e prono </l>
<l>sul precipizio eterno, e tu nol miri? </l>
<l>Miralo, prego, e te raccogli, e frena </l>
<l>cieco dolor, che a le due morti or mena.–</l>
</lg>
<lg type="ottava">
<l>Tace; e 'n colui de l'un morir la tema </l>
<l>poté de l'altro intiepidir la voglia: </l>
<l>nel cor dà loco a quei conforti, e scema </l>
<l>l'impeto interno de l'intensa doglia: </l>
<l>ma non così ch'ad or ad or non gema </l>
<l>e che la lingua al lamentar non scioglia, </l>
<l>ora seco parlando, or con la sciolta </l>
<l>anima, che dal ciel forse l'ascolta.</l>
</lg>
<lg type="ottava">
<l>Lei nel partir, lei nel tornar del sole, </l>
<l>chiama con voce stanca, e prega, e plora, </l>
<l>come usignuol cui dura mano invole </l>
<l>dal nido i figli non pennuti ancora: </l>
<l>ch'in doloroso canto afflitte e sole </l>
<l>piange le notti, e n'empie i boschi, e l'ôra. </l>
<l>Alfin co 'l nuovo dì rinchiude alquanto </l>
<l>i lumi; e 'l sonno in lor serpe col pianto.</l>
</lg>
<lg type="ottava">
<l>Ed ecco in sogno, di stellata veste </l>
<l>cinta gli appar la sospirata amica; </l>
<l>bella assai più; ma lo splendor celeste </l>
<l>orna, e non toglie la memoria antica. </l>
<l>E con dolce atto di pietà le meste </l>
<l>luci par che gli asciughi, e così dica: </l>
<l>–Mira come son bella e come lieta, </l>
<l>fedel mio caro, e 'n me tuo duolo acqueta!</l>
</lg>
<lg type="ottava">
<l>Tale io son, tua mercé: tu me da' vivi </l>
<l>del mortal mondo per error togliesti: </l>
<l>tu in grembo a Dio, fra gl'immortali e divi, </l>
<l>per pietà, degna di salir mi fêsti: </l>
<l>quivi io beata amando godo, e quivi </l>
<l>spero che per te loco alfin s'appresti, </l>
<l>ov'al gran Sole e ne l'eterno die, </l>
<l>vagheggerai le sue bellezze e mie.</l>
</lg>
<lg type="ottava">
<l>Se tu medesmo non t'invidii 'l cielo, </l>
<l>e non travii co 'l vaneggiar de' sensi, </l>
<l>vivi, e sappi ch'io t'amo (e non tel celo) </l>
<l>quanto più creatura amar conviensi.– </l>
<l>Così dicendo, fiammeggiò di zelo </l>
<l>per gli occhi, fuor del mortal uso accensi: </l>
<l>poi nel profondo de' suoi rai si chiuse, </l>
<l>e sparve, e novo in lui conforto infuse.</l>
</lg>
<lg type="ottava">
<l>Ei desto si consola, e 'nsin ch'aspette </l>
<l>di medico gentil discreta aita, </l>
<l>vuol che sepolte sian quelle dilette </l>
<l>membra, che informò già sì nobil vita: </l>
<l>e se non fu di ricche pietre elette </l>
<l>la bella tomba, e del suo amor scolpita, </l>
<l>fu scelto almeno il sasso, e chi gli diede </l>
<l>la forma, quanto il tempo ivi concede.</l>
</lg>
<lg type="ottava">
<l>Quivi da faci, in ordin lungo accese, </l>
<l>con nobil pompa accompagnar la feo; </l>
<l>e le sue arme, a un nudo pin sospese, </l>
<l>vi spiegò, quasi grande e bel trofeo. </l>
<l>Ma come prima alzar le membra offese </l>
<l>nel dì seguente il cavalier poteo; </l>
<l>di riverenze pieno e di pietate, </l>
<l>visitò le sepolte ossa onorate.</l>
</lg>
<lg type="ottava">
<l>Giunto a la tomba, ove a celeste divo </l>
<l>alzar adorno tempio in sé prefisse; </l>
<l>pallido, freddo, muto, e quasi privo </l>
<l>di moto, al freddo marmo i lumi affisse: </l>
<l>alfin, sgorgando un lacrimoso rivo, </l>
<l>in un languido –oimè– proruppe, e disse: </l>
<l>–O sasso caro ed onorato tanto, </l>
<l>che dentro hai le mie fiamme, e fuori il pianto:</l>
</lg>
<lg type="ottava">
<l>non di morte sei tu, ma di vivaci </l>
<l>ceneri albergo, ov'è sepolto amore: </l>
<l>e ben sent'io da te le usate faci, </l>
<l>men dolci sì, ma non men calde al core. </l>
<l>Deh prendi i miei sospiri, e questi baci </l>
<l>prendi, ch'io bagno di doglioso umore, </l>
<l>e dàlli tu, poich'io non posso, almeno </l>
<l>a lei che giace nel tuo freddo seno.</l>
</lg>
<lg type="ottava">
<l>Dàlli a lei tu che se mai gli occhi gira </l>
<l>l'anima bella a le sue belle spoglie, </l>
<l>pietate avrà del mio languir, non ira, </l>
<l>ch'odio e sdegno nel ciel non si raccoglie. </l>
<l>Perdona ella il mio fallo; e sol respira </l>
<l>in questa speme 'l cor fra tante doglie: </l>
<l>sa ch'empia è sol la mano; e non l'è noia, </l>
<l>che, se amando lei vissi, amando i' moia.</l>
</lg>
<lg type="ottava">
<l>Ed amando morrò. Felice giorno, </l>
<l>quando che sia; ma più felice molto, </l>
<l>se, come errando giro a te dintorno, </l>
<l>allor sarò dentro al tuo grembo accolto. </l>
<l>Facciam l'anime amiche in un soggiorno, </l>
<l>sia l'un cenere e l'altro in un sepolto: </l>
<l>ciò ch'il viver non ebbe, abbia la morte, </l>
<l>o (se lece sperar) felice sorte!–</l>
</lg>
<lg type="ottava">
<l>Confusamente si bisbiglia intanto </l>
<l>del caso reo ne la rinchiusa terra: </l>
<l>poi s'accerta e divolga; e in ogni canto </l>
<l>de la città smarrita il romor erra, </l>
<l>misto di gridi e di femineo pianto: </l>
<l>non altrimenti che se presa in guerra, </l>
<l>tutta ruini, e 'l foco, e i nemici empi </l>
<l>volino per le case e per li tempi.</l>
</lg>
<lg type="ottava">
<l>Ma tutti gli occhi Arsete in sé rivolve, </l>
<l>con flebil voce e lagrimoso aspetto, </l>
<l>ch'in larghissimo pianto alfine ei solve </l>
<l>il duol, che troppo è d'indurato affetto: </l>
<l>e i bianchi crini suoi d'immonda polve </l>
<l>si sparge e brutta, e fiede il viso e 'l petto. </l>
<l>Or mentre in lui vòlte le turbe or sono, </l>
<l>Argante parla in lagrimabil suono:</l>
</lg>
<lg type="ottava">
<l>–Ben volev'io, quando primier m'accorsi </l>
<l>che fuor si rimanea la fida scorta, </l>
<l>seguirla immantinente, e ratto corsi, </l>
<l>perch'ella ivi non fosse o presa, o morta. </l>
<l>Che non feci, o non dissi? o quai non porsi </l>
<l>preghiere al re che fêsse aprir la porta? </l>
<l>Ei me, pregante e contendente in vano, </l>
<l>con l'imperio affrenò ch'è qui soprano.</l>
</lg>
<lg type="ottava">
<l>Ahi, che s'allora usciva, o dal periglio </l>
<l>qui ricondotta la guerriera avrei </l>
<l>o chiusi, ov'ella il terren fe' vermiglio, </l>
<l>con memorabil fine i giorni miei. </l>
<l>Ma che potev'io più? Parve al consiglio </l>
<l>de gli uomini altramente e de gli dèi. </l>
<l>Ella morì di fatal morte; ed io </l>
<l>quanto conviensi a me già non oblio.</l>
</lg>
<lg type="ottava">
<l>Odi, Gerusalem, ciò che prometta </l>
<l>Argante: odi 'l tu, cielo: e s'in ciò manco, </l>
<l>fulmina sul mio capo. Io la vendetta </l>
<l>giuro di fare 'n guerrier forte e franco, </l>
<l>che per la costei morte a me s'aspetta: </l>
<l>né questa spada mai depor dal fianco, </l>
<l>insin ch'ella a Tancredi 'l cor non passi </l>
<l>e le sue membra a' corvi in preda i' lassi.–</l>
</lg>
<lg type="ottava">
<l>Così diss'egli; e mesti gridi e vari </l>
<l>sin al cielo seguîr le voci estreme: </l>
<l>e temprò, imaginando i pianti amari, </l>
<l>la promessa vendetta in quel che geme. </l>
<l>O vani giuramenti! al fin contrari </l>
<l>gli effetti ivi seguîr de l'alta speme: </l>
<l>e cadde l'empio, in tenzon pari estinto, </l>
<l>sotto colui ch'ei fa già preso e vinto.</l>
</lg>
</div1>
<div1 type="parte">
<head>LIBRO DECIMOSESTO</head>
<lg type="ottava">

<l>A pena cadde la gran torre accensa, </l>
<l>la qual dianzi espugnò l'eccelse mura, </l>
<l>che di nov'arti Ismeno in sé ripensa, </l>
<l>perché più resti la citta secura: </l>
<l>e impedir vuol la selva orrida e densa, </l>
<l>ch'ebbe già lieta vista, or l'ha sì oscura: </l>
<l>perché contra Sion battuta e scossa </l>
<l>nova mole rifarsi indi non possa.</l>
</lg>
<lg type="ottava">
<l>Sorgea in ombrosa valle alta foresta </l>
<l>incontra 'l sol che a l'orizzonte ascende; </l>
<l>e spargea d'ogn'intorno ombra funesta, </l>
<l>foltissima di piante antiche orrende: </l>
<l>e luce dubbia, scolorita e mesta </l>
<l>v'avea ne l'ora che più 'l sol risplende, </l>
<l>quale in nubilo ciel talor si vede, </l>
<l>se 'l dì a la notte, o s'ella al dì succede.</l>
</lg>
<lg type="ottava">
<l>Ma quando parte il sol, tosto ivi adombra </l>
<l>notte, nube, caligine ed orrore </l>
<l>dal monte che sovrasta, e gli occhi ingombra </l>
<l>d'oscuritate e di spavento 'l core: </l>
<l>né mai greggia, od armento a l'acque, a l'ombra </l>
<l>guida bifolco mai, guida pastore: </l>
<l>né v'entra peregrin, se non smarrito; </l>
<l>ma lunge passa e la dimostra a dito.</l>
</lg>
<lg type="ottava">
<l>Ivi fu già tra l'onde e 'l verde monte </l>
<l>l'idol sacro a Moloc in valle amena, </l>
<l>ove il re di vitello avea la fronte, </l>
<l>e braccia accese a l'altrui fiera pena: </l>
<l>io parlo cose già pià illustri e conte, </l>
<l>ch'or per la lunga età son note a pena; </l>
<l>ma sotto l'ombre ancora il popolo empio </l>
<l>quel lascivo rinnova antico esempio.</l>
</lg>
<lg type="ottava">
<l>Perché dove tagliò l'infame bosco, </l>
<l>e la statua spezzò fiera e sanguigna </l>
<l>il buon Osìa, al ciel più scuro e fosco, </l>
<l>quel terren si rinselva, e si ralligna: </l>
<l>e piante ombrose con amaro tosco </l>
<l>luce vi fan più incerta e più maligna: </l>
<l>e s'udia spesso in quel medesmo loco, </l>
<l>quasi di trombe un suon turbato e roco.</l>
</lg>
<lg type="ottava">
<l>Ivi le maghe accolte sono, e 'l vago </l>
<l>con ciascuna di lor notturno viene: </l>
<l>vien sovra i nembi, e chi d'un fèro drago </l>
<l>e chi forma d'un capro informe tiene. </l>
<l>Consiglio infame, che fallace imago </l>
<l>suole allettar di desiato bene, </l>
<l>a celebrar con pompe immonde e sozze </l>
<l>i profani conviti e l'empie nozze.</l>
</lg>
<lg type="ottava">
<l>Così credeasi, ed abitante alcuno </l>
<l>dal fèro bosco mai ramo non svelse; </l>
<l>ma i Franchi l'atterrâr, perch'ei sol uno </l>
<l>materia diede lor per l'opre eccelse. </l>
<l>Or qui sen venne il mago a l'aër bruno, </l>
<l>e de la notte alto silenzio scelse: </l>
<l>di quella dico che primier' successe;</l>
<l>e suo cerchio formovvi, e i segni impresse.</l>
</lg>
<lg type="ottava">
<l>E scinto, e nudo un piè, nel cerchio accolto, </l>
<l>mormorò potentissime parole: </l>
<l>tre volte volse a l'Orïente il volto, </l>
<l>tre volte a' regni ove dichina il sole; </l>
<l>e tre scosse la verga, ond'uom sepolto </l>
<l>trar da la tomba e dargli il moto suole; </l>
<l>e tre co 'l piede scalzo il suol percosse: </l>
<l>poi co 'l grido la terra e 'l ciel commosse.</l>
</lg>
<lg type="ottava">
<l>–Udite, udite, o voi, che da le stelle </l>
<l>precipitâr giù i folgori tonanti; </l>
<l>e voi che le tempeste e le procelle </l>
<l>movete, abitator de l'aria erranti, </l>
<l>e voi ch'a l'alme dispietate e felle </l>
<l>ministri sète de gli eterni pianti; </l>
<l>or, cittadini de l'Inferno, udite, </l>
<l>e tu re, odi, de l'avara Dite.</l>
</lg>
<lg type="ottava">
<l>Prendete in guardia questa selva, e queste </l>
<l>piante che numerate a voi consegno. </l>
<l>Com'è il corpo de l'alma albergo e veste, </l>
<l>or sia de' nudi spirti 'l duro legno: </l>
<l>onde il Franco ne fugga, o almen s'arreste </l>
<l>ne' primi colpi, e tema 'l fèro sdegno.– </l>
<l>Disse; e quelle ch'aggiunse, orribil note, </l>
<l>lingua, s'empia non è, ridir non pote.</l>
</lg>
<lg type="ottava">
<l>A quel parlar, le faci onde s'adorna </l>
<l>il seren de la notte, egli scolora; </l>
<l>e la luna si turba, e le sue corna </l>
<l>di nube avvolge, e non appar più fuora. </l>
<l>Irato, i gridi a raddoppiare ei torna: </l>
<l>–Spirti invocati, or non venite ancora? </l>
<l>Forse aspettate, o neghittosi e lenti, </l>
<l>suon di voci più occulte o piu possenti?</l>
</lg>
<lg type="ottava">
<l>Per lungo disusar già non si scorda </l>
<l>l'arte a cui dà la morte ampio tributo: </l>
<l>e so con lingua anch'io di sangue lorda, </l>
<l>quel nome risonar grande e temuto </l>
<l>a cui né Dite mai ritrosa, o sorda, </l>
<l>né tracotato in ubbidir fu Pluto. </l>
<l>Ma ecco io già...– Volea più dire, e 'ntanto </l>
<l>conobbe ch'ubbidiano al fèro incanto.</l>
</lg>
<lg type="ottava">
<l>Veniano innumerabili, infiniti </l>
<l>spirti, parte che 'n aria alberga ed erra, </l>
<l>parte di quei che son del fondo usciti </l>
<l>caliginoso de l'opaca terra: </l>
<l>lenti, e del gran divieto ancor smarriti </l>
<l>che impedì loro il trattar l'arme in guerra, </l>
<l>ma qui venirne or non si vieta e toglie </l>
<l>tra' duri tronchi e le silvestri foglie.</l>
</lg>
<lg type="ottava">
<l>Il mago, poi ch'omai nulla più manca, </l>
<l>da quel notturno incanto, al re sen riede: </l>
<l>–Signor, lascia ogni dubbio e 'l cor rinfranca, </l>
<l>ch'omai sicura è questa eccelsa sede: </l>
<l>né rinovar può gente ardita e franca </l>
<l>l'alte macchine sue, com'ella crede.– </l>
<l>Così gli dice; e poi di parte in parte </l>
<l>narra gli effetti de la magic'arte.</l>
</lg>
<lg type="ottava">
<l>Soggiunge appresso: –Or cosa aggiungo a queste </l>
<l>fatte da me, ch'a me non meno aggrada: </l>
<l>quando fia il sol nel gran leon celeste, </l>
<l>vibrerà Marte seco ardente spada. </l>
<l>Né potran più temprar l'arsure infeste </l>
<l>aure, o nembi di pioggia o di rugiada; </l>
<l>ma 'l Cane insieme uscito, orrida fiamma </l>
<l>spargerà che la terra e 'l cielo infiamma.</l>
</lg>
<lg type="ottava">
<l>Ed Orïon, già prima in ciel risorto, </l>
<l>vedremo allor come si scopra e mostri, </l>
<l>fiammeggiando col ferro adunco e torto. </l>
<l>Ma 'l segno amico a' tuoi nemici e nostri, </l>
<l>dopo i Gemelli fia nel lucido òrto </l>
<l>caduto, e sparso da' stellanti chiostri. </l>
<l>E quanto appare in ciel, tutto predice </l>
<l>aridissima arsura ed infelice.</l>
</lg>
<lg type="ottava">
<l>Qui 'l caldo fia qual ne l'adusta arena </l>
<l>ferve tra Mauritani o Garamanti: </l>
<l>pur a noi fia di men gravosa pena, </l>
<l>tra l'acque e l'ombre, e i fior sì vari e tanti. </l>
<l>Ma i Franchi in terra asciutta e non amena </l>
<l>languir vedransi e non passar avanti. </l>
<l>E perch'arroge a l'infelice ardore, </l>
<l>torcesti il corso al dolce e freddo umore.</l>
</lg>
<lg type="ottava">
<l>Né solo intorbidasti i chiari fonti, </l>
<l>ma da marmoree conche e lucide urne, </l>
<l>con l'industria de' tuoi, che fûr sì pronti </l>
<l>in molti mesi a l'opere diurne, </l>
<l>sotto le valli e sotto i cavi monti, </l>
<l>per tenebrose vie, quasi notturne, </l>
<l>in due gran laghi l'acque hai qui condutte, </l>
<l>di fuor lasciando l'altre parti asciutte.</l>
</lg>
<lg type="ottava">
<l>Guerreggerai sedendo; e la fortuna </l>
<l>non cred'io che tentar molto convegna; </l>
<l>ma se 'l tuo figlio altier che posa alcuna </l>
<l>non vuole, e bench'onesta ancor la sdegna, </l>
<l>s'accende, come suol, d'ira importuna; </l>
<l>trova modo pur tu ch'a freno il tegna: </l>
<l>ché molto non andrà che 'l cielo amico </l>
<l>a te pace darà, guerra al nemico.</l>
</lg>
<lg type="ottava">
<l>Or questo udendo, il re più s'assecura, </l>
<l>sì che non teme le nemiche posse. </l>
<l>Già riparate in parte avea le mura, </l>
<l>che de' montoni l'impeto percosse: </l>
<l>con tutto ciò non rallentò la cura </l>
<l>di ristorarle, ove sian rotte e mosse: </l>
<l>le turbe tutte e cittadine e serve, </l>
<l>sudano or qui: l'opra continua ferve.</l>
</lg>
<lg type="ottava">
<l>Ma in questo mezzo il pio signor non vuole, </l>
<l>che la forte cittade invan si batta, </l>
<l>se non è prima la maggior sua mole, </l>
<l>ed alcuna de l'altre ancor rifatta. </l>
<l>E i fabri al bosco invia, che porger suole </l>
<l>ad uso tal pronta materia ed atta. </l>
<l>Questi a l'oscura selva andâr con l'alba, </l>
<l>quando l'oscuro ciel primier s'inalba.</l>
</lg>
<lg type="ottava">
<l>Qual semplice bambin mirar non osa, </l>
<l>dove insolite larve abbia presenti; </l>
<l>o come pave ne la notte ombrosa, </l>
<l>imaginando pur mostri e portenti: </l>
<l>tal uom temea d'estrania orribil cosa, </l>
<l>non conoscendo pur quel ch'ei paventi: </l>
<l>se non che il timor forse a' sensi finge </l>
<l>maggior prodigio di Chimera o Sfinge.</l>
</lg>
<lg type="ottava">
<l>Torna la turba: e timida e smarrita </l>
<l>varia e confonde sì le cose e i detti, </l>
<l>ch'ella nel raccontar n'è poi schernita, </l>
<l>né son creduti i mostruosi effetti. </l>
<l>Allor vi manda il sovran duce ardita </l>
<l>e forte squadra di guerrieri eletti, </l>
<l>acciò ch'a l'altra sia secura scorta, </l>
<l>quando il timor l'assale e la sconforta.</l>
</lg>
<lg type="ottava">
<l>Questi appressando ove il lor seggio han posto </l>
<l>gli empi demòni in quel selvaggio orrore, </l>
<l>non rimirâr le nere ombre sì tosto, </l>
<l>che lor si scosse e tornò ghiaccio il core: </l>
<l>pur oltre ancor sen gìan, tenendo ascosto </l>
<l>sotto audaci sembianti 'l vil timore, </l>
<l>e tanto s'avanzâr, che lunge poco </l>
<l>erano omai da l'incantato loco.</l>
</lg>
<lg type="ottava">
<l>Esce allor da la selva un suon repente, </l>
<l>che par rimbombo di terren che trema; </l>
<l>e d' Euro, e d'Austro il mormorar si sente, </l>
<l>e quel de l'onda che si rompa e gema: </l>
<l>come rugge il leon, fischia 'l serpente, </l>
<l>com'urli il lupo, e come l'orso frema, </l>
<l>v'odi, e con alto tuono orribil tromba: </l>
<l>di così vari suoni un suon rimbomba.</l>
</lg>
<lg type="ottava">
<l>In tutti allora impallidîr le gote, </l>
<l>e la temenza a mille segni apparse; </l>
<l>né cotanto valore, o ragion puote </l>
<l>ch'osin di gire avanti, o di fermarse: </l>
<l>ch'a l'occulta virtù che lor percuote, </l>
<l>son le difese loro anguste e scarse. </l>
<l>Fuggono alfine; un d'essi in questa guisa </l>
<l>al duce il fatto di narrar s'avvisa.</l>
</lg>
<lg type="ottava">
<l>–Signor, non è di noi chi più si vante </l>
<l>di troncar la guardata orribil selva, </l>
<l>ch'io credo (e 'l giurerei) ch'in quelle piante </l>
<l>ogni mostro d'inferno or si rinselva. </l>
<l>Ben ha tre volte il cor d'aspro diamante </l>
<l>ricinto, e fèro è più di fèra belva </l>
<l>chi intrepido la guarda, e poi s'arrischia </l>
<l>là 've tonando insieme e rugge e fischia.</l>
</lg>
<lg type="ottava">
<l>Così costui parlava; e Drogo or v'era </l>
<l>fra molti che l'udian, vicino a sorte; </l>
<l>uom di temerità superba e fèra, </l>
<l>sprezzator de' mortali e de la morte, </l>
<l>che non avria temuto orribil fèra, </l>
<l>né mostro estranio e pauroso al forte, </l>
<l>né tremoto, né folgore, né vento, </l>
<l>né s'altro porge più tèma o spavento.</l>
</lg>
<lg type="ottava">
<l>Crollava 'l capo, e sorridea, dicendo: </l>
<l>–Dove costui non osa, io gir confido; </l>
<l>io sol quel bosco di troncare intendo, </l>
<l>che di torbidi sogni è fatto nido: </l>
<l>già no 'l mi vieterà fantasma orrendo, </l>
<l>non di selva o d'augei fremito o grido; </l>
<l>o pur tra quei sì spaventosi chiostri </l>
<l>d'ir ne l'Inferno il varco a me si mostri.–</l>
</lg>
<lg type="ottava">
<l>Tal si dà vanto; e vêr l'oscura e folta </l>
<l>selva guardata il cavalier s'invia, </l>
<l>e rimira quel bosco; e poscia ascolta </l>
<l>quel che da lei novo rimbombo uscìa; </l>
<l>né però il piede audace indietro volta; </l>
<l>ma intrepido e securo oltra sen gìa; </l>
<l>e già calcato avrebbe il suol difeso, </l>
<l>ma se gli oppone (o pare) un foco acceso.</l>
</lg>
<lg type="ottava">
<l>Cresce il gran foco, e 'n forma d'alte mura </l>
<l>stende le fiamme torbide e fumanti, </l>
<l>e ne cinge quel bosco, e l'assicura </l>
<l>ch'altri gli alberi suoi non tronchi o schianti. </l>
<l>Le maggiori sue fiamme hanno figura </l>
<l>di castelli superbi e torreggianti; </l>
<l>e di macchine ardenti anco ha munite </l>
<l>le torri sue questa superba Dite.</l>
</lg>
<lg type="ottava">
<l>O quanti appaion mostri armati in guarda </l>
<l>de gli alti merli! e 'n che terribil faccia! </l>
<l>de' quai con occhi biechi altri 'l riguarda, </l>
<l>e dibattendo l'arme altri minaccia. </l>
<l>Fugge egli alfine; e ben la fuga è tarda, </l>
<l>qual di leon che si ritiri in caccia; </l>
<l>ma pur è fuga, e pur gli scote il petto </l>
<l>timor, sino a quell'ora ignoto affetto.</l>
</lg>
<lg type="ottava">
<l>Non s'avvede egli allor d'aver temuto, </l>
<l>ma fatto poi lontan, ben se n'accorse, </l>
<l>e stupor n'ebbe e sdegno, e dente acuto </l>
<l>d'amaro pentimento il cor gli morse: </l>
<l>e di trista vergogna acceso e muto, </l>
<l>lunge da tutti gli altri i passi torse: </l>
<l>ché quella faccia alzar così orgogliosa </l>
<l>fra tanti cavalieri ei più non osa.</l>
</lg>
<lg type="ottava">
<l>Chiamato da Goffredo, indugi e scuse </l>
<l>trova a l'indugio, e di restarsi agogna: </l>
<l>pur va, ma lento; e tien le labra chiuse, </l>
<l>o gli ragiona in guisa d'uom che sogna. </l>
<l>Difetto o fuga il capitan conchiuse </l>
<l>in lui da quella insolita vergogna. </l>
<l>Poi disse: –Ciò che fia? forse prestigi </l>
<l>son questi? o di male arte opre o prodigi?</l>
</lg>
<lg type="ottava">
<l>Ma s'alcun v'ha cui nobil voglia accenda </l>
<l>di tentar que' selvaggi aspri soggiorni, </l>
<l>vadano pure, e tutto veggia e 'ntenda, </l>
<l>e messagger più certo a noi ritorni.– </l>
<l>Così diss'egli; e la gran selva orrenda </l>
<l>tentata fu ne' duo seguenti giorni; </l>
<l>ma ciascuno affermò che fiero incanto </l>
<l>l'aveva in guardia, e non si diè più vanto.</l>
</lg>
<lg type="ottava">
<l>Era il prence Tancredi intanto sorto </l>
<l>a seppellir la sua diletta amica; </l>
<l>ben ch'egli in volto sia languido e smorto, </l>
<l>e mal atto a portar elmo o lorica; </l>
<l>ma dapoi che 'l timor de gli altri ha scorto, </l>
<l>ei non ricusa il rischio o la fatica: </l>
<l>ché 'l cor vivace il suo vigor trasfonde </l>
<l>al corpo sì che par ch'omai n'abonde.</l>
</lg>
<lg type="ottava">
<l>Vassene 'l valoroso, in sé ristretto, </l>
<l>tacito e solo al pauroso bosco, </l>
<l>e sostien de la selva il fèro aspetto, </l>
<l>qual novo inferno spaventoso e fosco: </l>
<l>né per tuon sbigottisce il forte petto, </l>
<l>o per belva che spire fiamma o tosco. </l>
<l>Trapassa: ed ecco in quel selvaggio loco </l>
<l>sorge improvvisa la città del foco.</l>
</lg>
<lg type="ottava">
<l>Allor s'arretra, e dubbio alquanto resta: </l>
<l>–Che giovan qui (dicendo) o forze od armi? </l>
<l>Fra gli artigli de' mostri, e 'n gola a questa </l>
<l>devoratrice fiamma andrò a gettarmi? </l>
<l>Non mai la vita, ove cagione onesta </l>
<l>del Comun pro la chieda, altri risparmi: </l>
<l>né troppo largo ei sia d'anima grande; </l>
<l>e tale è ben, se qui la versa e spande.</l>
</lg>
<lg type="ottava">
<l>Pur gli altri che diran? s'indarno riedo: </l>
<l>qual altra selva ho di troncar speranza? </l>
<l>Né intentato lasciar vorrà Goffredo </l>
<l>mai questo varco: or s'oltre alcun s'avanza? </l>
<l>Forse l'incendio che qui sorto io vedo, </l>
<l>fia d'effetto minor che di sembianza. </l>
<l>Ma sia che può: se fosse ancor l'inferno, </l>
<l>io 'l passo.– Oh degno ardir di nome eterno!</l>
</lg>
<lg type="ottava">
<l>Né sotto l'arme già sentir gli parve </l>
<l>caldo o fervor, come di foco intenso; </l>
<l>ma pur se fosser vere fiamme o larve, </l>
<l>mal poté giudicar sì tosto il senso, </l>
<l>perché repente, a pena tòcco, sparve </l>
<l>quel simulacro, e giunse un nuvol denso; </l>
<l>che portò notte e verno; e 'l verno ancora </l>
<l>si dilegua con l'ombra in picciol'ora.</l>
</lg>
<lg type="ottava">
<l>Maraviglioso e 'ntrepido rimane </l>
<l>Tancredi; e poi ch'il cielo intorno è cheto, </l>
<l>ne le soglie di morte ampie e profane </l>
<l>entra securo, e spia l'alto secreto: </l>
<l>né più apparenze inusitate o strane, </l>
<l>né trova alcun fra via scontro o divieto; </l>
<l>se non se il nero bosco orrido troppo, </l>
<l>che per se stesso a' passi è duro intoppo.</l>
</lg>
<lg type="ottava">
<l>Al fine un largo spazio in forma scorge </l>
<l>d'anfiteatro, e non è pianta in esso, </l>
<l>salvo che nel suo mezzo altero sorge, </l>
<l>qual piramide eccelsa, alto cipresso. </l>
<l>Ei là si drizza, e nel mirar s'accorge </l>
<l>ch'era di vari segni 'l tronco impresso, </l>
<l>simili a quei ch'in vece usò di scritto </l>
<l>l'antico già misterïoso Egitto.</l>
</lg>
<lg type="ottava">
<l>Fra i segni ignoti alcune note ha scorte </l>
<l>del sermon di Soria, ch'ei ben possede: </l>
<l>“Tu che nei chiostri de l'avara morte </l>
<l>osasti por, guerriero audace, il piede: </l>
<l>deh, se non sei crudel quanto sei forte, </l>
<l>deh non turbar questa secreta sede: </l>
<l>perdona a l'alme omai di luce prive, </l>
<l>non dée guerra co' morti aver chi vive”.</l>
</lg>
<lg type="ottava">
<l>Cotai note leggendo, egli era intento </l>
<l>de le brevi parole a' sensi occulti. </l>
<l>Fremere intanto udia continuo il vento </l>
<l>tra le frondi del bosco e tra i virgulti: </l>
<l>e un suono uscir che flebile concento </l>
<l>par d'umani sospiri e di singulti; </l>
<l>e un non so che confuso instilla al core </l>
<l>di pietà, di spavento e di dolore.</l>
</lg>
<lg type="ottava">
<l>Pur tragge alfin la spada, e con gran forza </l>
<l>percote l'alta pianta: oh maraviglia! </l>
<l>Manda fuor sangue la recisa scorza, </l>
<l>e fa la terra intorno a sé vermiglia. </l>
<l>Tutto ei s'empie d'orrore, e pur rinforza </l>
<l>il colpo, e 'l fin vederne si consiglia: </l>
<l>e quasi d'un sepolcro uscire ei sente </l>
<l>un sospiroso gemito dolente;</l>
</lg>
<lg type="ottava">
<l>che poi distinto in voci: –Ahi troppo (disse) </l>
<l>m'hai tu, Tancredi, offeso: or tanto basti. </l>
<l>Tu del corpo, che meco e per me visse, </l>
<l>felice albergo già, mi discacciasti: </l>
<l>perché il misero tronco a cui m'affisse </l>
<l>il mio duro destino, ancor mi guasti? </l>
<l>Crudel, dopo la morte offendi i lassi </l>
<l>spirti che in tomba riposar non lassi?</l>
</lg>
<lg type="ottava">
<l>Clorinda fui: né sol qui spirto umano </l>
<l>aspetto il suon de la divina tromba, </l>
<l>ma ciascun altro ancor Franco o Pagano, </l>
<l>ch'al ciel non può volar, quasi colomba, </l>
<l>astretto è qui dal suo destin sovrano, </l>
<l>non so s'io dica in corpo, o 'n viva tomba: </l>
<l>son di sensi animati i rami e i tronchi; </l>
<l>e micidial sei tu, se legno or tronchi.–</l>
</lg>
<lg type="ottava">
<l>Qual infermo talor, ch'in sogno scorge </l>
<l>drago, o cinta di fiamme alta chimera, </l>
<l>sebben sospetta, e 'n parte anco s'accorge </l>
<l>che simulacro sia, non forma vera; </l>
<l>pur desia di fuggir, tanto gli porge </l>
<l>spavento la sembianza orrida e fèra: </l>
<l>tale il timido amante a pien non crede </l>
<l>a' falsi incanti, e pur s'arretra e cede.</l>
</lg>
<lg type="ottava">
<l>E sì da vari affetti in lui conquiso </l>
<l>è lo suo cor, ch'egli s'agghiaccia e trema,</l>
<l>e nel moto possente ed improvviso, </l>
<l>gli cade il ferro, e cresce orrore e tèma:</l>
<l>va fuor di sé; presente, e quasi in viso, </l>
<l>vede la donna sua che plori e gema: </l>
<l>né può soffrir di rimirar quel sangue,</l>
<l>né quei gemiti udir d'egro che langue.</l>
</lg>
<lg type="ottava">
<l>Così quel contra morte audace core</l>
<l>nulla forma turbò d'alto spavento:</l>
<l>ma lui, che debil solo è contra amore,</l>
<l>falsa imago deluse e van lamento.</l>
<l>Il suo caduto ferro intanto fuore</l>
<l>portò del bosco impetuoso vento,</l>
<l>sin che vinto partissi, e 'n su la strada</l>
<l>ripigliò poi la sua caduta spada.</l>
</lg>
<lg type="ottava">
<l>Pur non tornò; né ritentando ardìo</l>
<l>spiar di novo le cagioni ascose.</l>
<l>E poi che, giunto al sommo duce, unìo</l>
<l>gli spirti alquanto e l'animo compose,</l>
<l>incominciò: –Signor, nunzio son io</l>
<l>di non credute e non credibil'cose.</l>
<l>Ciò che dicean del bosco orrido e fèro</l>
<l>e del suon paventoso, è tutto vero.</l>
</lg>
<lg type="ottava">
<l>Maraviglioso foco indi m'apparse,</l>
<l>senza materia in un momento appreso;</l>
<l>che sorse, e fiammeggiando un muro farse</l>
<l>parve, e d'armati mostri esser difeso:</l>
<l>pur vi passai, che né l'incendio m'arse,</l>
<l>né dal ferro mi fu l'andar conteso:</l>
<l>verno era intanto e notte, e poscia il giorno</l>
<l>e la serenità facea ritorno.</l>
</lg>
<lg type="ottava">
<l>Ancor dirò, ch'agli arbori dà vita</l>
<l>spirito uman che sente e che ragiona:</l>
<l>io 'l so per prova e n'ho la voce udita,</l>
<l>che nel cor flebilmente ancor mi suona:</l>
<l>stilla sangue de' tronchi ogni ferita,</l>
<l>quasi di molle carne abbian persona.</l>
<l>No, no, più non potrei (vinto mi chiamo)</l>
<l>né corteccia scorzar, né sveller ramo.–</l>
</lg>
<lg type="ottava">
<l>Così dice egli; e 'l sommo duce ondeggia</l>
<l>in gran tempesta di pensieri intanto.</l>
<l>Pensa s'egli medesmo andar là deggia</l>
<l>(ché tal lo stima) a ritentar l'incanto;</l>
<l>o se pur di materia altra proveggia,</l>
<l>lontana più, ma non difficil tanto.</l>
<l>Ma 'l pio romito dal pensier profondo</l>
<l>il rappella, ch'al core è grave pondo.</l>
</lg>
<lg type="ottava">
<l>–Lascia il pensiero ardito: altri conviene</l>
<l>che de le piante sue la selva spoglie.</l>
<l>Ma chi de le indegnissime catene</l>
<l>il bramato guerriero omai discioglie?</l>
<l>Mentre il mar carco, e le minute arene</l>
<l>son di schiere, e di navi, e d'auree spoglie?</l>
<l>Già il nemico possente a turba afflitta</l>
<l>più s'avvicina, e l'ora è in ciel prescritta.–</l>
</lg>
<lg type="ottava">
<l>Così dicea, quasi di fiamma in volto,</l>
<l>ancor volanti e fervide parole,</l>
<l>e 'l pio Goffredo a quel pensier rivolto,</l>
<l>più neghittoso omai cessar non vuole.</l>
<l>Ma nel mezzo del Cancro omai raccolto,</l>
<l>apporta arsura inusitata il sole,</l>
<l>ch'a' suoi guerrier, a' suoi desir nemica,</l>
<l>insopportabil rende ogni fatica.</l>
</lg>
<lg type="ottava">
<l>Mentre rinnova pur l'ampia cittade</l>
<l>l'arme contra i nemici e le difese,</l>
<l>vaga colomba per cerulee strade</l>
<l>vista è passar sovra il signor francese,</l>
<l>che non dibatte i presti vanni, e rade</l>
<l>quelle limpide vie con l'ali tese;</l>
<l>e già la messaggiera peregrina</l>
<l>da l'alte nubi a la città s'inchina.</l>
</lg>
<lg type="ottava">
<l>Quando l'augel di Giove, adunco il rostro,</l>
<l>le mosse incontra, e con pungente artiglio,</l>
<l>e le s'oppose pur tra chiostro e chiostro,</l>
<l>e lei fece fuggir tanto periglio;</l>
<l>quegli, d'alto volando, al campo nostro,</l>
<l>da le mura la spinge, e dà di piglio:</l>
<l>e già al tenero capo il piede ha sovra.</l>
<l>Ella nel grembo al pio signor ricovra.</l>
</lg>
<lg type="ottava">
<l>La raccoglie Goffredo e la difende:</l>
<l>poi scorge, in lei guardando, estrania cosa,</l>
<l>che dal collo, ad un filo avvinta, pende</l>
<l>rinchiusa carta, e sotto l'ale ascosa.</l>
<l>La disserra e dispiega, e bene intende</l>
<l>quella ch'in sé contien non lunga prosa:</l>
<l>“A Ducalto salute (era lo scritto)</l>
<l>manda il grande ammiraglio, e 'l re d'Egitto.</l>
</lg>
<lg type="ottava">
<l>Non sbigottir, signor, resisti e dura</l>
<l>al terzo dì dopo l'ottavo e 'l quinto;</l>
<l>ch'io vengo a liberar le offese mura,</l>
<l>e vedrai tosto 'l tuo nemico vinto”.</l>
<l>Questo secreto allor breve scrittura</l>
<l>in barbariche note avea distinto:</l>
<l>dato in custodia al messaggier volante,</l>
<l>ché tai messi in quel tempo usò il Levante.</l>
</lg>
<lg type="ottava">
<l>Libera il duce la colomba; e quella</l>
<l>ch'allor fuggì quando morir più lice,</l>
<l>com'esser creda al suo signor rubella,</l>
<l>non osò più tornar nunzia infelice.</l>
<l>Ma 'l sopran duce i minor duci appella,</l>
<l>e lor mostra la carta, e così dice:</l>
<l>–Vedete come il tutto a noi riveli</l>
<l>la provvidenza del Signor de' cieli!</l>
</lg>
<lg type="ottava">
<l>La qual noi fa del gran periglio accorti,</l>
<l>e l'aiuto a' nemici occulto tiene,</l>
<l>acciò che a mille rischi, a mille morti</l>
<l>pronti qui siam, se di morir conviene;</l>
<l>ben che al vincer piuttosto, animi forti</l>
<l>preparar noi dobbiamo e 'nvitta spene:</l>
<l>se più gente menasse il duce infido,</l>
<l>che non ha fronde il bosco o arene il lido.</l>
</lg>
<lg type="ottava">
<l>Ma qual d'aquila volo, o di colomba</l>
<l>veloce è come la celeste aita?</l>
<l>Qui dove ebbe Gesù tormenti e tomba,</l>
<l>aspettar noi debbiam vittoria e vita.</l>
<l>Né vi turbi il romor ch'alto rimbomba</l>
<l>d'innumerabil turba, od infinita:</l>
<l>ché nostre fian le lor sì care salme,</l>
<l>e cresceranno a voi trïonfi e palme.</l>
</lg>
<lg type="ottava">
<l>Scenderan, se fia d'uopo, incontra gli empi</l>
<l>angeli amici da' stellanti chiostri,</l>
<l>a' quai non son l'ore prescritte o i tempi,</l>
<l>come a noi tutti ed a' nemici nostri.</l>
<l>Libererem la citta sacra e i templî</l>
<l>e cadranno d'Egitto i fèri mostri:</l>
<l>e fia di varia gente, e d'una terra,</l>
<l>vittoria intègra in glorïosa guerra.–</l>
</lg>
<lg type="ottava">
<l>Tacque, ciò detto: e quel che tutti avanza</l>
<l>d'anni e di senno i miseri mortali:</l>
<l>–Non convien, disse, avere altra speranza</l>
<l>de le cose celesti ed immortali,</l>
<l>né timor di barbarica possanza,</l>
<l>perché non siamo al numerar eguali:</l>
<l>ma sperato dal ciel soccorso, od altro,</l>
<l>non fa buon duce meno accorto o scaltro.</l>
</lg>
<lg type="ottava">
<l>Dunque al romor, che di temenza ingombra</l>
<l>solo ascoltando, l'inesperte genti,</l>
<l>egli non si perturba e non s'adombra,</l>
<l>per fama di perigli e di spaventi,</l>
<l>ma talor mandi, occulto al sole, a l'ombra,</l>
<l>chi passar fra' nemici ardisca e tenti:</l>
<l>e dal falso, spiando, il ver distingua,</l>
<l>tramutate sembianze, abito e lingua.</l>
</lg>
<lg type="ottava">
<l>E ne racconti il numero e 'l pensiero</l>
<l>(quanto raccorre ei può) certo e verace.–</l>
<l>Soggiunge allor Tancredi: –Ho un mio scudiero</l>
<l>ch'a questo oficio di propor mi piace;</l>
<l>uom pronto e destro, e sovra i piè leggiero,</l>
<l>audace sì, ma con grand'arte audace;</l>
<l>che parla in molte lingue, e varia il noto</l>
<l>suon de la voce, e 'l portamento, e 'l moto.–</l>
</lg>
<lg type="ottava">
<l>Venne colui, chiamato; e, poi ch'intese</l>
<l>ciò che Goffredo e 'l suo signor desia,</l>
<l>pronto e ridendo, a le sue usate imprese</l>
<l>s'offerse e disse: –Or or mi pongo in via:</l>
<l>tosto sarò dove spiegate e tese</l>
<l>fian le tende in gran campo, occulta spia.</l>
<l>Vo' trapassar nel mezzo dì nel vallo,</l>
<l>e numerarvi ogni uomo, ogni cavallo.</l>
</lg>
<lg type="ottava">
<l>Quanta e qual fia quell'oste, e ciò che pensi</l>
<l>quell'ammiraglio, a voi ridir prometto;</l>
<l>vantomi in lui scoprir gl'interni sensi,</l>
<l>e i secreti pensier del chiuso petto.–</l>
<l>Cosi parla Vafrino, e non trattiensi,</l>
<l>ma cangia in lunga vesta il suo farsetto,</l>
<l>e scopre ignudo il nero collo, e prende</l>
<l>sottili e 'ntorno al capo attorte bende.</l>
</lg>
<lg type="ottava">
<l>La faretra s'adatta e l'arco siro;</l>
<l>e barbarico sembra ogni suo gesto.</l>
<l>Maravigliosi ragionar l'udîro,</l>
<l>e 'n sì diverse lingue esser sì presto,</l>
<l>ch'Egizio in Menfi, o pur Fenice in Tiro,</l>
<l>l'avria creduto e quel popolo e questo.</l>
<l>Egli sen va sovra un destrier ch'a pena</l>
<l>segna correndo la più molle arena.</l>
</lg>
<lg type="ottava">
<l>E drizzando il suo corso invêr l'occaso,</l>
<l>la 've i liti d'Assiria il mare inonda,</l>
<l>e là 'v'è senza selce omai rimaso</l>
<l>l'antico calle e l'arenosa sponda:</l>
<l>da la via dritta il torse un ampio vaso</l>
<l>di rozza pietra al suon di lucida onda,</l>
<l>in un bel seggio ombroso, ove i bifolci</l>
<l>traean sovente a l'acque chiare e dolci.</l>
</lg>
<lg type="ottava">
<l>Quivi mentre ei prendea posa e restauro,</l>
<l>meschiando il vin di Creta e l'onda fresca,</l>
<l>e sibilar udendo il pino e 'l lauro,</l>
<l>dava al corpo digiuno umore ed esca:</l>
<l>vi giunse uom di color sembiante al mauro,</l>
<l>a cui par che il vïaggio omai rincresca;</l>
<l>ma l'abito avea greco e l'idioma,</l>
<l>e come greco lunga e culta chioma.</l>
</lg>
<lg type="ottava">
<l>Scese egli ancora al mormorar de l'acque,</l>
<l>ma vago più del dolce umor di Bacco,</l>
<l>che veduto e gustato ancor gli piacque,</l>
<l>sicch'empierne bramò le vene e 'l sacco;</l>
<l>nullo bel ragionar tra lor si tacque,</l>
<l>o di Persia, o d'Egitto, o di Baldacco,</l>
<l>o d'altro regno, o d'altra parte estrema,</l>
<l>quasi quivi non sia periglio o tèma.</l>
</lg>
<lg type="ottava">
<l>Il greco pronte avea l'argute voci,</l>
<l>parlando, in raccontar d'Eufrate e Tigre,</l>
<l>sapea del Nilo numerar le foci,</l>
<l>e le genti di Libia aduste e nigre:</l>
<l>e 'n distinguendo i popoli feroci,</l>
<l>Tartari, e Moschi, usò parole impigre;</l>
<l>ma 'n ragionar de' nostri ha quasi intoppo</l>
<l>la falsa lingua, e non discioglie il groppo.</l>
</lg>
<lg type="ottava">
<l>Greco d'esser dicea che già molti anni</l>
<l>guerreggiato ha co' Franchi in Asia e vinto;</l>
<l>e i rischi de la guerra e i lunghi affanni,</l>
<l>dal primo egli narrava a l'anno quinto.</l>
<l>Guata Vafrino il viso, i modi e i panni,</l>
<l>né presta intera fede al parlar finto;</l>
<l>e mentre l'un contrario e l'altro accoppia,</l>
<l>s'accorge ben che quella fraude è doppia.</l>
</lg>
<lg type="ottava">
<l>Ma pur, come già sia verace amico,</l>
<l>e creda a le bugiarde sue parole,</l>
<l>de l'esercito chiede al suo nemico</l>
<l>il segno militar, che fu: –Dio vuole–:</l>
<l>il segno che talor per uso antico</l>
<l>chieder l'uom dubbio in guerra a l'altro suole.</l>
<l>Non seppe il finto greco il vero segno,</l>
<l>e fe' l'altro parlar di fede indegno.</l>
</lg>
<lg type="ottava">
<l>Ma di creder Vafrino anco s'infinge,</l>
<l>sin ch'ebro il vede, e di parlar già stanco,</l>
<l>e sovra l'erba che l'umor dipinge</l>
<l>posare il capo, non che 'l tergo o 'l fianco;</l>
<l>e chiuder gli occhi gravi: allor gli scinge</l>
<l>la spada che pendeva al lato manco,</l>
<l>e mentre il sonno più l'affrena e lega,</l>
<l>col suo cinto e con altri egli il rilega.</l>
</lg>
<lg type="ottava">
<l>Poi che s'avvide che non può dar crollo,</l>
<l>svelle la chioma e la sua nera barba,</l>
<l>come fa de la menta, o del serpollo,</l>
<l>il villan che li coglie, o lor dibarba:</l>
<l>alfin premendo l'una mano al collo,</l>
<l>che parea tinto dove nacque Jarba,</l>
<l>gridò: –Confessa, mentitor fallace,</l>
<l>il vero a me, se vita brami e pace.</l>
</lg>
<lg type="ottava">
<l>Di' chi sei, donde vieni, ov'era dritto</l>
<l>dianzi il tuo corso errante e fuggitivo.</l>
<l>E non mentir, che non sarai trafitto,</l>
<l>e quinci partirai satollo e vivo.–</l>
<l>–Nacqui in Cirene appresso il verde Egitto,</l>
<l>e 'n Grecia fui lunga stagion cattivo:</l>
<l>e da l'antica Gaza or ne venia,</l>
<l>d'un esercito a l'altro amica spia:–</l>
</lg>
<lg type="ottava">
<l>li rispose colui, fioco e turbato,</l>
<l>sì ch'a pena potea formar parola.</l>
<l>Soggiunse l'altro: –Or di' chi t'ha mandato</l>
<l>senza timore,– e rallentò la gola.</l>
<l>–Confessa pure il tuo mestiere usato,</l>
<l>e dove l'apprendesti, e 'n quale scuola.</l>
<l>Alcun de l'arte sua non ha vergogna,</l>
<l>ma tu ragioni in guisa d'uom che sogna.–</l>
</lg>
<lg type="ottava">
<l>–Me, disse, l'ammiraglio a questo affanno</l>
<l>co' suoi doni ha sospinto e con promesse,</l>
<l>perché brama saper s'ardire avranno</l>
<l>i Franchi d'aspettarlo ov'ei s'appresse,</l>
<l>o se spiegate pur le vele, andranno</l>
<l>dove è chi fila in aspettando e tesse:</l>
<l>a riveder ciascun la donna e i figli,</l>
<l>già stanco de la guerra e de' perigli.–</l>
</lg>
<lg type="ottava">
<l>Vafrin pur chiede: –Or senza inganni o falli,</l>
<l>narra dove lasciasti il vostro duce,</l>
<l>dove giacciono l'arme, ove i cavalli,</l>
<l>e quante e quali schiere ei qui conduce:</l>
<l>di' com'ogni altro ancor si cinga e valli,</l>
<l>e guardie faccia a la notturna luce:</l>
<l>quai siano i lor consigli, e i lor pensieri,</l>
<l>e che si tema in questa guerra, o speri.–</l>
</lg>
<lg type="ottava">
<l>Di nuovo il timoroso a lui ragiona:</l>
<l>–Fuor di Gaza Emiren gli Egizi accampa,</l>
<l>ché di muro o di vallo altra corona</l>
<l>non voler dice, in cui si fugge e scampa:</l>
<l>Arabi, Assiri, Mori, ove risuona</l>
<l>il mar, han teso, e dove il lido avvampa;</l>
<l>ma fra terra Altamor co' Persi alberga,</l>
<l>con gl'Indi Adrasto ove il terren più s'erga.</l>
</lg>
<lg type="ottava">
<l>Questi, che d'Orïente estremo aggiunse,</l>
<l>con sue squadre attendò lunge e 'n disparte,</l>
<l>perché da gli altri suo valor disgiunse</l>
<l>lui, che stimato è quasi un nuovo Marte:</l>
<l>ed a' carri falcati ivi congiunse</l>
<l>destrier, che frena con mirabile arte:</l>
<l>e questi ancor da l'Indïane selve</l>
<l>gli elefanti conduce, orride belve.</l>
</lg>
<lg type="ottava">
<l>Non v'ha chi sentinelle o guardie faccia</l>
<l>fra tante schiere, o chi si cinga intorno;</l>
<l>ma si vanta ciascun, ciascun minaccia</l>
<l>a' Franchi morte, e vergognoso scorno.</l>
<l>Copron le squadre la deserta faccia</l>
<l>de l'ampia terra ovunque appare il giorno:</l>
<l>e 'l gran numero par d'orrida turba,</l>
<l>a quelle arene egual ch'Austro perturba:</l>
</lg>
<lg type="ottava">
<l>come, s'il tuo destriero affretti e spingi,</l>
<l>vedrai domani avanti il re supremo.</l>
<l>Scioglimi or, prego, amico, o là distringi;</l>
<l>e s'ho mentito, mi ritorna al remo.–</l>
<l>Vafrin risponde: –Tu lusinghi e fingi;</l>
<l>ma de le tue menzogne ancora io temo:</l>
<l>e non farai da me partita o scampo,</l>
<l>per ritornarne spia di campo in campo.</l>
</lg>
<lg type="ottava">
<l>Ma l'amicizia or te di giusta pena</l>
<l>guarda, e sottragge a' più fèri tormenti,</l>
<l>se d'Antiochia e de l'orribil cena</l>
<l>di Boemondo invitto anco rammenti.–</l>
<l>Così dicendo il fére in gola e svena,</l>
<l>e la via tronca a' dolorosi accenti:</l>
<l>e l'anima crudel, che geme e mugge,</l>
<l>da le ferite mormorando fugge.</l>
</lg>
<lg type="ottava">
<l>Vafrin lascia quel morto ed a mancina</l>
<l>drizza il veloce corso invêr ponente,</l>
<l>insin che Gaza si trovò vicina,</l>
<l>che fu porto di Gaza anticamente:</l>
<l>ma poi crescendo de l'altrui ruina,</l>
<l>città divenne assai grande e possente;</l>
<l>erano ivi le piagge allor ripiene</l>
<l>quasi d'uomini sì, come d'arene.</l>
</lg>
<lg type="ottava">
<l>Varie tende scorgea di color tanti,</l>
<l>quanti non ebbe mai l'april fiorito.</l>
<l>Mirava i cavalier, mirava i fanti</l>
<l>ire e tornar da quelle mura al lito:</l>
<l>e da cameli onusti ed elefanti</l>
<l>l'arenoso sentier calpesto e trito.</l>
<l>Poi nel porto vedeva, o scarche o gravi,</l>
<l>sorte e legate a l'ancore le navi.</l>
</lg>
<lg type="ottava">
<l>Altre spiegar le vele al ciel sereno,</l>
<l>altre i remi trattar veloci e snelle;</l>
<l>e da' remi e da' rostri il molle seno</l>
<l>spumar, percosso in queste parti e 'n quelle:</l>
<l>molte lentando al lungo corso il freno,</l>
<l>parean lunge portar vere novelle</l>
<l>dal rosso mare, e donde irriga e frange</l>
<l>i salsi lidi, biancheggiando, il Gange.</l>
</lg>
</div1>
<div1 type="parte">
<head>LIBRO DECIMOSETTIMO</head>
<lg type="ottava">

<l>Gaza è citta de la Giudea nel fine,</l>
<l>su quella via ch'invêr Pelusio or mena,</l>
<l>posta in un alto colle, ed ha vicine</l>
<l>deserte solitudini d'arena;</l>
<l>le quai, com'Austro suol l'onde marine,</l>
<l>mesce il turbo spirante, e trova a pena</l>
<l>l'incerto peregrin riparo o scampo,</l>
<l>ne le tempeste de l'instabil campo.</l>
</lg>
<lg type="ottava">
<l>Presa fu la città dal re d'Egitto,</l>
<l>con altre molte, in lacrimosa guerra,</l>
<l>quando a l'imperio già pe' Turchi afflitto</l>
<l>tolse gran parte de la Siria terra</l>
<l>insino a Laodicea, sì com'è scritto,</l>
<l>che d'alte mura s'incorona e serra;</l>
<l>ma Gaza parve più opportuna parte</l>
<l>da raccôr varie genti, e schiere sparte.</l>
</lg>
<lg type="ottava">
<l>Musa, quale stagion, qual ivi fosse</l>
<l>stato di cose, or tu mi reca a mente:</l>
<l>quali arme il grande imperator, quai posse</l>
<l>qual serva avesse, e qual amica gente,</l>
<l>quand'ei dal mezzogiorno in guerra mosse</l>
<l>le forze, e i regni, e l'ultimo Orïente:</l>
<l>tu sol le squadre e i duci, e sotto l'arme</l>
<l>i popoli sforzati, or puoi dettarme.</l>
</lg>
<lg type="ottava">
<l>Tu sei de gli anni e de l'oblio nemica,</l>
<l>tu sol conservi ogni memoria intera;</l>
<l>tu m'inspira così, ch'altrui ridica</l>
<l>ogni famoso in guerra ed ogni schiera:</l>
<l>suoni e risplenda omai la fama antica,</l>
<l>fatta da gli anni pria tacita e nera,</l>
<l>da l'origin sua prisca, in chiara lingua,</l>
<l>perch'ogni età l'ascolti, e nulla estingua.</l>
</lg>
<lg type="ottava">
<l>Poscia che ribellante al greco impero,</l>
<l>l'Egitto abbandonò la vera fede,</l>
<l>Abdalà, d'Ali sceso, empio guerriero,</l>
<l>sé feo monarca a forza, e 'l figlio erede:</l>
<l>ei fu detto Califfo; e dal primiero,</l>
<l>chi tien lo scettro al nome ancor succede.</l>
<l>Tal diero i Faraoni a' primi tempi,</l>
<l>e poscia i Tolomei profani esempi.</l>
</lg>
<lg type="ottava">
<l>Ma quegli, in guisa d'uom che tutto agguaglia,</l>
<l>gl'imi sentieri fece eguali a gli erti,</l>
<l>e con l'arti di pace e di battaglia,</l>
<l>l'altrui fortune pareggiava e i merti:</l>
<l>quasi vera giustizia a lui sol caglia,</l>
<l>più ritentar non volle i casi incerti,</l>
<l>ma caro al volgo, qual pastore a greggia,</l>
<l>Medemia edificò, cittate e reggia.</l>
</lg>
<lg type="ottava">
<l>Abuthanin nipote, a l'aspro giogo</l>
<l>le province vicine indi costrinse,</l>
<l>insin là dove la Fenice ha il rogo,</l>
<l>che tutte un duce suo lo vide e vinse:</l>
<l>e poi fondò nel fortunato luogo</l>
<l>dove Menfi di tempio i mostri cinse,</l>
<l>il Cairo ch'il suo nome anco riserba,</l>
<l>noto avversario di Babel superba.</l>
</lg>
<lg type="ottava">
<l>Crebbe, volgendo gli anni, il novo rito,</l>
<l>e l'alto imperio in guisa tal, che viene</l>
<l>Asia e Libia ingombrando, al Sirio lito</l>
<l>da' Marmarici fini e da Cirene:</l>
<l>e passa dentro incontra a l'infinito</l>
<l>corso del Nilo, assai sovra Siene,</l>
<l>e quinci a le campagne inabitate</l>
<l>d'aduste arene, e quindi al grande Eufrate.</l>
</lg>
<lg type="ottava">
<l>A destra ed a sinistra in sé comprende</l>
<l>l'odorata maremma e 'l ricco mare;</l>
<l>e fuor de l'Eritreo molto si stende</l>
<l>incontra il sol che d'orïente appare;</l>
<l>le forze de l'imperio ancor più rende,</l>
<l>Elfeo, che le governa, illustri e chiare;</l>
<l>dianzi nemico a' Turchi e non occulto,</l>
<l>tanto potea la varia setta e 'l culto.</l>
</lg>
<lg type="ottava">
<l>Questi e con Turchi e con le genti Perse</l>
<l>più guerre feo, le mosse, e le rispinse,</l>
<l>or vincendo, or perdendo; e ne l'avverse</l>
<l>fortune fu maggior che quando ei vinse.</l>
<l>Poi che la grave età più non sofferse</l>
<l>de l'armi il peso, alfin la spada ei scinse;</l>
<l>ma non depose il suo guerriero ingegno,</l>
<l>e d'onore il desio vasto e di regno.</l>
</lg>
<lg type="ottava">
<l>Ancor guerreggia per ministri, ed have</l>
<l>tanto vigor di mente e di parole,</l>
<l>che de la monarchia la soma grave,</l>
<l>non sembra a gli anni suoi soverchia mole.</l>
<l>Sparsa in minuti regni, Africa pave</l>
<l>tutta al suo nome, e 'l remoto Indo il cole:</l>
<l>e gli porge altri volontario aiuto</l>
<l>d'armate genti, ed altri ampio tributo.</l>
</lg>
<lg type="ottava">
<l>Tanto e sì fatto re l'arme raguna,</l>
<l>anzi pur ragunate omai le affretta</l>
<l>contra il sorgente regno, e la fortuna</l>
<l>de' Franchi in gran vittorie ognor sospetta.</l>
<l>E trapassar le schiere ad una ad una</l>
<l>di rozza turba, o pur di gente eletta,</l>
<l>e fiammeggiar al sol de l'arme i lampi</l>
<l>mira ne gli arenosi e larghi campi.</l>
</lg>
<lg type="ottava">
<l>Egli in gran seggio aurato, a cui per cento</l>
<l>gradi eburnei s'ascende, altero siede,</l>
<l>e sotto l'ombra d'un gran ciel d'argento</l>
<l>preme ostro ed òr col suo superbo piede:</l>
<l>e ricco di barbarico ornamento</l>
<l>si vela o svela sì, ch'alcuno il vede.</l>
<l>Fan, torti in mille fasce, bianchi lini</l>
<l>quasi corona e quasi corna a' crini.</l>
</lg>
<lg type="ottava">
<l>Lo scettro ha ne la destra; e per canuta</l>
<l>barba è più venerabile e severo:</l>
<l>e da gli occhi, ch'il tempo ancor non muta,</l>
<l>spira l'ardire e 'l suo valor primiero:</l>
<l>e mostra, s'ei risponde o pur saluta,</l>
<l>la maestà de gli anni e de l'impero:</l>
<l>Apelle forse o Fidia in tal sembiante</l>
<l>Giove formò, ma Giove allor tonante.</l>
</lg>
<lg type="ottava">
<l>Nel primo grado, a destra ed a sinistra,</l>
<l>stan due grandi ammiragli; e quel più degno</l>
<l>alza la spada del rigor ministra;</l>
<l>l'altro il sigillo ha, de l'officio in segno:</l>
<l>custode ei di secreti, al re ministra</l>
<l>opra fedele in governando il regno;</l>
<l>ma quel, a cui ciascuno è qui secondo,</l>
<l>de le schiere e de l'armi ha il grave pondo.</l>
</lg>
<lg type="ottava">
<l>Stanno diece altri a' piedi, e son cotanti.</l>
<l>quanti, nel ciel che più di lumi è vago,</l>
<l>gli alberghi eccelsi de le stelle erranti;</l>
<l>perche del ciel l'Egitto è quasi imago.</l>
<l>D'una parte ciascun par che si vanti</l>
<l>di quel regno ov'è il Nilo ondoso lago:</l>
<l>e quanti sono ancor de l'anno i giorni,</l>
<l>tante Città l'Egitto avvien ch'adorni.</l>
</lg>
<lg type="ottava">
<l>Sotto, folta corona al seggio fanno</l>
<l>in fedel guardia i Mauritani astati;</l>
<l>ed oltre l'aste hanno corazze, ed hanno</l>
<l>spade larghe e ritorte a l'un de' lati.</l>
<l>Così scopria, sedendo, il gran tiranno</l>
<l>d'eccelsa parte i popoli adunati.</l>
<l>Tutte, passando a piè l'armate schiere,</l>
<l>l'inchinan le sublimi insegne altere.</l>
</lg>
<lg type="ottava">
<l>Il popol de l'Egitto in ordin primo</l>
<l>fa di sé mostra; e quattro duci or sono:</l>
<l>duo de l'alto paese, e duo de l'imo,</l>
<l>ch'è del celeste Nilo opera e dono:</l>
<l>al mare usurpò il letto il fertil limo</l>
<l>là 'v'ei si frange con più roco suono:</l>
<l>si crebbe Egitto; oh quanto addentro è posto</l>
<l>quel che fu lido a' naviganti esposto!</l>
</lg>
<lg type="ottava">
<l>Ma ciascuno de' quattro ha tre soggetti,</l>
<l>e ciascuno de' tre di trenta è duce,</l>
<l>e di trenta ciascun guerrieri eletti</l>
<l>trecento almen d'una città conduce;</l>
<l>e ne gli ordini suoi divisi e stretti,</l>
<l>tutta la gente d'arme e d'òr riluce;</l>
<l>e di tanti color s'adorna e varia,</l>
<l>quanti spiega la terra, o 'l sol ne l'aria.</l>
</lg>
<lg type="ottava">
<l>Primiera trapassò la ricca gente,</l>
<l>ch'abita d'Alessandria il ricco piano,</l>
<l>da Faro al lido vòlto a l'Occidente,</l>
<l>ch'esser comincia omai lido africano:</l>
<l>Araspe è il duce lor, duce possente</l>
<l>d'ingegno più che di vigor di mano:</l>
<l>e di furtivi aguati è mastro egregio,</l>
<l>e d'ogni arte africana in guerra ha il pregio.</l>
</lg>
<lg type="ottava">
<l>Secondan quei che, posti invêr l'Aurora,</l>
<l>ne la parte asiatica albergâro:</l>
<l>e gli guida Aronteo, cui nullo onora</l>
<l>pregio o virtù, ma per fortuna è chiaro:</l>
<l>non sudò 'l molle sotto l'elmo ancora,</l>
<l>né trombe innanzi l'alba anco il destâro:</l>
<l>e da gli agi e da l'ombre a dura vita</l>
<l>tarda brama d'onore alfin l'invita.</l>
</lg>
<lg type="ottava">
<l>Quella ch'è terza poi, squadra non pare,</l>
<l>ma una grand'oste; e campi e lidi adombra.</l>
<l>Non crederai ch'Egitto mieta, od are</l>
<l>per tanti, e pur da una città si sgombra:</l>
<l>città, ch'a le provincie emula e pare,</l>
<l>di ben cento città lo spazio ingombra:</l>
<l>del Cairo parlo; indi l'adorno volgo,</l>
<l>ma pigro a l'arme assai, conduce Imolgo.</l>
</lg>
<lg type="ottava">
<l>E quella insieme avventurosa plebe</l>
<l>a cui i vicini campi il Nilo inonda,</l>
<l>con l'acque sue stagnando, e nere glebe,</l>
<l>onde verdeggi poi, bagna e feconda:</l>
<l>insin là dove fu l'antica Tebe,</l>
<l>nel terren, che di viti ancora abonda</l>
<l>e d'oppio che richiama il grave sonno</l>
<l>ne gli egri e stanchi che dormir non ponno.</l>
</lg>
<lg type="ottava">
<l>Ma Campsone a seguir le genti astringe</l>
<l>che lasciâr di lontan paese angusto,</l>
<l>sino a le parti, ove s'inalza e stringe</l>
<l>tra gli arenosi colli il suol vetusto,</l>
<l>a cui dappresso si colora e tinge</l>
<l>al sole ardente l'Etiòpo adusto;</l>
<l>là sovra il Delta, ove la terra in grembo</l>
<l>non raccolse già mai tempesta o nembo,</l>
</lg>
<lg type="ottava">
<l>e dal sereno ciel già mai non cade</l>
<l>pioggia che bagni in quella parte il mondo;</l>
<l>e 'nsin là dove d'alto anco ricade</l>
<l>il Nilo al precipizio suo secondo.</l>
<l>L'Egizia turba avea sol archi e spade,</l>
<l>e loriche di vago e leggier pondo;</l>
<l>d'abito è ricca, onde altrui vien che porte</l>
<l>desio di preda e non timor di morte.</l>
</lg>
<lg type="ottava">
<l>Poi la plebe di Barca e nuda e 'nerme</l>
<l>quasi, dietro Ramon passar si vede;</l>
<l>che la vita famelica ne l'erme</l>
<l>piaggie nudrir solea d'avare prede.</l>
<l>Con istuol manco reo, ma vile a ferme</l>
<l>battaglie, di Zumara il re succede.</l>
<l>Quel di Tripoli poscia, e l'uno e l'altro</l>
<l>è in guerreggiar girando esperto e scaltro.</l>
</lg>
<lg type="ottava">
<l>Gli Etiòpi di Meroe indi seguîro,</l>
<l>di Meroe che 'l gran Nilo isola face,</l>
<l>con Astabara giunto: e l'ampio giro</l>
<l>di due fedi in tre regni era capace:</l>
<l>gli conducea Canario ed Assimiro,</l>
<l>re questi e quegli; è d'Ali ancor seguace,</l>
<l>e tributario al maggior re, ma tenne</l>
<l>santa credenza il terzo, ond'ei non venne.</l>
</lg>
<lg type="ottava">
<l>E dietro ad essi apparvero i cultori</l>
<l>de l'Arabia Petrea, de la Felice,</l>
<l>ch'il soverchio del gelo e de gli ardori</l>
<l>non sente mai, se fama il ver ridice:</l>
<l>ove nascon gl'incensi e gli altri odori,</l>
<l>ove rinasce l'immortal Fenice;</l>
<l>che mentre il rogo fabbricando aduna</l>
<l>a l'esequie, al natale ha tomba e cuna.</l>
</lg>
<lg type="ottava">
<l>L'abito di costoro è meno adorno;</l>
<l>ma l'arme a quei d'Egitto han simiglianti.</l>
<l>Ecco altri Arabi, poi che di soggiorno</l>
<l>certo non sono stabili abitanti;</l>
<l>peregrini perpetui usano intorno</l>
<l>portar gli alberghi e le cittati erranti:</l>
<l>han voce feminil, breve statura</l>
<l>crin lungo e negro, e negra faccia e scura.</l>
</lg>
<lg type="ottava">
<l>Lunghe canne indiane arman di corte</l>
<l>punte di ferro, e su' destrier correnti</l>
<l>diresti ben ch'un turbine lor porte,</l>
<l>se pure han turbo sì veloce i venti:</l>
<l>da Sifante le prime erano scòrte,</l>
<l>Aldino in guardia ha le seconde genti,</l>
<l>guida le terze Albïazar, ch'è fèro</l>
<l>ladron micidïal, non cavaliero.</l>
</lg>
<lg type="ottava">
<l>Venne con gli assassini il vecchio mastro</l>
<l>che tra' Fenici per onor s'elegge:</l>
<l>al cui fèro pugnal non valse impiastro,</l>
<l>mentre seguiva ancor la falsa legge.</l>
<l>Ed altri che lasciâr la zappa e 'l rastro,</l>
<l>o pure abbandonâro armenti e gregge,</l>
<l>guida Aldïel, che presso i salsi gorghi</l>
<l>vòte fece restar castella e borghi.</l>
</lg>
<lg type="ottava">
<l>La turba è appresso che lasciate avea</l>
<l>l'isole cinte de l'arabich'onde,</l>
<l>da cui pescando già raccôr solea</l>
<l>conche di perle gravide e feconde.</l>
<l>Son i negri con lor, su l'Eritrea</l>
<l>marina posti a le sinistre sponde:</l>
<l>quegli Agricalte, e questi Osbar corregge,</l>
<l>che schernisce ogni fede ed ogni legge.</l>
</lg>
<lg type="ottava">
<l>Poi duo re tributari anco venièno</l>
<l>con squadre d'arco armate e di quadrella:</l>
<l>un soldano è d'Ormùs, che dal gran seno</l>
<l>Persico è cinto: nobil terra e bella;</l>
<l>e l'altro a la città rallenta il freno</l>
<l>ch'è nel crescer de l'onde isola anch'ella:</l>
<l>ma quando poi, scemando, il mar s'abbassa,</l>
<l>col piè securo il peregrin vi passa.</l>
</lg>
<lg type="ottava">
<l>Né te, Altamoro, entro al pudico letto</l>
<l>potuto ha ritener la sposa amata:</l>
<l>pianse, e percosse il biondo crine e 'l petto,</l>
<l>per distornar la tua fatale andata.</l>
<l>–Dunque (dicea), crudel, piu che 'l mio aspetto,</l>
<l>del mar l'orrida faccia a te fia grata?</l>
<l>Fian l'arme al braccio tuo più caro peso,</l>
<l>ch'il dolce figlio a' dolci scherzi inteso?–</l>
</lg>
<lg type="ottava">
<l>E' questi re di Sarmacante; e 'l manco</l>
<l>ch'egli pregi in se stesso è il gran diadema;</l>
<l>così dotto è ne l'arme, e così franco</l>
<l>ardir congiunse a la virtù suprema:</l>
<l>saprallo alfin (l'annunzio) il popol Franco,</l>
<l>e dritto è ben che sino ad or ne tema:</l>
<l>i suoi guerrier indosso han la corazza,</l>
<l>la spada al fianco, ed a l'arcion la mazza.</l>
</lg>
<lg type="ottava">
<l>Ecco poi fin da gl'Indi e da l'albergo</l>
<l>de l'Aurora venuto Adrasto il fiero,</l>
<l>che di serpente indosso ha per usbergo</l>
<l>il cuoio verde e maculato a nero:</l>
<l>e smisurato a un elefante il tergo</l>
<l>preme così, come si suol destriero:</l>
<l>gente guida costui di qua dal Gange,</l>
<l>che si lava nel mar che l'Indo frange.</l>
</lg>
<lg type="ottava">
<l>Ma ne l'ultima squadra è scelto il fiore</l>
<l>de la real milizia; e v'ha que' tutti,</l>
<l>i quai larga mercede e degno onore</l>
<l>ed in pace ed in guerra avea condutti,</l>
<l>ch'armati dànno altrui tèma e terrore,</l>
<l>su gran destrieri, al guerreggiare instrutti:</l>
<l>e 'l ciel di ferro e d'ostro e d'òr fiammeggia,</l>
<l>mentre l'altera insegna intorno ondeggia.</l>
</lg>
<lg type="ottava">
<l>Vanno Alarco fra questi e Tauro a paro,</l>
<l>che son quasi giganti, ed Idraorte,</l>
<l>e 'l gran Sonar che per l'audacia è chiaro,</l>
<l>sprezzator de' mortali e de la morte,</l>
<l>Rimedon e Rapoldo e Fulgo avaro,</l>
<l>e 'l ladron de' Fenici, Ormondo il forte,</l>
<l>che visse un tempo quasi fèra in lustra,</l>
<l>or vecchia infamia in nova guerra illustra.</l>
</lg>
<lg type="ottava">
<l>Evvi Orindo, Arimon, Pirga, Brimarte</l>
<l>cacciator de le fère; èvvi Sifante</l>
<l>domator de' cavalli: e tu de l'arte</l>
<l>de la lotta maestro, Aridamante;</l>
<l>e Tisaferne, il folgore di Marte,</l>
<l>a cui non è chi d'agguagliarsi vante,</l>
<l>o se in arcione o se pedon contrasta,</l>
<l>o se ruota la spada o corre l'asta.</l>
</lg>
<lg type="ottava">
<l>Ma duce è un fèro armeno, il qual tragitto</l>
<l>al paganesmo ne l'età novella</l>
<l>fe' da la vera fede; ed ove ditto</l>
<l>fu già Severo, ora Emiren s'appella:</l>
<l>per altro uom fido e caro al re d'Egitto</l>
<l>sovra quanti per lui calcâr la sella;</l>
<l>è duce insieme e cavalier sovrano</l>
<l>per cor, per senno e per robusta mano.</l>
</lg>
<lg type="ottava">
<l>Niun più rimanea, quando improvvisa</l>
<l>la donna di Seleucia apparve altera:</l>
<l>venia sublime in un gran carro assisa,</l>
<l>succinta in gonna, e faretrata arciera:</l>
<l>e di guerrieri armati in altra guisa</l>
<l>d'acciaio lucente ornò fedele schiera,</l>
<l>che di Bitrin, d'Accone, e di Berrea,</l>
<l>di Palmira, e d'Apamea addotti avea.</l>
</lg>
<lg type="ottava">
<l>Simiglia il carro a quel che porta il giorno,</l>
<l>lucido di piropi e di giacinti:</l>
<l>e frena il dotto auriga al giogo adorno</l>
<l>quattro unicorni a coppia a coppia avvinti:</l>
<l>cento donzelle e cento paggi intorno;</l>
<l>pur di faretra gli uomini van cinti;</l>
<l>ed a negri destrier premono il dorso</l>
<l>che sono al giro pronti e lievi al corso.</l>
</lg>
<lg type="ottava">
<l>In tal guisa il rinato unico augello</l>
<l>i neri Etiòpi a visitar s'invia;</l>
<l>vario e vago la piuma, e ricco e bello,</l>
<l>di monil, di corona aurea natia:</l>
<l>sacrando al sol nel suo felice ostello</l>
<l>la ricca tomba, ove s'infiamma e cria:</l>
<l>s'allegra il mondo, e va dietro e da' lati,</l>
<l>maravigliando, esercito d'alati.</l>
</lg>
<lg type="ottava">
<l>Ma poi ch'ella è passata, il re de' regi</l>
<l>comanda ch'Emireno a sé ne vegna.</l>
<l>Lui preponendo a tutti i duci egregi,</l>
<l>che guerreggiâr sotto l'altera insegna:</l>
<l>quel, già presago, a' meritati pregi</l>
<l>con fronte vien che d'alto grado è degna:</l>
<l>la guardia de' suoi Mauri in due si fende,</l>
<l>e gli fa strada al seggio, ed ei v'ascende.</l>
</lg>
<lg type="ottava">
<l>Ed una volta e due per terra steso,</l>
<l>quasi per segno di verace culto,</l>
<l>adorò lui ch'in alta sede asceso</l>
<l>pur ancor gli teneva il viso occulto:</l>
<l>e quel ferro ch'al collo avea sospeso</l>
<l>col bel pomo lucente, e d'oro insculto,</l>
<l>pose in disparte con umil sembianza,</l>
<l>come fu de' soldani antica usanza.</l>
</lg>
<lg type="ottava">
<l>Allora, quinci il vel ritratto e quindi,</l>
<l>il re canuto in maestà s'offerse,</l>
<l>sì che 'l mirâaro Assiri, Arabi, ed Indi,</l>
<l>Mauri, Egizi, Etiòpi, e genti Perse:</l>
<l>tal nube atra talor dispergi e scindi,</l>
<l>e scopri a noi le tue stelle diverse</l>
<l>e i tuoi mostri lucenti, eterno cielo,</l>
<l>qual parve il seggio al dipartir del velo.</l>
</lg>
<lg type="ottava">
<l>Mentre Emiren, chinando il capo al petto,</l>
<l>pur s'inginocchia, il re così gli dice:</l>
<l>–Te' questo scettro: a te, Emiren, commetto</l>
<l>le genti, e tu sostieni in lor mia vice:</l>
<l>e porta, liberando il re soggetto,</l>
<l>su' Franchi l'ira mia cui tutto lice.</l>
<l>Va, vedi, vinci, e non lasciar de' vinti</l>
<l>avanzo, e mena presi i non estinti.–</l>
</lg>
<lg type="ottava">
<l>Così parlò il tiranno; e del soprano</l>
<l>imperio il cavalier la verga prese.</l>
<l>–Prendo scettro, signor, d'invitta mano,</l>
<l>e co' tuoi auspìci torno a l'alte imprese</l>
<l>dove, tuo duce, io vinsi: e non invano</l>
<l>de l'Asia spero or vendicar l'offese:</l>
<l>né tornerò, se vincitor non torno,</l>
<l>schifando più di morte indegno scorno.</l>
</lg>
<lg type="ottava">
<l>Ben prego il ciel, che s'ordinato male</l>
<l>(ch'io già nol credo) di là su minaccia,</l>
<l>tutta sul capo mio quella fatale</l>
<l>tempesta accolta di versar gli piaccia;</l>
<l>e salva rieda l'oste, e 'n trionfale,</l>
<l>più ch'in funebre pompa, il duce giaccia.–</l>
<l>Tacque; e co 'l suon de la canora tromba,</l>
<l>di barbarici gridi il ciel rimbomba.</l>
</lg>
<lg type="ottava">
<l>E fra le grida e i suoni, in mezzo a densa</l>
<l>e nobil turba, il re de' regi or parte;</l>
<l>poi ne' suoi veli avvolto, a regia mensa</l>
<l>da tutti i duci suoi siede in disparte;</l>
<l>onde or cibi, or parole altrui dispensa,</l>
<l>né lascia inonorata alcuna parte:</l>
<l>quivi a lui ragionò l'altera donna,</l>
<l>in cui valore e castita s'indonna:</l>
</lg>
<lg type="ottava">
<l>–Gran re: morto il mio sposo, anch'io ne vegno</l>
<l>per la fede, ed ardisco a voi mostrarme.</l>
<l>Donna son io, ma real donna: indegno</l>
<l>già di regina il guerreggiar non parme.</l>
<l>Se per arte real si merta il regno</l>
<l>e dansi ad una man lo scettro e l'arme,</l>
<l>saprà la mia (né torpe al ferro o langue)</l>
<l>ferire, e trar da le ferite il sangue.–</l>
</lg>
<lg type="ottava">
<l>Così diss'ella; e 'l re con lieto cenno:</l>
<l>–Nobile donna, al tuo valor concedo,</l>
<l>a la tua fede, ed al tuo grave senno,</l>
<l>Seleucia che per te secura io credo:</l>
<l>e maggior doni a tua virtù si denno,</l>
<l>se fia cacciato d'Asia il fier Goffredo:</l>
<l>e parte non oblio l'opre leggiadre</l>
<l>del tuo marito e del tuo saggio padre.–</l>
</lg>
<lg type="ottava">
<l>Fra tanto avea Vafrin la piaggia aprica</l>
<l>vista di Gaza, e i lidi intorno e 'l colle,</l>
<l>e gli edifici ove la terra antica</l>
<l>fra marmoree ruine al ciel s'attolle.</l>
<l>Palagi e templi, in cui gente nemica</l>
<l>s'accoglie, e 'l culto a Dio, superba, tolle:</l>
<l>fonti ed acque, ch'il ciel benigno dona,</l>
<l>e de le mura sue l'ampia corona.</l>
</lg>
<lg type="ottava">
<l>E tende intorno, e sparsi a l'aure erranti</l>
<l>stendardi in cima azzurri, e persi, e gialli;</l>
<l>e tante udì lingue discordi, e tanti</l>
<l>timpani e corni e barbari metalli,</l>
<l>e voci di cameli e d'elefanti,</l>
<l>tra 'l nitrir de' magnanimi cavalli,</l>
<l>che fra sé disse: –Qui Africa tutta</l>
<l>translata or viene, e qui l'Asia è condutta.–</l>
</lg>
<lg type="ottava">
<l>E loda pria la sua benigna sorte,</l>
<l>che de le schiere lor nulla gli asconde:</l>
<l>poscia non tenta vie furtive e torte,</l>
<l>né dal più folto volgo ei si nasconde:</l>
<l>ma per dritto sentier tra regie porte</l>
<l>trapassa, ed or dimanda ed or risponde:</l>
<l>a dimande e risposte audaci e pronte</l>
<l>accoppia, il baldanzoso, ardita fronte.</l>
</lg>
<lg type="ottava">
<l>Di qua di là sollecito s'aggira,</l>
<l>per le vie, per le piazze e per le tende:</l>
<l>i guerrieri, i destrier, l'arme rimira,</l>
<l>l'arte, gli ordini osserva, e i nomi apprende:</l>
<l>né di ciò pago, a maggior cose aspira,</l>
<l>spia gli occulti pensieri, e parte intende:</l>
<l>tanto s'avvolge, e così piano e cheto,</l>
<l>che s'apre il varco al ragionar secreto.</l>
</lg>
<lg type="ottava">
<l>Stavasi il capitan la testa ignudo,</l>
<l>le membra armato, e con purpureo ammanto;</l>
<l>lunge due paggi avean l'elmo e lo scudo,</l>
<l>preme egli un'asta e vi s'appoggia alquanto:</l>
<l>guardava un uom di torvo aspetto e crudo,</l>
<l>membruto ed alto, il quale avea da canto;</l>
<l>Vafrino è attento, e, di Goffredo a nome</l>
<l>parlare udendo, alza gli orecchi al nome.</l>
</lg>
<lg type="ottava">
<l>Parla il duce a colui: –Dunque securo</l>
<l>sei tu così di dar morte a Goffredo?–</l>
<l>Risponde quegli: –Io sono, e 'n corte giuro</l>
<l>non tornar mai se vincitor non riedo:</l>
<l>preverrò ben color che meco fûro</l>
<l>al congiurare; e premio altro non chiedo</l>
<l>se non d'alzar un bel trofeo de l'arme</l>
<l>in Babilonia, e sotto un breve carme:</l>
</lg>
<lg type="ottava">
<l>“Queste arme in guerra al capitan francese,</l>
<l>distruggitor de l'Asia, Ormondo i' trassi,</l>
<l>quando gli trassi l'alma; e fûr sospese</l>
<l>perché memoria ad ogni età trapassi”.–</l>
<l>–Non fia (l'altro dicea) ch'il re cortese</l>
<l>l'opera grande senza gloria lassi:</l>
<l>ben ei darà ciò che per te si chiede,</l>
<l>ma congiunto l'avrai d'alta mercede.</l>
</lg>
<lg type="ottava">
<l>Ora apparecchia pur l'arme mentite,</l>
<l>ch'il giorno omai de la battaglia è presso.–</l>
<l>–Le preparo,– ei rispose: e qui, fornite</l>
<l>queste parole, il duce tacque ed esso.</l>
<l>Restò Vafrino a le gran cose udite</l>
<l>sospeso e dubbio, e rivolgea in se stesso</l>
<l>quai sieno i congiurati e l'arme false;</l>
<l>ma l'intender da sé tutto non valse.</l>
</lg>
<lg type="ottava">
<l>Mille e più vie d'accorgimento ignote,</l>
<l>mille ripensa inusitate frodi:</l>
<l>e non gli son però palesi e note</l>
<l>de l'occulta congiura e l'arme e i modi;</l>
<l>Fortuna alfin, quel che per sé non puote,</l>
<l>sciolse al suo dubitar gl'interni nodi:</l>
<l>tornando il vecchio re, pria ch'il dì s'erga,</l>
<l>a la gran reggia ov'egli in Menfi alberga,</l>
</lg>
<lg type="ottava">
<l>e fra' suoi Mori, ond'è guardata e cinta,</l>
<l>passa per ampi lochi e per illustri,</l>
<l>calcando pietra lucida e distinta,</l>
<l>di gemma in guisa che si terga e lustri.</l>
<l>Sopra e 'ntorno si scorge aurea e dipinta,</l>
<l>con marmi ed opre di scultori industri,</l>
<l>e con alte colonne in cui s'appoggia</l>
<l>più d'una luminosa e ricca loggia.</l>
</lg>
<lg type="ottava">
<l>Pur da candido marmo i larghi fonti</l>
<l>versan, come s'udì, l'acque sì chiare,</l>
<l>che n'hanno invidia i più sublimi monti,</l>
<l>e 'l più bel fiume che trascorra al mare:</l>
<l>quivi d'augei non conosciuti o conti,</l>
<l>numero grande e vago e vario appare;</l>
<l>quali giammai non vide il nostro Occaso,</l>
<l>ben che figuri Arpie, Sfinge e Pegàso.</l>
</lg>
<lg type="ottava">
<l>Ed animali ignoti a' sensi nostri</l>
<l>vanno intorno al bel seggio ombroso e fosco,</l>
<l>tra le fontane e quei marmorei chiostri,</l>
<l>senza adoprar artiglio o dente o tosco:</l>
<l>né tanti vide mai prodigi o mostri</l>
<l>deserta arena o solitario bosco,</l>
<l>né penna ne descrisse, o stil dipinse,</l>
<l>quanti il gran re quivi nutrinne e cinse.</l>
</lg>
<lg type="ottava">
<l>Prima di ciascun'altra al Nil si volse</l>
<l>quella che porta lui, mirabil nave,</l>
<l>ch'arme e destrieri in ampio sen raccolse,</l>
<l>di logge e sale e tempio adorna e grave:</l>
<l>e di fila d'argento in prima sciolse</l>
<l>lucenti vele a fresca aura soave:</l>
<l>e fece biancheggiar co' remi eburni</l>
<l>l'onda cerulea a' raggi ancor notturni.</l>
</lg>
<lg type="ottava">
<l>Poi si mosse Emireno a suon di tromba,</l>
<l>che fea più mormorar l'acque tranquille,</l>
<l>non che la terra, e 'l ciel ch'alto rimbomba,</l>
<l>di chiare acceso e lucide faville:</l>
<l>e s'inviò verso la sacra tomba,</l>
<l>spiegando al vento mille insegne e mille.</l>
<l>Vafrin con gli altri ancor montava in sella:</l>
<l>ma precorse, portando alta novella.</l>
</lg>
<lg type="ottava">
<l>Trovò del vecchio Eustachio il nobil figlio</l>
<l>co' duci che passâro a l'alta impresa,</l>
<l>che quasi in giusta lance ogni consiglio</l>
<l>de l'incerta vittoria appende e pesa:</l>
<l>e de la guerra parla e del periglio,</l>
<l>fra 'l nuovo campo e la città difesa,</l>
<l>e disse: –Andai, come imponesti, e vidi</l>
<l>genti nemiche in arenosi lidi.</l>
</lg>
<lg type="ottava">
<l>Ma pria contar ne la deserta piaggia</l>
<l>potrei l'arene, e 'n mar turbato l'onde,</l>
<l>e qual da gli alti boschi a terra caggia</l>
<l>numero de le sparse aride fronde:</l>
<l>che quel di tante schiere a narrar v'aggia,</l>
<l>sotto a' cui piè la terra ampia s'asconde;</l>
<l>e sotto le gran tende il ciel s'adombra,</l>
<l>tanto di spazio ivi per lor s'ingombra.</l>
</lg>
<lg type="ottava">
<l>Io vidi nel passar l'orribile oste</l>
<l>quasi occupare il loco a' salsi flutti,</l>
<l>mentre le piagge e le campagne ascoste</l>
<l>ella teneva, e i piani, e i colli tutti:</l>
<l>vidi che dove giunga, ove s'accoste,</l>
<l>spoglia la terra e lascia i fiumi asciutti:</l>
<l>ché non basta a la sete acqua profonda,</l>
<l>e poco è lor ciò che si miete e sfronda.</l>
</lg>
<lg type="ottava">
<l>Ma sì de' cavalier, sì de' pedoni,</l>
<l>sono in gran parte inutili le schiere:</l>
<l>gente che non intende ordini e suoni,</l>
<l>né stringe il ferro, e di lontan sol fére.</l>
<l>E son quelli oltre gli altri eletti e buoni,</l>
<l>che di Persia seguîr l'insegne altere:</l>
<l>e di questa anco è via migliore squadra</l>
<l>quella che l'ammiraglio ordina e squadra.</l>
</lg>
<lg type="ottava">
<l>Ella è detta immortal senza difetto,</l>
<l>perché non scema il numero pur d'uno;</l>
<l>ma s'empie il loco vòto, e sempre eletto</l>
<l>sottentra uom nuovo, ove ne manca alcuno.</l>
<l>Il capitan de gli altri, Emiren detto,</l>
<l>pari ha in senno o valor pochi, o nessuno:</l>
<l>e gli comanda il re, che senza indugio</l>
<l>combatta, e non ti lassi alcun refugio.</l>
</lg>
<lg type="ottava">
<l>Né credo già, ch'al nono dì ritardi</l>
<l>l'esercito infedel, c'ha molto ardire;</l>
<l>ma tu convien che te medesmo or guardi,</l>
<l>tanto è del sangue tuo fra lor desire,</l>
<l>ch'i più famosi in arme e i più gagliardi,</l>
<l>t'hanno incontra arrotato il ferro e l'ire;</l>
<l>e d'appender tue spoglie in Menfi al tempio</l>
<l>un ladron si dà vanto infame ed empio.</l>
</lg>
<lg type="ottava">
<l>Signor (diceva), in ragionando udisti</l>
<l>ricordar gli assassini, orribil nome:</l>
<l>i quali un tempo fûr dogliosi e tristi</l>
<l>di portar del gran re le gravi some;</l>
<l>ora con gli altri suoi confusi e misti</l>
<l>van con le genti soggiogate e dome,</l>
<l>perch'Anterada lascia e sue castella</l>
<l>quel che per dignità Veglio s'appella.</l>
</lg>
<lg type="ottava">
<l>Questo è un lor mastro a cui non cornio, o cerro,</l>
<l>né spada gloria diè fra' suoi nemici</l>
<l>ma i prìncipi insidiava; e un picciol ferro</l>
<l>dava a' suoi congiurati empi Fenici:</l>
<l>e pur di questa turba or (s'io non erro)</l>
<l>giunto ha il grande ammiraglio a' fidi amici</l>
<l>Ormondo, ch'altre volte armò la destra</l>
<l>incontra te, di crudeltà maestra.</l>
</lg>
<lg type="ottava">
<l>Ma sempre senza effetto: or, quasi sdegni</l>
<l>l'insidïoso ferro aver coperto,</l>
<l>e dal lor sommo re provincie e regni</l>
<l>speri in premio de l'opra, anzi del merto,</l>
<l>promette d'assalirti: e falsi segni</l>
<l>e mentite arme vuole in campo aperto,</l>
<l>perché 'l perfido cor, se più si sforza,</l>
<l>non lascia fraude per usar gran forza.–</l>
</lg>
<lg type="ottava">
<l>Così disse Vafrino: e i detti suoi</l>
<l>mesto silenzio al suo tacer lasciâro</l>
<l>nel magnanimo cor di tanti eroi,</l>
<l>ben ch'alcun non vi sia di vita avaro;</l>
<l>ma soggiunse Raimondo: –Onde v'annoi</l>
<l>ho novella più trista e duol più amaro:</l>
<l>e tacerei per non doppiar l'affanno;</l>
<l>ma 'l tacer non provede al nostro danno.</l>
</lg>
<lg type="ottava">
<l>Goldemaro e Peletto andando al porto,</l>
<l>scorta a' Liguri amici amica e fida,</l>
<l>con l'uno e l'altro stuol da loro scorto,</l>
<l>ne la campagna fûr tra Rama e Lida</l>
<l>assaliti. Giberto, Aicardo è morto,</l>
<l>tanto quivi abondò la turba infida:</l>
<l>ciascun de gli altri miei lassato or langue,</l>
<l>o sparso ha con la vita insieme il sangue.</l>
</lg>
<lg type="ottava">
<l>Joppe, cittate antica e mal secura,</l>
<l>vòta d'abitator non si difende:</l>
<l>ma in preda lascia le solinghe mura,</l>
<l>quasi negletto arnese, a chi le prende;</l>
<l>né dentro al porto omai resiste e dura,</l>
<l>la nostra armata, o la nemica attende:</l>
<l>ma d'antenne ha spogliate e di governo</l>
<l>le navi che sprezzaro il freddo verno.</l>
</lg>
<lg type="ottava">
<l>Restano i nudi legni in su l'arena</l>
<l>del salso lido a piè de l'alta rocca,</l>
<l>dove i nostri faran difesa a pena,</l>
<l>se soverchio furor non la dirocca:</l>
<l>nulla il navigio or de' nemici affrena,</l>
<l>ben ch'al porto rinchiusa è l'ampia bocca;</l>
<l>ma con mille e più vele il mar trascorre,</l>
<l>minacciando ruina a quella torre.–</l>
</lg>
<lg type="ottava">
<l>Così disse Raimondo, e i duci esperti</l>
<l>il varïar de la fortuna e 'l caso</l>
<l>rivolgeano; tacendo i rischi incerti,</l>
<l>e 'l fin di lunga guerra ancor rimaso.</l>
<l>Ma pensavano insieme i duo Roberti</l>
<l>a' freddi regni del lontano Occaso;</l>
<l>e parlando il maggior, ch'in Frisa nacque,</l>
<l>l'altro prima approvò, da poi non tacque:</l>
</lg>
<lg type="ottava">
<l>–Io (diceva) in lontana e dubbia guerra</l>
<l>fatto non ho qui d'oro alcuno acquisto,</l>
<l>né di provincia in peregrina terra;</l>
<l>né già mi pento di servire a Cristo.</l>
<l>E bench'il giorno che la vita serra</l>
<l>sia forse assai vicino e mal previsto,</l>
<l>non cangerò giammai pensieri o voglie,</l>
<l>per tema di lasciar l'ultime spoglie.</l>
</lg>
<lg type="ottava">
<l>Ma s'avverrà ch'alfin solviamo il voto</l>
<l>visitando il Sepolcro e i sacri tempî</l>
<l>bramo che mi riporti od Euro o Noto,</l>
<l>salvo o securo dal furor de gli empi,</l>
<l>al lido di Provenza, o al più remoto,</l>
<l>o per benigni o per turbati tempi:</l>
<l>già stanco di calcare a' stanchi il dorso,</l>
<l>e vago sol di posa o d'altro corso.</l>
</lg>
<lg type="ottava">
<l>Di ben mille destrier, ch'in ampie stalle</l>
<l>pascer solea quand'io qui volsi i passi,</l>
<l>la maggior parte è morta: o langue e falle</l>
<l>al corso e i membri ha indeboliti e lassi:</l>
<l>e 'ndarno omai cerchiamo in monte o 'n valle</l>
<l>l'acque tra verdi sponde e i vivi sassi.</l>
<l>Qual mi riportera cavallo, o vento,</l>
<l>s'a l'incendio de' legni ora io consento?</l>
</lg>
<lg type="ottava">
<l>Deh concedasi a me ch'omai difenda</l>
<l>l'armate navi da nemico oltraggio,</l>
<l>perch'una, lasso, e 'nerme, alfin mi renda</l>
<l>(se ne la giusta impresa ora io non caggio)</l>
<l>a le rive del Reno, ov'io sospenda</l>
<l>l'arme dopo sì dubbio aspro viaggio:</l>
<l>e portin l'altre i miei fidi compagni,</l>
<l>c'han già fatto di gloria ampi guadagni.–</l>
</lg>
<lg type="ottava">
<l>Così diss'egli. –Ed io restar non bramo,</l>
<l>(il normando Roberto allor soggiunse):</l>
<l>e di te a te stesso or mi richiamo,</l>
<l>che la mia terra è da la tua non lunge:</l>
<l>e di stirpe real secondo ramo</l>
<l>nacqui, dove i duo regni a noi disgiunge</l>
<l>l'estremo mar che tutto scevra e parte,</l>
<l>e mi bisognan legni, e vele, e sarte.–</l>
</lg>
<lg type="ottava">
<l>Così parlâr: né fu contrasto alcuno</l>
<l>o discorde voler tra' duci arditi,</l>
<l>né tra quegli altri: e consentì ciascuno</l>
<l>che vadano ambo a la difesa uniti</l>
<l>contra il fèro nemico ed importuno</l>
<l>ch'ingombra i salsi mari e i salsi liti,</l>
<l>con mille da Pelusio e da Canopo</l>
<l>raccolti legni; e fûro al maggior uopo .</l>
</lg>
<lg type="ottava">
<l>Liguri e Leuci aveano, e gli altri insieme,</l>
<l>tratte le curve navi al lido asciutto,</l>
<l>e quasi scala l'ime e le supreme</l>
<l>disposte in gradi, e un muro ivi construtto</l>
<l>lontano alquanto da le rive estreme,</l>
<l>che non bagna dal mar canuto flutto;</l>
<l>e fatta un'ampia fossa intorno al muro,</l>
<l>che sotto l'alta ròcca è più securo.</l>
</lg>
<lg type="ottava">
<l>A l'incontro, ov'il mar fremendo assorda,</l>
<l>ha fermo Argante i suoi destrier correnti;</l>
<l>parlando al duce de la turba ingorda,</l>
<l>varia di gonne e di confusi accenti,</l>
<l>che più d'onda marina in sé discorda,</l>
<l>quando agitata è da contrari venti:</l>
<l>e gran premi propon d'argento e d'auro</l>
<l>al navigante egizio, al siro, al mauro.</l>
</lg>
<lg type="ottava">
<l>Ma non osa la turba inerme, avvezza</l>
<l>a combatter nel mar di nave in nave,</l>
<l>d'ampia fossa passar rapida altezza,</l>
<l>che quinci e quindi ha 'l precipizio, ed have</l>
<l>munita d'alto la sublime ampiezza</l>
<l>d'acuto palo, anzi d'acuta trave:</l>
<l>tal ch'ei medesmo a rimirare è mosso</l>
<l>da l'orlo del mar vasto a quel d'un fosso.</l>
</lg>
<lg type="ottava">
<l>E 'l fier cavallo, a cui la mano allenta,</l>
<l>già non ardisce di saltar nel fondo;</l>
<l>ma gli annitrisce in riva e si sgomenta:</l>
<l>egli non già, ch'è senza tèma al mondo;</l>
<l>e di passare a piè s'avvisa e tenta,</l>
<l>ben che de l'arme il tardi il grave pondo:</l>
<l>e, vòlto a' suoi, dicea: –Non fia ch'io rieda</l>
<l>senza gloria, o compagni, e senza preda.</l>
</lg>
<lg type="ottava">
<l>Ma pria d'ostili spoglie ornare il lido</l>
<l>de l'Asia io spero, e le contrade estreme,</l>
<l>togliendo a' Franchi il ben guardato nido,</l>
<l>ove han rinchiusa omai l'ultima speme:</l>
<l>e, pur che me seguiate, or mi confido</l>
<l>ch'audace diverrà chi tarda e teme.</l>
<l>Così dicendo, egli scendea repente</l>
<l>con l'arme a terra dal corsier possente.</l>
</lg>
<lg type="ottava">
<l>Alcun de gli altri suoi restar non volle</l>
<l>assiso allora in sul destrier sublime,</l>
<l>mirando lui, ch'a piedi ancor s'estolle</l>
<l>di torre in guisa ch'erga al ciel le cime;</l>
<l>ma de l'arida rena al lido molle</l>
<l>le genti estreme seguitâr le prime:</l>
<l>e l'instabil premean salso terreno,</l>
<l>ciascuno al suo scudier lasciando il freno.</l>
</lg>
<lg type="ottava">
<l>E se medesmi ammaestrando in guerra,</l>
<l>tutti non assalîr diffusi e sparti</l>
<l>il muro che le navi asconde e serra;</l>
<l>ma in cinque ordini accolti, e 'n cinque parti.</l>
<l>Del fèro Argante ch'ogni altezza atterra,</l>
<l>segue la prima i passi e l'arme e l'arti:</l>
<l>ma Celebino, il suo più bel fratello,</l>
<l>conduce appresso lui l'altro drappello.</l>
</lg>
<lg type="ottava">
<l>Guidato il terzo è poi dal fèro Ircano,</l>
<l>di cui non fu (s'Argante sol ne traggi)</l>
<l>uom più forte ne l'ira, ovver più insano,</l>
<l>o ne gli alpestri luoghi, o ne' selvaggi.</l>
<l>Gli altri seguian Sanguigno e Rodoano,</l>
<l>di saggio padre arditi figli e saggi:</l>
<l>e 'l vecchio genitor reggeva Aleppe,</l>
<l>e molto visse al mondo e molto seppe.</l>
</lg>
<lg type="ottava">
<l>Sol Norandin lasciar non volse il dorso</l>
<l>de l'armato cavallo a' suoi scudieri,</l>
<l>e torse per l'arene il lento corso</l>
<l>de le concave navi a' duci alteri,</l>
<l>procurando al fratel certo soccorso</l>
<l>da' naviganti mal satolli e neri;</l>
<l>ma non poteo sovra 'l destrier superbo</l>
<l>schifar d'iniqua morte il fine acerbo.</l>
</lg>
<lg type="ottava">
<l>Né devea riveder le mura eccelse</l>
<l>d'Elia sublime, e del palagio adorno,</l>
<l>ch'egli ebbe ingombro, e proprio albergo felse,</l>
<l>e 'nvano avea sperato un bel ritorno;</l>
<l>ch'atro di guerra turbo il cinse e svelse,</l>
<l>come sterpar veggiamo abete od orno;</l>
<l>e cadde ove il trafisse orribil asta,</l>
<l>qual uom ch'indarno al suo destin contrasta.</l>
</lg>
<lg type="ottava">
<l>E dicea, vòlto al ciel: –Quanto è bugiarda</l>
<l>la speme ch'a la guerra altri conforta!</l>
<l>Già non pensai sì indomita e gagliarda</l>
<l>gente trovar con sì feroce scorta.</l>
<l>Or veggio che per lor si tiene e guarda</l>
<l>ogni torre del muro ed ogni porta:</l>
<l>e non vorranno abbandonar l'impresa,</l>
<l>e 'l muro, ond'ogni nave anco è difesa.</l>
</lg>
<lg type="ottava">
<l>Ma come in via c'ha polveroso il suolo,</l>
<l>non lascian l'api a chi le turba e caccia</l>
<l>i dolci alberghi, e con stridente volo</l>
<l>pungon più volte al cacciator la faccia;</l>
<l>così de' Franchi ogni condenso stuolo</l>
<l>avverrà che difesa e guerra or faccia:</l>
<l>e partir non vorran da l'alte porte</l>
<l>senza vittoria, o senza orrida morte.–</l>
</lg>
<lg type="ottava">
<l>Così diceva: e vide lunge intanto,</l>
<l>come sassosa guerra al muro avvampi;</l>
<l>e del fiero fratel membrando il vanto,</l>
<l>pensar non può ch'alcun s'arretri e scampi.</l>
<l>Pur, tratti al segno del purpureo ammanto,</l>
<l>i duci che solcâr cerulei campi,</l>
<l>tutti scendeano ov'egli asta non vibra,</l>
<l>ma l'oro già promesso appende in libra.</l>
</lg>
<lg type="ottava">
<l>Quetar parevan l'ire e i fèri orgogli</l>
<l>de' petti avari, a quel lucente prezzo.</l>
<l>Eldalio, nato ne' Tindarii scogli,</l>
<l>fu il primo che obbligò la fede a prezzo:</l>
<l>poi ciascun altro a disprezzar gli orgogli</l>
<l>del mar d'Egitto, navigando, avvezzo,</l>
<l>o pure in quel che si colora e tigne,</l>
<l>e mostra a' nostri rai l'onde sanguigne.</l>
</lg>
<lg type="ottava">
<l>Eldalio e gli altri duci a l'oro tratti,</l>
<l>come l'ingordo pesce a la dolce esca,</l>
<l>serbar volendo invidïosi patti,</l>
<l>aspettavan ch'il rischio omai s'accresca:</l>
<l>né tutti ancor venieno ove combatti,</l>
<l>Argante, in guisa d'uom cui vita incresca,</l>
<l>che il lido solitario, anzi deserto,</l>
<l>quelle turbe infinite avrian coperto.</l>
</lg>
<lg type="ottava">
<l>I Siri, alzando i gravi scudi in alto</l>
<l>intorno Argante e i minacciosi gridi,</l>
<l>vengon del saldo muro al dubbio assalto,</l>
<l>rimbombando a quel suono i mari e i lidi:</l>
<l>e contra i figli del crudel Ducalto,</l>
<l>e gli altri a lor fedeli, a Cristo infidi,</l>
<l>lanciavan sassi da lor torri i nostri,</l>
<l>quei discacciando da' guardati chiostri.</l>
</lg>
<lg type="ottava">
<l>Come allor che s'inaspra il verno e 'l cielo,</l>
<l>e Giove tuona in Pindo, in Pelio o 'n Flegra,</l>
<l>sopisce i venti, e 'n nubiloso velo</l>
<l>ei ricopre del sol la vista allegra:</l>
<l>né cessa di versar la neve e 'l gelo,</l>
<l>onde la terra imbianca e l'aria annegra,</l>
<l>e prima i gioghi e le superbe fronti</l>
<l>tutte nasconde de gli eccelsi monti:</l>
</lg>
<lg type="ottava">
<l>poscia gli erbosi prati e i luoghi colti,</l>
<l>e de' mortali i magisteri e l'opre,</l>
<l>e i bei porti del mare e i lidi incolti,</l>
<l>e i cavernosi scogli ancor ricopre:</l>
<l>solo i mari non sono allor sepolti,</l>
<l>e l'acqua da la neve al ciel si scopre;</l>
<l>così era ascosta allor da viva pietra</l>
<l>l'arena, insin la dove il mar s'arretra.</l>
</lg>
<lg type="ottava">
<l>Ma Norandin, ben che de' nembi oscuri</l>
<l>di pietrosa tempesta abbia spavento,</l>
<l>e de' suoi tristi sogni e degli augùri,</l>
<l>a cui per lunga usanza è troppo intento,</l>
<l>s'avvicina al fratello appresso a' muri,</l>
<l>che nulla morte ad incontrare è lento;</l>
<l>e disse: –Omai concedi al mio consiglio,</l>
<l>ch'altri succeda al tuo maggior periglio.</l>
</lg>
<lg type="ottava">
<l>Tu stanco forse, e tutti stanchi e lassi</l>
<l>siàn del contrasto d'uno e d'altro giorno;</l>
<l>sì che omai dar potremo il loco a' sassi</l>
<l>ed alle turbe, e far quinci ritorno.</l>
<l>Né tacerò (bench'il parlar trapassi</l>
<l>il tuo divieto, e n'abbia oltraggio e scorno)</l>
<l>che 'l cielo e i sogni e un novo augurio io temo.</l>
<l>Deh non sia quest'assalto a noi l'estremo!–</l>
</lg>
<lg type="ottava">
<l>Volea più dir: ma con turbato sguardo</l>
<l>il fiero Argante riguardollo e disse:</l>
<l>–Norandino, a me spiace ogni codardo;</l>
<l>e s'oggi è il dì ch'il cielo a me prefisse,</l>
<l>la mia morte, o 'l mio fato omai non tardo:</l>
<l>e non curo di stelle erranti o fisse,</l>
<l>né di fantasmi o di notturni sogni.</l>
<l>E di te stesso tu non ti vergogni?</l>
</lg>
<lg type="ottava">
<l>E vuoi tu ch'obbedisca armata destra</l>
<l>ad uccel ch'abbia steso al ciel le piume?</l>
<l>Ma non curo io ch'egli sen voli a destra</l>
<l>contra l'aurora e 'l bel purpureo lume,</l>
<l>o ne l'oscuro occaso a man sinestra:</l>
<l>e seguo mia natura e mio costume,</l>
<l>anzi il voler del ciel, ch 'altrui richiama</l>
<l>col chiaro suon d'una perpetua fama.</l>
</lg>
<lg type="ottava">
<l>Ottimo augurio è sol quest'uno e vero,</l>
<l>il difender la patria in guerra armato.</l>
<l>Perché dunque paventi, animo altero,</l>
<l>quel risco ove 'l morir tanto è laudato?</l>
<l>Se per difesa ognun del nostro impero</l>
<l>in questa pugna ti morisse a lato,</l>
<l>non dovresti temer: e vo' ben dirti</l>
<l>che non hai contra morte audaci spirti.</l>
</lg>
<lg type="ottava">
<l>Ma se de la battaglia oggi tu cessi,</l>
<l>ed altri n'allontani, o tieni a bada,</l>
<l>sì che per tuo consiglio or non s'appressi</l>
<l>al ben difeso muro e 'ndietro ei vada:</l>
<l>nol potresti salvar, pur che volessi,</l>
<l>perch'io l'ucciderò con questa spada.–</l>
<l>Così diceva, e gli passò davante:</l>
<l>seguîr gli altri, gridando, il fiero Argante.</l>
</lg>
<lg type="ottava">
<l>E la fortuna in suo favor conversa,</l>
<l>pareva a' Franchi diventar rubella:</l>
<l>però che mosse da la parte avversa</l>
<l>fulmini incontra lor, turbo e procella:</l>
<l>e portò nembo onde rimase aspersa</l>
<l>l'arida rena e questa parte e quella.</l>
<l>Ma ne gli occhi de' Franchi oscura polve</l>
<l>è più molesta, e lor d'intorno involve.</l>
</lg>
<lg type="ottava">
<l>In rompendo il gran muro, ogni lor forza</l>
<l>mostrâro i Siri, e tutti i loro ingegni;</l>
<l>e i merli, e 'l muro, e quella prima scorza,</l>
<l>e i primi de le torri alti sostegni,</l>
<l>si sforzar di tirare in terra a forza,</l>
<l>per aprirsi la strada a' curvi legni;</l>
<l>e con le grosse travi eran divelti,</l>
<l>per opra di guerrieri a prova scelti.</l>
</lg>
<lg type="ottava">
<l>Ma non cedeano il passo ancora i Franchi,</l>
<l>opponendo de' buoi le dure terga,</l>
<l>e i gravi scudi, e quasi nulla stanchi,</l>
<l>già percotean quale a salir più s'erga:</l>
<l>e ne la fronte e ne gli opposti fianchi,</l>
<l>o 'n mezzo il petto, ove la vita alberga.</l>
<l>E quel d'asta, o da palo in terra affitto</l>
<l>in due lati cadendo, era trafitto.</l>
</lg>
<lg type="ottava">
<l>Ma i due Roberti, ove girâr la fronte,</l>
<l>raccendeano il valor ne' freddi cori,</l>
<l>or con lusinghe, or con minacce ed onte.</l>
<l>–O miei non vili amici, o voi migliori,</l>
<l>o voi, dicean, de l'opre illustri e conte,</l>
<l>tutti non hanno in guerra eguali onori;</l>
<l>ma tutti denno or fare aspra battaglia:</l>
<l>che tutti alfin valore, o morte agguaglia.</l>
</lg>
<lg type="ottava">
<l>L'un sia d'esempio a l'altro e di conforto</l>
<l>in sostener chi minaccioso assalse,</l>
<l>anzi lui rispingendo, o vivo o morto,</l>
<l>insino a' curvi lidi e l'onde salse:</l>
<l>e ritornando i nostri legni al porto,</l>
<l>che a tenerli securi in sé non valse,</l>
<l>senza il vostro valor, cui non prescrive</l>
<l>termine il mar con l'arenose rive.</l>
</lg>
<lg type="ottava">
<l>Forse avverrà che discacciare osando</l>
<l>col nemico più lunge ancora il risco,</l>
<l>vi dia vittoria il re del ciel, tonando,</l>
<l>per cui morir, non sol pugnare, ardisco.</l>
<l>Or qualunque si sia Frisio o Normando,</l>
<l>Ligure o Greco, membri 'l valor prisco:</l>
<l>ché al ritorno bramato altra speranza</l>
<l>più non riman, ned altra nave avanza.–</l>
</lg>
<lg type="ottava">
<l>Così gridando, ivi destâro a prova</l>
<l>l'orribil guerra, e fu Roberto il grande</l>
<l>quegli che prima feo mirabil prova,</l>
<l>là 've il muro cingeano aspre ghirlande,</l>
<l>contra la gente minacciosa e nova,</l>
<l>che non sa com'ei fére, e il sangue spande:</l>
<l>era fra questi il coraggioso Amullo,</l>
<l>fido amico d'Argante, ancor fanciullo.</l>
</lg>
<lg type="ottava">
<l>Ed era tanto invêr la cima asceso,</l>
<l>che parea meritar corona e palma:</l>
<l>quando avventò Roberto il grave peso</l>
<l>d'un sasso che saria soverchia salma</l>
<l>ad uom robusto: e 'l capo e l'osso offeso</l>
<l>e l'elmo rotto aprîro il varco a l'alma.</l>
<l>Ei cadde, come quel che in mar profondo</l>
<l>d'alta nave s'immerge, e cerca il fondo.</l>
</lg>
<lg type="ottava">
<l>Poi con l'asta Roberto in giù rispinge</l>
<l>il dispietato Aronzio, e 'l fiero Idargo,</l>
<l>l'un trafitto colà dov'uom si cinge,</l>
<l>l'altro nel petto suo ben colmo e largo.</l>
<l>Da le tempie Orispon l'arme dipinge,</l>
<l>oppresso da mortifero letargo:</l>
<l>che pur Roberto il riversò nel fosso,</l>
<l>e fe' cadergli Iringo e Frelio addosso.</l>
</lg>
<lg type="ottava">
<l>Pur con l'asta di lungo e grave cerro,</l>
<l>l'iniquo Elfingio in quella orribil pugna</l>
<l>trafisse, e Rinco, e l'infido Ermiperro,</l>
<l>ch'a l'alto precipizio innanzi pugna;</l>
<l>tal che non sol di sangue asperso è il ferro,</l>
<l>ma la nodosa lancia, ove s'impugna.</l>
<l>E par che i più feroci a morte scelga,</l>
<l>dovunque si rivolge il forte Belga.</l>
</lg>
<lg type="ottava">
<l>Già non pugnò il Normando in altro luogo,</l>
<l>né dal maggior Roberto andò lontano:</l>
<l>ma parver buoi congiunti al grave giogo,</l>
<l>d'animo eguali e di valor sovrano,</l>
<l>che fanno i lunghi solchi in duro giogo</l>
<l>d'asciutto colle o 'n aspro o forte piano;</l>
<l>e da le corna intanto avvien che larga</l>
<l>di sudor copia si diffonda e sparga.</l>
</lg>
<lg type="ottava">
<l>Era co' duo Roberti il bel Guglielmo,</l>
<l>gloria ed onor de' sagittari inglesi,</l>
<l>venuto: e fino avea l'usbergo e l'elmo,</l>
<l>e lucean tutti d'oro i begli arnesi:</l>
<l>l'aurea faretra gli portava Antelmo:</l>
<l>ei saettava, e n'avea molti offesi:</l>
<l>e con quell'arme sue dorate e vaghe,</l>
<l>facea mortali e 'nsidiose piaghe.</l>
</lg>
<lg type="ottava">
<l>Ei da lunge mirò salir Sanguigno,</l>
<l>e 'l fe' cessar da quella impresa ardita,</l>
<l>però che fece il braccio a lui sanguigno</l>
<l>con lo stral che portò cieca ferita:</l>
<l>quel, non soffrendo il suo dolor maligno,</l>
<l>facea di furto ascosa indi partita,</l>
<l>quasi del suo ritrarsi abbia vergogna,</l>
<l>e schifi de' nemici agra rampogna.</l>
</lg>
<lg type="ottava">
<l>Ma, sospirando, Rodoan si dolse,</l>
<l>come si fu del suo partir avvisto;</l>
<l>pur quello assalto abbandonar non volse,</l>
<l>né vendetta obliò sdegnoso e tristo:</l>
<l>e d'un colpo lontan nel ventre ei colse,</l>
<l>e per mezzo trafisse 'l greco Egisto:</l>
<l>poi trasse l'asta: e quel, l'asta seguendo,</l>
<l>cadde sul volto, e rimbombò cadendo.</l>
</lg>
<lg type="ottava">
<l>Tanto romore intorno al corpo esangue</l>
<l>fa col sonoro acciar sassosa terra.</l>
<l>Ma con la fèra man, sparsa di sangue,</l>
<l>i sublimi ripari 'l Turco afferra:</l>
<l>e come quelli in cui valor non langue,</l>
<l>parte ne svelle e ruinosa atterra;</l>
<l>e lascia il muro ignudo al fèro crollo:</l>
<l>ma Guglielmo il saetta, e mira al collo.</l>
</lg>
<lg type="ottava">
<l>Ed in quel tempo ancor Roberto il magno</l>
<l>con l'asta gli percote il duro scudo,</l>
<l>tal ch'ei s'arretra e cerca altro compagno,</l>
<l>già ripresso il furor d'animo crudo:</l>
<l>ma, sperando di gloria alto guadagno,</l>
<l>pur si vorrebbe aprir quel muro ignudo.</l>
<l>–Deh perché rallentate il vostro sforzo,</l>
<l>(dice) o compagni? Io solo invan mi sforzo.</l>
</lg>
<lg type="ottava">
<l>Né posso far per entro il muro, o sopra,</l>
<l>a le nemiche navi il passo e 'l calle:</l>
<l>ché la virtù d'un solo invan s'adopra,</l>
<l>e per soverchio ardir s'inganna e falle;</l>
<l>ma di molti congiunta è miglior l'opra.</l>
<l>Dunque venite a le mie fide spalle</l>
<l>per l'arena che copre abeti e querce:</l>
<l>che la gloria al periglio è degna merce.–</l>
</lg>
<lg type="ottava">
<l>Così diss'egli: e, per timor, più forte</l>
<l>si mostrò, lui seguendo, il suo drappello;</l>
<l>e 'n su le mura, o 'n su le chiuse porte,</l>
<l>via più si strinse incontra il popol fello</l>
<l>il Franco: e non cedea con pari sorte</l>
<l>il loco o quello a questo, o questo a quello;</l>
<l>né i Siri aprian tra le ruine il varco,</l>
<l>né rispinti cedean da pietre o d'arco.</l>
</lg>
<lg type="ottava">
<l>Ma come duo vicini in luogo angusto</l>
<l>fanno contesa in mezzo a' larghi prati,</l>
<l>o per termine nuovo o per vetusto,</l>
<l>d'acuto palo a la battaglia armati:</l>
<l>così l'usurpator d'imperio ingiusto,</l>
<l>e quel che i propri regni avea lasciati,</l>
<l>di tesor largo, e sol di gloria avaro,</l>
<l>quinci e quindi partia l'alto riparo.</l>
</lg>
<lg type="ottava">
<l>Molti al capo ed al petto, elmo ed usbergo</l>
<l>rompendo, si pestâro i nervi e l'ossa;</l>
<l>altri mostrando a le ferite il tergo,</l>
<l>morian repente per crudel percossa:</l>
<l>pareva a' morti destinato albergo</l>
<l>quella scura sanguigna orribil fossa;</l>
<l>mura, porta, ripari, ed armi e squadre,</l>
<l>eran di sangue tenebrose ed adre.</l>
</lg>
<lg type="ottava">
<l>Ma la fortuna (o sia d'ardente stella,</l>
<l>che signoreggia il ciel mirabil face,</l>
<l>o potesta di tenebre e rubella,</l>
<l>o cieca forza ed impeto fallace)</l>
<l>a l'alto onor de l'alta impresa appella,</l>
<l>fra ben mille perigli, Argante audace:</l>
<l>che un gran sasso che giacque anzi la porta,</l>
<l>pur come leggier vello in man si porta.</l>
</lg>
<lg type="ottava">
<l>Tanto era tal, che la più forte coppia</l>
<l>de la robusta plebe oscura ed ignota,</l>
<l>se le membra e le forze insieme accoppia,</l>
<l>nol porria sovra a la stridente rota;</l>
<l>ma vien ch'Argante, in cui vigor s'addoppia,</l>
<l>con la destra alto il levi, e giri e scota,</l>
<l>e, dopo molto raggirar, da sezzo</l>
<l>sovra i duo piè fermato il lanci in mezzo.</l>
</lg>
<lg type="ottava">
<l>Stridendo rimbombâr divise e rotte</l>
<l>le porte e 'nsieme i cardini sonanti,</l>
<l>e 'l cavalier, sembrando orrida notte</l>
<l>ne' tenebrosi e torbidi sembianti,</l>
<l>o voi, ne l'ombre sue là giù prodotte,</l>
<l>ratto sen corse e minaccioso avanti,</l>
<l>vibrando l'asta; e nulla indi il repulse,</l>
<l>e 'n arme spaventose altrui rifulse.</l>
</lg>
<lg type="ottava">
<l>Fiammeggiava l'acciar con fèri lampi,</l>
<l>e folgoravan gli occhi atre faville;</l>
<l>né diluvio ch'inondi i larghi campi</l>
<l>e porti seco armenti, alberghi e ville,</l>
<l>né fèro incendio che dintorno avvampi,</l>
<l>e tempi e case accenda a mille a mille,</l>
<l>né di montagna alpestra orrido dorso,</l>
<l>fermato avria di quel superbo 'l corso.</l>
</lg>
<lg type="ottava">
<l>Invitava, gridando a' suoi rivolto,</l>
<l>a passare, a salir, le turbe impigre,</l>
<l>ch'entro inondâr com'un torrente accolto,</l>
<l>o com'Eufrate si divide e Tigre.</l>
<l>Ogni ordine de' Franchi allor disciolto,</l>
<l>rifuggiano a le navi oscure e nigre:</l>
<l>altri ne l'alta rocca ancor rifugge:</l>
<l>la terra, il mare, il ciel rimbomba e mugge.</l>
</lg>
</div1>
<div1 type="parte">
<head>LIBRO DECIMOTTAVO</head>
<lg type="ottava">

<l>Ma poi che vide aggiunti il Re superno</l>
<l>a la bramata impresa i duo Roberti,</l>
<l>a cui devean nel più gelato verno</l>
<l>esser de l'ampio mare i seni aperti;</l>
<l>ben che nel suo divino alto governo</l>
<l>non abbian parte i fati o i casi incerti,</l>
<l>gli occhi rivolse da quei curvi legni</l>
<l>d'Esperia estrema a' combattuti regni.</l>
</lg>
<lg type="ottava">
<l>Né sol del Frisio duce e del Normando,</l>
<l>rimira le fatiche e i gran perigli,</l>
<l>ma i giustissimi Ispani, e di Fernando</l>
<l>e di Ramiro i valorosi figli,</l>
<l>per cui Spagna dal giogo il capo alzando,</l>
<l>del regno di Leone oprò gli artigli</l>
<l>là 've domar devea, dal regio soglio,</l>
<l>d'empi regi africani il fèro orgoglio.</l>
</lg>
<lg type="ottava">
<l>Il sommo Dio degli altri dèi vetusto,</l>
<l>che vuol che di sua luce ognun s'illustri,</l>
<l>guardava il nuovo re, qual novo Augusto,</l>
<l>ch'ivi regnar devea tanti anni e lustri:</l>
<l>spirando in lui col vero amor del giusto,</l>
<l>e con pietà l'alte virtuti illustri:</l>
<l>né ad Alfonso girò le sante luci,</l>
<l>quasi men curi in Asia i nostri duci.</l>
</lg>
<lg type="ottava">
<l>Ma non fêa cieca guardia il gran ribello,</l>
<l>quegli che muover suol tempeste e lampi;</l>
<l>e quasi eguale al suo infernal fratello,</l>
<l>perturba il mare e fa che l'aria avvampi:</l>
<l>e 'n Libano sedendo, or questo or quello</l>
<l>lido mirava, e i salsi mari e campi,</l>
<l>ed Elia e Joppe, e tante navi e 'l porto,</l>
<l>dal giogo onde scorgea l'occaso e l'òrto.</l>
</lg>
<lg type="ottava">
<l>Già visto avea di corredate navi,</l>
<l>che uscian di Laodicea, veloce il corso,</l>
<l>ben che sian di cavalli e d'arme gravi,</l>
<l>che dànno al figlio di Lucia soccorso;</l>
<l>e 'n varie forme le conteste travi</l>
<l>le quai rompean del mar ceruleo il dorso,</l>
<l>spiegar le vele da sublimi antenne,</l>
<l>e vittoria volar con auree penne.</l>
</lg>
<lg type="ottava">
<l>Ed or veggendo di colori e d'auro</l>
<l>avvicinarsi l'Aquila dipinta,</l>
<l>così detta è la prima, onde restauro</l>
<l>potria la gente aver rinchiusa e vinta,</l>
<l>la Sfinge, l'Idra, l'Orca, e 'l gran Centauro,</l>
<l>poi Glauco e la Sirena oltre la quinta,</l>
<l>commossa avrebbe la procella e 'l nembo,</l>
<l>per tuffarle del mar nel vasto grembo.</l>
</lg>
<lg type="ottava">
<l>Ma dicea fra sé poi: –S'io queste immergo,</l>
<l>lentando il freno a' procellosi spirti,</l>
<l>o lor per l'ampio mar porto e dispergo</l>
<l>infra gli scogli e l'arenose Sirti,</l>
<l>lunge dal colle ov'ha securo albergo</l>
<l>il guerrier che fuggi gli ombrosi mirti;</l>
<l>che de l'altre avverrà, già scòrte al lido,</l>
<l>nel periglio comun del mare infido?</l>
</lg>
<lg type="ottava">
<l>Propria tempesta a quelle, e proprio risco</l>
<l>già muover converrebbe in questi mari,</l>
<l>ch'io di veder turbati a pena ardisco,</l>
<l>tanti han legni da me guardati e cari.</l>
<l>E 'l Signore ond'io temo e sbigottisco,</l>
<l>sdegnato, non farebbe il danno or pari;</l>
<l>ma daria tutti in preda i legni nostri</l>
<l>a gli abissi, ai diluvi, a i fèri mostri.</l>
</lg>
<lg type="ottava">
<l>Dunque, che fo? Tutto ozïoso attendo,</l>
<l>che giungan salve a le bramate rive;</l>
<l>vittorïose al re del cielo offrendo</l>
<l>di spoglie ostili i doni e di votive?</l>
<l>Ma 'l gran tridente mio vinto sospendo,</l>
<l>e torno a l'ombre ch'ei di luce ha prive,</l>
<l>per non veder giammai su l'ampio Egeo,</l>
<l>o di Siri, o d'Egizi alzar trofeo.</l>
</lg>
<lg type="ottava">
<l>Ma se ne gli alti fati è sol prescritto</l>
<l>che tocchin le famose antiche sponde,</l>
<l>né d'Arabia le navi, o pur d'Egitto,</l>
<l>vinceran combattendo in mezzo a l'onde;</l>
<l>io sono il duce ancor de l'acque invitto,</l>
<l>e signoreggio ovunque il mar circonde:</l>
<l>e le concedo a la vorace fiamma</l>
<l>del mio fèro fratel che tutto infiamma.–</l>
</lg>
<lg type="ottava">
<l>Così diss'egli, e i piè veloci e pronti</l>
<l>mosse de l'erto giogo, e venne a basso,</l>
<l>e l'alte selve e quei selvaggi monti</l>
<l>fece tremar co 'l suo terribil passo:</l>
<l>e tre volte crollò l'orride fronti</l>
<l>d'aspre montagne, e ruppe il vivo sasso;</l>
<l>ma del quarto vestigio il lido informa,</l>
<l>né gli consente il suo furor che dorma.</l>
</lg>
<lg type="ottava">
<l>Or mentre del tumulto il ciel risuona,</l>
<l>e che dal muro ognun rifugge e scampa,</l>
<l>al gran Roberto Goldemar ragiona:</l>
<l>–Già dentro il muro 'l fier nemico accampa,</l>
<l>e già, prese le porte, aspra corona</l>
<l>d'orribil guerra a te d'intorno avvampa:</l>
<l>già per le navi son divisi e sparsi</l>
<l>Egizi e Siri, e non potran ritrarsi.</l>
</lg>
<lg type="ottava">
<l>Noi dobbiam tosto farlo, insieme accolti</l>
<l>i più forti di questo o d'altro stuolo;</l>
<l>pria che siam presi in mezzo, e 'ntorno avvolti</l>
<l>d'empi nemici, in mal securo suolo;</l>
<l>ché pochi e stanchi, incontra i fèri e molti</l>
<l>fuor de la ròcca avrian di morte il duolo;</l>
<l>ma se colà potrem ritrarci in alto,</l>
<l>sosterrem de le turbe il nuovo assalto.–</l>
</lg>
<lg type="ottava">
<l>Così diss'ei: né spiacque il suo consiglio</l>
<l>al magnanimo cor del gran Roberto;</l>
<l>e, ben che far bramasse il pian vermiglio</l>
<l>de l'altrui sangue, esposto al caso incerto,</l>
<l>pria che lasciar le navi in quel periglio,</l>
<l>pur con le schiere si rivolge a l'erto:</l>
<l>e seco il buon Normando e 'l bel Guglielmo,</l>
<l>Goldemaro, Aristolfo, e 'l fido Antelmo.</l>
</lg>
<lg type="ottava">
<l>Tutti facean di lor folta falange,</l>
<l>qual Roma avria lodata, e Pella e Sparta,</l>
<l>ch'impeto alcun non la perturba o frange,</l>
<l>o si fermi in battaglia, o si diparta:</l>
<l>e se avvien che si volga e loco cange,</l>
<l>non si vede però confusa o sparta.</l>
<l>Così appressava allor Germania e Francia</l>
<l>scudo a scudo, elmo ad elmo, e lancia a lancia.</l>
</lg>
<lg type="ottava">
<l>Lancia a lancia, elmo ad elmo, e scudo a scudo,</l>
<l>e guerriero a guerriero, e duce a duce,</l>
<l>parean quasi congiunti; e 'l ferro ignudo</l>
<l>splendeva al ciel con più terribil luce.</l>
<l>Così ristretti incontra 'l popol crudo,</l>
<l>gli ordini densi il gran guerrier conduce:</l>
<l>e vibrando 'l cimier, l'insegna e l'asta</l>
<l>ciascun de gli altri, ei solo a lor sovrasta.</l>
</lg>
<lg type="ottava">
<l>In tal guisa ordinati, oltra sen vanno,</l>
<l>già pronti avendo ad ogni estrema sorte</l>
<l>gli animi alteri, ch'a temer non hanno,</l>
<l>senza vergogna e scorno, orrida morte;</l>
<l>ma pria gli assalta del crudel tiranno</l>
<l>il figliuol più animoso, anzi 'l più forte,</l>
<l>co' Filistei ch'il suo valor seguîro,</l>
<l>e con quei di Sidone e quei di Tiro.</l>
</lg>
<lg type="ottava">
<l>Fra' caduti ripari, a loro incontra</l>
<l>ruinoso venia dal lato destro,</l>
<l>come per verno o per diluvio, incontra</l>
<l>che si svella dal monte un sasso alpestro</l>
<l>e tutto abbatte ciò ch'a caso incontra</l>
<l>precipitando per cammin silvestro:</l>
<l>rimbombano i torrenti e l'alte selve,</l>
<l>e fuggon per timore armenti e belve.</l>
</lg>
<lg type="ottava">
<l>Pur non fuggîro, e non turbâro i Franchi</l>
<l>l'ordine in cui venian, condenso e folto;</l>
<l>ma l'aste acute gli opponeano a' fianchi,</l>
<l>al forte petto, al minaccioso volto;</l>
<l>né però avvien ch'egli vacilli o manchi;</l>
<l>ma, vibrando la sua, Torindo ha colto,</l>
<l>ed aprendo lo scudo e la lorica,</l>
<l>il petto gli passò l'asta nemica.</l>
</lg>
<lg type="ottava">
<l>Ma fu ripieno il loco, e si ristrinse</l>
<l>la schiera, e vi successe il buon Toraldo,</l>
<l>a cui passò l'usbergo e dentro ei spinse</l>
<l>la già sanguigna lancia, e 'l ferro caldo</l>
<l>giunse ove il cibo scende, onde l'estinse.</l>
<l>Pur l'ordine rimase intero e saldo:</l>
<l>e dove cade l'un, trafitto 'l ventre,</l>
<l>subito avvien ch'il successor rientre.</l>
</lg>
<lg type="ottava">
<l>Né per timor ch'altri il disossi e spolpi,</l>
<l>sarebbe alcun dal loco addietro or mosso;</l>
<l>ma tanti fûro e sì gravosi i colpi</l>
<l>ond'Argante è da lor còlto e percosso,</l>
<l>che non sarà che il suo ritrarsi incolpi,</l>
<l>romano cavalier, greco, o molosso;</l>
<l>ma pur conforta i suoi con alte voci,</l>
<l>e gli fa co 'l suo esempio ancor feroci.</l>
</lg>
<lg type="ottava">
<l>–O Turchi in guerra forti, o popol fido,</l>
<l>o voi che già solcaste i salsi flutti,</l>
<l>per me passando a sì remoto lido,</l>
<l>dove lieta fortuna or v'ha condutti:</l>
<l>durate meco, e 'n quel già vecchio nido,</l>
<l>i ladroni del mare or fian distrutti:</l>
<l>né lungo tempo sosterran la forza</l>
<l>nostra, e di tutti noi, se più si sforza.–</l>
</lg>
<lg type="ottava">
<l>Così parlava; e 'n ragionando, accese</l>
<l>di ciascuno de' suoi gli spirti e 'l core,</l>
<l>a dimostrar ne l'onorate imprese,</l>
<l>quanto avesser di forza e di valore.</l>
<l>Fra gli altri Norandin che tardi intese</l>
<l>a farsi, mentre visse, al mondo onore,</l>
<l>lo scudo avendo a' suoi nemici opposto,</l>
<l>a l'audace fratel si fece accosto.</l>
</lg>
<lg type="ottava">
<l>E con sublime cor ristretto e chiuso</l>
<l>sotto il lucente acciaio tutto s'accolse,</l>
<l>allor che Antelmo, di fallir non uso,</l>
<l>vibrò l'asta pungente e 'n mezzo il colse;</l>
<l>ma fragil parve il legno e 'l ferro ottuso,</l>
<l>tal che del vano colpo egli si dolse,</l>
<l>e si ritrasse disdegnoso addietro,</l>
<l>dicendo: –Il mio troncon somiglia il vetro,</l>
</lg>
<lg type="ottava">
<l>signore, e d'esser teco ho gran vergogna,</l>
<l>se non emenda or questo error la spada.–</l>
<l>Così se stesso e l'arme sue rampogna.</l>
<l>Ma Guglielmo no 'l tien, parlando, a bada:</l>
<l>e l'uno e l'altro, in guisa d'uom che agogna</l>
<l>gloria, e far ch'il nemico a terra cada,</l>
<l>taciti combattean, colmi di sdegno,</l>
<l>col ferro a prova e co 'l ferrato legno.</l>
</lg>
<lg type="ottava">
<l>Guglielmo di sua mano a morte diede</l>
<l>il feroce Almansor, che d'Alessandro</l>
<l>tenne gran tempo la superba sede,</l>
<l>ma nacque dove al mar corre Scamandro:</l>
<l>e condusse di là prigioni e prede,</l>
<l>e 'nsin dal lido ove s'innalza Antandro;</l>
<l>onde per mezzo de' suoi fatti egregi,</l>
<l>fu tra' generi ancor del re de' regi.</l>
</lg>
<lg type="ottava">
<l>Il Britanno signor con l'asta lunga</l>
<l>ferì costui sotto il sinistro orecchio,</l>
<l>e fe' sentir quanto sia grave e punga,</l>
<l>poi la svelse con l'alma al corpo vecchio.</l>
<l>Qual tronco annoso cui dal suol disgiunga</l>
<l>vïolenza di ferro o di Libecchio,</l>
<l>cade dal giogo, onde lontano apparse,</l>
<l>ben mille aride foglie a terra sparse:</l>
</lg>
<lg type="ottava">
<l>tale indietro cadea, sonando intorno</l>
<l>l'arme dorate e le dipinte spoglie;</l>
<l>e mentre a lui si fece oscuro il giorno,</l>
<l>gemendo egli membrò tenera moglie,</l>
<l>ch'avea sì di sua man il veglio adorno,</l>
<l>e questo accrebbe più l'estreme doglie:</l>
<l>ed ella pur l'amor godea di furto,</l>
<l>stimando a' suoi diletti il tempo curto.</l>
</lg>
<lg type="ottava">
<l>Ma con la spada 'l fido Antelmo intanto</l>
<l>prima troncava l'asta, e poi la mano</l>
<l>de l'empio Asarco, indi gli stese a canto</l>
<l>col terzo colpo il suo fedel germano:</l>
<l>e de la fuga ancor gli tolse il vanto,</l>
<l>e col quarto il mandò sossopra al piano,</l>
<l>perché, mentre ei volgea le inermi spalle,</l>
<l>il colse in parte ov'il colpir non falle,</l>
</lg>
<lg type="ottava">
<l>e tutta quella vena a lui recise,</l>
<l>la qual dal largo dorso in su trascorre,</l>
<l>e giunge a la cervice, onde l'ancise</l>
<l>e 'l feo cader presso l'antica torre.</l>
<l>Ma Norandin frattanto anch'ei divise</l>
<l>con la sua lancia il petto al bruno Ettorre,</l>
<l>venuto insin da l'arenosa piaggia</l>
<l>che inonda il mare a l'isola selvaggia.</l>
</lg>
<lg type="ottava">
<l>E 'l fido Antelmo a Norandin converso</l>
<l>ferì lo scudo d'ogni parte eguale;</l>
<l>e di nuovo l'acciaio lucente e terso</l>
<l>sostenne il colpo che saria mortale.</l>
<l>Il turco a lui lasciò di sangue asperso</l>
<l>il braccio, onde schifò l'ira fatale,</l>
<l>ch'ad altra mano il suo destin riserba</l>
<l>la vita, ch'è sì dolce, ancor acerba.</l>
</lg>
<lg type="ottava">
<l>E 'l suo fratello Argante ancor gli punse</l>
<l>il suo nemico, e, l'asta in lui vibrando,</l>
<l>ruppe ogni piastra ed ogni acciaio disgiunse,</l>
<l>pur il ferito braccio allor piagando.</l>
<l>Si trasse Antelmo a dietro, e si congiunse</l>
<l>co 'l buon principe Inglese e co 'l Normando,</l>
<l>che l'amico salvâr piagato ed egro,</l>
<l>opponendo a quel fiero il tronco integro.</l>
</lg>
<lg type="ottava">
<l>Ma le schiere de' Turchi apre e scompiglia</l>
<l>il gran Ruberto, e l'arme incide e parte;</l>
<l>e da poi che spezzò l'asta vermiglia</l>
<l>entro le membra d'atro umor cosparte,</l>
<l>tra 'l largo naso e le due irsute ciglia,</l>
<l>là dove siedon gli occhi in cava parte,</l>
<l>con la pungente spada Alteo feriva,</l>
<l>e per la via del pianto il sangue usciva.</l>
</lg>
<lg type="ottava">
<l>E l'una e l'altra luce a terra, mista</l>
<l>co 'l sangue, cadde entro la nera sabbia.</l>
<l>Quegli combattea ancor privo di vista,</l>
<l>di vita no, con dispietata rabbia:</l>
<l>sin che l'anima sua dogliosa e trista,</l>
<l>quasi fèra selvaggia, uscìo di gabbia</l>
<l>con fier muggito, e 'l volto esangue e torvo</l>
<l>restò per disfamare il cane e 'l corvo.</l>
</lg>
<lg type="ottava">
<l>Ma Roberto da poi la punta immerse</l>
<l>ne l'ampio petto del crudele Almonte,</l>
<l>che tant'oltre la strada in giù s'aperse,</l>
<l>che pervenne del sangue al caldo fonte:</l>
<l>quinci la spada ad Oribel converse,</l>
<l>e 'nsino al mento gli partia la fronte,</l>
<l>tal ch'Arifan fu d'improvvisa tèma</l>
<l>mosso invano a fuggir l'ora suprema.</l>
</lg>
<lg type="ottava">
<l>Ma dove il capo a la cervice è giunto</l>
<l>Roberto il colse; ed ogni nervo inciso,</l>
<l>sì ch'uopo non saria fascia né punto,</l>
<l>pender sul petto fea la testa e 'l viso:</l>
<l>e come ramo d'alto pin disgiunto,</l>
<l>con poca scorza ancor non è diviso,</l>
<l>così atteneasi a quel sanguigno tronco</l>
<l>quasi divelto il teschio, e quasi tronco.</l>
</lg>
<lg type="ottava">
<l>Fra gli altri che a fuggir l'estremo fato</l>
<l>in quel sanguigno assalto allor non valse,</l>
<l>né la forza e 'l furor del conte irato,</l>
<l>Ismael fu, ch'incauto ivi l'assalse.</l>
<l>Questi varcò sin da l'avverso lato</l>
<l>del mondo i lidi aprici e l'onde salse,</l>
<l>là 've a sinistra il sol cader fa l'ombra,</l>
<l>e poco al mezzogiorno o nulla adombra.</l>
</lg>
<lg type="ottava">
<l>Né già venne a cercare o spoglia ostile</l>
<l>in nobil guerra o glorïosa fama;</l>
<l>ma nobil moglie e stirpe alta e gentile,</l>
<l>che la figlia del re sospira ed ama.</l>
<l>E d'illustrar la sua progenie umìle,</l>
<l>e le nuove ricchezze altero ei brama;</l>
<l>oro scoprendo e gemme ancora occulte,</l>
<l>pria del sepolto padre a lui sepulte.</l>
</lg>
<lg type="ottava">
<l>Ma fèra morte al suo desio s'oppose,</l>
<l>ed a le nozze ond'egli era sì vago,</l>
<l>ch'a lui Roberto il ferro in seno ascose,</l>
<l>e fe' di nero sangue in terra un lago.</l>
<l>Da quelle parti in respirar ventose,</l>
<l>in cui traluce imaginata immago:</l>
<l>e forse ancor da la vicina sede</l>
<l>amor cacciò, ch'ivi abitar si crede.</l>
</lg>
<lg type="ottava">
<l>Bucentaffo e Sinan, fidi compagni,</l>
<l>la spada micidiale aggiunse appresso,</l>
<l>perché non sia chi si lamenti e lagni</l>
<l>de la sua morte anzi l'onor promesso;</l>
<l>o tepide acque d'odorati bagni</l>
<l>scaldi al foco di mirto e di cipresso,</l>
<l>ed amomo prepari, e mirra, e 'ncensi</l>
<l>al corpo ingrato, in cui son morti i sensi.</l>
</lg>
<lg type="ottava">
<l>Ma 'l figlio d'Assagor più forte e saggio,</l>
<l>e l'indomito Ircan che morte sprezza,</l>
<l>pur dimostran pugnando alto coraggio</l>
<l>contra la schiera a le vittorie avvezza;</l>
<l>attraversando lor l'alto vïaggio</l>
<l>di quella rocca a la sublime altezza,</l>
<l>dove i Liguri suoi Guglielmo aduna,</l>
<l>con Guimerto che scòrse alta fortuna.</l>
</lg>
<lg type="ottava">
<l>E Rodoan sotto il piloso mento</l>
<l>a Cimosco il Frison gran lancia affisse;</l>
<l>mentre a parlar, più ch'a ferire intento,</l>
<l>volea: –Compagni–, dir: ma nulla disse:</l>
<l>perché insieme col sangue uscìa, qual vento,</l>
<l>per la piaga lo spirto ond'egli visse:</l>
<l>e fece un mormorar dolente e roco,</l>
<l>pur come stride umido legno al foco.</l>
</lg>
<lg type="ottava">
<l>E poscia ch'in Argeo l'impeto ei volve,</l>
<l>tutto gli ebbe passato il destro fianco.</l>
<l>E, lui disteso entro l'immonda polve,</l>
<l>trafisse d'Ariman l'omero manco,</l>
<l>ed in preda a colei che tutto solve,</l>
<l>fra gli altri morti lui gittò pur anco.</l>
<l>Quegli prendea con la sinistra palma</l>
<l>la lorda terra, anzi 'l fuggir de l'alma.</l>
</lg>
<lg type="ottava">
<l>Ma sotto il ciglio Ircano allor percosse</l>
<l>Rifeo, che nacque ove più gela e verna,</l>
<l>fra 'l Reno e Mosa, e giovinetto ei mosse</l>
<l>per acquistarsi nome e fama eterna;</l>
<l>ma l'asta acuta la pupilla scosse,</l>
<l>e de l'occhio passò l'atra caverna,</l>
<l>e, per la sua nuca uscendo, il sangue tetro</l>
<l>per un colpo spargea davanti e dietro.</l>
</lg>
<lg type="ottava">
<l>Venne Ramberto ancor da l'alte sponde</l>
<l>de l'alma Olandia, e presso 'l mar palustre:</l>
<l>e da quella città ch'è in mezzo a l'onde,</l>
<l>cercando in Asia gloria ond'ei s'illustre:</l>
<l>già prima, per solcar l'acque profonde</l>
<l>de l'ondoso Oceàn, fra' Goti illustre</l>
<l>e fra' Norvegi, al porto or sì vicino</l>
<l>sul lido 'l giunge il suo fermo destino.</l>
</lg>
<lg type="ottava">
<l>Ganfredo ed Ugo avean lasciato 'nsieme</l>
<l>Ulisinga del mar sonante in riva,</l>
<l>a cui dintorno egli s'aggira e freme:</l>
<l>con lor di Gravelinga Anton veniva.</l>
<l>Or, per l'istessa man che nulla teme,</l>
<l>lasciâr la carne che di spirto è priva;</l>
<l>ma non può il fèro Ircan per sua possanza</l>
<l>chiudere il passo a quel che tutt'avanza.</l>
</lg>
<lg type="ottava">
<l>E Rodoano, ed egli a viva forza,</l>
<l>ed ogni altro con lor cedea rispinto,</l>
<l>al gran Roberto che gli atterra e sforza,</l>
<l>tal ch'il sinistro lato avea già vinto.</l>
<l>Dal destro invitta è la nemica forza</l>
<l>d'Argante, d'altrui sangue orrido e tinto,</l>
<l>lo qual seguito da feroce turba,</l>
<l>già mossa ha la falange e la perturba.</l>
</lg>
<lg type="ottava">
<l>E l'uno verso l'altro allor converte</l>
<l>de' duo gran cavalieri l'impeto e l'ira,</l>
<l>onde le squadre avverse aveano aperte,</l>
<l>ma vie pià incauto Argante i passi gira;</l>
<l>e i non ben vinti e le fortune incerte</l>
<l>lascia da tergo, ed a la ròcca aspira;</l>
<l>e prima in arrivando ei l'asta abbassa</l>
<l>nel gravissimo scudo, e no 'l trapassa.</l>
</lg>
<lg type="ottava">
<l>Né già vacilla nel suo colpo ed erra,</l>
<l>ma la possente man rimase inerme;</l>
<l>né mosse il cavalier ch'in soda terra</l>
<l>l'alte vestigia aveva impresse e ferme:</l>
<l>qual aspro scoglio, o torre alta di guerra,</l>
<l>fondata in piagge solitarie ed erme</l>
<l>che non si crolli per soffiar de l'Austro,</l>
<l>o per vento che spiri il freddo plaustro.</l>
</lg>
<lg type="ottava">
<l>Argante, ch'il suo cerro indarno ha rotto,</l>
<l>e l'altro ond'è percosso integro scorge,</l>
<l>di quel soverchio ardir che l'ha condotto,</l>
<l>e del suo gran periglio allor s'accorge:</l>
<l>e si vien ritirando a' suoi di sotto,</l>
<l>ov'è chi nuova lancia in man gli porge:</l>
<l>ma Roberto adirato anco il persegue,</l>
<l>e più seco non vuol paci né tregue.</l>
</lg>
<lg type="ottava">
<l>Ma contra lui che rapido s'arretra,</l>
<l>mostra di sì lontano il fèro sdegno:</l>
<l>di molti sassi, onde quel suol s'impetra</l>
<l>perché a le navi sien fermo ritegno,</l>
<l>lanciando la pià grave e dura pietra,</l>
<l>pur come dardo o stral s'avventa al segno;</l>
<l>e nel petto il percosse il grave pondo,</l>
<l>su 'l giro de lo scudo ampio e ritondo.</l>
</lg>
<lg type="ottava">
<l>E come quercia, ch'orrida procella</l>
<l>del ciel turbato e fulmine tonante</l>
<l>da le radici sue sterpi e divella,</l>
<l>così cadéo lo spaventoso Argante:</l>
<l>e questa mano in su l'arena e quella</l>
<l>l'asta e lo scudo abbandonò tremante,</l>
<l>e la terra tremò per dura scossa,</l>
<l>tutti gridando a la crudel percossa.</l>
</lg>
<lg type="ottava">
<l>Ma i Fiamminghi lanciâr quadrella e sassi</l>
<l>sovra 'l disteso corpo, e no 'l ferîro,</l>
<l>ché Ircano e Norandin con pronti passi,</l>
<l>e Celebin gli fece intorno un giro.</l>
<l>Alcun non è che t'abbandoni e lassi</l>
<l>nel rischio, Argante, o sia Fenicio, o Siro;</l>
<l>ma con lo scudo alzato a coprir t'ebbe,</l>
<l>tanto del suo periglio a tutti increbbe.</l>
</lg>
<lg type="ottava">
<l>Da le pietose man de' fidi amici</l>
<l>a' veloci cavalli ei fu portato,</l>
<l>che lunge da furor d'aspri nemici,</l>
<l>eran congiunti al ricco giogo aurato:</l>
<l>e quinci ei fu condotto a' lidi aprici,</l>
<l>in cui gran padiglione aveano alzato,</l>
<l>vicino al sasso ove cotanto piacque</l>
<l>Andromeda legata in riva a l'acque.</l>
</lg>
<lg type="ottava">
<l>E fra coltre dipinte e molli piume</l>
<l>fu posto il cavalier ch'anco languia;</l>
<l>e 'l volto sparso dal licor d'un fiume</l>
<l>che seca indi non lunge umida via:</l>
<l>e sorgendo a sedere, al dolce lume</l>
<l>de' bei raggi del sol già gli occhi apria,</l>
<l>ma poi ricadde, e pur d'orrori e d'ombre</l>
<l>avvien che oscura notte ancor gl'ingombre.</l>
</lg>
<lg type="ottava">
<l>Ma come quei di Frisa e quei d'Olanda,</l>
<l>e quei che Leuci già fûr detti e Remi,</l>
<l>e quei che in navigando il mar d'Irlanda</l>
<l>solean prima adoprar le vele e i remi,</l>
<l>e gli altri, a cui Roberto allor comanda,</l>
<l>abitatori già de' lidi estremi,</l>
<l>vider portare il corpo al duro scoglio,</l>
<l>gl'infedeli assalîr con grande orgoglio.</l>
</lg>
<lg type="ottava">
<l>E 'l Normando signor fra tutti il primo</l>
<l>fu che d'asta ferìa l'empio Siracco,</l>
<l>e sotto il duro scudo aperse l'imo</l>
<l>ventre, e ciò ch'ascondea il tristo sacco:</l>
<l>e lui ravvolse in quel sanguigno limo,</l>
<l>sì che più non vedrà Menfi, o Baldacco,</l>
<l>dove solea da queste parti a quelle</l>
<l>portar fra due califfi alte novelle.</l>
</lg>
<lg type="ottava">
<l>E disse rampognando: –Or va', racconta</l>
<l>quel che tra noi si faccia al re d'Inferno,</l>
<l>e come l'uomo in guerra a l'uom s'affronta,</l>
<l>e narra ivi di me nel lago Averno.–</l>
<l>Così a la fèra morte oltraggio ed onta</l>
<l>aggiungea per vendetta e per ischerno;</l>
<l>perché già il falso messaggier deluse</l>
<l>i nostri duci, e vera pace escluse.</l>
</lg>
<lg type="ottava">
<l>Ma Norandin, che vendicar non pote</l>
<l>di lui, come vorrebbe, il fier dispregio,</l>
<l>fére Albion fra le vermiglie gote,</l>
<l>già di cavalli domatore egregio:</l>
<l>quel, dove ora non sono o spazi o rote,</l>
<l>per cui nel corso acquisti onore e pregio,</l>
<l>muore a piè tra le navi, e brama invano</l>
<l>carro e destrier che 'l porti indi lontano.</l>
</lg>
<lg type="ottava">
<l>E già di Norandin rigida Parca</l>
<l>l'estreme fila intorno al fuso accoglie,</l>
<l>perché il principe Inglese a lui sen varca,</l>
<l>che d'averne desia l'ultime spoglie:</l>
<l>e 'n quello spazio ove le ciglia inarca,</l>
<l>d'acutissima punta in fronte il coglie,</l>
<l>tal ch'egli cade, e tosto avvien che spiri,</l>
<l>mandando al frate gli ultimi sospiri.</l>
</lg>
<lg type="ottava">
<l>Che rado muor senza vendetta alcuna,</l>
<l>chi lascia il buon fratel nel caro albergo.</l>
<l>Ma Celebin per varïar fortuna,</l>
<l>anco non volge al fier nemico il tergo;</l>
<l>e i suoi compagni a sé d'intorno aduna</l>
<l>e dice: –Se di sangue or non m'aspergo,</l>
<l>non curo riveder la patria, o 'l padre,</l>
<l>né baci aspetto da l'antica madre.–</l>
</lg>
<lg type="ottava">
<l>Disse; e passò del buon Gisolfo il braccio,</l>
<l>la parte al fiero Albingo opposta al dorso:</l>
<l>l'un colà nato ove l'acuto ghiaccio</l>
<l>talor restringe a la Mosella il corso,</l>
<l>l'altro tra' boschi ove al suo duro laccio</l>
<l>prese le fère, e combattea con l'orso;</l>
<l>e spesso, in paludosa ed ima valle,</l>
<l>del feroce cinghial ferì le spalle.</l>
</lg>
<lg type="ottava">
<l>Percote appresso in su le cave tempie</l>
<l>Protoldo, d'Alemar ministro e donno,</l>
<l>e nel pian che del sangue altrui s'adempie,</l>
<l>lui manda asciutto in preda al grave sonno.</l>
<l>Ma qui sorgiunge il gran Roberto, e l'empie</l>
<l>turbe il suo incontro sostener non ponno.</l>
<l>Celebin piu non fe' né far poteva,</l>
<l>ch'il nemico maggior di fama il leva.</l>
</lg>
<lg type="ottava">
<l>E 'l pallido timore ingombro a tutti</l>
<l>l'animo e 'l volto avea di freddo gelo;</l>
<l>e fuggian, paventando, a' salsi flutti.</l>
<l>la destra che parea destra del cielo.</l>
<l>Or chi narrar potria le strida e i lutti?</l>
<l>e de gli anni squarciar l'oscuro velo?</l>
<l>perché sian conte con eterna gloria</l>
<l>la morte de' più forti e la vittoria?</l>
</lg>
<lg type="ottava">
<l>Dite voi, Muse, che nel ciel lucente</l>
<l>fra l'aure stelle fate alto soggiorno,</l>
<l>qual fosse il primo cavalier possente</l>
<l>di ricche spoglie in quel contrasto adorno,</l>
<l>poi che la timorosa e varia gente</l>
<l>facea precipitosa al mar ritorno:</l>
<l>Roberto il grande fu, che stese a terra</l>
<l>Sciriffo il Turco, assai famoso in guerra,</l>
</lg>
<lg type="ottava">
<l>duce di quei che le frondose cime</l>
<l>di Libano abitâro e quei paesi;</l>
<l>e lode ebbe vicina a quelle prime</l>
<l>l'alto signor de' sagittari Inglesi,</l>
<l>ch'alzar trofeo di Norandin sublime</l>
<l>volle, e lui dispogliò d'aurati arnesi:</l>
<l>e 'l fèro Gazi a lui congiunto estinse,</l>
<l>e dal fianco aurea zona ancor gli scinse.</l>
</lg>
<lg type="ottava">
<l>Aristolfo, Laméc, e Bala, e Niso,</l>
<l>duci d'Arabi ancide e d'Idumei.</l>
<l>E Raimondo Baduc avea conquiso,</l>
<l>tra' Palestini uom chiaro e Nabatei.</l>
<l>Guglielmo e Guimerin del volgo anciso</l>
<l>poteano in terra anco drizzar trofei,</l>
<l>ma non stimâro onor fallace e corto,</l>
<l>se pria non s'acquistava il mare e 'l porto.</l>
</lg>
<lg type="ottava">
<l>Ma più d'ogni altro in perseguir veloce</l>
<l>si dimostrava il buon duce Normando;</l>
<l>e di quei che fuggian, la man feroce</l>
<l>più ne mandava ancor di vita in bando:</l>
<l>volgeasi a' lidi dolorosa voce,</l>
<l>e 'l mar gonfiava l'onde, alto mugghiando:</l>
<l>e già d'urli e di strida e di cordogli</l>
<l>sonar s'udian le piagge e i duri scogli.</l>
</lg>
<lg type="ottava">
<l>Eldalfio intanto il cavalier d'Egitto</l>
<l>trova, che più non giace e 'n coltre siede,</l>
<l>che già raccolto avea l'animo invitto</l>
<l>dal fèro colpo che gran duol gli diede;</l>
<l>e 'l sudor e l'ansar del corpo afflitto</l>
<l>è già cessato, e 'l suo vigor sen riede,</l>
<l>e conosce gli amici, e parla, e duolsi</l>
<l>del caso onde perdeo gli spirti e i polsi.</l>
</lg>
<lg type="ottava">
<l>Ragiona Eldalfio a lui come lo inspira</l>
<l>l'angelo, ch'è vicino e lunge adopra;</l>
<l>quel, dico, che destar lo sdegno e l'ira</l>
<l>suol d'alto vento e volge il mar sossopra,</l>
<l>con tenebrosa potestate e dira</l>
<l>che data, com'ogni altra, è sol di sopra:</l>
<l>demonio il chiama angelica favella,</l>
<l>ma 'l pazzo mondo lui Fortuna appella.</l>
</lg>
<lg type="ottava">
<l>–O del gran re de' regi amico eletto</l>
<l>e genero fedele, osa e confida,</l>
<l>ché non fia sempre al valoroso petto</l>
<l>il cielo avverso e la fortuna infida.</l>
<l>Io tosto il calle d'appianar prometto</l>
<l>a quella rbcca ove il ladron s'annida;</l>
<l>e quel muro atterrarti in picciol tempo:</l>
<l>tu sorgi, e vieni a la vendetta a tempo.</l>
</lg>
<lg type="ottava">
<l>E vedrai sovra il lido omai discese</l>
<l>le marittime turbe, ond'è coperto,</l>
<l>e con giri larghissimi distese</l>
<l>tosto n'andran gridando in loco aperto:</l>
<l>tal che far non potrà da noi difese</l>
<l>quella ròcca, quel fosso, o quel Roberto.</l>
<l>Or segui, ed a l'impresa anco t'accingi,</l>
<l>e i cavalli a le navi omai sospingi.–</l>
</lg>
<lg type="ottava">
<l>Così diss'egli; e col suo dire infuse</l>
<l>la Fortuna in Argante ardire e possa,</l>
<l>tal che più non sentia di carni ottuse</l>
<l>il dolor, che lasciò l'aspra percossa:</l>
<l>né de l'altro pensier ella il deluse,</l>
<l>ché fermò la sua gente in fuga mossa,</l>
<l>tosto ch'apparve, come suol, maligno</l>
<l>Marte, lucendo di splendor sanguigno.</l>
</lg>
<lg type="ottava">
<l>E quei che sino allora avean seguìto,</l>
<l>per riportare alfin vittoria intera,</l>
<l>ora veggendo il cavaliero ardito</l>
<l>sorto in sembianza minacciosa e fèra,</l>
<l>che intorno scorre a l'arenoso lito,</l>
<l>riordinando i suoi di schiera in schiera:</l>
<l>sbigottiti fermârsi a lui d'incontro</l>
<l>e l'animo lor cadde al nuovo incontro.</l>
</lg>
<lg type="ottava">
<l>Così da' can veloci in alta selva,</l>
<l>o presso a precipizi ed a dirupi,</l>
<l>fugge il cornuto cervo e si rinselva,</l>
<l>e la selvaggia capra a l'erte rupi:</l>
<l>sin ch'appare, e spaventa orrida belva</l>
<l>lo stormo, che non teme o gli orsi, o i lupi,</l>
<l>ne la terra di Bocco ovver di Juba,</l>
<l>d'artigli armata e di terribil iuba.</l>
</lg>
<lg type="ottava">
<l>Disse Aristolfo, di lor tèma accorto:</l>
<l>–Qual miracolo è questo? o ch'io vaneggio.</l>
<l>Il fiero Argante, che ci parve uom morto</l>
<l>pur dianzi, or vivo e 'ncontra armato il veggio,</l>
<l>come sia da l'Inferno oggi risorto,</l>
<l>per opra del demonio, a farne il peggio.</l>
<l>Ma non temiam; ciascuno a me ristringa</l>
<l>di voi più forti i passi, e lui rispinga.</l>
</lg>
<lg type="ottava">
<l>Ma la gente più frale omai dia vòlta</l>
<l>dopo il mio tergo, e se n'andrà secura,</l>
<l>sin ch'ella fia dentro a' ripari accolta</l>
<l>e tra le navi e le difese mura.–</l>
<l>Tacque; e la schiera feo più densa e folta,</l>
<l>che fu suo proprio magistero e cura:</l>
<l>come in far torre, per umano ingegno,</l>
<l>pietra a pietra si giunge e legno a legno.</l>
</lg>
<lg type="ottava">
<l>Quivi ordinava a' suoi nemici a fronte</l>
<l>quei ch'erano più forti e d'arme gravi,</l>
<l>lor ristringendo appresso al fèro conte,</l>
<l>l'altre genti mandava a l'alte navi.</l>
<l>Ma lor, di trapassar bramose e pronte,</l>
<l>tardava il fosso a le confisse travi:</l>
<l>copriano intanto il ciel d'orride nubi</l>
<l>quei ch'abitâro ove latrava Anubi.</l>
</lg>
<lg type="ottava">
<l>E d'alto giù cadean gli acuti strali,</l>
<l>come in sul tetto grandine sonora;</l>
<l>e molti di quei colpi eran mortali,</l>
<l>là 've facean entrando ancor dimora;</l>
<l>e già Eldalfio avea stese, in guisa d'ali,</l>
<l>quinci e quindi la gente Egizia e Mora;</l>
<l>e, come selva si circonda o tana,</l>
<l>cinger vorria la gente ancor lontana.</l>
</lg>
<lg type="ottava">
<l>E i Roberti, e Guglielmo, e Goldemaro</l>
<l>al numero cedeano omai soverchio,</l>
<l>contra 'l qual non restava altro riparo</l>
<l>perché non gli circondi il fèro cerchio;</l>
<l>e l'ordine bramato avrian più raro,</l>
<l>se non faceano al capo alto coperchio:</l>
<l>ma nel volger la fronte e nel ritrarsi,</l>
<l>gli ordini si turbâr divisi e sparsi.</l>
</lg>
<lg type="ottava">
<l>Però ch'Eldalfio i suoi distesi e vòlti</l>
<l>avea girando, e combattea dappresso,</l>
<l>mentre Argante i destrieri omai raccolti</l>
<l>sospingea ne lo stuol ristretto e spesso.</l>
<l>E d'arme saettate a' corpi, a' v¢lti,</l>
<l>parte lasciò l'orribil segno impresso,</l>
<l>parte ancor, fissa in terra, ingorda sembra</l>
<l>del fèro pasto di sanguigne membra.</l>
</lg>
<lg type="ottava">
<l>Ma innanzi a tutti il gran demonio adombra</l>
<l>i cavalieri, e gli perturba e caccia:</l>
<l>ben che di nube abbia vestite e d'ombra</l>
<l>l'orride spalle e la terribil faccia:</l>
<l>e, scotendo il tridente, ond'egli ingombra</l>
<l>d'alte ruine il lido, ancor minaccia</l>
<l>ricoprir de' gran monti il capo e 'l dorso,</l>
<l>togliendo a l'onde tempestose il morso;</l>
</lg>
<lg type="ottava">
<l>in cui, come la fama altrui divolga,</l>
<l>l'antichissima Joppe occulta giacque;</l>
<l>Joppe, che par del mostro ancor si dolga,</l>
<l>fondata anzi il diluvio appresso l'acque:</l>
<l>e ch'umilmente gli occhi a Dio rivolga,</l>
<l>cui sino a quell'età salvarla piacque,</l>
<l>perch'egli la difenda ancor vetusta,</l>
<l>fra gl'inondati lidi e 'n terra adusta.</l>
</lg>
<lg type="ottava">
<l>Ma quel superbo, il suo timor deposto,</l>
<l>dicea: –Termine a me l'umida terra</l>
<l>già non prescrive; e 'l lido e 'l monte opposto</l>
<l>crollar posso, ed aprir chiuso e sotterra:</l>
<l>ed or farò, ne le mie nubi ascosto,</l>
<l>invisibile a' Franchi oltraggio e guerra.–</l>
<l>Disse; e, qual mare mormorando o vento,</l>
<l>in lor mandò la fuga e lo spavento.</l>
</lg>
<lg type="ottava">
<l>Allor di sparsa e dissipata schiera,</l>
<l>l'un repente ancidea l'altro nemico,</l>
<l>pur come oblio de la virtù primiera</l>
<l>in lor nascesse e del valore antico;</l>
<l>Argante a' colpi de la destra altera</l>
<l>turba gli estremi e quivi atterra Enrico,</l>
<l>gitta seco Odoardo, il fier britanno,</l>
<l>e Rodoano appresso ancide Orcanno.</l>
</lg>
<lg type="ottava">
<l>Ircan toglie la vita al buon Alardo,</l>
<l>che d'Ascanio è figliuolo e non traligna</l>
<l>dal paterno valor, ma, lento e tardo,</l>
<l>fuggito avea 'l furor d'empia matrigna:</l>
<l>Celebin d'una punta Alfan gagliardo</l>
<l>stende, e fa quindi uscir l'alma sanguigna.</l>
<l>Ma i primi intanto, da terror sospinti,</l>
<l>caggion in mezzo al fosso, e sono estinti.</l>
</lg>
<lg type="ottava">
<l>Eldalfio con le turbe a piè del muro,</l>
<l>riempiendo la fossa, il varco adegua;</l>
<l>per opra ancor di quel demonio oscuro</l>
<l>che sparisce a la vista e si dilegua:</l>
<l>tal ch'omai sembra il trapassar securo</l>
<l>a chiunque dapoi secondi e segua:</l>
<l>e non ritarda i passi abete od elce,</l>
<l>acuto e dura, o pur macigno e selce.</l>
</lg>
<lg type="ottava">
<l>Il muro ancora ivi cadea repente,</l>
<l>il muro, ch'in più mesi a poco a poco</l>
<l>fatto crescea da faticosa gente,</l>
<l>alto riparo al ben guardato loco:</l>
<l>or percosso, al furor del gran tridente,</l>
<l>simigliò di fanciullo opra da gioco,</l>
<l>ch'ei fa d'umida arena appresso l'onde,</l>
<l>e poi co' piè la guasta e la confonde.</l>
</lg>
<lg type="ottava">
<l>E non vi rimanea materia o forma,</l>
<l>né pur vestigio omai d'alto lavoro;</l>
<l>se non come talor l'arena informa,</l>
<l>cui sparge lo spirar d'Austro e di Coro.</l>
<l>Argante intanto pur di torma in torma</l>
<l>spingea sue genti, e 'l suo fratel con loro</l>
<l>tutto rabbioso, e quivi era da sezzo;</l>
<l>il che stima suo scorno e suo disprezzo.</l>
</lg>
<lg type="ottava">
<l>Però sgridava i più ritrosi e lenti,</l>
<l>o per timore o per desio di preda:</l>
<l>–Non sia chi spogli i morti e 'l corso allenti</l>
<l>de la vittoria, e con le spoglie or rieda:</l>
<l>ma s'avverrà che da le navi ardenti</l>
<l>alcun di voi lunge ritrarsi i' veda,</l>
<l>l'anciderò là 've il mar cala e cresce,</l>
<l>lasciando il corpo esangue in cibo al pesce.–</l>
</lg>
<lg type="ottava">
<l>Disse: e gli altri, gridando, addietro lassa,</l>
<l>che lui seguîr, mentre egli sprona e varca</l>
<l>la terra ov'era il muro, eguale e bassa,</l>
<l>se non che di ruine è sparsa e carca</l>
<l>in parte: ed egli primo ascende e passa,</l>
<l>e punge il suo destrier tra barca e barca.</l>
<l>Molti a tergo seguian seguaci, e 'ntorno,</l>
<l>perche a' Franchi quel sia l'estremo giorno.</l>
</lg>
<lg type="ottava">
<l>Come fulmine ardente in ciel lampeggia,</l>
<l>fra le nubi tonando e scorre avanti;</l>
<l>turbando altrui da la celeste reggia,</l>
<l>seguon poscia co 'l turbo Austri e Levanti,</l>
<l>e freme il mar sonoro e tutto ondeggia</l>
<l>con onde curve rapide e spumanti,</l>
<l>e l'una dopo l'altra al lido aggiunge,</l>
<l>e quinci s'ode mormorar da lunge:</l>
</lg>
<lg type="ottava">
<l>così splendean di ferro i Turchi e i Siri,</l>
<l>l'un folto sovra l'altro, e quasi addosso,</l>
<l>seguendo Argante; e 'nfin ne' quarti giri</l>
<l>Marte egli par, tutto infiammato e rosso.</l>
<l>Di nuovo s'odon pur voci e sospiri</l>
<l>di chi percuote e fére, e del percosso,</l>
<l>e minacciosi gridi e fèri sdegni,</l>
<l>e si tingon di sangue i neri legni.</l>
</lg>
<lg type="ottava">
<l>E quinci e quindi da sublime parte</l>
<l>con lunghe aste si fêa guerra vicina,</l>
<l>usando quei da l'alte navi ogni arte</l>
<l>in rispinger gran fiamma e gran ruina,</l>
<l>e questi da' cavalli; e sol diparte</l>
<l>breve intoppo l'incendio e la rapina.</l>
<l>Chi vide mai simil rifugio e scampo,</l>
<l>e naval guerra in arenoso campo?</l>
</lg>
<lg type="ottava">
<l>Intorno a l'altre navi altri seguaci</l>
<l>del fèro Argante fanno aspra battaglia;</l>
<l>egli medesmo pur con gli altri audaci</l>
<l>quella del gran Roberto avvien ch'assaglia:</l>
<l>porta dal lido alcun sulfuree faci,</l>
<l>e tenta alcun come v'ascenda o saglia;</l>
<l>né l'uno stuol la nave ancora infiamma,</l>
<l>né l'altro indi respinge ardente fiamma.</l>
</lg>
<lg type="ottava">
<l>Roberto fiede allor tra 'l capo e 'l busto</l>
<l>l'empio Medonte, e nol percuote invano,</l>
<l>perch'egli cade in quel sentiero angusto</l>
<l>col foco che portato avea lontano:</l>
<l>e del fumante pino il tronco adusto</l>
<l>gittò con la tremante e fredda mano.</l>
<l>Spiacque al feroce Argante il fèro colpo,</l>
<l>e fra se disse: –Or mia stanchezza incolpo.–</l>
</lg>
<lg type="ottava">
<l>E rivolto al fratel, cui stanca e doma</l>
<l>tenere e gravi membra il grave peso,</l>
<l>e come sian quell'arme ingiusta soma,</l>
<l>è in rimirar l'altrui fatiche inteso,</l>
<l>una e due volte rampognando il noma:</l>
<l>–Celebin, Celebin, chi n'ha difeso?</l>
<l>Or tu sano ed io infermo ancor viviamo?</l>
<l>ove son gli altri ch'io sospiro e bramo?</l>
</lg>
<lg type="ottava">
<l>Ove Alfansor, ove Ismael rimase?</l>
<l>la forza di Sanguigno ove lasciasti?</l>
<l>come tornare a le dolenti case,</l>
<l>senza il tuo Norandino anco pensasti?</l>
<l>Manca a la reggia omai sostegno e base,</l>
<l>per vari sanguinosi empi contrasti:</l>
<l>e dal sommo Sion vacilla e trema,</l>
<l>e minaccia ruina a noi suprema.–</l>
</lg>
<lg type="ottava">
<l>Disse; e da l'animoso alto fanciullo</l>
<l>tal risposta il feroce incontra udia:</l>
<l>–Altra volta fu, Argante, il mio trastullo</l>
<l>cessar da l'arme e soggiornar tra via;</l>
<l>nessun riposo oggi ritrovo, e nullo</l>
<l>spazio da respirar, come solia;</l>
<l>ma te difesi e 'l nostro onore e 'l regno,</l>
<l>tutto 'l dì armato, e son di biasmo indegno.</l>
</lg>
<lg type="ottava">
<l>I compagni che cerchi, invido fato</l>
<l>a la nostra vittoria estinti invola,</l>
<l>fuor che Sanguigno, il qual partì piagato</l>
<l>nel primo assalto e più non fe' parola;</l>
<l>me, del fratello e non d'onor privato,</l>
<l>questo sol che m'avanza, oggi consola:</l>
<l>e per seguirti, a la persona stanca,</l>
<l>con prontissimi spirti, ardir non manca.</l>
</lg>
<lg type="ottava">
<l>Dunque dove comandi, o vengo o vado,</l>
<l>non fia ch'in me virtute invan s'attenda,</l>
<l>e pugnerò quanto la forza, e 'l grado</l>
<l>ch'io sostegno fra gli altri, oggi si stenda.</l>
<l>Oltra le forze, ancor se fosse a grado,</l>
<l>non lece; or fa ch'il tuo volere intenda.–</l>
<l>Così dice egli; e placar può nel core</l>
<l>del suo fratello il disdegnoso ardore.</l>
</lg>
<lg type="ottava">
<l>E l'uno e l'altro ove più avvampa e ferve</l>
<l>la battaglia si spinge in mezzo a l'armi;</l>
<l>e pria che si ristori, o si conserve</l>
<l>il lor corpo già stanco e si disarmi,</l>
<l>arder le navi e quella ròcca, e serve</l>
<l>pensan farvi le genti; e senza marmi,</l>
<l>di tanti eroi le membra, e senza spoglie,</l>
<l>lasciar di lupi a l'affamate voglie.</l>
</lg>
<lg type="ottava">
<l>Con sì fatto pensiero Argante or libra</l>
<l>l'asta che molto pesa, e lunge splende,</l>
<l>nel gran Roberto poi l'avventa e vibra,</l>
<l>ma falla il segno, e 'l suo scudiero offende;</l>
<l>e gli apre il duro petto, e sangue in fibra</l>
<l>in lui non lascia, in guisa 'l cor gli fende:</l>
<l>Ugon da l'alta nave al ciel si volve</l>
<l>cadendo, e stampa la vermiglia polve.</l>
</lg>
<lg type="ottava">
<l>Guglielmo intanto da vicina proda</l>
<l>saetta, e l'ampio segno ei già non falle;</l>
<l>ma percote Ismagondo ove s'annoda</l>
<l>il nero collo a le sue quadre spalle:</l>
<l>né meritar potea più chiara loda,</l>
<l>ch'appresso Argante fe' sanguigno il calle,</l>
<l>ed urlando a' suoi piè l'alma feroce</l>
<l>fuggì d'Inferno a la tartarea foce.</l>
</lg>
<lg type="ottava">
<l>Il principe da l'arco il colpo addoppia,</l>
<l>e la destra d'Osbida al viso affige,</l>
<l>tal che la piaga d'uno strale è doppia,</l>
<l>e manda ancor quell'alma all'atra Stige.</l>
<l>Argante, il qual cader la fiera coppia</l>
<l>si vede a lato, per dolor s'afflige;</l>
<l>ma 'l terzo colpo a lui dal teso nervo</l>
<l>venia ch'ancise a tergo il fido servo.</l>
</lg>
<lg type="ottava">
<l>E fu del buono arcier ventura il fallo,</l>
<l>e gloria e pregio di sua nobil arte,</l>
<l>perch'in quel duro e lucido metallo</l>
<l>le sue quadrella invano avria cosparte;</l>
<l>ma pur temendo Argante, e 'l fier cavallo</l>
<l>ritratto, si rivolse a quella parte,</l>
<l>e ne lo scudo attese il quarto strale,</l>
<l>ch'ivi si ruppe assai vicino a l'ale.</l>
</lg>
<lg type="ottava">
<l>E spezzato cadeo nel corto volo</l>
<l>da scudo adamantin, non che rispinto.</l>
<l>Guglielmo allora ebbe vergogna e duolo</l>
<l>del colpo vano, e pur vi perde il quinto:</l>
<l>poi gitta l'arco disdegnando al suolo,</l>
<l>l'arco onde mille pregi avea già vinto;</l>
<l>e cruccioso dicea: –Là giù rimanti,</l>
<l>ché non fia che per te giammai mi vanti.</l>
</lg>
<lg type="ottava">
<l>Tu m'abbandoni in su l'estremo giorno,</l>
<l>in cui sperai di fama eterni fregi,</l>
<l>nel maggior nostro risco; e un nuovo scorno</l>
<l>non vaglion mille vani antichi pregi.–</l>
<l>Quinci si pon lo scudo al petto intorno,</l>
<l>e spera far gran colpi e fatti egregi</l>
<l>con l'asta, quai non fece (e non s'inganna)</l>
<l>stral di Partia, o di tosco armata canna.</l>
</lg>
<lg type="ottava">
<l>Ma rimirando i suoi come s'arrischi</l>
<l>il giovinetto ancor d'acerba etate,</l>
<l>e come squarci omai, non pure incischi,</l>
<l>l'arme e le membra di sua man piagate;</l>
<l>s'opposer tosto a gli onorati rischi,</l>
<l>e le navi cingean di genti armate,</l>
<l>tal ch'un vallo di ferro intorno il chiuse,</l>
<l>e de' nemici ogni pensier deluse.</l>
</lg>
<lg type="ottava">
<l>Così d'intorno a l'odorate celle,</l>
<l>ov'han raccolti i rugiadosi odori,</l>
<l>cingon l'api 'l lor re stridenti e snelle,</l>
<l>pungendo chi s'appressa a' colti fiori:</l>
<l>e cercan con ferite assai più belle</l>
<l>di bella morte i glorïosi onori;</l>
<l>tal che più non si gloria il re degl'Indi</l>
<l>d'aver fidi ministri e quinci e quindi.</l>
</lg>
<lg type="ottava">
<l>Ma lor di faci Argante omai circonda</l>
<l>fumanti, e mille a l'opra accoglie e mille;</l>
<l>e non fu a' legni mai di vento o d'onda,</l>
<l>quanto or di fiamma è rischio e di faville.</l>
<l>Roberto scorre allor di sponda in sponda</l>
<l>la sua nave con l'altre, ove sortille</l>
<l>pari fortuna, e da vicine parti</l>
<l>rispinge con gran lancia i fochi sparti.</l>
</lg>
<lg type="ottava">
<l>Quanti ei vede portar facelle accese</l>
<l>tanti ne manda giù percossi e morti;</l>
<l>e dieci con le membra a terra stese</l>
<l>caggiono, o più, de gli animosi e forti.</l>
<l>Ei grida: –Or quai rifugi, o quai difese</l>
<l>restano in altre piagge o 'n altri porti?</l>
<l>O con quai navi ritornar potremo</l>
<l>(se perdiam queste) a l'Occidente estremo?</l>
</lg>
<lg type="ottava">
<l>De la vostra fortezza or vi sovvegna,</l>
<l>compagni, che il valor non copre oblio,</l>
<l>e di me, di cui già seguir l'insegna</l>
<l>vi piacque, e de l'onor ch'è vostro e mio.</l>
<l>Non vogliate turbar con morte indegna</l>
<l>quelli ch'ora per voi fan voti a Dio:</l>
<l>né la vostra temenza oggi interrompa</l>
<l>glorïoso ritorno e nobil pompa.–</l>
</lg>
<lg type="ottava">
<l>Ed Argante a l'incontro i suoi conforta</l>
<l>a l'incendio, a le morti, a le rapine:</l>
<l>–Deh struggiam questo nido, e questa porta</l>
<l>a l'arme ingiuriose e peregrine,</l>
<l>fedeli amici, a cui son duce e scorta,</l>
<l>e diamo a questa guerra ultimo fine.</l>
<l>Non cercate al morir tempo migliore,</l>
<l>ché bel fin fa chi ben pugnando mòre.</l>
</lg>
<lg type="ottava">
<l>Salvi saranno poscia i figli almeno,</l>
<l>e le tenere mogli, e i vecchi padri,</l>
<l>e quelle che solean nel caro seno</l>
<l>voi fanciulli nudrir, canute madri,</l>
<l>godendo i frutti del natio terreno;</l>
<l>e con abiti voi lugubri ed adri</l>
<l>pianti sarete, e con eterna gloria</l>
<l>lascerete a' nipoti alta vittoria.–</l>
</lg>
<lg type="ottava">
<l>Così dicendo, ei gli occhi gira, e guarda</l>
<l>le navi che portâr gl'invitti eroi,</l>
<l>e pensa qual primiero infiammi ed arda,</l>
<l>e qual più esposta sembri a' fochi suoi.</l>
<l>Quella il proprio signore or più non guarda,</l>
<l>che già Guglielmo espose a' lidi Eoi;</l>
<l>quel d'Italia dich'io, ch'a' primi assalti</l>
<l>tinse l'arene di sanguigni smalti.</l>
</lg>
<lg type="ottava">
<l>Giaceva estrema ne la terra aprica,</l>
<l>e 'l legno di Tancredi avea vicino,</l>
<l>pur con l'insegna de' Normandi antica,</l>
<l>che Lilibeo, Peloro, e 'l gran Pachino</l>
<l>onora. Argante allor l'alta e nemica</l>
<l>proda prese con man del curvo pino,</l>
<l>la dove ancor tra questa parte e quella</l>
<l>si facea guerra impetuosa e fella.</l>
</lg>
<lg type="ottava">
<l>Piastre e lance spezzate, arnesi e scudi,</l>
<l>spade cadute, e strai con rotte penne,</l>
<l>braccia e gambe recise, e capi ignudi,</l>
<l>piena avean quell'arena, ov'ei sostenne</l>
<l>su l'arme che parean sonore incudi</l>
<l>i colpi di secure e di bipenne;</l>
<l>né rilassò, né rallentò l'impresa,</l>
<l>sin che a quel legno fu la fiamma appresa.</l>
</lg>
<lg type="ottava">
<l>E 'l circondò d'inestinguibil face</l>
<l>foco inquïeto con oscuri lumi;</l>
<l>e da la negra pece ardor vorace</l>
<l>al ciel diffuse le faville e i fumi:</l>
<l>e giunse la dove riposo e pace</l>
<l>hanno i vicini monti, e i mari, e i fiumi,</l>
<l>lo splendor de la fiamma oscura e mista,</l>
<l>tal che dal gran Riccardo ancor fu vista.</l>
</lg>
<lg type="ottava">
<l>Mirava il cavalier dal colle occulto</l>
<l>de l'indomito mar l'onda crudele,</l>
<l>e le aspettate navi al lido inculto</l>
<l>giunger vedeva, e già raccôr le vele:</l>
<l>da l'altra parte udia quasi tumulto,</l>
<l>e suon d'arme, di grida, e di querele;</l>
<l>e 'ntorno a la gran torre i fochi sparsi</l>
<l>scorgeva, e da que' legni il fumo alzarsi.</l>
</lg>
<lg type="ottava">
<l>E percuotendo il fianco allor diceva</l>
<l>al signor d'Anzio: –O mio fedel amico,</l>
<l>il mio lungo aspettar nulla rileva</l>
<l>quei che manda mia madre e l'avo antico:</l>
<l>perché lor tardo aiuto or non solleva</l>
<l>la gente oppressa dal crudel nemico:</l>
<l>ed io qui tra le piagge inculte ed erme,</l>
<l>la vittoria de gli empi or miro inerme.</l>
</lg>
<lg type="ottava">
<l>Né senza disprezzar il gran divieto</l>
<l>del mio liberatore, armar mi lice,</l>
<l>ch'arme celesti ond'io sia illustre e lieto</l>
<l>(non so se vero o falso) a me predice:</l>
<l>parte a la vista altrui chiuso e secreto,</l>
<l>così mi tiene in questa erma pendice:</l>
<l>né potrei, s'io volessi ancora, armarme,</l>
<l>perché angusti sarian gli arnesi e l'arme.</l>
</lg>
<lg type="ottava">
<l>Dunque tu muovi; e se discesi in terra</l>
<l>saranno i miei su le solinghe arene,</l>
<l>falli tornar colà dove riserra</l>
<l>Laodicea 'l porto d'umide catene,</l>
<l>sin che veggiam quel che d'incerta guerra,</l>
<l>oggi o domani, in questo lido avviene,</l>
<l>ch'io sempre non sarò de l'arme ignudo,</l>
<l>o mi provvedi almen d'elmo e di scudo.–</l>
</lg>
<lg type="ottava">
<l>Così disse Riccardo, a cui rispose</l>
<l>Ruperto: –Deh concedi a' giusti preghi,</l>
<l>ch'io guidi senza te le tue animose</l>
<l>schiere, e 'l soccorso a' nostri oggi non nieghi.</l>
<l>Forse altramente, amico, il Ciel dispose,</l>
<l>e fia che la fortuna a noi si pieghi,</l>
<l>sì ch'io scacci i nemici e 'l foco estingua,</l>
<l>e dappresso i perigli omai distingua.</l>
</lg>
<lg type="ottava">
<l>E se in me non bastasse ardire e senno,</l>
<l>bastan le tue vittorïose insegne,</l>
<l>ch'in ogni parte han vinto, e vincer denno,</l>
<l>se giammai foco per valor si spegne:</l>
<l>questo del nostro amor sia caro cenno,</l>
<l>non comandar ch'io di catene indegne</l>
<l>carchi rimiri i nostri duci, o morti</l>
<l>fra gente armata armato, e ch'io 'l sopporti.</l>
</lg>
<lg type="ottava">
<l>Se non vuoi che de l'arme oggi mi spogli,</l>
<l>per non cinger mai più la spada al fianco,</l>
<l>non far ch'io soffra i barbareschi orgogli,</l>
<l>e lo strazio crudel d'Inglese o Franco:</l>
<l>non celerian deserte arene o scogli</l>
<l>il mio disnor cui non fu pari unquanco,</l>
<l>ma ne risoneriano i lidi e l'onde:</l>
<l>ché nulla al tempo, e nulla al Ciel s'asconde.–</l>
</lg>
<lg type="ottava">
<l>Tacque; e l'altro soggiunse: –Or va, combatti,</l>
<l>e i cari amici, e l'onor tuo co 'l nostro</l>
<l>difendi: e questi al rischio omai sottratti,</l>
<l>e 'n sì grand'uopo il tuo valor dimostro,</l>
<l>poscia non trapassar (sien fermi i patti)</l>
<l>ma fa ritorno a me nel verde chiostro,</l>
<l>senza irritar dal fier soldàn la forza,</l>
<l>ch'a contender con lei più forti sforza.</l>
</lg>
<lg type="ottava">
<l>Non provar la pietà di quel pietoso,</l>
<l>se pur con gli altri di tornar eleggi:</l>
<l>non turbar la sua pace e 'l suo riposo;</l>
<l>ma 'l soverchio de' nostri ardir correggi:</l>
<l>e di me ti sovvenga, al mondo ascoso,</l>
<l>e de le sue di guerra amare leggi,</l>
<l>onde in me quasi rinnovò gl'imperi</l>
<l>di Torquato e di Lucio, aspri e severi.–</l>
</lg>
<lg type="ottava">
<l>Così diss'egli; e parte al cor profondo</l>
<l>di tai parole il buon Ruperto inscrisse:</l>
<l>parte obliò, ch'il suo valor secondo</l>
<l>non stimò ad altro che d'Europa uscisse,</l>
<l>trattone lui che par non ebbe al mondo</l>
<l>d'intrepida virtù, mentr' egli visse:</l>
<l>felice pria con poche spade e lance;</l>
<l>ma non librò l'ardir con giusta lance.</l>
</lg>
<lg type="ottava">
<l>Sceser dopo tai detti a l'onde estreme,</l>
<l>l'un di lor tutto inerme e l'altro armato,</l>
<l>dove fa picciol seno il mar che freme,</l>
<l>a le superbe rive ancor turbato:</l>
<l>e quivi sette legni uniti insieme</l>
<l>può a pena accôrre in procelloso stato,</l>
<l>ché sette duci d'arrischiar la vita</l>
<l>fermato avean ne la promessa aita.</l>
</lg>
<lg type="ottava">
<l>Però fendean con più veloci pini</l>
<l>del tempestoso mar lo instabil suolo;</l>
<l>e 'l vento che gonfiava i bianchi lini,</l>
<l>a la vittoria alata affretta il volo.</l>
<l>E porti da ritrarsi eran vicini</l>
<l>verso l'occaso alquanto, e verso il polo,</l>
<l>schifando quei di Joppe e d'Ascalona,</l>
<l>dond'Euro spira, od Austro altrui risuona.</l>
</lg>
<lg type="ottava">
<l>Già l'Aquila sublime e l'alta Sfinge</l>
<l>presa la terra avean co' duri morsi,</l>
<l>e l'altre ch'aura amica a riva spinge,</l>
<l>tanti indomiti mari omai trascorsi:</l>
<l>e d'arme i lidi omai corona e cinge</l>
<l>la gente ch'osa a gran perigli esporsi,</l>
<l>da sette navi scesa in sette squadre,</l>
<l>con lucid'armi e spoglie auree e leggiadre.</l>
</lg>
<lg type="ottava">
<l>Achille il primo fu de' duci illustri,</l>
<l>che de' regi lombardi ancor si vanta,</l>
<l>e cento avi racconta e cento lustri,</l>
<l>ramo gentil di glorïosa pianta:</l>
<l>né i nomi antichi candidi ligustri</l>
<l>parvero al ciel, che lor di nebbia ammanta.</l>
<l>Gisulfo, il materno avo, ha nobil sede</l>
<l>Capua e Salerno, e senza maschio erede.</l>
</lg>
<lg type="ottava">
<l>Ma di due figlie fu Lucia la prima,</l>
<l>che Riccardo portò nel casto seno,</l>
<l>e 'l partorì nel fortunato clima,</l>
<l>dove Napoli bagna il mar Tirreno:</l>
<l>l'altra s'incinse in lui che non s'estima,</l>
<l>per oro, o per castella, o per terreno,</l>
<l>ma per sangue gentil onde riluce,</l>
<l>e per virtù che a l'altrui schiere è duce.</l>
</lg>
<lg type="ottava">
<l>L'altro è Giustin, da quel Giustin disceso</l>
<l>che già passò con Belisario invitto,</l>
<l>quando scosse l'Italia il grave peso</l>
<l>del suo giogo crudel, sì come è scritto.</l>
<l>Cosso il terzo, ch'il nome antico ha preso,</l>
<l>brama l'opime spoglie; il quarto Afflitto,</l>
<l>del cui maggior la fama ancor non langue,</l>
<l>che ne' tormenti fu per Cristo esangue.</l>
</lg>
<lg type="ottava">
<l>Succede il buon Metello al duce quarto,</l>
<l>che d'azzurro leon dispiega i velli,</l>
<l>nato col grande Ettorre in un sol parto,</l>
<l>come di Leda i lucidi gemelli:</l>
<l>Napoli, e già da te non mi diparto,</l>
<l>ch'indi due antiche stirpi ancora appelli;</l>
<l>degni d'aspetto in ciel lieto e benigno,</l>
<l>e di volar presso il lucente cigno.</l>
</lg>
<lg type="ottava">
<l>Belprato il sesto fu, né corse meglio</l>
<l>altri gran lancia, o raggirò destriero;</l>
<l>uscì l'estremo il buon Loffredo il veglio,</l>
<l>non so se miglior duce o cavaliero:</l>
<l>de l'antico valor lucente speglio,</l>
<l>e d'ogni arte più bella o magistero,</l>
<l>diè questi esempio, onde Riccardo apprese</l>
<l>d'aspirar giovinetto a l'alte imprese.</l>
</lg>
<lg type="ottava">
<l>Seguian vari destrier con vario pelo,</l>
<l>e con varie fattezze e vari segni;</l>
<l>altri vince in candor la neve e 'l gelo,</l>
<l>altri sembra carbon ch'attuffi e spegni;</l>
<l>altri è d'altro color, ma tutti in cielo</l>
<l>il sol medesmo di portar son degni,</l>
<l>non che in battaglia il troppo irato Achille,</l>
<l>e paion d'aura nati e di faville.</l>
</lg>
<lg type="ottava">
<l>Tutti avean de le genti impresso il nome</l>
<l>e 'l segno, a gloria de' guerrieri armenti;</l>
<l>superbi in vista e con ben culte chiome,</l>
<l>d'ostro guerniti e di fin'òr lucenti,</l>
<l>con piume sparse; e chi gli terge e come</l>
<l>par che disfidi al leggier corso i venti.</l>
<l>Attraversando il lido al suon di tromba,</l>
<l>e nel nitrire il mare e 'l ciel rimbomba.</l>
</lg>
<lg type="ottava">
<l>Brevi fûr le accoglienze, e brevi i detti</l>
<l>del gran Riccardo: –Amici, Iddio vi scorge</l>
<l>ove il valor de gli animosi petti</l>
<l>meglio in grand'uopo si dimostra e scorge.</l>
<l>A vincere o morir ognun s'affretti,</l>
<l>perché l'ora opportuna a voi sen porge:</l>
<l>vincer voi senza me potrete a tempo,</l>
<l>io senza voi già non vivrei gran tempo,</l>
</lg>
<lg type="ottava">
<l>ma di salvar gli amici a voi concedo,</l>
<l>come spero, la gloria: a me non lece;</l>
<l>e questi al cui valor me stesso or credo,</l>
<l>potrà in battaglia sostener mia vece.</l>
<l>Fate ch'omai conosca il pio Goffredo,</l>
<l>ch'in partirlo da lui gran torto ei fece;</l>
<l>né sol lodi virtù matura e lenta,</l>
<l>ma d'averne incolpati alfin si penta.</l>
</lg>
<lg type="ottava">
<l>La sua fortezza impetuosa or mostri</l>
<l>ciascuno in opra ond'io per voi m'esalti;</l>
<l>e s'egli i miei biasmò, gl'impeti vostri</l>
<l>or laudi: ite veloci a' fieri assalti.–</l>
<l>Disse; e quelli ordinati, a' curvi rostri</l>
<l>volsero il corso, anzi il finîro a salti,</l>
<l>la 've mirò il Signor ne l'ampio ed atro</l>
<l>campo di fèra morte, o pur teatro.</l>
</lg>
<lg type="ottava">
<l>Ma, conservando pur l'usanza e 'l modo</l>
<l>del secol prisco, anzi mirabil arte,</l>
<l>l'ordin più folto de' nemici, e 'l nodo</l>
<l>d'aspra guerra incidean da quella parte;</l>
<l>come cuneo talor, dov'è più sodo</l>
<l>il tronco alpestro, ivi il divide e parte:</l>
<l>e i duri colpi trapassâro addentro</l>
<l>del ferreo cerchio al sanguinoso centro.</l>
</lg>
<lg type="ottava">
<l>Quivi era lasso, e mal ferito, ed egro</l>
<l>il duce de gl'Inglesi, e de' Normandi,</l>
<l>tra' suoi che non servâro ordine integro;</l>
<l>e giacean molti de' feroci e grandi.</l>
<l>Goldemar, Aristolfo, il sangue negro</l>
<l>versano, e tu, Raimondo, ancor lo spandi.</l>
<l>Sol de l'arme gravissime coperto,</l>
<l>senza piaga combatte il gran Roberto.</l>
</lg>
<lg type="ottava">
<l>Ma intorno al petto e le lanose gote,</l>
<l>il percosso metallo e stride e squilla;</l>
<l>ei con lena affannata omai non pote</l>
<l>più respirar, mentre in sudor distilla:</l>
<l>e d'ogni lato son fumanti rote</l>
<l>de la fiamma crudel ch'arde e sfavilla:</l>
<l>ei con la stanca destra il tronco verde</l>
<l>gitta di rotta lancia, e 'l cor non perde.</l>
</lg>
<lg type="ottava">
<l>Ma con la spada ancor Guglielmo infermo</l>
<l>scampa, e quasi addivien ch'a morte invole,</l>
<l>ch'intrepido il ricopre, e saldo schermo</l>
<l>è de lo scudo suo la grave mole:</l>
<l>e ne l'alte vestigia impresso e fermo,</l>
<l>de l'altrui morte entro si cruccia e duole;</l>
<l>ma non sperato è già 'l soccorso aggiunto,</l>
<l>onde molti schifâr terribil punto.</l>
</lg>
<lg type="ottava">
<l>Ruperto, in arrivando, orribil piaga</l>
<l>fa con l'asta pungente al fèro Ircano,</l>
<l>e dentro al petto 'l denso cor gl'impiaga,</l>
<l>ond'ei tremando si distese al piano:</l>
<l>né medicina a tempo, od arte maga,</l>
<l>sarebbe a' colpi de l'ardita mano,</l>
<l>che i suoi compagni paurosi e lassi</l>
<l>volser di fuga ne gli amari passi.</l>
</lg>
<lg type="ottava">
<l>Egli da' curvi legni allor rispinse</l>
<l>la fiamma che stridea di trave in trave;</l>
<l>e mal grado di tutti il foco estinse,</l>
<l>e mezza accesa ivi restò la nave:</l>
<l>e molti che il timore in prima vinse,</l>
<l>uscìan de le sentine oscure e cave,</l>
<l>perché non serpa e cresca ardore occulto,</l>
<l>e grande al ciel s'ergea grido e tumulto.</l>
</lg>
<lg type="ottava">
<l>Qual dal sommo talor d'eccelso monte</l>
<l>l'orride nubi il re del ciel disgombra,</l>
<l>e scopre in lui la fulminata fronte,</l>
<l>e i tronchi i quai lasciâro i rami e l'ombra,</l>
<l>e i nudi gioghi, e 'l conturbato fonte,</l>
<l>e tutto ciò ch'una ruina ingombra:</l>
<l>tal ne l'aria serena è quivi apparso</l>
<l>orror di morte, e foco, e sangue sparso.</l>
</lg>
<lg type="ottava">
<l>E rimirâr que' Franchi e que' Britanni</l>
<l>incontra sé, quanti menò già Serse;</l>
<l>e misurar con gli occhi i propri danni,</l>
<l>poich'il fumo i suoi giri in ciel disperse,</l>
<l>con tristo annunzio di futuri danni,</l>
<l>per tèma ancor de le fortune avverse:</l>
<l>né gran conforto di non grande aita</l>
<l>solleva la speranza ancor smarrita.</l>
</lg>
<lg type="ottava">
<l>Ma Ruperto non cessa; e 'n breve spazio</l>
<l>ancide Clodo, Ireo, Lorfin, Meganto,</l>
<l>Orson, Pardin, Ramarrio; e fèro strazio</l>
<l>fa d'Arispa, di Serga e di Lofanto:</l>
<l>e leon di sua fame ancor non sazio</l>
<l>sembra chi 'l segue, o chi guerreggia accanto.</l>
<l>Achille atterra Cauro; Amon, Corindo;</l>
<l>Giustino, Brunellon; Corispo, Olindo.</l>
</lg>
<lg type="ottava">
<l>Cosso abbatte Arifal; Sorano, Idargo;</l>
<l>Metello, Orimael; Notturo Argeste,</l>
<l>lo qual con nave più veloce d'Argo,</l>
<l>sprezzato avea del mar mille tempeste;</l>
<l>parte Afflitto d'Armenio il petto largo,</l>
<l>di Baldano e d'Ormeo l'orride teste:</l>
<l>Belprato a Jarda, a Jaspi, a Bocco adusto;</l>
<l>toglie a Cirneo la vita 'l più vetusto.</l>
</lg>
<lg type="ottava">
<l>Come tra valli selva antica e fosca,</l>
<l>in cui 'l fèro ladrone ancide e spoglia;</l>
<l>e 'l lupo altrui divora e l'angue attosca,</l>
<l>ed empie ogni altra fèra ingorda voglia;</l>
<l>per ben mille percosse a l'aura fosca</l>
<l>prima tremando si dirama e sfoglia,</l>
<l>e con terribil suono i faggi e i cerri</l>
<l>caggion recisi alfin da acuti ferri:</l>
</lg>
<lg type="ottava">
<l>così la fèra turba e varia e mista,</l>
<l>e percossa ed ancisa a terra or cade;</l>
<l>e de l'opra Ruperto onore acquista,</l>
<l>con mille aste pungenti e mille spade.</l>
<l>Ma 'l sol cadendo lagrimoso in vista,</l>
<l>fa del cielo imbrunir l'alte contrade;</l>
<l>e 'l gran Roberto può ne l'ampia torre</l>
<l>tutte le fide schiere omai raccôrre.</l>
</lg>
<lg type="ottava">
<l>Argante con Eldalfio, il qual pur anco</l>
<l>lei di turbe infinite e lor circonda,</l>
<l>cedon l'alto refugio al duce stanco,</l>
<l>ritraendosi al mar che il lido inonda:</l>
<l>e quai su 'l destro lato, e quai sul manco</l>
<l>accendon fochi in arenosa sponda;</l>
<l>tal che par alto incendio omai risorto</l>
<l>lungo il mar risonante e presso il porto.</l>
</lg>
</div1>
<div1 type="parte">
<head>LIBRO DECIMONONO</head>
<lg type="ottava">

<l>Ma 'l superbo Emireno aveva intanto</l>
<l>lasciati i lidi, ove quel mar risuona,</l>
<l>co' duci che seguîr la speme e 'l vanto,</l>
<l>di preda e di vittoria e di corona:</l>
<l>e 'n selva a cui diè nome antico pianto,</l>
<l>quando non anco il ciel lampeggia e tuona,</l>
<l>giungea per vie rivolte a' salsi flutti,</l>
<l>e tra boschi recisi e fonti asciutti.</l>
</lg>
<lg type="ottava">
<l>Non gli vedeano i Franchi, intenti a l'opre,</l>
<l>mentre era ancor lontano il sol da l'onde;</l>
<l>ma l'antica Sion gli vede e scopre,</l>
<l>parte Elia col suo giro altrui n'asconde.</l>
<l>Qual gran nebbia che a sera il sol ricopre</l>
<l>e tenebrosa sorge e si diffonde,</l>
<l>tal l'esercito il ciel di polve adombra,</l>
<l>e l'ime valli e l'ampie strade ingombra.</l>
</lg>
<lg type="ottava">
<l>Alzano allor da l'alte torri i gridi</l>
<l>insino al ciel quelle rinchiuse genti,</l>
<l>con quel romor che da' lor traci nidi</l>
<l>fanno a stormo le gru ne' giorni algenti;</l>
<l>e tra le nubi a' più tepidi lidi</l>
<l>fuggon cacciate innanzi a' freddi venti:</l>
<l>che speme aggiunta fa più ardite e pronte</l>
<l>le mani al saettar, la lingua a l'onte.</l>
</lg>
<lg type="ottava">
<l>Al grido, al suono, al minacciar che udîro</l>
<l>fûr vòlti i Franchi ove s'innalza e volve</l>
<l>(già dechinando il sole in lungo giro)</l>
<l>candida nube di minuta polve;</l>
<l>a poco a poco, qual'apparve a Ciro,</l>
<l>in color negro si tramuta, e 'nvolve</l>
<l>tutte d'intorno le montagne e i campi:</l>
<l>splendono in mezzo d'arme accesi lampi.</l>
</lg>
<lg type="ottava">
<l>Pria lo splendor che di lontano abbaglia,</l>
<l>rifulge, e quasi spazio accresce al giorno:</l>
<l>poi veggion l'aste, e d'orrida battaglia</l>
<l>gli ordini avversi ir dispiegati intorno:</l>
<l>con piastra aurata e con aurata maglia</l>
<l>sono i gran cavalier nel destro corno,</l>
<l>là 've Emiren, con fronte alta e superba,</l>
<l>il loco e 'l sommo impero a sé riserba.</l>
</lg>
<lg type="ottava">
<l>D'Arabi appresso più veloci squadre</l>
<l>vengono, e i Persi con più grave incarco</l>
<l>seguon d'armi lucenti e di leggiadre,</l>
<l>cingendo il monte ov'è men ampio il varco.</l>
<l>Da l'altro lato in piene schiere e quadre</l>
<l>gente armata passar di strale e d'arco,</l>
<l>carri con falci affisse andare avanti</l>
<l>mirano, e torreggiar gravi elefanti.</l>
</lg>
<lg type="ottava">
<l>Non sbigottisce a la terribil vista</l>
<l>de' magnanimi Franchi il cor feroce,</l>
<l>mentre l'oste, di turba orribil mista,</l>
<l>e varia d'armi e d'abiti e di voce,</l>
<l>si fa lor più vicina, e spazio acquista</l>
<l>incontra 'l monte ove s'alzò la croce,</l>
<l>quando ebbe del tiranno empio d'inferno</l>
<l>la sanguigna vittoria il Re superno.</l>
</lg>
<lg type="ottava">
<l>Ma s'è dubbioso a' nuovi rischi e teme</l>
<l>de l'incerta fortuna 'l volgo afflitto,</l>
<l>il fior de' cavalieri accolto insieme</l>
<l>con giovanile ardire al duce invitto:</l>
<l>–Dà (grida) il segno di battaglia–, e freme,</l>
<l>non avendo timor d'Asia, o d'Egitto,</l>
<l>perché da nere arene e d'alte selve</l>
<l>armino i mostri e le possenti belve.</l>
</lg>
<lg type="ottava">
<l>Ma pone a gli animosi un lento freno,</l>
<l>di quel saggio signor la mano esperta;</l>
<l>né de la notte al tepido sereno</l>
<l>vuol prova far de la fortuna incerta,</l>
<l>pria che chiuso i nemici ampio terreno</l>
<l>abbian di fosse a la campagna aperta:</l>
<l>quelli pronti occupâr sublime giogo,</l>
<l>dove scelse Pompeo sicuro luogo.</l>
</lg>
<lg type="ottava">
<l>Così passâr sino a la nova aurora</l>
<l>la breve notte, e quinci in vari accenti</l>
<l>s'udia 'l tumulto, e non quetato ancora</l>
<l>il suon discorde d'infinite genti:</l>
<l>di mar turbato in guisa e di sonora</l>
<l>tempesta, allor che fan battaglia i venti;</l>
<l>quindi in mesto silenzio e quasi stanchi</l>
<l>giacean del guerreggiar Latini e Franchi.</l>
</lg>
<lg type="ottava">
<l>Poi ne l'uscir de la purpurea luce,</l>
<l>l'oste vicina a la frondosa sponda</l>
<l>di Cedron il torrente indi conduce</l>
<l>e s'accampa Emireno e si circonda;</l>
<l>ma per vie da lor fatte il Franco duce</l>
<l>tra larghe fosse i suoi mandava a l'onda:</l>
<l>tanta per l'acque esser dovea contesa</l>
<l>in secca terra, al sole ardente accesa.</l>
</lg>
<lg type="ottava">
<l>Pria con leggieri assalti e quinci e quindi</l>
<l>di sangue rosseggiâr le rive a pena;</l>
<l>poi vi trassero Egizi e Persi ed Indi</l>
<l>a tinger quelle sponde e quell'arena.</l>
<l>Era ne la stagion che infiammi e scindi</l>
<l>il suol, cui bagna non perpetua vena,</l>
<l>e i fonti asciughi, e con gli ardenti strali</l>
<l>d'alto saetti, o sol, gli egri mortali;</l>
</lg>
<lg type="ottava">
<l>quando, usciti da fossi e da caverne,</l>
<l>spazïavano i Franchi 'n verde riva,</l>
<l>a l'ombre sempre folte e quasi eterne,</l>
<l>mormorar l'acque udendo a l'aura estiva:</l>
<l>ed ecco quivi Adrasto e Tisaferne;</l>
<l>e varia turba d'altre genti arriva,</l>
<l>con gli animali, a la cui sete è scarso</l>
<l>ciò che da l'urne occulte il fonte ha sparso.</l>
</lg>
<lg type="ottava">
<l>Di strali fûr coperte e di quadrella</l>
<l>tosto le rive, e di pungenti dardi</l>
<l>che si lanciâro in questa parte e 'n quella;</l>
<l>poi s'affrontâro insieme i più gagliardi.</l>
<l>In modo antico alfin guerra novella</l>
<l>gli elefanti facean più gravi e tardi:</l>
<l>e i guerrier più ristretti abbatte e sforza</l>
<l>l'impeto, il peso e quella orribil forza.</l>
</lg>
<lg type="ottava">
<l>Ma tutti Balduino al risco eguali,</l>
<l>con la presenza e con la destra ardita,</l>
<l>gli animi ha fatti, onde non cede a' mali</l>
<l>alcun, per dubbio di lasciar la vita:</l>
<l>quando, stridendo a lui con rapide ali,</l>
<l>di non so donde una saetta uscita,</l>
<l>fére il ginocchio, onde lasciar convenne</l>
<l>quella tenzon ch'egli primier sostenne.</l>
</lg>
<lg type="ottava">
<l>Tutti fuggìano allor la furia e 'l pondo,</l>
<l>per tèma abbandonando e l'ombre e l'acque:</l>
<l>molti precipitâr nel cavo fondo</l>
<l>d'oscure fosse, alcuno estinto giacque.</l>
<l>Lutoldo il primo ed Unichier secondo,</l>
<l>cui vita senza gloria allor dispiacque,</l>
<l>le spoglie riportâr d'ancisi mostri,</l>
<l>emuli de' Romani, a' duci nostri</l>
</lg>
<lg type="ottava">
<l>Però che, l'uno a l'altro allor rivolto:</l>
<l>–Tu ch'hai (gli disse) or sì robuste braccia,</l>
<l>e gir potèi d'ispidi velli involto,</l>
<l>vinto il leon, qual nuovo Alcide, in caccia:</l>
<l>meco a' nuovi perigli or mostra il volto,</l>
<l>perseguendo chi gli altri ancide e scaccia;</l>
<l>e 'n guerra ancor, non pur solingo in selva,</l>
<l>drizza quasi un trofeo d'estinta belva.–</l>
</lg>
<lg type="ottava">
<l>Così gli disse; e primo ei tronca a terra</l>
<l>fe' la bestia cader che tutti oltraggia,</l>
<l>sì come torre minacciosa in guerra</l>
<l>avvien che s'apra a le percosse e caggia.</l>
<l>Unichier la vicina a prova atterra,</l>
<l>ch'ebbe vittoria del leon selvaggia:</l>
<l>or questa illustre gloria a quella aggiunge,</l>
<l>poi l'altre con gran possa e fére e punge.</l>
</lg>
<lg type="ottava">
<l>L'esempio e 'l grido ogni guerrier converse,</l>
<l>che dal nuovo timor fu mosso e vinto,</l>
<l>sicch'insieme ferir le fère avverse,</l>
<l>e quel ferino stuolo indi respinto,</l>
<l>urtò le genti d'India, urtò le Perse,</l>
<l>e l'onda e 'l guado di rossor fu tinto;</l>
<l>così di qua di là la fossa albergo</l>
<l>diede, e 'l torrente, a chi volgeva il tergo.</l>
</lg>
<lg type="ottava">
<l>Mal capace era il letto, i passi angusti,</l>
<l>torbide fatte l'onde e sanguinose;</l>
<l>cadean sul guado i Persi e gl'Indi adusti,</l>
<l>tra gli elefanti, e 'n su le rive ombrose:</l>
<l>e tra' cameli, i quai gîr dianzi onusti</l>
<l>di smisurate some e di gravose,</l>
<l>or lievi e scarchi de l'usate salme,</l>
<l>tingean del proprio sangue olivi e palme.</l>
</lg>
<lg type="ottava">
<l>Quivi cadde fra gli altri il gran Serindo,</l>
<l>e in sulle rive diè l'ultimo crollo,</l>
<l>mentre bramato avrebbe il Gange o l'Indo,</l>
<l>al gran camelo suo non ben satollo.</l>
<l>Cadde l'estrania belva appresso a l'indo,</l>
<l>perché ad ambo Unichier recise il collo;</l>
<l>ma quasi integro a l'uno, a l'altro il mezzo,</l>
<l>che di gran colpo egli ferì da sezzo.</l>
</lg>
<lg type="ottava">
<l>Grande era sì, ma non egual percossa</l>
<l>a quella onde il signor, degno d'impero,</l>
<l>pari bestia ferì con maggior possa.</l>
<l>troncando (o meraviglia!) 'l collo intero.</l>
<l>Spogliata intanto avean la carne e l'ossa</l>
<l>di Lutoldo i compagni e d'Unichiero,</l>
<l>ed a' corvi lasciando il fèro pasto,</l>
<l>le cuoia indi portâr senza contrasto.</l>
</lg>
<lg type="ottava">
<l>Ma il re feroce e Tisaferne il forte,</l>
<l>ch'eran più lunge entro l'istessa valle,</l>
<l>vista la fuga, anzi l'orribil morte</l>
<l>de' suoi, dispersi in quel sanguigno calle,</l>
<l>mossero insieme e variâr la sorte,</l>
<l>che spesso in picciol tempo alterna e falle:</l>
<l>e dove l'uno e l'altro a prova assalse,</l>
<l>scampo al fuggir, schermo al ferir non valse.</l>
</lg>
<lg type="ottava">
<l>Né tanto è fèra in mar dannosa, o 'n bosco,</l>
<l>perché d'irsuto cuoio s'induri ed armi,</l>
<l>e sparga da la bocca amaro tosco</l>
<l>ed abbia artigli e denti, orribili armi:</l>
<l>né torbida procella a l'aer fosco</l>
<l>o folgore che passi i monti e i marmi,</l>
<l>più spaventosa è de l'irata coppia</l>
<l>che a perversa ragion tai posse accoppia.</l>
</lg>
<lg type="ottava">
<l>Ecco fra molti a piè di salto in salto</l>
<l>Lucenzio al corso un gran destrier sospinge,</l>
<l>e da traverso impetuoso assalto</l>
<l>facendo al re de gl'Indi, a lui si stringe:</l>
<l>ei da sella rapito il leva in alto</l>
<l>con la gran destra onde 'l circonda e cinge,</l>
<l>ed avanti al suo arcion per forza il corca,</l>
<l>come ch'egli s'aggiri o si contorca.</l>
</lg>
<lg type="ottava">
<l>Tutti a lui si voltâro, il grido alzando</l>
<l>per maraviglia, Egizi ed Indi e Persi;</l>
<l>ei l'arme insieme e 'l cavalier portando,</l>
<l>acceso di furor tra' duci avversi</l>
<l>trascorre il campo, e va tra via mirando</l>
<l>ove cacci il suo ferro e 'l sangue versi;</l>
<l>quel pur ripugna, e forza oppone al forte,</l>
<l>e respinge la destra, anzi la morte.</l>
</lg>
<lg type="ottava">
<l>Com'aquila che il volo in alto estende,</l>
<l>porta il rapito drago al ciel talvolta,</l>
<l>e i piedi avvinchia, e con gli artigli il prende:</l>
<l>quel con la coda in giri obliqui avvolta,</l>
<l>fischia, orrido le squamme, e 'n van contende,</l>
<l>piagato, e 'ncontra lei s'innalza e volta;</l>
<l>lunge ella vola e porta 'l fèro mostro,</l>
<l>e 'l preme e punge con l'adunco rostro:</l>
</lg>
<lg type="ottava">
<l>tale ei portò la sanguinosa preda,</l>
<l>lieto e superbo, e ne feo strazio e scempio,</l>
<l>acciò che ognun de' suoi da lunge il veda,</l>
<l>e segua del signor l'altero esempio:</l>
<l>anco i nostri mirâr come succeda</l>
<l>l'inusitata sua vittoria a l'empio,</l>
<l>e sentîr dentro farsi 'l cor di ghiaccio,</l>
<l>al gran poter di sì robusto braccio.</l>
</lg>
<lg type="ottava">
<l>Ma Lutoldo e 'l compagno opporsi osâro</l>
<l>a tanta forza, a tanto rischio, a tanto</l>
<l>furor che non trovava altro riparo:</l>
<l>né 'n periglio maggior più nobil vanto</l>
<l>eroe famoso, o nome ebbe più chiaro</l>
<l>contra belva di Lerna o d'Erimanto,</l>
<l>o dove morte e vita insieme inforsa</l>
<l>famelico leone ed orrid'orsa.</l>
</lg>
<lg type="ottava">
<l>Lutoldo il primo feritor prevenne</l>
<l>Adrasto, che di corpo ogni altro avanza,</l>
<l>né colpo di secure o di bipenne,</l>
<l>già mai più grave o di maggior possanza,</l>
<l>o di spiedo, o di lancia ei pria sostenne,</l>
<l>o d'arme note per moderna usanza:</l>
<l>rotto lo scudo a la percossa e l'angue;</l>
<l>ma non fu tratto di sue membra il sangue.</l>
</lg>
<lg type="ottava">
<l>Poi con più lunga spada il re turbato</l>
<l>mostrò del suo furor orribil arte,</l>
<l>e quante arme trovò dal manco lato,</l>
<l>tutte lasciò di sangue infuse e sparte.</l>
<l>Partì 'l lucido scudo, e 'l braccio armato</l>
<l>lasciò ferito in perigliosa parte,</l>
<l>la 've s'annoda; e quel dolente e 'nfermo</l>
<l>non può regger lo scudo o fare schermo.</l>
</lg>
<lg type="ottava">
<l>Però costretto è di ritrarsi indietro,</l>
<l>dove il fratello è pronto a far difesa;</l>
<l>e mentre l'un versava il sangue tetro,</l>
<l>sol l'altro sostenea la dubbia impresa;</l>
<l>ma le sue armi ancor parean di vetro</l>
<l>al ferro che più d'altro e fende e pesa;</l>
<l>onde sen gìo Guglielmo, anch'ei diviso</l>
<l>lo scudo e l'elmo, e rotto il fianco e 'l viso.</l>
</lg>
<lg type="ottava">
<l>Ma 'l fedele Unichier sorte più destra</l>
<l>opposto a Tisaferne allor non have,</l>
<l>perche ferito ei fu presso a la destra,</l>
<l>e nel petto, di colpo assai più grave:</l>
<l>e non gli valse incontra arte maestra,</l>
<l>schermo intrepido e cor che nulla pave:</l>
<l>tal ch'a lieto principio il fin riesce</l>
<l>mesto, e gloria col lutto in un si mesce.</l>
</lg>
<lg type="ottava">
<l>Poi Tisaferne un Guido e l'altro impiaga,</l>
<l>che solea sempre ne' perigli ir seco,</l>
<l>anzi gli ancide; e fu mortal la piaga</l>
<l>che tosto l'un fe' monco e l'altro cieco.</l>
<l>Là dove il sangue intorno al cor s'allaga,</l>
<l>fisse il ferro a Fulcone; e del suo speco</l>
<l>l'onda vermiglia uscìo per larga strada,</l>
<l>e 'ntiepidissi nel polmon la spada.</l>
</lg>
<lg type="ottava">
<l>Ferì poscia Eberardo ove disgiunge</l>
<l>de l'aurata lorica il sommo, e l'imo</l>
<l>del lucid'elmo; e quivi al collo aggiunge</l>
<l>lo qual reciso cadde al colpo primo,</l>
<l>e per l'arena andò rotando, e lunge</l>
<l>restò dal tronco in quel sanguigno limo:</l>
<l>Gasto, Gaston, Lamberto in vari modi</l>
<l>abbatte, e rompe de la guerra i nodi.</l>
</lg>
<lg type="ottava">
<l>Come due fochi in fra virgulti e piante</l>
<l>d'arida selva, e dove scoppia il lauro,</l>
<l>spargon la fiamma torbida e sonante.</l>
<l>crescendo a lo spirar d'Austro e di Cauro;</l>
<l>o quai due fiumi, l'un in vêr Levante</l>
<l>corre spumoso, e l'altro inverso il Mauro</l>
<l>risuona impetuoso, e 'n mar si sgombra,</l>
<l>e la sua via d'alte ruine ingombra:</l>
</lg>
<lg type="ottava">
<l>così de' duo guerrier la forza e l'ira</l>
<l>strugge il fedele stuol da varie parti</l>
<l>e dovunque si volge e si raggira,</l>
<l>cedono tutte incontra e l'armi e l'arti;</l>
<l>fortuna intanto a lor seconda aspira,</l>
<l>ed a' Franchi già lassi e 'n fuga sparti</l>
<l>la via di breve fuga omai precisa,</l>
<l>e tutta piena è già di gente uccisa.</l>
</lg>
<lg type="ottava">
<l>Sembra quasi di morti orrida tomba</l>
<l>la scura valle, e di sanguigno flutto</l>
<l>spuma 'l nero torrente, e più rimbomba</l>
<l>al suon de l'armi, a l'alte strida, al lutto.</l>
<l>D'Adrasto il grido è qual tartarea tromba</l>
<l>ch'orribil s'ode risuonar per tutto:</l>
<l>Sion, ed Acra, e l'uno e l'altro campo</l>
<l>mosse; e 'l minor temea vergogna e scampo.</l>
</lg>
<lg type="ottava">
<l>Il vecchissimo duce ancora udillo,</l>
<l>bench'ei bevesse, e ne l'oblio giocondo</l>
<l>i lunghi affanni a cui lo ciel sortillo</l>
<l>tuffasse in parte co 'l minor Raimondo,</l>
<l>che riportato avea l'alto vessillo,</l>
<l>l'arme, e degli altri arnesi 'l caro pondo</l>
<l>da l'infelice impresa e da l'arena</l>
<l>tinta di sangue, e tornò vivo a pena.</l>
</lg>
<lg type="ottava">
<l>Seco tornâro insieme i due Roberti,</l>
<l>e 'l possente Aristolfo, e 'l duce Inglese,</l>
<l>ch'invan fortuna e 'l lor valore esperti,</l>
<l>de la ròcca lasciâr l'aspre difese:</l>
<l>seco volle quel d'Ansa i casi incerti</l>
<l>anco tentar ne le più dubbie imprese;</l>
<l>e co' silenzi de la luna amici,</l>
<l>taciti si partîr da' lidi aprici.</l>
</lg>
<lg type="ottava">
<l>Taciti si partîr per l'aria negra,</l>
<l>tutti in preda lasciando i nudi legni;</l>
<l>onde aver non potran vittoria allegra</l>
<l>i lor nemici, d'altre spoglie indegni:</l>
<l>però di gente dolorosa ed egra</l>
<l>pieno era il campo, e lutti udiansi e sdegni,</l>
<l>quando gli spaventò più orribil suono,</l>
<l>pur come tuon che segua appresso al tuono.</l>
</lg>
<lg type="ottava">
<l>L'antichissimo duce allor rivolto</l>
<l>a l'altro, che si ciba e parte langue,</l>
<l>turbossi alquanto, e più severo il volto,</l>
<l>cui fatto avea la lunga etate esangue,</l>
<l>disse: –Che fia non so; ma un grido ascolto</l>
<l>che mi perturba e stringe al core il sangue:</l>
<l>e son tristo indovino (o ch'io m'inganno)</l>
<l>di mal vicino e di presente affanno.</l>
</lg>
<lg type="ottava">
<l>E già quasi di vetta assai lontano</l>
<l>io l'antevidi, e poi nol tenni ascosto;</l>
<l>ché l'acqua e l'ombra al Franco ed al Germano</l>
<l>alfin si venderian di sangue a costo;</l>
<l>e spesso, in debil, forte ardire insano</l>
<l>conobbi, e sospirai luglio ed agosto,</l>
<l>bramando in nova età senil consiglio</l>
<l>ché sofferenza vince ogni periglio.</l>
</lg>
<lg type="ottava">
<l>Or vedrò s'io m'apposi e s'io predissi</l>
<l>il vero e 'l meglio, e se di ciò mi calse.</l>
<l>Tu posa intanto, a cui la piaga aprissi,</l>
<l>e gran fatica a sofferir non valse.–</l>
<l>Tacque; e fra tre nipoti indi partissi,</l>
<l>con un'asta reggendo il passo, e salse</l>
<l>là onde vedea ne la confusa turba</l>
<l>chi turbato è fuggendo e chi perturba.</l>
</lg>
<lg type="ottava">
<l>Come allor che si turba il mar Tirreno,</l>
<l>e freme sotto ancor tacita l'onda,</l>
<l>per futura tempesta ei gonfia 'l seno;</l>
<l>non più d'un lato che da l'altro inonda,</l>
<l>prima ch'un vento involva il ciel sereno,</l>
<l>e signoreggi ei sol l'acqua profonda:</l>
<l>e sol le nubi e 'l flutto a certi segni</l>
<l>mova, e rivolga in duo turbati regni;</l>
</lg>
<lg type="ottava">
<l>così fra' suoi pensier d'alma turbata,</l>
<l>tutto riman sospeso e nullo il move:</l>
<l>mentre o pensa d'andar con gente armata</l>
<l>egli medesmo a far l'ultime prove,</l>
<l>o 'l duce ritrovar de l'oste ingrata,</l>
<l>ch'ascolta forse altrui consiglio altrove;</l>
<l>questo alfin meglio estima e questo elegge,</l>
<l>cercando lui che gli altri affrena e regge.</l>
</lg>
<lg type="ottava">
<l>E 'l ritrovò co 'l suo fratello assiso</l>
<l>ne la sua tenda ov'altri duci accoglie;</l>
<l>da cui rado il volere ebbe diviso,</l>
<l>dolente assai de le sue acerbe doglie;</l>
<l>or, visto il veglio con men lieto viso:</l>
<l>–Ecco il frutto (diss'ei) che qui si coglie:</l>
<l>queste produce (e d'altre ora non calme)</l>
<l>questo sacro terren corone e palme.</l>
</lg>
<lg type="ottava">
<l>Ma ben tem'io che meglio alfine osservi</l>
<l>le sue promesse 'l minaccioso Argante;</l>
<l>e quasi damme fuggitive o cervi,</l>
<l>alfin d'Asia ci cacci e di Levante,</l>
<l>o ci faccia de' suoi prigioni e servi,</l>
<l>come spesso cred'io ch'omai si vante:</l>
<l>poi c'ha preso le navi, e preso il porto,</l>
<l>e corre vincitor l'occaso e l'orto.</l>
</lg>
<lg type="ottava">
<l>A noi dianzi negò vittoria il mare,</l>
<l>or nega scampo, e di fuggire io temo;</l>
<l>né riveder le rive amate e care</l>
<l>spero già mai de l'Occidente estremo;</l>
<l>ma possiam qui morir, se meglio or pare,</l>
<l>senza adoprar fuggendo o vela o remo:</l>
<l>s'altro rifugio, oltra la morte, avanza,</l>
<l>dicalo chi di vita ha più speranza.–</l>
</lg>
<lg type="ottava">
<l>Tacque Goffredo; ed ebbe allor risposta</l>
<l>ch'ogni mal, fuor che morte, avea rimedio,</l>
<l>dal pastor di Cosenza, a lui di costa</l>
<l>sedente, il qual fuggì periglio e tedio:</l>
<l>–Mutata è (disse) la fortuna opposta,</l>
<l>e noi minaccia di gravoso assedio,</l>
<l>o di giornata che vergogna apporte:</l>
<l>ché gran lode è schifare a' suoi la morte.</l>
</lg>
<lg type="ottava">
<l>Se la vita più lunga omai ti spiace,</l>
<l>né puoi sperar che le tue glorie accresca;</l>
<l>e s'odii senza regno amata pace,</l>
<l>di noi ti caglia e pur di noi t'incresca.</l>
<l>Salva noi tutti, e sii pastor verace,</l>
<l>tenendo via ch'a certo fin riesca;</l>
<l>ché Antiochia n'aspetta, anzi ne chiama:</l>
<l>ivi regna, se vuoi, con miglior fama.</l>
</lg>
<lg type="ottava">
<l>Se questa pace il Turco a te dinega,</l>
<l>o 'l pauroso imperator d'Egitto,</l>
<l>tutti noi, ch'una fede unisce e lega,</l>
<l>l'offriam, pregando umìli, o sire invitto.–</l>
<l>Così diss'egli; e per suo dir non piega</l>
<l>il magnanimo duce, o per despitto.</l>
<l>Ma di Tolosa allora il saggio conte</l>
<l>incontra lui sdegnosa alzò la fronte:</l>
</lg>
<lg type="ottava">
<l>–Qual parola crudel t'uscì di bocca?</l>
<l>Mentre falsa pietà dimostri e fingi,</l>
<l>a morte ne conduci, ove trabocca</l>
<l>timido cor, parte n'affretti e spingi.</l>
<l>Non è secura mai cittate o rocca</l>
<l>al fuggitivo: e tu al fuggir n'astringi,</l>
<l>non a pugnare; e 'n più lontana terra</l>
<l>cercar debbiam via più dubbiosa guerra.</l>
</lg>
<lg type="ottava">
<l>Fuggirem volontari, o mal tuo grado</l>
<l>farem battaglia, e pugnerem costretti,</l>
<l>se ti lascia il buon sir lo scettro e 'l grado,</l>
<l>se ti fa duce di guerrieri eletti:</l>
<l>e 'n altra valle, e 'n men securo guado,</l>
<l>mostreremo a' nemici il tergo o' petti?</l>
<l>Chi prima lascia il vallo, onde egli è cinto,</l>
<l>per uso e per ragione in prima è vinto.</l>
</lg>
<lg type="ottava">
<l>Fiumi, torrenti, valli, orridi sassi,</l>
<l>rupi, selve, montagne, aspro viaggio</l>
<l>troverem con più rischio: a' dubbi passi,</l>
<l>i finti amici ancor faranne oltraggio.</l>
<l>Egri i guerrieri, ed impediti e lassi,</l>
<l>ed assetati al più cocente raggio,</l>
<l>innumerabil turba avanti, a tergo,</l>
<l>de' nemici vedran, mutando albergo.</l>
</lg>
<lg type="ottava">
<l>Dunque fermiamci qui tra fosse e ponti,</l>
<l>in questo sì onorato almo terreno;</l>
<l>ché queste sacre valli e questi monti</l>
<l>ci permetton vittoria o laude almeno.</l>
<l>Siam, come più n'aggrada, o tardi o pronti;</l>
<l>ecco il riposo, ecco la madre e 'l seno.</l>
<l>Chi far battaglia ne costringe a forza,</l>
<l>a vincere (o ch'io spero) ancor ne sforza.–</l>
</lg>
<lg type="ottava">
<l>Così disse. E soggiunse il pio Goffredo:</l>
<l>–Ottimi sempre fûro i tuoi consigli,</l>
<l>ed al tuo senno me medesmo io credo,</l>
<l>non che le genti mie ne' lor perigli;</l>
<l>ma che tu solo t'armi io non concedo,</l>
<l>contra il nemico, e spada e lancia or pigli:</l>
<l>né ritratto miei detti o 'n lor m'attempo,</l>
<l>ché di vittoria o di morire è tempo.</l>
</lg>
<lg type="ottava">
<l>O sia debita a me la gloria o 'l risco,</l>
<l>io contra Argante o contra il fier soldano,</l>
<l>sol per tutti nel campo espormi ardisco,</l>
<l>e la guerra fornir con questa mano:</l>
<l>né lo scettro mi move, o 'l regno prisco,</l>
<l>o titolo d'onor bramato invano,</l>
<l>ma la vostra salute e 'l puro zelo;</l>
<l>sia testimon di ciò la terra e 'l cielo.</l>
</lg>
<lg type="ottava">
<l>Dogliomi sol che a l'opra omai son lento</l>
<l>per trar voi di periglio e me d'affanni;</l>
<l>allor ciò far potea senza spavento,</l>
<l>che eran nostri i vantaggi e loro i danni.</l>
<l>Or di qualche ripulsa io sol pavento,</l>
<l>ché m'hanno in guerra esposto i due tiranni.</l>
<l>Ma sol per tutti (o pur mi sia concesso)</l>
<l>di nuovo offro la vita e 'l petto istesso.–</l>
</lg>
<lg type="ottava">
<l>Così rispose: e la sentenza estrema</l>
<l>disse de la milizia il vecchio padre:</l>
<l>–Già non debbiamo aver spavento o tèma,</l>
<l>dove duce sei tu d'invitte squadre;</l>
<l>ma nostra gente indebolita e scema</l>
<l>ha per soccorso omai schiere leggiadre;</l>
<l>tal che render conviene (e tardi parme)</l>
<l>l'arme a Ruperto, o 'l gran Riccardo a l'arme.</l>
</lg>
<lg type="ottava">
<l>Non devi escluder lui se tanti accogli</l>
<l>de' suoi guerrieri; ond'ei può far ritorno,</l>
<l>né più tra salse arene e salsi scogli</l>
<l>star (come intesi) in placido soggiorno.</l>
<l>Abbian fine i lunghi òdi e i fèri orgogli,</l>
<l>ché discordia è cagion d'onta e di scorno:</l>
<l>e (se dir lece il vero) ei val per mille;</l>
<l>né fu da' Greci più bramato Achille.–</l>
</lg>
<lg type="ottava">
<l>Ruperto d'Ansa era frattanto accorso</l>
<l>da quella via la qual conduce a' mari,</l>
<l>sin là 've hanno i cavalli il campo al corso,</l>
<l>e i giudici alto seggio, e Dio gli altari.</l>
<l>Qui il fratel di Lutoldo al primo occorso,</l>
<l>scorge venir con tardi passi e rari,</l>
<l>con l'armi rotte e polveroso e stanco,</l>
<l>traendo a pena il mal piagato fianco.</l>
</lg>
<lg type="ottava">
<l>Spargea sudor dal viso, e sangue misto,</l>
<l>ma pur non si smarriva il cor gentile;</l>
<l>n'ebbe pietà quel d'Anzio, allor che visto</l>
<l>l'ha così concio d'empia mano ostile:</l>
<l>e pianse i morti in quel famoso acquisto,</l>
<l>e la fortuna che mutato ha stile:</l>
<l>–Ahi, duci Franchi, come in lutto e 'n polve</l>
<l>la vostra gloria si tramuta e volve?</l>
</lg>
<lg type="ottava">
<l>Così morir tanti guerrieri egregi</l>
<l>dovean senza sepolcro in terra estrana.</l>
<l>Ma tu, che, vivo ancor, sì degni pregi</l>
<l>d'onor riporti e di virtù sovrana,</l>
<l>dimmi, o Guglielmo: incontra i negri regi</l>
<l>fragil sarà la nostra forza e vana?</l>
<l>O sostener potrem l'arme nemiche,</l>
<l>dopo sì glorïose aspre fatiche?–</l>
</lg>
<lg type="ottava">
<l>–Quel che sarà non so; ma in quel ch'io scerna</l>
<l>vane (risponde) fian difese e schermi,</l>
<l>contra i giganti de la valle inferna,</l>
<l>e 'ncontra i mostri anco i ripari infermi,</l>
<l>se non piace al Signor che 'l ciel governa</l>
<l>che la sua aita il nostro ardir confermi:</l>
<l>in altra guisa omai l'ore del pianto</l>
<l>son giunte, e 'n fumo è sparso il nostro vanto.</l>
</lg>
<lg type="ottava">
<l>Perché là 've il torrente inonda e bagna,</l>
<l>molti perîr de' più famosi in armi;</l>
<l>e parte di sua vita ancor si lagna,</l>
<l>più non sperando onor di bianchi marmi.</l>
<l>Ma tu m'aita, prego, e tu ristagna</l>
<l>il sangue al sacro suon de' forti carmi;</l>
<l>ch'io tardo giungo, e 'n mia salute è lenta</l>
<l>ogni medica mano altrove intenta.–</l>
</lg>
<lg type="ottava">
<l>Così disse pregando; e con soavi</l>
<l>passi l'altro il conduce assai vicino,</l>
<l>dove del sangue sparso il terga e lavi,</l>
<l>tra lucido ostro assiso e bianco lino.</l>
<l>Curò le piaghe sue profonde e gravi,</l>
<l>a cui fu d'uopo il proveder divino:</l>
<l>e fece opra miglior che d'arte maga;</l>
<l>se pura fé di puro cor s'appaga.</l>
</lg>
<lg type="ottava">
<l>Ne l'egro ei mitigò la doglia acerba,</l>
<l>ma no 'l desio, che dentro il rode ed ange,</l>
<l>di vendicar de' suoi l'onta superba</l>
<l>contra chi ber solea del Nilo, o 'n Gange:</l>
<l>e fisse ne la mente anco riserba</l>
<l>le sue parole, e l'altrui morte ei piange;</l>
<l>e gli son quasi dal pensier dipinti</l>
<l>i simulacri de gli amici estinti.</l>
</lg>
<lg type="ottava">
<l>Parte del suo signore oblia l'impero,</l>
<l>ch'egli guerra non faccia e sol rispinga,</l>
<l>e del soldàn, ch'è si possente e fèro,</l>
<l>schivi l'incontro, ove s'avanzi e spinga:</l>
<l>tanto nel petto giovinile altero</l>
<l>può di gloria immortal dolce lusinga,</l>
<l>o quasi forza è pur d'eterna luce</l>
<l>questo nobil desio ch'a morte induce.</l>
</lg>
<lg type="ottava">
<l>Questo fermo pensier dal cor avulse</l>
<l>tutt'altri, e sbandì quasi il dolce sonno;</l>
<l>e non vi fûr per l'arme altre repulse,</l>
<l>per l'arme del suo fido amico e donno.</l>
<l>Ma come il nuovo dì nel ciel rifulse,</l>
<l>sostenne il peso, e far pochi altri il ponno:</l>
<l>e fece biancheggiar con auree piume</l>
<l>l'augello imperïoso al chiaro lume.</l>
</lg>
<lg type="ottava">
<l>Il grave usbergo e 'l grave scudo io dico,</l>
<l>in cui l'aquila i vanni innalza e spande,</l>
<l>e l'elmo sostenea del caro amico,</l>
<l>che sculte d'oro avea ricche ghirlande:</l>
<l>la spada no, che fu dal padre antico</l>
<l>portata in guerra, in guisa è grave e grande:</l>
<l>né, fuor che 'l pio Goffredo, alcun la vibra;</l>
<l>ei sol potea di forza opporsi in libra.</l>
</lg>
<lg type="ottava">
<l>Un'altra spada al fianco allor si cinge</l>
<l>Ruperto, in cui la guardia e 'l pomo è d'oro,</l>
<l>e vi riluce impressa alata sfinge,</l>
<l>che si corona di frondoso alloro:</l>
<l>quinci un possente suo destrier sospinge,</l>
<l>a cui cede nel corso il trace e 'l moro;</l>
<l>negro, candido un piè, stellato in fronte,</l>
<l>e gli altri appresso fa condurre al fonte.</l>
</lg>
<lg type="ottava">
<l>L'asta, la qual parea nodosa antenna</l>
<l>integra e tinta di color vermiglio,</l>
<l>e tronca già ne la famosa Ardenna</l>
<l>lasciò con gli altri arnesi il padre al figlio;</l>
<l>ma dove Marte fére, e non accenna,</l>
<l>la ruppe quel cui diè virtute esiglio:</l>
<l>quel ch'in battaglia ogni dur' rompe e spezza,</l>
<l>ed ebbe eguale al suo valor bellezza.</l>
</lg>
<lg type="ottava">
<l>V'è solo il tronco; e 'l suo fedel ne scelse</l>
<l>una fra molte la più grave e dura,</l>
<l>che mai sia incisa ne le cime eccelse</l>
<l>del nevoso Apennino, o 'n selva oscura.</l>
<l>Là 'nde affissa pendea, primier la svelse</l>
<l>questi che tanto l'alma ebbe secura:</l>
<l>poi mosse a ricercar de l'acque dolci,</l>
<l>fra' seggi de' pastori e de' bifolci.</l>
</lg>
<lg type="ottava">
<l>Con gl'Italici suoi la fida scorta</l>
<l>di que' di Trena egli seguir potea;</l>
<l>ma venne a l'ombra per la via più corta</l>
<l>dove il lasso guerrier s'attuffi e béa:</l>
<l>egli a' fatti animosi altrui conforta</l>
<l>là 've il rischio più certo esser credea;</l>
<l>ma varie genti a l'onde, e quindi e quinci</l>
<l>trassero pria ch'a guerreggiar cominci.</l>
</lg>
<lg type="ottava">
<l>Così lupi assetati a cui distilla</l>
<l>il nero sangue ancor dal muso immondo,</l>
<l>vengono a perturbar l'onda tranquil!a,</l>
<l>dal sanguigno lor pasto al rio profondo:</l>
<l>o pur fère diverse, ove sfnvilla</l>
<l>Atlante che sostiene il grave pondo,</l>
<l>con bocca aperta e con spumosa lingua</l>
<l>sen vanno a' fiumi in cui l'ardor s 'estingua.</l>
</lg>
<lg type="ottava">
<l>Disse Ruperto a' suoi: –Compagni illustri</l>
<l>di quel signor che pari unqua non ebbe,</l>
<l>ma innanzi al cominciar di cinque lustri,</l>
<l>superò il padre e la sua gloria accrebbe;</l>
<l>deh fate or, prego, ch'il suo onor s'illustri,</l>
<l>ché nulla invidia far men chiaro il debbe;</l>
<l>onde chi non degnollo ed or l'incolpa,</l>
<l>conosca il torto e la sua propria colpa;</l>
</lg>
<lg type="ottava">
<l>e pensi: se pòn tanto i suoi seguaci,</l>
<l>che farebbe il signore a' suoi congiunto?</l>
<l>Valore impetuoso a que' rapaci</l>
<l>lupi mostrate omai, che 'l tempo è giunto.–</l>
<l>Così disse, e lor fece in guerra audaci</l>
<l>come il destrier che da' suoi sproni è punto:</l>
<l>e nel corso splendean quell'auree penne,</l>
<l>tal ch'altri appena il suo splendor sostenne.</l>
</lg>
<lg type="ottava">
<l>Dicean gli Assiri, mossi al primo sguardo,</l>
<l>folgoreggiar veggendo e quasi a volo</l>
<l>l'angel sublime: –E questo il gran Riccardo</l>
<l>che riede in guerra, e con più fèro stuolo.</l>
<l>Fu dunque un vano messaggier bugiardo</l>
<l>quel di Fenicia, e n'abbiam onta e duolo.–</l>
<l>Egli intanto giungea, che nulla mente,</l>
<l>più di virtù che di fin'òr lucente.</l>
</lg>
<lg type="ottava">
<l>Nel lucido elmo egli primier percosse</l>
<l>il dispietato Aman, di padre ebreo</l>
<l>in Soria nato, e sì di sella il mosse,</l>
<l>anzi di mente, che 'l fellon cadéo</l>
<l>stordito; e come notte orribil fosse,</l>
<l>il dolce lume e seco il ciel perdéo,</l>
<l>ch'alfin perduto più non si racquista:</l>
<l>or giace orbo di mente, orbo di vista.</l>
</lg>
<lg type="ottava">
<l>E nel secondo colpo ei più non falla,</l>
<l>ben che fére più basso, e pur ancide</l>
<l>Sanson, forato il collo; indi la spalla</l>
<l>trafigge d'Absalon, che fugge e stride,</l>
<l>ben che sia mastro de la regia stalla,</l>
<l>e sembri in quella d'Augea un nuovo Alcide.</l>
<l>Né vi potea condur sì cara preda,</l>
<l>perch'altrui tanta gloria il ciel conceda.</l>
</lg>
<lg type="ottava">
<l>Poi con l'asta medesma in terra abbatte</l>
<l>Jampsone, e Tamerlano a morte offeso,</l>
<l>che dal paese ove le nevi intatte</l>
<l>non strugge il sol, d'antica stirpe è sceso.</l>
<l>L'uno né spira più, né polso or batte,</l>
<l>ma giace de la terra immobil peso:</l>
<l>l'altro la morde, e 'n sul morir si volve</l>
<l>calcitrando nel sangue e 'n atra polve.</l>
</lg>
<lg type="ottava">
<l>Sedea raccolto in ben polita sella</l>
<l>Decher, e già smarrito il viso e 'l core,</l>
<l>mentre mirò questa percossa e quella,</l>
<l>ch'empier potea di spaventoso orrore:</l>
<l>e la sinistra man, tremante anch'ella,</l>
<l>lasciava il freno: a lui, che tutto smore,</l>
<l>fra' denti trapassò l'acuta lancia,</l>
<l>e gli trafisse la sinistra guancia.</l>
</lg>
<lg type="ottava">
<l>Com'uom che siede curvo, e l'onde mira</l>
<l>da pietra che sovrasti al suol marino,</l>
<l>prende il pesce con l'amo e suso il tira</l>
<l>con la tremula canna avvinta al lino:</l>
<l>tal preso per la parte ond'ei respira,</l>
<l>con l'asta il leva, e gitta a capo chino</l>
<l>sovra l'aperta bocca, indi sen fugge</l>
<l>l'anima ch'al partir si lagna e mugge.</l>
</lg>
<lg type="ottava">
<l>Rotta l'asta il guerrier, ch'integra e salda</l>
<l>restare a' duri colpi omai non pote,</l>
<l>fa la spada di sangue umida e calda,</l>
<l>mentr' ei Torildo e Rubican percote</l>
<l>ch'abitò in Acra in su la verde falda:</l>
<l>e fra l'irsute ciglia e l'ampie gote</l>
<l>diviso cade; e 'l suol per dura scossa,</l>
<l>sparso è di sangue e di cerebro e d'ossa.</l>
</lg>
<lg type="ottava">
<l>Frattanto non teneva il rischio a bada</l>
<l>i suoi, né di terror aspetto e d'ombre;</l>
<l>bench'in lor di saette un nembo cada,</l>
<l>onde il sereno ciel par che s'adombre,</l>
<l>ma qual ferìa di lancia e qual di spada,</l>
<l>perch'il dubbioso guado a lor si sgombre:</l>
<l>e d'ambo i lati fean sanguigno il calle,</l>
<l>e di morti coprian l'orrida valle.</l>
</lg>
<lg type="ottava">
<l>Quando il fiero Aladin ferì di punta</l>
<l>l'ardito cavalier, ch'ad altro intende;</l>
<l>né dov'ogni arme si rintuzza e spunta,</l>
<l>ne l'elmo e ne lo scudo il colpo ei stende;</l>
<l>ma là 've, piastra a piastra in un congiunta,</l>
<l>s'affibbia la corazza, il lato offende:</l>
<l>poi, temendo il valor d'invitta mano,</l>
<l>gìo dal ferito il feritor lontano.</l>
</lg>
<lg type="ottava">
<l>Né tempo d'aspettarlo omai gli parve,</l>
<l>perché già si volgea troppo sdegnoso,</l>
<l>e ne la vista folgorando apparve,</l>
<l>terribile, superbo e spaventoso.</l>
<l>–Non son queste (ei dicea) mentite larve,</l>
<l>né fantasma che vaghi a l'aer ombroso;</l>
<l>vero nemico vedi; e qui si sconta</l>
<l>con verace valore oltraggio ed onta.–</l>
</lg>
<lg type="ottava">
<l>Così dicendo, ei tosto avvien che segua</l>
<l>lui, che ratto ricorre a l'altre rive,</l>
<l>per darlo in preda a lei che tutto adegua;</l>
<l>l'altro pur cerca ove la morte ei schive:</l>
<l>e vorria pace col destino o tregua,</l>
<l>ch'a la sua vita un certo fin prescrive;</l>
<l>ma passa invan, né di fuggir gli è dato</l>
<l>di tenebrosa morte il duro fato.</l>
</lg>
<lg type="ottava">
<l>Perché varcando a pena il guado incerto,</l>
<l>ne l'altre sponde impresse alti vestigi:</l>
<l>a l'alma il calle fu dal tergo aperto,</l>
<l>ond'ella fugga a' laghi Averni e Stigi.</l>
<l>Ma qual prima, qual poscia, o buon Ruperto,</l>
<l>col ferro micidial di morte affligi,</l>
<l>mentre con alto suon d'eterna fama</l>
<l>t'invita il ciel ch'i buoni accoglie e chiama?</l>
</lg>
<lg type="ottava">
<l>Pria, varcato il torrente, Erode ancise,</l>
<l>Nigran, Tenebricante e Lucifuga;</l>
<l>poscia il corso vital d'Eumene incise,</l>
<l>di Sifon, di Smeriglio e di Felluga:</l>
<l>diè morte a questi, altri il timor conquise,</l>
<l>e lor disperse in dolorosa fuga:</l>
<l>ei perseguilli, e 'n perseguir seguìto</l>
<l>fu da lo stuol de' suoi compagni ardito.</l>
</lg>
<lg type="ottava">
<l>Giovine incauto era trascorso, e vago</l>
<l>di vittoria, d'onor, d'eterna loda,</l>
<l>quand'ei scoprì, quasi del fin presago,</l>
<l>l'empio soldan che forza accoppia e froda;</l>
<l>come il pastor che scorga orribil drago</l>
<l>strisciar fra l'erba, ove s'avvinchia e snoda,</l>
<l>e sibilando alzar superba cresta</l>
<l>gonfio il ceruleo collo, ond'ei s'arresta:</l>
</lg>
<lg type="ottava">
<l>così riflette dubbio; e 'l gran ribello</l>
<l>ben riconobbe a la famosa insegna,</l>
<l>con Amoralto, il cavalier novello,</l>
<l>la cui virtù d'iniqua legge è indegna.</l>
<l>Quasi leon ch'omai d'orrido vello</l>
<l>s'adorni, e 'n tana rimaner si sdegna,</l>
<l>ma segue il padre, e già gli artigli e 'l mento</l>
<l>tinger vorria ne l'africano armento.</l>
</lg>
<lg type="ottava">
<l>Parte, mirando, uscir d'oscuri aguati</l>
<l>egli vedeva a l'ombra occulta e bruna</l>
<l>già più vicini i cavalieri armati,</l>
<l>sotto l'insegne di turbata luna:</l>
<l>e gli altri poi, sì come augelli alati,</l>
<l>di cui stridente schiera in ciel s'aduna,</l>
<l>tornare in guerra; e sé primiero, o solo,</l>
<l>onde si volse al suo feroce stuolo.</l>
</lg>
<lg type="ottava">
<l>Vide ch'era seguito, e nulla ei disse,</l>
<l>quasi d'indugio or si vergogni e penta;</l>
<l>e quel che di sua morte in cor descrisse</l>
<l>obliando, al destriero il freno allenta;</l>
<l>ma del suo ardir l'alte parole ha fisse,</l>
<l>in guisa d'uom ch'il suo dever rammenta:</l>
<l>e 'ncontra il re de la spietata turba</l>
<l>drizza prima il suo corso, e lui perturba.</l>
</lg>
<lg type="ottava">
<l>Quinci la luna, e quindi il sol fiammeggia,</l>
<l>nel duro campo incontra lei converso,</l>
<l>come nel ciel, ove oscurar si deggia,</l>
<l>e 'mpallidir l'aspetto a l'aër perso:</l>
<l>e tosto fia che qui imbrunir si veggia</l>
<l>di nero sangue orribilmente asperso.</l>
<l>Ahi lagrimosa eclissi, ahi non felice</l>
<l>virtù! Quando egual lutto il ciel predice?</l>
</lg>
<lg type="ottava">
<l>Incominciâr l'impetüoso assalto</l>
<l>i duo guerrier, con cento colpi e mille:</l>
<l>ed ambe fiammeggiâr le spade in alto,</l>
<l>e risonâr siccome incudi o squille</l>
<l>quell'arme adamantine; e 'l verde smalto</l>
<l>non però tinser di sanguigne stille;</l>
<l>ma sovra gli elmi ogni crudel percossa</l>
<l>fu grave, e parve Pelio imposto ad Ossa.</l>
</lg>
<lg type="ottava">
<l>Di fuori il ferro, entro il furore avvampa,</l>
<l>sì che non bolle più Vulcano, od Ischia.</l>
<l>L'ire, gli òdi, le forze insieme accampa</l>
<l>ciascun contra il nemico, e più s'arrischia:</l>
<l>né da colpo giammai s'arretra o scampa,</l>
<l>per la confusïon turbata e mischia;</l>
<l>ma tanto rabbia in lor s'avanza e cresce,</l>
<l>quanto s'inaspra la battaglia e mesce.</l>
</lg>
<lg type="ottava">
<l>Come in valle talor, che cinge e serra</l>
<l>d'alpestri monti oscura selva intorno,</l>
<l>fanno irati fra sé terribil guerra</l>
<l>Euro, e chi spira onde tramonta il giorno:</l>
<l>caggion con gran romore i rami a terra,</l>
<l>percotendosi insieme il faggio e l'orno:</l>
<l>così genti pugnar di fé discordi,</l>
<l>né v'è chi pensi a fuga, o sen ricordi.</l>
</lg>
<lg type="ottava">
<l>Ma 'l buon figliuolo a cui pietà perfetta</l>
<l>nega la dispietata iniqua legge,</l>
<l>de le paterne ingiurie aspra vendetta</l>
<l>già far vorrebbe, e di morire elegge:</l>
<l>e lui ch'al padre è infesto, e più s'affretta.</l>
<l>e 'l suo destriero e 'l suo furor non regge,</l>
<l>percote ove nol copre o scudo o schermo,</l>
<l>ed impiaga la piaga al lato infermo.</l>
</lg>
<lg type="ottava">
<l>Ruperto si girò tre volte, ed anco</l>
<l>ferì tre volte, e fece alte ruine,</l>
<l>terribil più che si mostrasse unquanco,</l>
<l>d'armi e di genti ch'incontrò vicine.</l>
<l>La quarta a lui, pur ruinoso e stanco,</l>
<l>de la sua morte apparve orrido fine</l>
<l>visibilmente, e 'n quel gravoso impaccio</l>
<l>Morte che per ferire alzava il braccio.</l>
</lg>
<lg type="ottava">
<l>E d'alto cadde, e rimbombò funesta</l>
<l>la fèra spada in su le cave tempie,</l>
<l>sì che stordissi a la percossa infesta</l>
<l>del re crudel che 'l suo furore adempie.</l>
<l>Fu tratto l'elmo a la onorata testa,</l>
<l>ella di piaghe offesa e gravi ed empie,</l>
<l>disarmata la mano e 'l petto, e 'l tergo</l>
<l>del fino scudo e del lucente usbergo.</l>
</lg>
<lg type="ottava">
<l>Così moristi, o viva gloria o lume</l>
<l>del nobil regno, e festi eterno occaso,</l>
<l>spargendo d'un purpureo e caldo fiume</l>
<l>il sol de l'armi, in quell'orribil caso:</l>
<l>anzi volasti al ciel con altre piume</l>
<l>che d'aquila, o di Fama, o di Pegàso,</l>
<l>le tue spoglie lasciando al fier nemico,</l>
<l>lagrimosa vendetta al fido amico.</l>
</lg>
<lg type="ottava">
<l>Ma di quell'auree spoglie altero e lieto</l>
<l>corre Amoralto a la gentil rapina,</l>
<l>ch'al suo valore omai, senza divieto,</l>
<l>quella gloria quel giorno il ciel destina;</l>
<l>e i nobili destrier, ch'al bel Sebeto</l>
<l>bebbero e si lavâr d'onda marina,</l>
<l>or prende ad acque men turbate e scarse,</l>
<l>in cui più sangue ch'altro umor si sparse.</l>
</lg>
<lg type="ottava">
<l>E sol Circino, al suo famoso duce</l>
<l>serbandosi, fuggì con leggier corso;</l>
<l>e scosso il fren ch'in servitù l'adduce,</l>
<l>calcitrando superbo, ei diè di morso,</l>
<l>quasi eletto a portare arme di luce,</l>
<l>e 'nvitto cavalier sul bianco dorso,</l>
<l>nel dì, che quei del sol (s'altrui si crede)</l>
<l>ebbero intoppo in ciel da viva fede.</l>
</lg>
<lg type="ottava">
<l>Ma trasser gli altri, ov'è maggior tumulto</l>
<l>che per desio di preda ardente, o d'acque,</l>
<l>al nobil corpo, che lasciâr sepulto</l>
<l>non vorran senza onore ov'ei si giacque.</l>
<l>Non era al buon Loffredo il caso occulto,</l>
<l>lagrimoso e dolente; e più gli spiacque,</l>
<l>perché Ramusio, al suo cader maligno,</l>
<l>era in gran rischio e tutto omai sanguigno.</l>
</lg>
<lg type="ottava">
<l>Correa Achille e Giustino a certa morte,</l>
<l>né Cosso, né Belprato era più tardo;</l>
<l>battean de l'altra vita omai le porte</l>
<l>ed Afflitto, e Metello, e 'l fido Evardo,</l>
<l>non cercando a un bel fin migliori scorte,</l>
<l>né 'n sì gran lutto riveder Riccardo;</l>
<l>ned altra gloria mai, ned altra palma,</l>
<l>che di morir con l'onorata salma.</l>
</lg>
<lg type="ottava">
<l>Ma qual fèro leon di tana uscito</l>
<l>co' figli appresso in perigliosa caccia,</l>
<l>se incontra in selva il cacciatore ardito,</l>
<l>intorno allor si volge e lui minaccia:</l>
<l>tale il buon vecchio, allor nulla smarrito,</l>
<l>ma con gran core, e con robuste braccia</l>
<l>fermò il cavallo al sanguinoso varco,</l>
<l>sin che ne trasse il sospirato incarco.</l>
</lg>
<lg type="ottava">
<l>E qual gran foco, allor che fumo oscuro</l>
<l>tutto dintorno al cielo asconde e copre,</l>
<l>ed Orione involve, e 'l pigro Arturo,</l>
<l>e l'altre di la su mirabili opre,</l>
<l>quivi la pugna ardeva; e l'aer puro</l>
<l>sereno in altra parte il sol discopre:</l>
<l>e fra lontani da mattina a terza</l>
<l>si combatte cessando, e quasi scherza.</l>
</lg>
<lg type="ottava">
<l>Però si volge allor Loffredo il veglio</l>
<l>al buon Achille, ed a partir l'invita:</l>
<l>–Forte guerrier che fra tutti altri io sceglio</l>
<l>nel gran periglio, omai facciam partita:</l>
<l>che certo di ritrarsi estimo il meglio,</l>
<l>prima ch'al tuo fratel la nobil vita</l>
<l>copra quasi di Marte incendio o nembo,</l>
<l>che di morti a la terra ha pieno il grembo.–</l>
</lg>
<lg type="ottava">
<l>Così diss'egli; ed ubbidiva a' detti</l>
<l>de' duo più saggi il cavalier feroce,</l>
<l>con gli altri suoi compagni in guerra eletti,</l>
<l>ritratti al suon de la severa voce.</l>
<l>E tutti insieme in un drappel ristretti,</l>
<l>il corpo riportâr, cui nulla or nuoce</l>
<l>o lancia, o stral, ben che sia d'arme ignudo;</l>
<l>pur ciascuno il copria del proprio scudo.</l>
</lg>
<lg type="ottava">
<l>Fino al torrente poi la turba infida</l>
<l>preme i fedeli, e sul partir contrasta,</l>
<l>empiendo il ciel di minacciose strida,</l>
<l>e ferendo vicin di ferro e d'asta:</l>
<l>e fulminando, il re di morte sfida,</l>
<l>e pone a morte e 'l minacciar non basta,</l>
<l>sin là 've quasi misto il sangue a l'onde,</l>
<l>fa lubrico il calar d'antiche sponde.</l>
</lg>
<lg type="ottava">
<l>Come in bocca del porto, ove s'implica</l>
<l>nel mar il curvo lido, orrido scoglio</l>
<l>quinci e quindi torreggia o rupe antica,</l>
<l>e reprime de' venti il fèro orgoglio:</l>
<l>così allor reprimean l'ira nemica,</l>
<l>pien d'alto sdegno i duci e di cordoglio,</l>
<l>sin ch'i suoi fûr passati a l'altra parte,</l>
<l>non cessando mill'arme a l'aura sparte.</l>
</lg>
<lg type="ottava">
<l>Non cessan le saette, e i dardi e i sassi,</l>
<l>e rado avvien che scenda il colpo in fallo</l>
<l>sovra l'armata schiera a' dubbi passi,</l>
<l>tal che rimbomba il lucido metallo.</l>
<l>Alfin Ramusio e mesti i duci e lassi,</l>
<l>col nobil peso entrar ne l'ampio vallo,</l>
<l>e con la pompa d'infelici spoglie,</l>
<l>l'aurea porta il re superbo accoglie.</l>
</lg>
<lg type="ottava">
<l>L'antica porta in cui lo sol dispiega</l>
<l>il primo raggio, e lei n'illustra e 'l tempio,</l>
<l>or s'apre a lui, che giusto il ciel rilega</l>
<l>dal suol nativo, e qui trionfa or l'empio,</l>
<l>del pio sangue macchiato, e nulla il piega</l>
<l>gloriosa umiltà d'antico esempio,</l>
<l>ch'ivi portò la palma il Re de' regi,</l>
<l>sovra il pigro animal senz' aurei fregi.</l>
</lg>
<lg type="ottava">
<l>E qui depose umil l'alto diadema</l>
<l>Eraclio, vincitor de' fieri Persi.</l>
<l>Pur il fellon non ha spavento o tèma,</l>
<l>né l'hanno i suoi, d'iniqua morte aspersi.</l>
<l>O alta providenzia, anzi suprema,</l>
<l>che piovi il foco, e spargi il mare e 'l versi,</l>
<l>qual vendetta minacci e grave ed aspra</l>
<l>a chi s'indura in aspettando e 'naspra?</l>
</lg>
<lg type="ottava">
<l>L'alta vittoria i Siri a l'ozio adesca,</l>
<l>e de' nostri produce onta e disprezzo.</l>
<l>Godon ne' verdi monti a l'onda fresca</l>
<l>i cari cibi, e le dolci ombre, e 'l rezzo.</l>
<l>Vecchi e fanciulli più lascivi in tresca</l>
<l>vedi meschiarsi, e Belzebub in mezzo;</l>
<l>ventilando il pavon tra fonti e rivi,</l>
<l>ch'al mormorar lusinga i sonni estivi.</l>
</lg>
<lg type="ottava">
<l>Soglion così passar l'ore diurne,</l>
<l>e sotterra cercar più freddo loco.</l>
<l>Fanno il ciel vergognar l'opre notturne,</l>
<l>e i lor sozzi diletti, e 'l riso, e 'l gioco:</l>
<l>apron il corso a l'acque, e i fonti e l'urne</l>
<l>versan fuori il ruscel corrente e roco:</l>
<l>la terra le vivande e 'l mar dispensa,</l>
<l>ond'ingombri Emiren superba mensa.</l>
</lg>
<lg type="ottava">
<l>Da l'altra parte in sanguinose pene</l>
<l>doleansi i nostri, e 'n lagrimoso duolo;</l>
<l>qual d'Etiopia le più ardenti arene,</l>
<l>bolle sotto a lor più l'arido suolo;</l>
<l>e l'oste inopia d'ogni umor sostiene,</l>
<l>e de' fonti cercando a stuolo a stuolo,</l>
<l>la fame d'Antiochia or nulla estima,</l>
<l>verso la sete in quell'estranio clima.</l>
</lg>
<lg type="ottava">
<l>Spenta è del cielo ogni benigna lampa:</l>
<l>signoreggiano in lui contrarie stelle,</l>
<l>onde piove virtù ch'informa e stampa</l>
<l>l'aria d'impressïon maligne e felle.</l>
<l>Cresce l'ardore estivo, e sempre avvampa</l>
<l>più mortalmente in queste parti e 'n quelle.</l>
<l>A giorno reo notte più rea succede,</l>
<l>e dopo lei peggiore il dì sen riede.</l>
</lg>
<lg type="ottava">
<l>Non esce il sol giammai, che asperso e cinto</l>
<l>di sanguigni vapori entro e dintorno</l>
<l>ei non dimostri, e quasi altrui dipinto,</l>
<l>mesto presagio d'infelice giorno.</l>
<l>Non parte mai, che più turbato e tinto,</l>
<l>non minacci egual noia al suo ritorno,</l>
<l>e non inaspri i già sofferti danni</l>
<l>col timor certo di più gravi affanni.</l>
</lg>
<lg type="ottava">
<l>Mentre egli i raggi poi d'alto diffonde,</l>
<l>quanto dintorno occhio mortal si gira,</l>
<l>seccarsi i fiori, impallidir le fronde,</l>
<l>assetate languir l'erbe ei rimira,</l>
<l>e fendersi la terra, e scemar l'onde,</l>
<l>ogni cosa del ciel soggetta a l'ira,</l>
<l>e le sterili nubi in aria sparse,</l>
<l>fiamme parean, quando prodigio apparse.</l>
</lg>
<lg type="ottava">
<l>Il ciel minaccia incendio e nega pace,</l>
<l>né cosa appar che gli occhi almen restaure:</l>
<l>Zefiro nel suo speco ed Euro or tace,</l>
<l>cessato è il dolce vaneggiar de l'aure.</l>
<l>Talor vi soffia (e pare adusta face)</l>
<l>vento che muove da l'arene Maure,</l>
<l>e gravoso di polve i lumi ingombra,</l>
<l>ricoprendo a' bei poggi il verde e l'ombra.</l>
</lg>
<lg type="ottava">
<l>Non ha poscia la notte ombre più liete,</l>
<l>ma di fiamma e d'ardor son quasi impresse:</l>
<l>e di travi di foco e di comete,</l>
<l>e d'altri fregi ardenti il velo intesse:</l>
<l>né pur, terra infelice, a tanta sete</l>
<l>son da l'avara luna almen concesse</l>
<l>le sue dolci rugiade: e l'erbe e i fiori</l>
<l>chiamano indarno i lor vitali umori.</l>
</lg>
<lg type="ottava">
<l>Da le notti inquïete il pigro sonno</l>
<l>sbandito fugge; e i miseri mortali</l>
<l>lusingando ritrarlo a sé nol ponno:</l>
<l>e la sete è peggior di tutti i mali.</l>
<l>Non cessa di Giudea l'iniquo donno</l>
<l>di sparger succhi a l'acque empi e mortali.</l>
<l>Onde vie più di Stige e d'Acheronte,</l>
<l>sembra al pio cavalier turbato il fonte.</l>
</lg>
<lg type="ottava">
<l>E Siloe, che solea sì puro e mondo</l>
<l>pur dianzi offrir cortese il suo tesoro,</l>
<l>or di tepide linfe a pena il fondo</l>
<l>arido copre, e nega altrui ristoro:</l>
<l>né sol vorriano il Po, qualor profondo</l>
<l>sen va con fronte di superbo toro;</l>
<l>né 'l Gange, o 'l Nilo, allor che non s'appaga</l>
<l>di sette alberghi, e 'l verde Egitto allaga.</l>
</lg>
<lg type="ottava">
<l>S'alcun giammai tra le frondose rive</l>
<l>puro vide stagnar liquido argento;</l>
<l>o giù precipitose ir l'acque vive</l>
<l>per alpe, o 'n piaggia erbosa a passo lento;</l>
<l>quelle al vago desio forma e descrive,</l>
<l>e ministra sol esca al suo tormento:</l>
<l>e l'imagine lor gelida e molle</l>
<l>gli asciuga e scalda, e nel pensier ribolle.</l>
</lg>
<lg type="ottava">
<l>Vedi le membra del guerrier robuste</l>
<l>cui né cammin per aspra terra preso,</l>
<l>né grave salma onde passâro onuste,</l>
<l>né domò ferro acuto o ferro acceso;</l>
<l>ch'or risolute, e nel gran giorno aduste,</l>
<l>giacciono a se medesme inutil peso:</l>
<l>e viva ne le vene occulta fiamma,</l>
<l>che in lor si pasce, entro gli spirti infiamma.</l>
</lg>
<lg type="ottava">
<l>Langue il corsier, già sì feroce, e l'erba,</l>
<l>già desiato cibo, a noia or prende:</l>
<l>vacilla il piede infermo, e la superba</l>
<l>cervice dianzi è giù dimessa e pende:</l>
<l>memoria di sue palme omai non serba,</l>
<l>né più dolce di gloria ardor l'accende:</l>
<l>ma stima l'auree pompe ignobil soma,</l>
<l>tanto l'empia stagion l'affligge e doma.</l>
</lg>
<lg type="ottava">
<l>Languisce il fido cane, ed ogni cura</l>
<l>del caro albergo e del signore oblia:</l>
<l>giace disteso, ed a l'interna arsura,</l>
<l>sempre anelando, aure novelle invia.</l>
<l>Ma s'altrui diede il respirar natura</l>
<l>perch'il caldo del cor temprato sia,</l>
<l>or nulla o poco refrigerio ei n'have,</l>
<l>sì quello, onde si spira, è denso e grave.</l>
</lg>
<lg type="ottava">
<l>Tal era la stagion che tanti afflisse</l>
<l>fidi guerrieri, e sì turbato il cielo:</l>
<l>quando il Signor, ch'in lui sue stelle affisse,</l>
<l>e spiegò l'aria come un picciol velo,</l>
<l>e librando la terra, al mar prescrisse</l>
<l>i suoi confini, e temprò fiamme e gelo,</l>
<l>la su dormia, se dirlo a noi conviensi,</l>
<l>formando i simolacri a' nostri sensi.</l>
</lg>
<lg type="ottava">
<l>Sovra gli occulti lumi, e i lumi ardenti,</l>
<l>e l'alto suon de l'armonia superna,</l>
<l>caligine è là su d'ombre lucenti,</l>
<l>in cui s'involve il Re ch'il ciel governa:</l>
<l>e ne l'entrar de l'animose menti,</l>
<l>negando, s'apre; e quivi è pace eterna.</l>
<l>Quivi Dio pose in fulgide tenèbre</l>
<l>e 'n profondo silenzio, alte latebre.</l>
</lg>
<lg type="ottava">
<l>E quivi egli di rado a sé congiunge</l>
<l>l'alto pensier che di volare ardisca</l>
<l>sovra le stelle, e trapassar da lunge,</l>
<l>sin che entrando la nube a lui s'unisca.</l>
<l>Quivi era allor che palma a palma aggiunge</l>
<l>il duce pio con viva fede e prisca:</l>
<l>e dice, alzando al ciel le mani e gli occhi,</l>
<l>onde la grazia in lui risplenda e fiocchi:</l>
</lg>
<lg type="ottava">
<l>–Padre del ciel ch'al fido re piovesti,</l>
<l>e la manna versasti in gran deserto</l>
<l>e a la vecchia man virtù porgesti</l>
<l>onde rompa le pietre, e 'l monte aperto</l>
<l>un fiume versi: or rinnovella in questi</l>
<l>le grazie antiche: e s'ineguale è il merto,</l>
<l>di tua pietate i lor difetti adempi,</l>
<l>che son pur tuoi guerrieri incontr' agli empi.–</l>
</lg>
<lg type="ottava">
<l>Tarde non furon già queste preghiere,</l>
<l>a cui fede e speranza il volo impiuma:</l>
<l>ma volando passar preste e leggiere</l>
<l>nel regno che non teme ardore e bruma:</l>
<l>il Re le accolse, e le fedeli schiere</l>
<l>mirò col guardo onde ogni core alluma.</l>
<l>Disse (ed ogni parola è più costante,</l>
<l>che legge scritta in lucido diamante):</l>
</lg>
<lg type="ottava">
<l>–Abbia sin or sofferto, e non sen dolga,</l>
<l>la mia gente per me danno e periglio;</l>
<l>ben ch'armi incontra il mondo e i lacci sciolga</l>
<l>Satàn, uscito da l'eterno esiglio.</l>
<l>Nuovo ordin d'altre cose omai si volga,</l>
<l>felice a' fidi;– ed accennò col ciglio,</l>
<l>promettendo vittoria al duce invitto,</l>
<l>e scorno a l'Asia ed al bugiardo Egitto.</l>
</lg>
<lg type="ottava">
<l>Mosse la fronte veneranda: e gli ampi</l>
<l>cieli tremâro e i lumi erranti e fissi:</l>
<l>tremò Olimpo con l'aria, e i salsi campi</l>
<l>de l'Oceàno, e i suoi profondi abissi:</l>
<l>fiammeggiare a sinistra accesi lampi</l>
<l>fûr visti, e chiaro tuono insieme udissi:</l>
<l>seguì di liete voci un chiaro suono,</l>
<l>sovra Sion ed Acra, il lampo e 'l tuono.</l>
</lg>
<lg type="ottava">
<l>Ecco sùbite nubi, o sian di terra</l>
<l>su volati i vapori e in alto ascesi,</l>
<l>o sia grazia del ciel, ch'omai disserra</l>
<l>le porte a l'acque, e tempra i fochi accesi:</l>
<l>ecco notte improvvisa involve e serra</l>
<l>il giorno, e i negri orrori intorno ha stesi:</l>
<l>segue la pioggia impetüosa, e pare</l>
<l>ch'a terra caggia il ciel converso in mare.</l>
</lg>
<lg type="ottava">
<l>Come talor ne la stagion estiva,</l>
<l>se la pioggia dal ciel a noi discende,</l>
<l>stuol d'anitre loquaci in secca riva,</l>
<l>con rauco mormorar, lieto l'attende:</l>
<l>e spiega l'ali al fresco umor, né schiva</l>
<l>alcuna di bagnarsi in lui si rende;</l>
<l>e là 've in maggior fondo ei si raccoglia,</l>
<l>si tuffa, e spegne l'assetata voglia:</l>
</lg>
<lg type="ottava">
<l>così, gridando, la cadente piova,</l>
<l>cui la destra del ciel pietosa or versa,</l>
<l>raccoglion lieti, e lor diletta e giova</l>
<l>la chioma averne, non ch'il manto, aspersa:</l>
<l>chi bee ne' vasi, e chi ne gli elmi a prova,</l>
<l>chi tien la mano in mezzo a l'acque immersa:</l>
<l>qual se ne spruzza il volto e qual le tempie,</l>
<l>altri ad uso miglior l'urne riempie.</l>
</lg>
<lg type="ottava">
<l>Non pur l'umana gente or si rallegra,</l>
<l>e de' suoi danni a ristorar si viene;</l>
<l>ma la terra che dianzi afflitta ed egra,</l>
<l>di sue piaghe le membra avea ripiene,</l>
<l>la pioggia in sen raccoglie, e si rintegra,</l>
<l>e la comparte a le più interne vene:</l>
<l>e largamente i nutritivi umori</l>
<l>a le piante ministra, a l'erbe, a' fiori.</l>
</lg>
<lg type="ottava">
<l>Ed inferma simiglia a cui vitale</l>
<l>succo l'interne parti arse rinfresca,</l>
<l>e disgombrando la cagion del male</l>
<l>a cui le membra sue fûr arida èsca,</l>
<l>la rinfranca, ravviva, e torna quale</l>
<l>fu ne la sua stagion fiorita e fresca:</l>
<l>tal che obliando i suoi passati affanni</l>
<l>le ghirlande ripiglia e i verdi panni.</l>
</lg>
<lg type="ottava">
<l>Cessa la pioggia alfine, e torna il sole,</l>
<l>ma dolce spiega e temperato il raggio,</l>
<l>col sereno splendor, sì com'ei suole</l>
<l>tra 'l fin d'aprile e 'l cominciar di maggio.</l>
<l>O fidanza gentil, chi Dio ben cole,</l>
<l>l'aria sgombrar d'ogni gravoso oltraggio;</l>
<l>cangiare a le stagioni ordine e stato,</l>
<l>vincer la forza de le stelle, e 'l fato !</l>
</lg>
<lg type="ottava">
<l>Da le tenebre uscito il Re del mondo,</l>
<l>a le preghiere omai del Franco duce,</l>
<l>scosso dintorno ha quell'orror profondo,</l>
<l>e fiammeggiar fa la serena luce:</l>
<l>ed al gran carro a cui non è secondo</l>
<l>qual altro più scintilla e più riluce,</l>
<l>lega animai pennati, e 'l volge e rota,</l>
<l>rota sublime in più sublime rota.</l>
</lg>
<lg type="ottava">
<l>Stellato è l'ampio carro, e d'occhi è sparso,</l>
<l>e spirito di vita il muove intorno;</l>
<l>tardo appo lui, non pur di lume è scarso,</l>
<l>quel che n'apporta in orïente il giorno.</l>
<l>Con questo al suo fedel per grazia apparso,</l>
<l>gira egli il mondo in maestate adorno;</l>
<l>regni, genti, contese, e tutte quattro</l>
<l>parti rimira, e non pur Tile, o Battro.</l>
</lg>
</div1>
<div1 type="parte">
<head>LIBRO VIGESIMO</head>
<lg type="ottava">

<l>Usciva omai dal molle e fresco grembo</l>
<l>de la gran madre sua la notte oscura,</l>
<l>aure lievi portando e largo nembo</l>
<l>di sua rugiada prezïosa e pura:</l>
<l>e del velo scotendo il nero lembo,</l>
<l>spargea col vivo gel l'estiva arsura:</l>
<l>e i venticei battendo intorno l'ali,</l>
<l>i sonni lusingâr d'egri mortali.</l>
</lg>
<lg type="ottava">
<l>E quegli ogni pensier che il dì conduce</l>
<l>tuffato avean nel dolce oblio profondo;</l>
<l>ma vigilando ne l'eterna luce,</l>
<l>sedeva al suo governo il re del mondo:</l>
<l>e da stellante seggio al Franco duce</l>
<l>volgea lo sguardo più lieto e giocondo:</l>
<l>quinci un segno mandò tra 'l giorno e l'ombra,</l>
<l>di raggio in guisa, ond'atro orror disgombra.</l>
</lg>
<lg type="ottava">
<l>Non lunge a l'aurea porta ond'esce il sole,</l>
<l>è porta di zaffiro in orïente,</l>
<l>che sol per grazia avanti aprir si suole</l>
<l>che si disserri l'uscio al dì nascente.</l>
<l>Di questa escono i sogni ond'egli vuole</l>
<l>le tenebre illustrar d'umana mente.</l>
<l>Ed ora quel che al pio signor discende.</l>
<l>l'ali dorate in verso lui distende.</l>
</lg>
<lg type="ottava">
<l>Sommo sol, il cui raggio è luce a l'alma,</l>
<l>e dolce ardor perché non giaccia e geli;</l>
<l>e voi che, sciolti da terrena salma,</l>
<l>rapti volaste ov'egli illustra i cieli;</l>
<l>qual sia gloria là su, corona, e palma</l>
<l>per me, con vostra pace, or si riveli,</l>
<l>come già lessi; e i gradi, e i cori, e 'l canto,</l>
<l>e ciò che in luce involve il regno santo.</l>
</lg>
<lg type="ottava">
<l>Lunge siate, o profani, e voi che adugge</l>
<l>l'ombra di morte e 'l cieco orror d'inferno,</l>
<l>che ricercate pur latebre ed ugge</l>
<l>al peccar vostro ed al nemico interno:</l>
<l>e voi ch'il vano amore infiamma e strugge,</l>
<l>o l'odio indura al più gelato verno.</l>
<l>Ma chi di santo ardor mi purga il labro,</l>
<l>se l'opre or narro del celeste fabro?</l>
</lg>
<lg type="ottava">
<l>Nulla mai visïon nel sonno offerse</l>
<l>imagini del ver lucenti e belle,</l>
<l>più di questa che a lui dormendo aperse</l>
<l>i secreti del cielo e de le stelle;</l>
<l>anzi i divini, e quasi in speglio ei scerse</l>
<l>misteri d'opre antiche e di novelle:</l>
<l>e 'nsieme gli apparì la terra e 'l cielo,</l>
<l>come in teatro a cui si squarci il velo.</l>
</lg>
<lg type="ottava">
<l>Vide repente uscir duo vaghi Amori,</l>
<l>e quinci e quindi far contrario il volo,</l>
<l>e l'un girar con incostanti errori</l>
<l>la terra, e non partir da l'umil suolo:</l>
<l>e l'altro circondar gli eterni cori</l>
<l>del ciel sublime, e gir di polo in polo,</l>
<l>con ali più del sol lucenti e preste,</l>
<l>fabro immortal d'alta città celeste.</l>
</lg>
<lg type="ottava">
<l>E quel facea là su mirabil opra</l>
<l>di chiarissima luce e d'òr serena,</l>
<l>ove notte non è che il sol ricopra</l>
<l>né 'l pigro verno i dì correnti affrena.</l>
<l>Questi fra noi, senza mirar di sopra,</l>
<l>a sua voglia formò città terrena,</l>
<l>e d'idoli e di mostri albergo e tempio,</l>
<l>tanto è diversa a quel divino esempio.</l>
</lg>
<lg type="ottava">
<l>Egli primier parea de' sacri monti</l>
<l>con l'aratro segnar la terra intorno,</l>
<l>ed indur l'ombre dolci a' chiari fonti,</l>
<l>ove faccia al gran di lieto soggiorno:</l>
<l>e d'alte torri a le superbe fronti</l>
<l>far gran corona, e 'l suo edificio adorno:</l>
<l>e d'aurea pompa ornar la nova reggia,</l>
<l>ove pria s'invaghisce e poi vaneggia.</l>
</lg>
<lg type="ottava">
<l>Quinci d'alto signor gli occhi lusinga</l>
<l>bellezza ignuda e senza velo o gonna,</l>
<l>perché a l'opra crudele il re costringa,</l>
<l>co 'l possente desio che in lui s'indonna:</l>
<l>e par che penitenza il muova e spinga</l>
<l>in antro oscuro, ove d'ignobil donna</l>
<l>pianga l'amore e i suoi diletti immondi,</l>
<l>e 'l sangue sparso, e d'altro umor s'inondi.</l>
</lg>
<lg type="ottava">
<l>E quel medesmo al maggior figlio infiamma</l>
<l>di più iniquo desio più molle core;</l>
<l>e non si vide mai cervo né damma</l>
<l>cercar del rivo al più cocente ardore,</l>
<l>com'egli il refrigerio a tanta fiamma</l>
<l>cercando già di non concesso amore:</l>
<l>parte, di donna che si turba e piange,</l>
<l>appar l'onesto sdegno e 'l duol che l'ange.</l>
</lg>
<lg type="ottava">
<l>Poscia lume celeste al cor gl'informa,</l>
<l>quasi pittor de le memorie antiche,</l>
<l>del più saggio figliuol la vera forma,</l>
<l>con tante sue non pure e non pudiche</l>
<l>illegittime fiamme, e varia torma</l>
<l>d'estranie donne e di mal fide amiche;</l>
<l>e tra quelle lascive e immonde gregge,</l>
<l>contaminata la paterna legge.</l>
</lg>
<lg type="ottava">
<l>Quivi non solo incoronata il crine</l>
<l>di Faraon la figlia a lui si mostra;</l>
<l>ma settecento ancor quasi regine</l>
<l>quell'interno pittore ingemma e 'nostra;</l>
<l>le Idumee, le Sidonie, e le vicine</l>
<l>Cetee col re canuto in verde chiostra;</l>
<l>e quelle di Moab figura insieme,</l>
<l>e le figlie d'Amon, dannato seme.</l>
</lg>
<lg type="ottava">
<l>Di pio, di saggio, empio diviene e stolto,</l>
<l>fra tanti amori il veglio e tanti scorni,</l>
<l>ed al vero suo Dio lo cor ritolto,</l>
<l>i falsi adora anzi gli estremi giorni.</l>
<l>Un bosco, un tempio è lor sacrato e c¢lto;</l>
<l>par che la diva Astarte ancor s'adorni:</l>
<l>sembran ne' sacrifici i fochi accensi,</l>
<l>e dintorno fumar gli arabi incensi.</l>
</lg>
<lg type="ottava">
<l>Turbato il Re del cielo al culto indegno,</l>
<l>onde onora gli dèi falsi e bugiardi,</l>
<l>par che il minacci, e con paterno sdegno</l>
<l>a lui rivolga le parole e i sguardi.</l>
<l>Di manto in guisa alfine è scisso il regno,</l>
<l>tanto il giusto furor vien grave e tardi;</l>
<l>e pur sovente e questa parte e quella</l>
<l>si mostra a lui ritrosa, anzi rubella.</l>
</lg>
<lg type="ottava">
<l>Altari e statue, e senza luce i boschi</l>
<l>alzati son sovra ogni eccelso colle,</l>
<l>e sotto a' rami più frondosi e foschi,</l>
<l>dal volgo nel piacer languente e molle:</l>
<l>e, come al suo splendor sian ciechi e loschi,</l>
<l>il vero culto al vero Dio si tolle.</l>
<l>La plebe in mille colpe erra e trascorre,</l>
<l>e 'n tutto ciò che il Ciel sdegnando abborre.</l>
</lg>
<lg type="ottava">
<l>Più dura poi de la macchiata fede</l>
<l>vendetta par che lasci il regno afflitto,</l>
<l>ché di regi tesori avare prede,</l>
<l>fa, dispogliando il tempio, il re d'Egitto:</l>
<l>e con le spoglie d'òr, superbo ei riede;</l>
<l>l'altro riman com'era in ciel prescritto,</l>
<l>facendo, a tanto mal quasi restauro,</l>
<l>ne gli scudi il metallo in vece d'auro.</l>
</lg>
<lg type="ottava">
<l>Ma né questo ned altro iniquo oltraggio,</l>
<l>né i regi avvinti di catene e spesse</l>
<l>volte a morte rapiti od a servaggio,</l>
<l>né di vergogna alte colonne impresse,</l>
<l>par che facciano il volgo al ver più saggio;</l>
<l>né 'l giogo pur che gli ostinati oppresse;</l>
<l>ma ribellante, e 'n lungo errar protervo,</l>
<l>or d'un idolo or d'altro il vile è servo.</l>
</lg>
<lg type="ottava">
<l>Qui 'l dio dell'Ellesponto ha speco e selva</l>
<l>e simulacro, e 'l re lasciva madre</l>
<l>che a que' misteri è intenta, e si rinselva</l>
<l>fra le spelunche vergognose ed adre;</l>
<l>là Belzebub risponde, o mostro o belva</l>
<l>s'adora, e d'alto ciel sublimi squadre,</l>
<l>o 'l sol che pien di scorno il dì n'apporta,</l>
<l>o la strada de' segni obliqua e torta.</l>
</lg>
<lg type="ottava">
<l>Nel tempio istesso ove il Signore alberga,</l>
<l>cavalli ha il Sol, Baal profani altari:</l>
<l>e perch'altri gli atterri e gli sommerga</l>
<l>e ne scacci gli dèi d'Averno avari,</l>
<l>par che di nuove macchie ancor s'asperga,</l>
<l>né laverian senza sua grazia i mari;</l>
<l>ma risorgon le statue e 'n verde spoglia</l>
<l>questo e quel bosco inciso ivi germoglia.</l>
</lg>
<lg type="ottava">
<l>E fantasmi a fantasmi, e larve a larve</l>
<l>succeder gli parean, com'onde in fiume;</l>
<l>e sempre che una imago a lui disparve,</l>
<l>l'altra s'offerse al più verace lume.</l>
<l>Distrutto il tempio e rinovato apparve,</l>
<l>mutata è stirpe a' regi e lor costume:</l>
<l>e di gente Idumea nel seggio antico</l>
<l>assiso il re del grande imperio amico.</l>
</lg>
<lg type="ottava">
<l>Quinci il terreno amor d'augusta lode,</l>
<l>amor di regno e di caduca altezza,</l>
<l>sospinge a l'opre nuove il forte Erode,</l>
<l>che le sue antiche leggi abbassa e sprezza.</l>
<l>Egli ama, anzi arde, e per dolor si rode,</l>
<l>tutto infiammato di mortal bellezza.</l>
<l>Pria sparge il giusto e poi 'l femineo sangue,</l>
<l>e, d'amore egro e d'odio, invecchia e langue.</l>
</lg>
<lg type="ottava">
<l>Poi gli parea veder turbato il sole,</l>
<l>quasi tenebre a tutti il ciel pareggi;</l>
<l>e ruine minacci eterna mole,</l>
<l>al varïar de le sue certe leggi:</l>
<l>e la terra tremar, ch'egra si duole,</l>
<l>rendendo l'alme a' lor celesti seggi:</l>
<l>e i monti al duro crollo, e i marmi ha scissi,</l>
<l>ed aperti i sepolcri e i ciechi abissi.</l>
</lg>
<lg type="ottava">
<l>Guerra aspra alfine e fame orrida e tetra,</l>
<l>e crudeli vivande, e morti e scempi,</l>
<l>e di giustizia che vendetta impetra,</l>
<l>vedea Goffredo i più temuti esempi;</l>
<l>né pietra rimaner congiunta a pietra,</l>
<l>e 'l popol già fedel servire a gli empi,</l>
<l>disperso oltra l'Eufrate, oltra l'Idaspe,</l>
<l>a la Caucasea porta, a l'onde Caspe.</l>
</lg>
<lg type="ottava">
<l>E dove fece il Re del ciel sanguigna</l>
<l>la sua corona e fèra morte il morse,</l>
<l>marmorea (ah vituperio!) alzar Ciprigna,</l>
<l>lasciva dèa, nel sacro monte ei scorse:</l>
<l>e la statua di Giove, opra maligna,</l>
<l>non lontana appari dov'ei risorse:</l>
<l>e dove giacque in fasce, il ver rassembra</l>
<l>il vago Adon con lascivette membra.</l>
</lg>
<lg type="ottava">
<l>Tali immagini e tante ha in sonno offerte</l>
<l>il divin sogno a quel signor pietoso,</l>
<l>che le luci de l'alma in sé converte,</l>
<l>mentre è da l'opre esterne almo riposo.</l>
<l>Quando ecco al ciel son già, tonando, aperte</l>
<l>l'eccelse porte ov'aspirò bramoso:</l>
<l>e città nuova or da' celesti regni</l>
<l>scende, perch'ei v'ascenda e 'l varco insegni.</l>
</lg>
<lg type="ottava">
<l>Come sposa real che in gioia e 'n festa</l>
<l>le prezïose pompe altrui dispieghi,</l>
<l>e 'l suo candido seno e l'aurea testa</l>
<l>di rare gemme e d'òr circondi e leghi,</l>
<l>fa con le grazie di beltate onesta</l>
<l>che ogni alma ad onorarla inchini e pieghi,</l>
<l>così parea quella cittade adorna,</l>
<l>che di luce immortal mai sempre aggiorna.</l>
</lg>
<lg type="ottava">
<l>Al diaspro quel lume era sembiante,</l>
<l>ed al cristallo in cui lo sol fiammeggia:</l>
<l>grande ed alto il suo muro, e poscia od ante</l>
<l>maggior non sorse, e solo ei sé pareggia.</l>
<l>Dodici porte avea, tre vêr levante,</l>
<l>tre vêr l'occaso la sublime reggia,</l>
<l>tre son vòlte al piovoso e nubilo Austro,</l>
<l>l'ultime tre converse al freddo plaustro.</l>
</lg>
<lg type="ottava">
<l>Un angelo vedea del sommo coro</l>
<l>che ciascuna di lor guarda e difende;</l>
<l>e 'l nome antico, scritto in bel lavoro,</l>
<l>de' figli d'Israel quivi risplende:</l>
<l>porte di bianche perle e piazza ha d'oro:</l>
<l>tutto e diaspro quanto il muro estende:</l>
<l>di varie gemme i fondamenti illustri</l>
<l>sono, ognor saldi al varïar de' lustri.</l>
</lg>
<lg type="ottava">
<l>Quivi è l'iaspe il cui splendor rinverde,</l>
<l>e 'l ceruleo zaffiro il ciel simiglia:</l>
<l>e 'l calcedonio impallidisce e perde,</l>
<l>qual lume suol che a leve umor s'appiglia.</l>
<l>Vince il lieto smeraldo il più bel verde,</l>
<l>e 'l sardio sparge ancor luce vermiglia,</l>
<l>ma sol di sangue ei si colora e tinge;</l>
<l>seco il sardonio i tre color dipinge.</l>
</lg>
<lg type="ottava">
<l>Raggi d'òr vibra e d'òr vaghe faville</l>
<l>il crisolito, e v'è il berillo ancora:</l>
<l>e tutte avanza al sol chiare e tranquille</l>
<l>gemme il topazio, e 'l suo cilestro indora:</l>
<l>e 'l suo bel verde pur d'aurate stille</l>
<l>asperge il crisopasso e quasi irrora:</l>
<l>sembra il giacinto l'aria; e l'ametisto</l>
<l>come di rosa e di vïola è misto.</l>
</lg>
<lg type="ottava">
<l>Di varia luce fiamme ardenti e vive</l>
<l>parean confuse, e colorati i raggi;</l>
<l>e de l'Agnello il nome in lor si scrive,</l>
<l>e de' dodici fidi alti messaggi.</l>
<l>D'uopo non v'è di sol ch'il giorno avvive,</l>
<l>girando per gli obliqui erti viaggi;</l>
<l>o pur di luna che ora scema, or cresce,</l>
<l>varïando il suo albergo in Tauro, o 'n Pesce.</l>
</lg>
<lg type="ottava">
<l>Ma da lume divin dolce conforto</l>
<l>la città prende, e di tempesta e guerra</l>
<l>l'Agnel mostra la pace, e quasi il porto</l>
<l>ch'invan si cerca, e non si trova in terra.</l>
<l>L'Agnel che non ci varia occaso, od òrto,</l>
<l>né per distorte vie si volge ed erra;</l>
<l>né quelli a cui sparisce il Carro e l'Orsa,</l>
<l>de la sua luce e de la gloria inforsa.</l>
</lg>
<lg type="ottava">
<l>Porta non vi si chiude, e notte oscura</l>
<l>mai non vi sorge e non le adombra 'l seno.</l>
<l>I regi de la terra in lei sicura</l>
<l>fanno sua strada a lo splendor sereno.</l>
<l>Non v'entra gente maculata e 'mpura,</l>
<l>che sparse il sangue o distemprò veneno;</l>
<l>non v'adorna menzogna inganni o falli,</l>
<l>né d'idolo superbo alti metalli.</l>
</lg>
<lg type="ottava">
<l>Ma i duci invitti e' gloriosi Augusti</l>
<l>vi portano auree spoglie e ricche salme,</l>
<l>domi i tiranni d'Orïente ingiusti,</l>
<l>e v'offron trïonfando e pompe e palme</l>
<l>d'Assiri, e d'Indi, e d'Etiòpi adusti,</l>
<l>scritti nel libro il qual dà vita a l'alme;</l>
<l>tempio non vede, o morte in cieco avello;</l>
<l>Dio vivo è 'l tempio, e 'l suo lucente Agnello.</l>
</lg>
<lg type="ottava">
<l>Lutto non ode in lagrimose note</l>
<l>ne la città ch'è tutta eguale e quadra,</l>
<l>ma laude e canto: e Chi sol vuole e pote,</l>
<l>con aurea canna la misura e squadra:</l>
<l>Egli medesmo a le stellanti rote,</l>
<l>luce agguagliando ad ombra oscura ed adra,</l>
<l>numera i giri, e 'l lor cammin rotondo,</l>
<l>e sol libra la terra e folce il mondo.</l>
</lg>
<lg type="ottava">
<l>Poscia un fiume vedea di lucide onde</l>
<l>fender l'alta città quasi per mezzo,</l>
<l>più bel del Nilo, ove il principio asconde,</l>
<l>o d'altro ch'al ciel mandi il fumo e 'l lezzo:</l>
<l>che dal seggio divin, tra fronde e fronde,</l>
<l>esce odorato, mormorando al rezzo:</l>
<l>fa il legno de la vita i frutti e l'ombre,</l>
<l>e par che quella sponda e questa ingombre.</l>
</lg>
<lg type="ottava">
<l>Quinci veder pareagli in riva a l'acque</l>
<l>d'angeli un nembo che lampeggia e vaga;</l>
<l>quindi l'umano stuol ch'infermo giacque,</l>
<l>e vi risana di vetusta piaga;</l>
<l>qual dove d'alta selva agli occhi piacque</l>
<l>fiorita vista, o d'un bel rio ch'allarga,</l>
<l>volano infra le foglie augei dipinti,</l>
<l>e l'api tra narcisi e tra giacinti.</l>
</lg>
<lg type="ottava">
<l>Parea Goffredo a quel piacer contento,</l>
<l>ch'ogni altro suo pensier dal core avulse;</l>
<l>quando più lampeggiò senza spavento</l>
<l>il ciel, ch'al suo valor non diè repulse:</l>
<l>e luminosa più di puro argento</l>
<l>e d'or fino alta scala indi refulse,</l>
<l>stesa da l'ime parti a le superne,</l>
<l>e tutta fiammeggiò di luci eterne.</l>
</lg>
<lg type="ottava">
<l>Qual discendea, qual v'ascendea poggiando</l>
<l>de gli angeli del ciel sublimi e snelli,</l>
<l>che non ebber di la contesa o bando,</l>
<l>e parean mescolarsi e questi e quelli.</l>
<l>Da l'altra parte il santo Amor volando,</l>
<l>stendea catena di gemmati anelli:</l>
<l>egli fu 'l mastro; ei le belle alme avvinse,</l>
<l>e tutte a sé rapite a Dio le strinse.</l>
</lg>
<lg type="ottava">
<l>Quegli or la scala rimirava, or queste,</l>
<l>pur quasi gemme in bel lavoro e nodi,</l>
<l>d'occulto lume e di splendor celeste</l>
<l>lucidi e sfavillanti in vari modi.</l>
<l>Non vanti Grecia omai l'opre conteste</l>
<l>da' falsi divi e le bugiarde lodi;</l>
<l>e Venere e 'l suo drudo avvinto or taccia:</l>
<l>ch'a questa il mondo stesso e 'l ciel s'allaccia.</l>
</lg>
<lg type="ottava">
<l>Di Goffredo fu rapto al ciel repente</l>
<l>lo spirto in sogno; e d'ogn'intorno ei scerse</l>
<l>un bel sereno candido e lucente,</l>
<l>tutto d'auro e di stelle ivi cosperse:</l>
<l>simile a quel candor d'alma innocente</l>
<l>a cui nel Capricorno 'l ciel s'aperse;</l>
<l>se questo è l'uscio onde varcar si creda</l>
<l>mente che peregrina a Dio sen rieda.</l>
</lg>
<lg type="ottava">
<l>Goffredo in quel sublime eterno loco</l>
<l>maravigliossi, ove il suo amor sortillo;</l>
<l>e dentro al lume di celeste foco</l>
<l>vide un guerrier, quasi nel mar tranquillo;</l>
<l>e 'n suono, a cui saria stridente e roco</l>
<l>qual più dolce è quaggiù, parlare udillo:</l>
<l>–Non riconosci (e lo chiamò per nome)</l>
<l>il padre Eustazio a le canute chiome?–</l>
</lg>
<lg type="ottava">
<l>Ei risponder pareva: –Il nuovo aspetto,</l>
<l>che di luce e d'onor se stesso avanza,</l>
<l>pur tardi raffiguro, e dentro al petto</l>
<l>già sento del mio amor l'antica usanza.–</l>
<l>Circondò poi con dolce e caro affetto</l>
<l>tre volte il collo a l'immortal sembianza;</l>
<l>e tre fiate la divina imago</l>
<l>rassembrò spirto leve od aër vago.</l>
</lg>
<lg type="ottava">
<l>Sorridendo ei dicea: –Come tu credi,</l>
<l>non son più cinto di terrena veste,</l>
<l>ma nudo spirto e pura forma or vedi;</l>
<l>la spoglia incenerita al mondo resta.</l>
<l>Qui di città celeste adorne sedi</l>
<l>il Re superno a' suoi fedeli appresta.</l>
<l>Qui avrai (ma tardi al tuo desio, m'avveggio)</l>
<l>co' tuoi fidi compagni eterno seggio.</l>
</lg>
<lg type="ottava">
<l>Qui non di lauro e non di fiori e d'erba,</l>
<l>onde il mondo bramò pregi e ghirlande,</l>
<l>ma di giustizia a te s'ingemma e serba</l>
<l>corona, o figlio, luminosa e grande:</l>
<l>l'altra ch'ornar potria fronte superba</l>
<l>la dove mortal fama il volo spande,</l>
<l>rifiuterai, so certo; e non t'incresca,</l>
<l>perch'indi la tua gloria in ciel s'accresca.</l>
</lg>
<lg type="ottava">
<l>Ma perché più lo tuo desire avvampi</l>
<l>ne l'amor di qua su, piu fiso or mira</l>
<l>questi lucidi alberghi, e i vari campi</l>
<l>di tante spere, e chi gl'informa e gira,</l>
<l>e de gli angeli i raggi e i chiari lampi,</l>
<l>e 'ntanto ascolta la celeste lira,</l>
<l>e d'angelico suon la chiara tromba:</l>
<l>ecco Dio che rifulge e già rimbomba.–</l>
</lg>
<lg type="ottava">
<l>Già sovra 'l sole e la stellante chiostra</l>
<l>è posto di smeraldo un seggio in alto,</l>
<l>in cui le due nature il Re dimostra,</l>
<l>tinta l'umana di sanguigno smalto.</l>
<l>l'iride santa in giro al soglio inostra</l>
<l>segno di pace, e nol perturba assalto.</l>
<l>Seggion, d'òr coronati, intorno i vegli</l>
<l>con bianca stola intra lucenti spegli.</l>
</lg>
<lg type="ottava">
<l>Folgoreggiando uscìan del seggio eterno</l>
<l>fulmini e foco, spaventosi in vista,</l>
<l>e voci, come tuoni a mezzo il verno,</l>
<l>correan per l'aria tenebrosa e mista.</l>
<l>E sette lampe avante al Re superno</l>
<l>il cui santo splendor nulla contrista,</l>
<l>spiravan dolci spirti e chiare fiamme,</l>
<l>onde l'alma s'illustri e 'l cor s'infiamme.</l>
</lg>
<lg type="ottava">
<l>E di ceruleo vetro un mar più largo</l>
<l>di quello onde il Centauro a noi pervenne,</l>
<l>o d'altro che solcasse o Scilla od Argo,</l>
<l>o di quanti portâro al lido antenne,</l>
<l>ondeggia incontra: e con mill'occhi d'Argo</l>
<l>hanno i quattro animai dipinte penne:</l>
<l>ciascun sei ali spiega, e 'n varie forme</l>
<l>par ch'intorno a quel seggio il vero informe.</l>
</lg>
<lg type="ottava">
<l>Pur davanti a la sede un lume accenso</l>
<l>di sette, come stelle, ardenti faci,</l>
<l>un altar d'oro illustra, e spira incenso</l>
<l>odorato di lodi a Dio veraci,</l>
<l>da cui perde la Musa, e perde il senso,</l>
<l>perdono tutti i pensier nostri audaci,</l>
<l>né bastar ponno adamantine lingue;</l>
<l>ma 'l Suo spirto le spira e 'l ver distingue.</l>
</lg>
<lg type="ottava">
<l>D'altro lato apparian le spoglie eccelse</l>
<l>del superbo dragon che pur contrasta;</l>
<l>e tante stelle al suo cader divelse,</l>
<l>da Michel vinto al fulminar de l'asta:</l>
<l>e di chi ribellando in guerra ei scelse,</l>
<l>sparsa la parte temeraria e guasta,</l>
<l>vacue le sedi, e rotti i carri e i vanni,</l>
<l>e del gran precipizio antichi danni.</l>
</lg>
<lg type="ottava">
<l>E 'l trofeo de la Croce, e 'l sangue sparso</l>
<l>de l'uom che vince e 'l suo morir perdona,</l>
<l>rai purpurei spargendo, è quivi apparso</l>
<l>con pungente di spine aspra corona:</l>
<l>con l'altre sue, che nulla avaro e scarso</l>
<l>de le sue grazie, altrui comparte e dona,</l>
<l>d'oro e di raggi, e co 'l natio diadema</l>
<l>di pura umanità gloria suprema.</l>
</lg>
<lg type="ottava">
<l>Maria, di sol vestita, ha il crine adorno</l>
<l>d'alta corona di lucenti stelle;</l>
<l>e sotto i piedi è l'uno e l'altro corno</l>
<l>de la candida luna: e, quasi ancelle,</l>
<l>le celesti virtù le sono intorno,</l>
<l>pure, leggiadre, grazïose e belle.</l>
<l>Ella da gli occhi e dal suo casto grembo</l>
<l>versa di mille grazie un dolce nembo.</l>
</lg>
<lg type="ottava">
<l>Sembran gli angeli eterni augei volanti,</l>
<l>e nove rote fan col terzo giro,</l>
<l>vari di nome e d'opre e di sembianti;</l>
<l>e i più beati a Dio via più s'unîro:</l>
<l>e di sua luce han gloriosi ammanti,</l>
<l>men gli altri che più lunge il ciel sortîro:</l>
<l>l'un l'altro illustra e i doni altrui comparte,</l>
<l>transfusi da sovrana ad ima parte.</l>
</lg>
<lg type="ottava">
<l>Da coronata fiamma 'l primo Amore</l>
<l>cospargea, sfavillando, a' primi cerchi</l>
<l>più chiara luce e più soave ardore,</l>
<l>e grazia che non scemi e non soverchi.</l>
<l>Perché di grado in grado al sommo onore</l>
<l>l'infimo si pareggi e più non cerchi,</l>
<l>ma, contento, il Signor ch'il mondo folce,</l>
<l>lodi con armonia sonora e dolce.</l>
</lg>
<lg type="ottava">
<l>Come fremito d'a cque e di torrenti.</l>
<l>precipitando per montagna alpestra,</l>
<l>o mormorar de' più sereni venti</l>
<l>via più rimbomba a la magion silvestra:</l>
<l>così mai non cessâr divini accenti</l>
<l>lodando il re da la possente destra,</l>
<l>de le vendette il Dio nel santo carme,</l>
<l>che vince e dona e toglie i regni e l'arme.</l>
</lg>
<lg type="ottava">
<l>–Santo Signor, Santo (gridâro) e Santo</l>
<l>de gli eserciti Dio, temuto in guerra;</l>
<l>piena è la terra di tua gloria, e quanto</l>
<l>ella nel giro suo circonda e serra.</l>
<l>Non rimbomba caggendo il Nil cotanto,</l>
<l>il Nil ch'esce più volte e va sotterra;</l>
<l>e se i vicini a quel rimbombo assorda,</l>
<l>è perch'il senso umano e 'l suon discorda.</l>
</lg>
<lg type="ottava">
<l>Ma concorde armonia con dolci tempre</l>
<l>da pure menti è su nel cielo intesa,</l>
<l>dove non è giammai chi turbi o stempre</l>
<l>i lumi o i cori, o faccia a l'alme offesa.</l>
<l>Quivi par che misuri 'l corso e tempre</l>
<l>il sol rotando la sua lampa accesa</l>
<l>tra fiamme ardenti e lucidi cristalli,</l>
<l>e faccia al Re del ciel concenti e balli.</l>
</lg>
<lg type="ottava">
<l>Con cento nomi, in cento suon diversi,</l>
<l>il gran Re de le stelle ivi s'adora:</l>
<l>e 'n angeliche note i santi versi</l>
<l>l'alta reggia del ciel fan più sonora.</l>
<l>“Tu 'l Bello e l'Un: tu Luce, e luce versi,</l>
<l>tu sol, tu stella sorta anzi l'aurora:</l>
<l>tu foco e fiamma sei, che l'alme accendi:</l>
<l>tu, santo Amor, ch'a noi per noi discendi.</l>
</lg>
<lg type="ottava">
<l>Tu de' secoli il Re: tu sei 'l Vetusto</l>
<l>e 'l Novissimo: tu Principio e Fine:</l>
<l>e la Giustizia ancor, non pur il Giusto:</l>
<l>Forza, Mente, Ragion d'opre divine:</l>
<l>mezzo fra 'l Padre e il peccatore ingiusto,</l>
<l>che ritogli a l'Inferno alte rapine:</l>
<l>tu Vita, ch'empia morte assorbe e strugge:</l>
<l>e Salute, onde l'alma a Dio rifugge.</l>
</lg>
<lg type="ottava">
<l>Tu Verita, tu Via, tu Porta e Tempio:</l>
<l>sacerdote ed agnel: leone ed angue:</l>
<l>pastor: medico pio, ch'il fèro scempio</l>
<l>soffristi, e per altrui versasti il sangue:</l>
<l>tu Imago eterna, e de l'Imago esempio:</l>
<l>ristoro e pace a chi guerreggia e langue:</l>
<l>e Pietra, e Fonte, e Fiume, ed umil Verme:</l>
<l>Vite d'uve feconda, e Fiore, e Germe.</l>
</lg>
<lg type="ottava">
<l>L'Altro e l'Istesso: or grande il mondo accogli</l>
<l>nel pugno, or vuoi ch'un picciol cor ti copra:</l>
<l>simile e dissimìl, che leghi e sciogli</l>
<l>Satàn rubello: e vai sotterra e sopra</l>
<l>il ciel trionfi, e 'l tuo mortal dispogli,</l>
<l>poi il rendi eterno, e premi 'l merto e l'opra:</l>
<l>Re de' regi e dator di sante leggi;</l>
<l>Dio degli dèi, che sol puoi tutto e reggi”.</l>
</lg>
<lg type="ottava">
<l>Mentre il sonno al buon duce i sensi lega,</l>
<l>de gli angelici canti 'l dolce suono</l>
<l>sveglia la mente, ond'ella e loda e prega</l>
<l>e 'mpetra a sé vittoria, a' suoi perdono.</l>
<l>L'alta gloria de l'alme indi si spiega,</l>
<l>ch'ebber d'eterna grazia il santo dono;</l>
<l>e' n novo ordine pur diviso assembra</l>
<l>l'altro che non vestì terrene membra.</l>
</lg>
<lg type="ottava">
<l>Qual di purpuree rose e di sanguigne</l>
<l>qual di ligustri avea corona a' crini;</l>
<l>altri il pallor, che l'umiltà dipigne</l>
<l>ne le vïole, illustra a' rai divini.</l>
<l>Ma tutte risplendean l'alme benigne,</l>
<l>con la stola di gloria in bianchi lini,</l>
<l>quasi in manto di luce; e un verde ramo</l>
<l>mostra ciascun dietro al vetusto Adamo.</l>
</lg>
<lg type="ottava">
<l>Come s'in orïente il dì rinasce,</l>
<l>e di candida luce il ciel s'inalba,</l>
<l>splende con bianche e con dorate fasce,</l>
<l>fra rugiadose nubi 'l sole o l'alba:</l>
<l>così ne' raggi par s'ammanti e fasce</l>
<l>la stirpe nata innanzi il regno d'Alba,</l>
<l>a cui già s'ombreggiava il lume occulto</l>
<l>pria che 'l vel rimovesse il re sepulto.</l>
</lg>
<lg type="ottava">
<l>Tronco avea di fin'òr fondato e saldo</l>
<l>la pianta che sorgea d'alta radice,</l>
<l>e i rami frondeggiâr quasi smeraldo,</l>
<l>facendo 'l rogo a l'immortal Fenice.</l>
<l>Spirava, ardente d'amoroso caldo,</l>
<l>nel grand'arbor di Jesse aura felice:</l>
<l>e germogliava il fiore a cui tranquilla</l>
<l>l'onda di santo fiume il crine instilla.</l>
</lg>
<lg type="ottava">
<l>Era da questa parte a l'ombre assiso</l>
<l>il duce d'Israel co' regi invitti;</l>
<l>e color che nel regno in sé diviso,</l>
<l>fûr di percossa o d'aspro giogo afflitti;</l>
<l>ma quei ch'illuminò l'Agnello anciso,</l>
<l>rimovendo i sigilli a' nomi inscritti,</l>
<l>sedeangli incontra in coronata chioma.</l>
<l>famosi Augusti de la nobil Roma.</l>
</lg>
<lg type="ottava">
<l>D'eterni seggi, e di colonne e d'arme,</l>
<l>e di scettri e corone 'l lume abbaglia;</l>
<l>né qui sono i metalli impressi e i marmi,</l>
<l>né rigido diaspro ancor s'intaglia</l>
<l>d'imprese occulte e di leggiadri carmi,</l>
<l>o di vago trofeo d'alta battaglia:</l>
<l>com'ivi sculta e prezïosa gemma,</l>
<l>ch'in sacre note i suoi misteri ingemma.</l>
</lg>
<lg type="ottava">
<l>Ne l'alto suo pensier, qual sole in vetro,</l>
<l>sembravan fiammeggiare i raggi interni;</l>
<l>e 'l padre dir parea: –Qual grazia impètro</l>
<l>teco dall'alto Re de' regni eterni?</l>
<l>Ch'abbi lui visto in pura luce, e Pietro,</l>
<l>il cui splendore a pena omai discerni:</l>
<l>mira le sante chiavi, e mira appresso</l>
<l>Lino e Clemente pur nel giro istesso.</l>
</lg>
<lg type="ottava">
<l>Mira i più celebrati in sacra istoria:</l>
<l>Silvestro, a cui d'Italia il don si fece,</l>
<l>ch'assai d'invitto imperator si gloria,</l>
<l>più del signor ch'ivi è di Pietro in vece.</l>
<l>Mira la il Magno, e l'immortal vittoria,</l>
<l>per cui di nuovo trionfando ir lece</l>
<l>de l'avaro Satàn; e l'alma augusta</l>
<l>traslata al ciel ove ogni grazia è giusta.</l>
</lg>
<lg type="ottava">
<l>Mira vacue le sedi alte e lucenti,</l>
<l>e di gloria immortal sacri diademi,</l>
<l>là 've poi saliran Paoli e Clementi,</l>
<l>ne' secoli più tardi e quasi estremi.</l>
<l>Nel settimo parran smarriti e spenti</l>
<l>i rai del sol, non che turbati e scemi:</l>
<l>cieca Roma, orbo il mondo, e preso il tempio,</l>
<l>ch'è di questo immortal sereno esempio.</l>
</lg>
<lg type="ottava">
<l>Egli medesmo poscia orna e circonda</l>
<l>l'augusta chioma di corone e d'auro,</l>
<l>rara clemenza! e di sue grazie abonda,</l>
<l>e di quel suo celeste ampio tesauro,</l>
<l>acciò ch'il vincitor la terra e l'onda</l>
<l>trascorra, e domi il fèro Scita e 'l Mauro:</l>
<l>e penitente, anzi gli stremi giorni,</l>
<l>più che di gran trionfo il cielo adorni.</l>
</lg>
<lg type="ottava">
<l>Ma poi che giunto a la sacrata verga</l>
<l>l'ottavo sosterrà di Pietro il manto:</l>
<l>dal ciel richiameralla, in cui s'alberga</l>
<l>con la giustizia e con la fede accanto:</l>
<l>pria cèrco avendo, ov'il sol chini o s'erga,</l>
<l>come suol messagger del regno santo;</l>
<l>che loco in terra d'illustrar non lascia,</l>
<l>fra gli estremi del mondo ond'ei si fascia.</l>
</lg>
<lg type="ottava">
<l>Né Pio, fra gli stellati eterni seggi</l>
<l>fia più di gran vittoria in ciel contento;</l>
<l>né di mole ch'Olimpo alta pareggi,</l>
<l>Sisto a l'opre laggiù pietose intento;</l>
<l>che d'aver dato a le severe leggi</l>
<l>chi suo rigor contempre e suo spavento;</l>
<l>padre a' regi e pastor, sostegno al mondo,</l>
<l>ministro a Dio ch'in lui n'appoggia il pondo.</l>
</lg>
<lg type="ottava">
<l>La Francia, adorna or da natura e d'arte</l>
<l>squallida allor vedrassi in manto negro,</l>
<l>né d'empio oltraggio invïolata parte,</l>
<l>né loco dal furor rimaso integro:</l>
<l>vedova la corona, afflitte e sparte</l>
<l>le sue fortune, e 'l regno oppresso ed egro:</l>
<l>e di stirpe real percosso e tronco</l>
<l>il più bel ramo, e fulminato il tronco.</l>
</lg>
<lg type="ottava">
<l>Ei solo (oh quanto lunge a' tempi nostri</l>
<l>trascorro!) ei solo il re può dare al regno</l>
<l>e 'l regno al re, dòmi i tiranni e i mostri</l>
<l>e placarli del Cielo il grave sdegno.</l>
<l>E i duo nepoti eletti ai lucid'ostri</l>
<l>chiama, onde l'uno e l'altro in prima è degno:</l>
<l>nunzi o ministri, e fidi, e gravi, e saggi,</l>
<l>che spargeran de le sue grazie i raggi.</l>
</lg>
<lg type="ottava">
<l>Roma che rimirò nel secol prisco</l>
<l>duo soli, e maraviglia e timor n'ebbe,</l>
<l>come vedesse in ciel spavento e risco,</l>
<l>tanti soli scorgendo, or che direbbe?</l>
<l>Nel cui lume affissarti a pena ardisco</l>
<l>tanto lor gloria al sommo sol s'accrebbe</l>
<l>ch'è vivo fonte pur che luce infonde,</l>
<l>e rai sparge e faville in fiume e 'n onde.</l>
</lg>
<lg type="ottava">
<l>Quinci ne' sacri regi ella deriva:</l>
<l>e, se terreno affetto in mezzo e posto,</l>
<l>qual luna suol ch'al sommo cielo arriva</l>
<l>ed abbia il maggior lume incontra opposto</l>
<l>l'augusta gloria imbruna, e fosca e priva</l>
<l>quasi d'onor, tiene il suo raggio ascosto.</l>
<l>Questa è l'ecclissi in ciel, ch'in nubi e 'n ombra</l>
<l>la real maestà sovente adombra.</l>
</lg>
<lg type="ottava">
<l>Mira come s'offusca (ahi terra avara!)</l>
<l>dianzi nel padre, ed or nel figlio Enrico:</l>
<l>ma volgi gli occhi ove più bella e chiara,</l>
<l>risplende in quel sì grande a Cristo amico,</l>
<l>ch'a' rai del suo Vicario arda e rischiara</l>
<l>il mondo tutto; e lascia il seggio antico.</l>
<l>Quel, fiammeggiante in guisa di piropo,</l>
<l>è Costantino; e 'l buon Teodosio è dopo.</l>
</lg>
<lg type="ottava">
<l>In quel gran seggio, ov'è la santa Libra</l>
<l>in cui la terra in lance e 'l mar si pone,</l>
<l>Giustiniano è quel ch'il mondo libra,</l>
<l>tutto di palme adorno e di corone.</l>
<l>Ne l'altro Foca: appresso i raggi vibra</l>
<l>il magnanimo Carlo e 'l primo Ottone:</l>
<l>oh quante cose astringo in picciol fascio,</l>
<l>e quanti nomi illustri addietro lascio!</l>
</lg>
<lg type="ottava">
<l>Però ch'a dipartir n'affretta il tempo,</l>
<l>ed il sol, che i mortali omai richiama</l>
<l>là giuso a l'opre, ove regnare a tempo,</l>
<l>figlio, devrai con glorïosa fama:</l>
<l>poi qui, dov'io men vivo e non m'attempo,</l>
<l>tornare al ciel che ti conforta e chiama:</l>
<l>e gran sede prepara a l'alma stanca,</l>
<l>in cui di lucide ali 'l cigno imbianca.</l>
</lg>
<lg type="ottava">
<l>Tu sei quel cigno, anzi il morir sì lieto</l>
<l>d'un bel presagio a cui non sorse eguale;</l>
<l>e dal regno terren senza divieto</l>
<l>al ciel dispiegherai le candide ale:</l>
<l>poscia (conserva al cor l'alto secreto)</l>
<l>là dée regnar il tuo fratel mortale:</l>
<l>e, vòlta a Dio la faccia, al mondo il tergo,</l>
<l>a te qui salirà ne l'aureo albergo;</l>
</lg>
<lg type="ottava">
<l>perché di Leda i favolosi figli,</l>
<l>ch'antica fama uniti in ciel figura,</l>
<l>la nuova età non lodi 'nfra perigli</l>
<l>de la tempesta e de la notte oscura:</l>
<l>ma 'l vostro esempio e i vostri alti consigli</l>
<l>segua, dove minaccia aspra ventura:</l>
<l>e gemino voi siate e vivo lampo,</l>
<l>ch'altrui risplenda in tempestoso campo.–</l>
</lg>
<lg type="ottava">
<l>Appresso gli apparian, quasi congiunti,</l>
<l>tre seggi e quattro, in cui nessuno asside;</l>
<l>ma quasi raggio che turbato spunti,</l>
<l>la gemma de l'estremo ombrata ei vide.</l>
<l>Questi de' sette regi, a' primi aggiunti,</l>
<l>avranno (udì) l'alme devote e fide.–</l>
<l>Parte il ciel si turbava, e fiera pioggia</l>
<l>cadea di sangue in disusata foggia.</l>
</lg>
<lg type="ottava">
<l>Dir parve il padre, e non col viso asciutto</l>
<l>(se per pietate in ciel si plora e geme):</l>
<l>–Ahi! di regno infelice, e pur distrutto,</l>
<l>caduta è la corona e spento il seme.</l>
<l>Non ricercar de' tuoi l'amaro lutto,</l>
<l>e le percosse e le ruine estreme.</l>
<l>Non rimirar la giù le statue ignude,</l>
<l>come ciascuna par che pianga e sude.–</l>
</lg>
<lg type="ottava">
<l>Poi, qual di tomba tenebrosa, o d'arca,</l>
<l>uscì dolente e lacrimosa voce,</l>
<l>e di donna sembrò, che si rammarca:</l>
<l>–Preso è 'l sepolcro e svelta in me la croce;</l>
<l>macchiato il tempio, e d'infedel monarca</l>
<l>sostegno, orba regina, il giogo atroce.–</l>
<l>Tuoni di voce allor quasi lugubri</l>
<l>scorrean da l'Ellesponto a' lidi rubri.</l>
</lg>
<lg type="ottava">
<l>Di novo il sol con vergognosa fronte</l>
<l>mirar pareva, e con turbate ciglia</l>
<l>soffrir gli oltraggi di catene e l'onte</l>
<l>di Sion, mesta e nubilosa figlia;</l>
<l>e 'n Acra alzarsi e ne l'opposto monte,</l>
<l>non più la croce del Signor vermiglia;</l>
<l>ma de l'Egitto la superba insegna,</l>
<l>e 'l trofeo di Satàn, ch'è sciolto e regna.</l>
</lg>
<lg type="ottava">
<l>Poscia di fiero colpo il sol percosso</l>
<l>vedeasi in vista spaventosa e negra.</l>
<l>E le stelle cader dal ciel commosso,</l>
<l>né rimaner là su la spera integra:</l>
<l>fervido il mar di Tracia e tinto in rosso;</l>
<l>il lido e 'l campo omai simiglia a Flegra:</l>
<l>e schiere di giganti orribil corso</l>
<l>fanno, con testa di serpente e d'orso.</l>
</lg>
<lg type="ottava">
<l>Grande e terribil drago or vola, or serpe</l>
<l>e sparge fiamme, e versa il tosco, e fischia</l>
<l>dintorno a la gentile antica sterpe,</l>
<l>dove l'aquila annida, e pur s'arrischia.</l>
<l>Co' nodi avvolta è la tartarea serpe</l>
<l>a quel sacrato augello in fiera mischia.</l>
<l>Lo scaccia alfin dal nido ingombro e guasto,</l>
<l>e due regni divora: ahi fiero pasto!</l>
</lg>
<lg type="ottava">
<l>Oltra i mari, oltra i monti, il fosco e l'aura</l>
<l>del tenebroso ciel trapassa e fende</l>
<l>l'augel volante, e 'l nido orna e restaura</l>
<l>dove ricovra, e 'nsino al cielo ascende.</l>
<l>Ed a due capi alte corone inaura;</l>
<l>l'ali al Borea, a l'Occaso innalza e stende,</l>
<l>e i popoli e i paesi a l'ombra ammanta,</l>
<l>e chi d'antica libertà si vanta.</l>
</lg>
<lg type="ottava">
<l>Al gran sol di giustizia il chiaro sguardo,</l>
<l>e i figli coronati a prova affisa,</l>
<l>al cui volo sublime ogni altro è tardo</l>
<l>sovra la terra ch'è del mar divisa;</l>
<l>né vola al segno mai saetta, o dardo,</l>
<l>com'ella al ciel, né l'è sua via precisa:</l>
<l>e mentre gira pur di cerchio in cerchio,</l>
<l>nulla s'abbaglia a lo splendor soverchio.</l>
</lg>
<lg type="ottava">
<l>Mira Goffredo, e de' guerrieri egregi</l>
<l>spirti far gli parean lucente rota;</l>
<l>e per fama ei conosce i nomi e i pregi,</l>
<l>s'è pur d'alcun l'alta sembianza ignota.</l>
<l>Quivi Ugon risplendea, da' Franchi regi</l>
<l>nato, e Goffredo il zio, l'alma devota:</l>
<l>e de la gente d'Azio a tutti innanzi</l>
<l>Guelfo apparia, che si partì pur dianzi.</l>
</lg>
<lg type="ottava">
<l>Seco girar parean, qual fiamme accese,</l>
<l>l'alme de' prischi eroi, nel ciel consorti,</l>
<l>cbe per l'Italia in onorate imprese</l>
<l>piaghe soffrîro e glorïose morti:</l>
<l>e del barbaro orgoglio a l'aspre offese,</l>
<l>fûr quasi scogli in mar turbato, o porti:</l>
<l>Caio, Aurelio, Foresto, il nuovo Ettorre</l>
<l>contra Attila, e di guerra eccelsa torre.</l>
</lg>
<lg type="ottava">
<l>Il luminoso cerchio in giro volve</l>
<l>Acarino, il primo Azzo, il pio Germano,</l>
<l>che trionfâr di lei che 'l vel dissolve,</l>
<l>con piaghe adorne di splendor sovrano:</l>
<l>di sua luce Aforisio ancor s'involve,</l>
<l>vincitore altri d'Unno, altri d'Alano,</l>
<l>d'Erulo altri o di Goto; e par che segua</l>
<l>Valerïano il padre, e 'l padre adegua.</l>
</lg>
<lg type="ottava">
<l>Già de gli schiavi il vincitore Ernesto</l>
<l>ancor fiammeggia infra l'eterne luci:</l>
<l>e tu, al Lombardo re grave e molesto,</l>
<l>quivi, Adoardo, al pio signor riluci.</l>
<l>Enrico e Berengario il bel contesto</l>
<l>adorna; e dopo gli altri invitti duci,</l>
<l>Ottone e i figli; e già con lor rotando</l>
<l>Patrizio, Belisario, Anselmo, Orlando.</l>
</lg>
<lg type="ottava">
<l>Traslato in maggior tempio, allegro or gode</l>
<l>Americo de' suoi ch'in terra ei lassa,</l>
<l>dove le rive il Po distringe e rode,</l>
<l>la cui forma co 'l mondo ancor trapassa:</l>
<l>molti Azzi han seco in cielo eterna lode,</l>
<l>verso di cui l'umana e vile e bassa,</l>
<l>e Tedaldo, e Matilde ancor si vela</l>
<l>di casta luce, e fra gli eroi s'inciela.</l>
</lg>
<lg type="ottava">
<l>E tra il chiaro candor del puro latte,</l>
<l>e l'acceso del foco e vivo raggio,</l>
<l>trionfa or co' Normandi, e non combatte,</l>
<l>né v'è sdegno fra lor di vecchio oltraggio.</l>
<l>Aure o fiamme già mai non fûr sì ratte</l>
<l>né sol girando obliquo erto vïaggio,</l>
<l>come girar parean Latini e Franchi,</l>
<l>pronti e leggieri a' pensier gravi e stanchi.</l>
</lg>
<lg type="ottava">
<l>Poi vedea quei che a la spietata rabbia</l>
<l>far contrasto solean del Mauro infido:</l>
<l>e spesso gli serrâr quai fère in gabbia,</l>
<l>o vinti gli cacciâr di lido in lido.</l>
<l>Ruïdiàs il primo: e par ch'egli abbia</l>
<l>compagni di gran nome e d'alto grido.</l>
<l>Vedea de' Greci alme lucenti e vaghe,</l>
<l>contente in ciel de l'onorate piaghe.</l>
</lg>
<lg type="ottava">
<l>Ma pur volger pareva al pio guerriero</l>
<l>gli occhi già stanchi e di mirar non sazi,</l>
<l>là 've, poi che avrà pieno il corso intero</l>
<l>de la vita mortale e i brevi spazi,</l>
<l>alma real degnissima d'impero</l>
<l>dée seder fra smeraldi e fra topazi.</l>
<l>–Quei seggi (disse il padre) il cielo estolle</l>
<l>a la stirpe che a l'altre il pregio tolle.</l>
</lg>
<lg type="ottava">
<l>Da l'Austro il nome, e 'ncontra l'Austro avranno</l>
<l>ne l'estreme del mondo avverse parti,</l>
<l>corone e scettri, oltre il cammin de l'anno</l>
<l>e del sole, ove i raggi appena ha sparti:</l>
<l>non fia de l'Occidente empio tiranno</l>
<l>che non tremi il valor, e l'armi e l'arti;</l>
<l>e dal destro d'Europa e dal sinistro</l>
<l>lato, gloria daranle Ibero ed Istro.</l>
</lg>
<lg type="ottava">
<l>Né prole augusta mai sì nobil parto</l>
<l>di tanti re, di tanti eroi vi scorse,</l>
<l>com'ella poi ch'il sesto appresso il quarto</l>
<l>vedrà regnar fra le Colonne e l'Orse,</l>
<l>ed oltre. E te da' tuoi nulla diparto,</l>
<l>né d'altro successor la mente inforse,</l>
<l>né mèta a quel valor, né pari al seggio,</l>
<l>né confine a l'imperio in terra io veggio.</l>
</lg>
<lg type="ottava">
<l>Di questa nascer dée l'invitto Carlo,</l>
<l>promesso a lei da' lumi erranti e fissi,</l>
<l>anzi da Dio, ch'altrui vorrà mostrarlo,</l>
<l>qual raggio suo, dopo l'oscura ecclissi.</l>
<l>Farà più bello il mondo; e ciò che io parlo</l>
<l>è breve stilla d'infiniti abissi;</l>
<l>e stenderà l'imperio e quinci e quindi,</l>
<l>vittorïoso, a' Mauritani, a gl'Indi.</l>
</lg>
<lg type="ottava">
<l>Già sin ora tremar gli antri profondi</l>
<l>veggio d'Ercinia e de l'antica Ardenna;</l>
<l>e i regni di Baldacco, e i templi immondi,</l>
<l>e l'arca infame di cadere accenna:</l>
<l>e ne l'ampio Oceàno in novi mondi,</l>
<l>dove or non spiega il volo ardita antenna:</l>
<l>muto è l'idol bugiardo a plebe inferma,</l>
<l>o 'l precipizio, mugghiando, afferma.</l>
</lg>
<lg type="ottava">
<l>Carlo che avrà portato il grave incarco</l>
<l>del mondo che ruina alfin minaccia,</l>
<l>in quel sarà c'ha le colonne, e 'l varco,</l>
<l>perché d'Alcide il corso omai si taccia:</l>
<l>benché Lerna spaventi al suon de l'arco,</l>
<l>e plachi 'l bosco d'Erimanto in caccia:</l>
<l>né tanto ei circondò d'estrania terra,</l>
<l>mostri domando, o pur tiranni in guerra;</l>
</lg>
<lg type="ottava">
<l>né Bacco, il qual frenò da l'alto giogo</l>
<l>di Nisa al carro suo l'orrida tigre,</l>
<l>né quel che pose a' Persi 'l duro giogo,</l>
<l>e correr fece servi Eufrate e Tigre:</l>
<l>né Cesare, o Traian; ché tempo, o luogo</l>
<l>non manca a l'o pre del valor impigre.</l>
<l>E dubbi siam, restando ove combatti,</l>
<l>stender virtù con gli animosi fatti?</l>
</lg>
<lg type="ottava">
<l>Là vedi il trono, e vedi inscritto il nome</l>
<l>di Ferdinando e del gran figlio eletto,</l>
<l>perché gli empi rispinga e l'aspre some,</l>
<l>sin che muoia il dragon da rabbia astretto:</l>
<l>e di Rodolfo a cui le sacre chiome</l>
<l>veder di gloria incoronate aspetto</l>
<l>e di tanti altri, a cui virtù divina</l>
<l>ed origin celeste i regi inchina.</l>
</lg>
<lg type="ottava">
<l>In quell'età non fia maggior sostegno,</l>
<l>che 'l barbaro crudel ritenga a bada,</l>
<l>d'Alfonso invitto; e quell'imperio 'ndegno</l>
<l>vincer potria con l'onorata spada:</l>
<l>nato a gli onori, a le vittorie, al regno,</l>
<l>mostrerà di valor sublime strada;</l>
<l>né man più forte o degna ha palma o scettro,</l>
<l>o sì grand'alma in ciel lucido elettro.</l>
</lg>
<lg type="ottava">
<l>Lasciam le caste e glorïose donne,</l>
<l>schiera d'un bel silenzio assai contenta;</l>
<l>e d'alto soglio mira alte colonne,</l>
<l>onde l'eternitate il ciel sostenta:</l>
<l>per cui varca la fama, e non assonne,</l>
<l>ben che la vita sia caduca e spenta:</l>
<l>né fôra egual sostegno Abila e Calpe</l>
<l>a tanto onore, ovver Pirene ed Alpe.</l>
</lg>
<lg type="ottava">
<l>Là di vittorie e di corone adorno</l>
<l>(se pur vita mortale in terra è lunga)</l>
<l>farà veglio Filippo al ciel ritorno.</l>
<l>Dov'egli gloria a la sua gloria aggiunga;</l>
<l>poi che avrà sparso il suo gran nome intorno,</l>
<l>ovunque i regni estremi il mar disgiunga,</l>
<l>domi popoli, genti, e regi avversi,</l>
<l>vinti in terra i nemici, e 'n mar dispersi.</l>
</lg>
<lg type="ottava">
<l>Altri salvati, altri d'incerte e false</l>
<l>leggi d'error conversi al proprio culto,</l>
<l>ed illustrato in mezzo a l'onde salse</l>
<l>con l'arme e con la fede il vero occulto;</l>
<l>là dove Alcide a trapassar non valse,</l>
<l>né 'l Greco che fu errando in mar sepulto,</l>
<l>o nave che afferrò con duro morso</l>
<l>Asia od Europa, o sciolse altronde il corso.</l>
</lg>
<lg type="ottava">
<l>Veggio sul lido estremo al polo alzarsi,</l>
<l>non pur su quelli onde fu domo Anteo</l>
<l>e 'n fiammeggianti stelle altrui mostrarsi</l>
<l>la croce, eterno al Re del ciel trofeo.</l>
<l>Veggio altri lumi a' naviganti apparsi,</l>
<l>poi che Boote e 'l carro in mar cadéo.–</l>
<l>Ma chi sommerge e scaccia infida turba,</l>
<l>che tutti i nostri lidi omai perturba?</l>
</lg>
<lg type="ottava">
<l>Angelo par, che tenga al freno avvinto</l>
<l>Euro con Austro, e che gli schiuda e sciolga.</l>
<l>Angel certo è, di zona in guerra accinto,</l>
<l>e dà vittoria ove secondo ei volga.</l>
<l>L'altro ha la verga; e d'ostro e d'òr dipinto,</l>
<l>par che sparga le nubi o pur le accolga.</l>
<l>Il terzo co 'l tridente arde e sfavilla,</l>
<l>e fa l'onda turbata e poi tranquilla.</l>
</lg>
<lg type="ottava">
<l>Paiono isole o selve, in torbida onda</l>
<l>d'arbor volanti; e 'l mar s'innalza e mugge.</l>
<l>Chi tante navi prende, e parte affonda?</l>
<l>altre n'infiamma, e vincitor distrugge?</l>
<l>Vola intorno a' trofei di sponda in sponda</l>
<l>l'aquila imperïosa, e 'l leon rugge:</l>
<l>cerca 'l drago crudel speco o latebre:</l>
<l>copre Bizanzio ed Asia orror funebre.</l>
</lg>
<lg type="ottava">
<l>La regina del mar di lucid'ostro</l>
<l>lieta risplende, e mille tempi alluma,</l>
<l>e de' sacri animai gli artigli, e 'l rostro</l>
<l>loda, e quel suo che i vanni al volo impiuma</l>
<l>E Partenope ancor del vinto mostro</l>
<l>canta la fuga, e 'ncende odori, e fuma:</l>
<l>Roma rinova le sue antiche pompe</l>
<l>al glorïoso, che l'incontra e rompe.</l>
</lg>
<lg type="ottava">
<l>Di Gedeone ancora il puro vello</l>
<l>quivi i sacri misteri alfin rinova.</l>
<l>Ma qual pria narrar debbo, o questo o quello,</l>
<l>di tanti eroi che 'l porteranno a prova?</l>
<l>E i nomi ignoti di splendor novello</l>
<l>farà lucenti in bella etate e nova?</l>
<l>Te, Cosmo invitto, al tuo splendor conosco,</l>
<l>o saggio fondator del regno Tosco.</l>
</lg>
<lg type="ottava">
<l>Tu c'hai del mondo 'l nome, e 'l ciel riempi</l>
<l>de la tua fama, e 'l fai più adorno e chiaro,</l>
<l>a' tuoi figli darai sublimi esempi</l>
<l>da sprezzar Dite ed Acheronte avaro;</l>
<l>vincendo quei che ne gli antichi tempi</l>
<l>statue o colonne a la giustizia alzâro:</l>
<l>e mentre lieto corre e l'Arbia e l'Arno,</l>
<l>catenato il furor si rode indarno.</l>
</lg>
<lg type="ottava">
<l>Ma Ferrando, al cui saggio alto governo</l>
<l>placate ubbidiran la terra e l'onde,</l>
<l>men in sue squadre e nel furore esterno</l>
<l>di gente mossa a guerreggiar altronde,</l>
<l>meno in tesor che ne l'amore interno,</l>
<l>e 'n se medesmo, e 'n sue virtù profonde,</l>
<l>fonderà quel potere ond'ei corregge</l>
<l>Toscana, a sé di sé corona e legge.</l>
</lg>
<lg type="ottava">
<l>Del Bavarico duce invitta prole</l>
<l>par ch'in Germania il primo onor confermi</l>
<l>e glorïosa, e più chiara che 'l sole,</l>
<l>la veggion de' nemici i lumi 'nfermi:</l>
<l>e de l'imperio la gravosa mole</l>
<l>in lei sostegni avrà costanti e fermi,</l>
<l>e 'n prisca nobiltà pace tranquilla,</l>
<l>e fede che non teme e non vacilla.</l>
</lg>
<lg type="ottava">
<l>De gli Avali 'l valor non lunge io scorgo,</l>
<l>come illustre risplende e chiaro avVampa,</l>
<l>in monte, 'n lido, 'n tempestoso gorgo,</l>
<l>e vincitore in varie parti accampa.</l>
<l>Qui del buon Doria, il veglio, ancor m'accorgo,</l>
<l>ch'in mezzo a l'onda par lucida lampa</l>
<l>d'eterna gloria; e 'n sommo grado il giunge</l>
<l>Andrea 'l nipote, e palme a palme aggiunge.</l>
</lg>
<lg type="ottava">
<l>Sarà terror de l'Africana piaggia</l>
<l>il gran Ferrando, e de l'algente Reno;</l>
<l>là dove fugga sanguinoso, e caggia</l>
<l>l'empio, mordendo il suo natio terreno.</l>
<l>Non avrà man più forte, alma più saggia,</l>
<l>cittati, e regni, a cui ristringa il freno;</l>
<l>ma di Corduba il nome, e di Cardona</l>
<l>con altissime laudi al ciel risuona.</l>
</lg>
<lg type="ottava">
<l>La gloria di Consalvo, altrui molesta,</l>
<l>il buon duca di Sessa ancor lusinga;</l>
<l>e col suon de' trofei virtù si desta,</l>
<l>e poggia a' primi onori alfin solinga.</l>
<l>Né di Zuniga il merto o cessa o resta,</l>
<l>dove a l'eccelse imprese alcun s'accinga;</l>
<l>ma di Zuniga il nome e di Miranda</l>
<l>avvien che glorïoso l'ali spanda.</l>
</lg>
<lg type="ottava">
<l>Né quel di Feria, o del suo duce, adombra</l>
<l>futura età, né fia men chiaro il grido:</l>
<l>o pur quel di Toledo, onde s'ingombra</l>
<l>d'Africa quasi o pur di Spagna il lido:</l>
<l>altri regge l'Italia, e scaccia e sgombra</l>
<l>altri, Malta salvando, il Trace infido:</l>
<l>qual varca l'Albi algente, o dove il lasso,</l>
<l>che serri ad un de' nostri il duro passo?</l>
</lg>
<lg type="ottava">
<l>Ahi, chi tanto valore in vane imprese,</l>
<l>e 'n periglioso campo oscura a torto?</l>
<l>Che altrove quelle insegne alfin distese,</l>
<l>sarian temute da l'Occaso a l'Orto.</l>
<l>Cessin, sangue real, sì gravi offese:</l>
<l>e gitta l'armi, o tu correggi il torto;</l>
<l>o le rivolgi 'ncontra 'l fero Trace,</l>
<l>dando a' popoli tuoi salute e pace.</l>
</lg>
<lg type="ottava">
<l>Tu, Carlo, tu primiero a tanti sdegni</l>
<l>pon fine, e queta le discordie antiche,</l>
<l>tu che prendi i gran regi e doni i regni,</l>
<l>ed in gelate parti, e 'n parti apriche;</l>
<l>tu che di perdonar, vincendo, insegni,</l>
<l>e premio stimi 'l ciel d'alte fatiche,</l>
<l>a cui, vivendo ancora, il calle aprirti</l>
<l>potrai d'Olimpo infra divini spirti.</l>
</lg>
<lg type="ottava">
<l>Ma Filiberto vince, e vince 'n modo,</l>
<l>che d'eterna vittoria ha pace i frutti:</l>
<l>e tra possenti regi ordisce il nodo,</l>
<l>per cui torna d'Europa in festa i lutti.</l>
<l>L'arti di Guidobaldo, o l'arme io lodo,</l>
<l>o 'l senno, o quel valor che è luce a tutti?</l>
<l>O la gloria del padre io più sublimo,</l>
<l>o lui felice più d'un figlio estimo?</l>
</lg>
<lg type="ottava">
<l>Già per le vie dell'avo al cielo aspira</l>
<l>il magnanimo figlio in più verd'anni;</l>
<l>e fra' regi, e fra l'armi e splende e spira</l>
<l>la fama del suo onore, e spiega i vanni:</l>
<l>novo Alessandro a l'Orïente or gira</l>
<l>la nobil destra; e gravi e lunghi affanni</l>
<l>sostien poi ne l'Occaso, e 'l vince e doma:</l>
<l>più d'altri non si gloria Italia o Roma.</l>
</lg>
<lg type="ottava">
<l>Glorïosa colonna a l'empia forza</l>
<l>de' barbari in mar sembra orrido scoglio,</l>
<l>tra fulmini di guerra; e si rinforza,</l>
<l>e frange di quegli empi 'l duro orgoglio:</l>
<l>al nome sol de l'onorato Sforza,</l>
<l>verga l'eternità più lungo foglio.</l>
<l>Segue Vespasiano alti vestigi,</l>
<l>sempre lunge da' laghi Averni e Stigi.</l>
</lg>
<lg type="ottava">
<l>Chi potrebbe tacer l'invitte posse</l>
<l>di Luigi o di Carlo, altera coppia?</l>
<l>Cadran le schiere a quel valor percosse,</l>
<l>e le mura, ove il ferro i rischi addoppia:</l>
<l>e i gran giganti a le feroci scosse,</l>
<l>e ciò che la possanza e l'arte accoppia:</l>
<l>e dove quel valor percote, o 'ncontra,</l>
<l>non fia forza o furor securo incontra.</l>
</lg>
<lg type="ottava">
<l>Chi d'un altro Ferrante il core e 'l senno,</l>
<l>o la man larga a l'oro, a lo stil pronta,</l>
<l>o quanti seco in un silenzio accenno</l>
<l>di progenie, ch'al ciel poggia e sormonta?</l>
<l>Potrian chiudere il passo a Pirro, a Brenno,</l>
<l>e fare ad Annibàl vergogna ed onta,</l>
<l>que' valorosi, che alzeranno in guerra</l>
<l>l'Orsa sublime in ciel, sublime in terra.</l>
</lg>
<lg type="ottava">
<l>Veggio Onorato pur co 'l vello d'oro,</l>
<l>o gli altri suoi che l'aquila d'argento</l>
<l>dispiegheranno; al trionfale alloro</l>
<l>già veggio Pietro, 'l valoroso, intento;</l>
<l>e, lungo il Reno, o sovra il mar sonoro,</l>
<l>co 'l duce suo fra cento squadre e cento,</l>
<l>veggio Savelli e Conti, e quindi e quinci;</l>
<l>e te che l'orso a la colonna avvinci.</l>
</lg>
<lg type="ottava">
<l>Ecco de' regni che divide il mare,</l>
<l>partendo i monti con sentiero angusto,</l>
<l>due regie stirpi, e glorïose e chiare,</l>
<l>in cui riluce lo splendor vetusto:</l>
<l>e ne l'una e ne l'altra a prova appare</l>
<l>cortesia, largità degna d'Augusto.</l>
<l>E Luigi di qua dal breve golfo</l>
<l>scenderà da Guglielmo e da Aristolfo.</l>
</lg>
<lg type="ottava">
<l>Co' figli di valor, di gloria adorni,</l>
<l>fra' quali or fonda Alfonso in salda pietra;</l>
<l>e fia ch'Italia al primo onor ritorni,</l>
<l>s'ella mai grazia d'adorarlo impètra.</l>
<l>E Carlo, a cui par che Venosa adorni</l>
<l>armi e corone, e la famosa cetra.</l>
<l>Quei l'insegna dal cielo e 'l gran cognome</l>
<l>avran da genti sparse, ancise e dome.</l>
</lg>
<lg type="ottava">
<l>Gli africani trofei, le spoglie, e l'armi,</l>
<l>le vittorie d'Epiro, ovver de' Sardi,</l>
<l>non pur fian degne di sublimi carmi</l>
<l>ne' tempi fortunati a venir tardi;</l>
<l>ma n'intagli Ierace i bianchi marmi,</l>
<l>in cui l'antiche imprese altri risguardi.</l>
<l>Ma sol Giovanni io scelgo, e solo ardisco</l>
<l>di farlo paragone al secol prisco.</l>
</lg>
<lg type="ottava">
<l>L'un suocero, d'onore e d'anni antico,</l>
<l>duce sarà d'Eràclea; al fin del corso,</l>
<l>gl'Insubri reggerà, di Carlo amico,</l>
<l>gran tempo innanzi a lui nel ciel precorso.</l>
<l>Principe l'altro fia nel suolo aprico,</l>
<l>ove il foco de' monti infiamma il dorso:</l>
<l>né d'altri più Sicilia allor si vanti,</l>
<l>ben che molti Ieroni onori e canti.</l>
</lg>
<lg type="ottava">
<l>Saria più degna d'irnmortale stato</l>
<l>la fé di lui che Bisignano onora,</l>
<l>e tutta Europa, ond'egli al ciei traslato</l>
<l>celesti grazie a l'alta stirpe irrora.</l>
<l>Quel di Stigliano e di Sulmona a lato,</l>
<l>a cui virtù corone e scettri indora:</l>
<l>coppia degna del ciel, che in varie forme</l>
<l>par che le vie sublimi a' figli informe.</l>
</lg>
<lg type="ottava">
<l>Fia in quei di Capua alta fortuna ad alta</l>
<l>virtù congiunta, il che di rado avviene:</l>
<l>e benché ingiurïosa Italia assalta,</l>
<l>ora i monti varcando, ed or l'arene,</l>
<l>la nobiltà, che i gran principi esalta,</l>
<l>il pregio antico e 'l prisco onor mantiene.</l>
<l>Ma nel prence di Conca al sommo poggia,</l>
<l>e splende adorna in disusata foggia</l>
</lg>
<lg type="ottava">
<l>Chi il buon prence d'Avella, e i saggi e forti</l>
<l>cavalier di quel sangue alzar potrebbe,</l>
<l>se fian da sua virtute al cielo scòrti,</l>
<l>co 'l grande onor che a pochi unqua si debbe?</l>
<l>Debbo a' Romani, o debbo a' Greci opporti,</l>
<l>in cui lo studio pregio a l'armi accrebbe,</l>
<l>o di Napoli gloria e di Nocera,</l>
<l>successor d'Alessandro, e prole altera?</l>
</lg>
<lg type="ottava">
<l>Oh! quanti duci di lontano io veggio,</l>
<l>come gran lumi in lucido sereno:</l>
<l>quel d'Atri al cui splendor pochi io pareggio,</l>
<l>pien di filosofia la lingua e 'l seno.</l>
<l>Quel di Termoli è seco in alto seggio,</l>
<l>e 'l Cosso che Fortuna ha sotto il freno:</l>
<l>d'alto intelletto il Sangro eccelsa torre,</l>
<l>due Spinelli, il Ghevara, il novo Ettorre.</l>
</lg>
<lg type="ottava">
<l>E quel d'Eboli ancora a cui Fortuna,</l>
<l>che le cose quaggiù confonde e mesce,</l>
<l>non toglie la sua luce, e non l'imbruna;</l>
<l>ma, scemando i tesori, i merti accresce.</l>
<l>E quel di Massa appo l'antica Luna,</l>
<l>e quel, che ne lo scudo ha l'onde e 'l pesce.</l>
<l>E non men ricchi di virtù che d'auro,</l>
<l>lo Spinola, il Pinello e quel di Lauro.</l>
</lg>
<lg type="ottava">
<l>E 'l gran Loffredo, il qual fra' Belgi e Celti,</l>
<l>ne l'arme splenderà con vivo raggio,</l>
<l>quand'i bei gigli d'or fian quasi svelti,</l>
<l>e Francia afflitta da crudele oltraggio.</l>
<l>E i Capeci con altri a prova scelti</l>
<l>animosi guerrier d'alto coraggio:</l>
<l>e 'l cortese Pignone, e 'l Gambacorta,</l>
<l>con l'alta sua progenie alfin risorta.</l>
</lg>
<lg type="ottava">
<l>E di Circello e d'Ansa altri marchesi,</l>
<l>e 'l figlio, indegno di fortuna avversa,</l>
<l>gli animi avranno al vero onore accesi,</l>
<l>e 'l conte di Loreto, e quel d'Anversa.</l>
<l>Fra' cavalier magnanimi e cortesi</l>
<l>risplende il Manso, e doni e raggi ei versa.</l>
<l>Ma cieco oblio già non asconde e copre</l>
<l>del buon duca di Sora il nome e l'opre.</l>
</lg>
<lg type="ottava">
<l>Roma, che a tutti gli altri fama or tolli,</l>
<l>l'arme e quel mansueto alto governo,</l>
<l>tu loderai ne' più sublimi colli;</l>
<l>ne tremerà Ginevra e 'l lago Averno.</l>
<l>Tu, Bonel, tu, Sfondrato, e tu ch'estolli</l>
<l>scala celeste, avrai l'onore eterno,</l>
<l>Aldobrandino, asceso in degno grado,</l>
<l>purgando de' ladroni il varco e 'l guado.</l>
</lg>
<lg type="ottava">
<l>E tu Michele, in cui sì cara aggiunge</l>
<l>virtute, e 'n verde età gran pregio acquista.</l>
<l>Oh qual novo splendor veggio io da lunge,</l>
<l>cui nulla oscura nube alfine attrista!</l>
<l>Cesare quegli fia che in sé congiunge</l>
<l>senno e valor, così pensoso in vista;</l>
<l>degno che serbi in lui virtute amica</l>
<l>la stirpe d'Azio e la sua gloria antica.</l>
</lg>
<lg type="ottava">
<l>Ma Vincenzo a l'Olimpo il cor pareggia,</l>
<l>la fede al cielo, e la sua fama al mondo;</l>
<l>né mai 'l più degno a la stellante reggia</l>
<l>salse, o sprezzò d'inferno orror profondo:</l>
<l>non quel di cui si canta e si vaneggia</l>
<l>che portasse d'Atlante 'l grave pondo,</l>
<l>non Enea, ch'i nepoti a l'ombre scorge;</l>
<l>ma più vera pietà l'illustra e scorge.</l>
</lg>
<lg type="ottava">
<l>Pietà, giustizia, fede, amiche scorte</l>
<l>saran del nobil duce a certi passi:</l>
<l>così l'uom vince la seconda morte,</l>
<l>e sale al ciel pria che la spoglia ei lassi.</l>
<l>Fama mortal che le Caucasee porte</l>
<l>sorvoli, e quel gran monte indi trapassi,</l>
<l>ed oltre il Gange nuoti, al fine è nulla:</l>
<l>spesso è meglio il morir ignoto in culla.</l>
</lg>
<lg type="ottava">
<l>Che gioverà, ch'al suo valore estenda</l>
<l>l'angusto spazio Carlo, o 'l gran Filippo</l>
<l>oltra le mète, e sia chi i nomi intenda,</l>
<l>e nel marmo gl'intagli, altro Lisippo?</l>
<l>A chi l'invido sguardo altrove intenda,</l>
<l>e paia cieco a tanta luce, o lippo?</l>
<l>Tu volgi gli occhi;– e dimostrolli a dito</l>
<l>la terra, cinta d'arenoso lito.</l>
</lg>
<lg type="ottava">
<l>–Quanto e bassa cagion d'alta virtude!</l>
<l>E d'eterno valor vano contrasto!</l>
<l>In picciol giro astretto, e in erme e nude</l>
<l>solitudini è chiuso 'l grido e 'l fasto.</l>
<l>Lei, com'isola, il mare inonda e chiude;</l>
<l>e lui, che ora Oceàn chiamate, or vasto,</l>
<l>null'ha, fuor che tai nomi, altero e magno;</l>
<l>ma è bassa palude e breve stagno.–</l>
</lg>
<lg type="ottava">
<l>Così l'un disse; e l'altro a terra i lumi</l>
<l>volse, quasi sdegnando: indi sorrise,</l>
<l>che vide a un punto sol mar, terre e fiumi,</l>
<l>che qui paion distinti in mille guise,</l>
<l>e disdegno che pur a l'ombre, a' fumi,</l>
<l>la nostra folle umanità s'affise;</l>
<l>servo imperio cercando e muta fama,</l>
<l>né miri il ciel che a sé ne invita e chiama.</l>
</lg>
</div1>
<div1 type="parte">
<head>LIBRO VIGESIMOPRIMO</head>
<lg type="ottava">

<l>Il sol che l'alte Cime a' monti indora</l>
<l>e dipinge le nubi a sé dintorno,</l>
<l>dopo la bella e rugiadosa aurora,</l>
<l>al suo corso immortal facea ritorno,</l>
<l>quando al signor che tanto il Cielo onora,</l>
<l>disparve il sogno a l'apparir del giorno;</l>
<l>ond'ei riprende le purpuree veste,</l>
<l>non obliando 'l suo pensier celeste.</l>
</lg>
<lg type="ottava">
<l>E l'onorata spada appende al fianco,</l>
<l>il cui pomo di gemme e d'òr riluce,</l>
<l>e poi s'invia dove, da gli anni stanco,</l>
<l>ancor prendea riposo 'l vecchio duce:</l>
<l>e qualunque altro sia, Latino o Franco,</l>
<l>od Inglese o Germano ivi riduce,</l>
<l>da gli araldi canori a suon di tromba</l>
<l>chiamati; e tutto intorno il ciel rimbomba.</l>
</lg>
<lg type="ottava">
<l>Poi che Goffredo 'l suo consiglio accolto</l>
<l>vide là 've s'accampa il buon Giovanni,</l>
<l>ben riconobbe al perturbato volto</l>
<l>il dolor di ciascuno, e i propri affanni.</l>
<l>E 'n questa guisa ebbe 'l parlar disciolto:</l>
<l>–Se celeste virtù non face inganni,</l>
<l>la vittoria è promessa al valor nostro,</l>
<l>come a l'alma presaga in sogno è mostro.</l>
</lg>
<lg type="ottava">
<l>Dunque ciascuno il suo timor disgombre,</l>
<l>e speri in Dio ch'i suoi fedeli affida,</l>
<l>ben che del campo ingiusto spazio ingombre</l>
<l>l'oste crudel che ne minaccia e sfida:</l>
<l>né pensi di seguir fantasme ed ombre,</l>
<l>o 'l vaneggiar d'imaginata guida,</l>
<l>ma d'animosa fè la vera scorta,</l>
<l>ch'in magnanima impresa altrui conforta.</l>
</lg>
<lg type="ottava">
<l>Vera scorta è la Fede, e sol verace</l>
<l>è la speranza in Dio, né d'altra or càlme:</l>
<l>e vera vista ancor d'eterna pace</l>
<l>è quella che là su promette a l'alme.</l>
<l>Dunque crediam (né fia il pensiero audace)</l>
<l>che ci serbi nel ciel corone e palme,</l>
<l>là 've pur vidi, e di vedere io chieggio,</l>
<l>a' miei fidi compagni ornato il seggio.</l>
</lg>
<lg type="ottava">
<l>Sei forse dubbio in perigliosa guerra</l>
<l>stender virtù con gli animosi fatti?</l>
<l>O di restar ne la promessa terra</l>
<l>timor ti vieta, ove per lei combatti?</l>
<l>Chi cerca altra salute, agogna ed erra,</l>
<l>sperando tregue insidïose e patti;</l>
<l>perché già in noi, non pur salute e scampo,</l>
<l>ma 'l regno è posto; e presso è il giorno e 'l campo.–</l>
</lg>
<lg type="ottava">
<l>Così diss'egli; e prima a lui rispose</l>
<l>de' guerrieri Normandi 'l duce invitto:</l>
<l>–Chi di fuggir per altra via propose,</l>
<l>o di campar, non giunga al fin prescritto.</l>
<l>Ed io che di solcar l'onde spumose</l>
<l>sperai, facendo d'Asia omai tragitto,</l>
<l>morire innanzi che partirmi or voglio,</l>
<l>se a' barbari non rompo 'l duro orgoglio.</l>
</lg>
<lg type="ottava">
<l>Certa vittoria in prima, o morte, avremo</l>
<l>io co' miei tutti a cui l'indugio increbbe;</l>
<l>e 'l fine omai di questa 'mpresa estremo</l>
<l>il valor di ciascun mostrar devrebbe;</l>
<l>non biasmare il timor, ché nulla i' temo,</l>
<l>se non quell'indugiar che i rischi accrebbe.</l>
<l>E tempo fôra omai, se ben riguardi,</l>
<l>d'aver qui vinto; e dubbio è 'l vincer tardi.–</l>
</lg>
<lg type="ottava">
<l>Qui tacque; e, sciolto a la sua lingua il freno,</l>
<l>l'antichissimo duce a lui si volse:</l>
<l>–Roberto, d'alto cor natura appieno</l>
<l>t'ebbe fornito, e 'n te sue doti accolse:</l>
<l>né 'l più ardito fra noi di seno in seno</l>
<l>varcando 'l mar le vele al vento sciolse,</l>
<l>e fra' giovani sei d'alto consiglio;</l>
<l>ma di gran forza è d'uopo in gran periglio.</l>
</lg>
<lg type="ottava">
<l>Però i miei detti non aver tu a sdegno,</l>
<l>che di vecchiezza sol mi glorio e vanto,</l>
<l>e de gli anni, il cui peso ancor sostegno,</l>
<l>me stesso onoro, e chi mi siede accanto:</l>
<l>né i messi disprezzar del sommo regno,</l>
<l>ché quasi un messaggier del regno santo</l>
<l>mandato è il sogno: e quel che al duce apparve</l>
<l>non fia menzogna di mentite larve.</l>
</lg>
<lg type="ottava">
<l>Se d'altrui fosse, io 'l crederei deluso,</l>
<l>d'una e d'un'altra sua turbata imago;</l>
<l>ma pio duce sovran co 'l raggio infuso</l>
<l>è nel sogno divin del ver presago.</l>
<l>Sia dal cor dunque ogni timore escluso,</l>
<l>né gran turba ci turbi, o 'ncanto o mago,</l>
<l>ch'ei vincer debbe; e, come par ch'accenne,</l>
<l>torna vittoria a lui con auree penne.</l>
</lg>
<lg type="ottava">
<l>Dal ciel devrà tornar, che non altronde</l>
<l>spiega l'angel custode il santo volo;</l>
<l>e tutte coprirà le piagge e l'onde</l>
<l>con l'ale, e l'arenoso instabil suolo.</l>
<l>Ma s'a grazia del Ciel virtù risponde,</l>
<l>non si nieghi pietà d'acerbo duolo,</l>
<l>e non si lasci ove percote il flutto</l>
<l>il gran Riccardo in così estremo lutto.</l>
</lg>
<lg type="ottava">
<l>E non si neghi a noi la fida aita,</l>
<l>che sol può darne 'l suo possente braccio</l>
<l>e quella destra in ogni impresa ardita,</l>
<l>che rompe l'arme quasi vetro o ghiaccio.</l>
<l>Tu 'l consola, Goffredo, e tu l'invita.</l>
<l>Questo sol modo io veggio (e più nol taccio),</l>
<l>quanto giudicio uman qua giù discerne:</l>
<l>gli altri son noti a le virtuti eterne.</l>
</lg>
<lg type="ottava">
<l>Ma ponno assicurarti antichi esempi,</l>
<l>ch'io stesso vidi. Il glorïoso Augusto,</l>
<l>che gloria fu de' più felici tempi,</l>
<l>volea di Spagna al lor paese adusto</l>
<l>scacciar gli Arabi e i Mori iniqui ed empi,</l>
<l>ch'avean seguito il lor tiranno ingiusto:</l>
<l>ed eran più che le minute arene</l>
<l>tra le piagge de' Mauri e di Cirene.</l>
</lg>
<lg type="ottava">
<l>Era co 'l fier tiranno empio gigante</l>
<l>che Ferraù chiamo quel secol prisco,</l>
<l>grande così, ch'al mauritano Atlante</l>
<l>quasi d'altezza pareggiarlo ardisco:</l>
<l>tutti fuggiano al suo furor davante,</l>
<l>solo s'espose Orlando al dubbio risco:</l>
<l>e seco in fiera lutta e 'n fier duello</l>
<l>contese, e contrastava il gran rubello.</l>
</lg>
<lg type="ottava">
<l>Appresso Pampalona in duro campo,</l>
<l>qual uom, che per l'onore a morte corre,</l>
<l>tornò al periglio, e parve ardente lampo</l>
<l>che fieda eccelso monte od alta torre.</l>
<l>Ebbe vittoria alfin, non solo scampo,</l>
<l>e si poté fra' nostri indi raccôrre;</l>
<l>ma tutti gran timore ancor perturba</l>
<l>de l'africana innumerabil turba.</l>
</lg>
<lg type="ottava">
<l>Pur il gran Carlo i suoi schierati a fronte</l>
<l>lor pose, e diè la tromba i primi segni:</l>
<l>eran tutte le schiere a morir pronte,</l>
<l>sperando gloria ne' celesti regni;</l>
<l>(e parlo cose già più illustri e conte)</l>
<l>allorché frondeggiâr gli aridi legni;</l>
<l>l'aste e i tronchi, dich'io, recisi e svelti,</l>
<l>di quei ch'il cielo avea chiamati e scelti.</l>
</lg>
<lg type="ottava">
<l>L'aste tronche fiorîro, e fu dimostro</l>
<l>questo segno dal ciel d'alta vittoria:</l>
<l>né di sì raro e sì mirabil mostro</l>
<l>serban l'età più antiche alta memoria.</l>
<l>Speri con fede eguale 'l secol nostro,</l>
<l>ma in periglio minor più certa gloria:</l>
<l>ché la bramata palma il ciel le serba</l>
<l>di Babel, e di Menfi empia e superba.–</l>
</lg>
<lg type="ottava">
<l>Questo d'antico senno, e grave e saggio</l>
<l>parlar s'udì. Tre fûro i messi eletti</l>
<l>da consolar l'indomito coraggio</l>
<l>ne la tempesta de' noiosi affetti:</l>
<l>quel che, sprezzando l'usurpato oltraggio,</l>
<l>al sommo aggiunse de' suoi onor perfetti,</l>
<l>Tancredi i' dico, e il buon Loffredo insieme</l>
<l>con Eustazio, de' Franchi onore e speme.</l>
</lg>
<lg type="ottava">
<l>Ma sovra un suo destrier quasi volante.</l>
<l>Belprato era precorso a' saldi lidi,</l>
<l>dove non lunge a le silvestri piante,</l>
<l>freme percosso il mar con rauchi stridi:</l>
<l>qui l'altro che fuggì maligna amante,</l>
<l>avea suoi alberghi solitari e fidi.</l>
<l>E qui solea su la marina pietra</l>
<l>cantar d'antiche imprese a suon di cetra.</l>
</lg>
<lg type="ottava">
<l>Allor suonando ancora o cetra o lira,</l>
<l>onde consoli il suo ingrato riposo,</l>
<l>mille pensier diversi in sé raggira,</l>
<l>sol di sé certo e pur d'altrui dubbioso:</l>
<l>quando già presso 'l cavalier rimira</l>
<l>venir, non aspettato, al loco ascoso,</l>
<l>sparso di pianto più che di sudore;</l>
<l>e scritto avea nel viso 'l suo dolore.</l>
</lg>
<lg type="ottava">
<l>E disse sospirando: –Oimè dolente,</l>
<l>che fia non so né 'ndovinar vorrei.</l>
<l>Ma se l'aspetto di colui non mente,</l>
<l>dolor m'apporta e lagrimosi omèi:</l>
<l>ché fu predetto (e bene il serbo in mente)</l>
<l>amarissimo pianto a' giorni miei;</l>
<l>chiudendo 'l mio fedele in morte i lumi,</l>
<l>e i miei versando pur fontane e fiumi.</l>
</lg>
<lg type="ottava">
<l>E per più doglia, d'empia mano ostile</l>
<l>questo avvenir mi dée, Fortuna, a torto,</l>
<l>che me disarmi, e 'n sì lungo ozio e vile</l>
<l>mi dividi da lui ch'altrove è morto.</l>
<l>Però che troppo osava il cor gentile</l>
<l>più ne l'onor che ne' perigli accorto:</l>
<l>se ciò non fosse, egli sarebbe il messo</l>
<l>di sua vittoria, o del suo danno stesso.–</l>
</lg>
<lg type="ottava">
<l>Ma più vicin Belprato omai discioglie</l>
<l>la dolorosa lingua al duolo acerbo:</l>
<l>–Ahi, che Ruperto è anciso, e d'aure</l>
<l>lieto or trionfa il vincitor superbo,</l>
<l>o figliuol di Guglielmo: e 'n tante doglie</l>
<l>perdona a me, s'in vita ancor mi serbo.</l>
<l>Ferito è il bel Ramusio, e sparso il sangue</l>
<l>han gli altri duci: Afflitto afflitto or langue.</l>
</lg>
<lg type="ottava">
<l>Così disse Belprato; e 'l seno e 'l viso</l>
<l>tutto d'amare lagrime s'asperse;</l>
<l>ma di Riccardo, a quel dolente avviso,</l>
<l>nube atra di dolor gli occhi coperse,</l>
<l>e cadde in su lo scoglio ov'era assiso,</l>
<l>e la cetra gittando in mar sommerse;</l>
<l>e l'armonia rivolse in mesti accenti:</l>
<l>pianger seco pareano 'l mare e i venti.</l>
</lg>
<lg type="ottava">
<l>Flebil concento a l'arenosa sponda</l>
<l>facean, senza mostrar gli usati orgogli.</l>
<l>–Ruperto– l'erta rupe, e l'aura e l'onda</l>
<l>rispondean pur –Ruperto– a' suoi cordogli;</l>
<l>par che la cetra al nome ancor risponda,</l>
<l>percossa e ripercossa a' duri scogli:</l>
<l>mormoravano gli antri oscuri e foschi</l>
<l>a quel suon tenebroso, e i seggi e i boschi.</l>
</lg>
<lg type="ottava">
<l>E fra spelunche ancor dolenti ancille</l>
<l>pianti facean che non rimira il cielo</l>
<l>e mille voci di dolore e mille,</l>
<l>squarciandosi la gonna e 'l bianco velo:</l>
<l>e parean fonti ch'il dolor distille,</l>
<l>gli occhi, o ruscelli al dileguar del gelo:</l>
<l>quelle, dich'io, che seguitâr la madre</l>
<l>fra l'ombre ascose più solinghe ed adre.</l>
</lg>
<lg type="ottava">
<l>Quivi Lucia, che quasi spira e vive</l>
<l>con l'alma sol del suo gran figlio amato;</l>
<l>e quasi, senza lui, di luce ha prive</l>
<l>le luci, e mira il cielo e 'l sol turbato;</l>
<l>venne pur dianzi a le selvagge rive,</l>
<l>varcando un breve mar sul carro alato,</l>
<l>con sue donzelle, e con santi atti e schifi:</l>
<l>e le fu il vecchio Autumedone e Tifi.</l>
</lg>
<lg type="ottava">
<l>D'abito e di sembianze e di costumi</l>
<l>divina sembra, e d'immortal famiglia.</l>
<l>Ne' lumi di Tirrena un glauco lume</l>
<l>splende, e 'l ceruleo manto al mar simiglia.</l>
<l>E Sebezia, che nacque in riva al fiume,</l>
<l>più de l'Aurora è candida e vermiglia.</l>
<l>V'è Mergellina e Silvia, e Dafne e Clori,</l>
<l>che guaste han le ghirlande e sparsi i fiori.</l>
</lg>
<lg type="ottava">
<l>Alba ed Albina da le mani eburne,</l>
<l>che varian d'òr, tessendo, i bianchi lini,</l>
<l>lasciati aveano ancora i fonti e l'urne,</l>
<l>da' foschi uscendo a' lucidi confini:</l>
<l>e Lucia seguitâr per vie notturne</l>
<l>Crisi e Criselda con dorati crini:</l>
<l>e con bocca di perle e di coralli</l>
<l>Nisida e Spio, c'han dolce il canto e i balli.</l>
</lg>
<lg type="ottava">
<l>Ora oblian le carole, e da' begli occhi</l>
<l>versan di pianto un lagrimoso nembo;</l>
<l>ed ogn'altra ivi par che piova e fiocchi</l>
<l>sovra le guance e sovra il molle grembo.</l>
<l>Materia da coturni, e non da socchi,</l>
<l>vederli aurei scoprir dal vario lembo,</l>
<l>e cinger lui, che si lamenta e dole,</l>
<l>e non ha tregua di sospir col sole.</l>
</lg>
<lg type="ottava">
<l>Tutte eran fide in quel dolor compagne,</l>
<l>mostrando al cavalier pietate onesta;</l>
<l>ma la madre al figliuol che geme e piagne,</l>
<l>pose la man sovra la bionda testa:</l>
<l>–Figlio (dicea), perche t'amiggi e lagne</l>
<l>fuor d'ogni stil? Qual maraviglia è questa?</l>
<l>che l'un l'altro nemico uccida in guerra</l>
<l>e Morte d'un mortal trionfi in terra?</l>
</lg>
<lg type="ottava">
<l>Tu che del padre tuo primier soffristi</l>
<l>la morte, e come 'l tempo alfin richiede,</l>
<l>e la mia soffrirai, ch'a gli alti acquisti</l>
<l>t'aggiunsi la mia antica e nobil sede:</l>
<l>perché di questa oltre ragion t'attristi?</l>
<l>caro figliuol, de l'altrui lutto erede,</l>
<l>e co 'l tuo pianto la mia vita struggi?</l>
<l>Caro figliuol, ché m'abbandoni e fuggi?</l>
</lg>
<lg type="ottava">
<l>Dopo tanti anni di penosa vita,</l>
<l>non mi passare il cor co' tuoi martìri;</l>
<l>a me serena il volto, e la smarrita</l>
<l>virtù richiama, e queta i tuoi sospiri:</l>
<l>figlio, non far, non far da me partita</l>
<l>sì tosto: ahi! troppo incontra 'l ciel t'adiri.</l>
<l>Dà pace al tuo dolore, al mio sol tregua:</l>
<l>quando più fia ch'io ti raggiunga, o segua? –</l>
</lg>
<lg type="ottava">
<l>Così diss'ella; e con dolenti note:</l>
<l>–Non conobbi (ei rispose) il male e 'l danno,</l>
<l>quando i' gemea con lagrimose gote</l>
<l>de la morte paterna il primo affanno;</l>
<l>ma questo colpo in guisa 'l cor percuote,</l>
<l>ch'a pianto eterno il mio dolor condanno.</l>
<l>Conosco, ahi lasso, la prevista piaga,</l>
<l>ma di sempre languir l 'alma s'appaga.</l>
</lg>
<lg type="ottava">
<l>Sempre dorrommi; e sempre amore e sdegno</l>
<l>mi roderan quest'alma afflitta ed egra.</l>
<l>Dove era l'ardir mio, l'onor, l'ingegno,</l>
<l>quando egli cadde, e la mia forza integra?</l>
<l>Non potria d'Asia, e d'Orïente il regno,</l>
<l>darmi del suo morir vendetta allegra,</l>
<l>ch'io devea ritenerlo e seco armarme:</l>
<l>ei morì col mio nome, o pur con l'arme.</l>
</lg>
<lg type="ottava">
<l>Ma falso o vero sia quel che predisse</l>
<l>a me di mia ventura il vecchio antico,</l>
<l>che mi daran le stelle erranti e fisse</l>
<l>regno, o vendetta pur d'un caro amico:</l>
<l>sia l'imperio di quello a cui 'l prescrisse</l>
<l>il ciel benigno, o sia d'empio nemico,</l>
<l>ch'io la vendetta eleggo armato, o 'nerme.</l>
<l>Queste sorti sol fian costanti e ferme.</l>
</lg>
<lg type="ottava">
<l>Né spero di veder la patria e 'l monte,</l>
<l>ove in gran sede me Fortuna affise,</l>
<l>se prima in guerra io non mi trovo a fronte</l>
<l>a quel fellon che il mio fedel ancise:</l>
<l>ch'invendicato ritornar de l'onte</l>
<l>non debbo, altrui cedendo arme e divise,</l>
<l>né d'altre spoglie ornar gli altari o i tempi,</l>
<l>le mie lasciando, e vergognosi esempi;</l>
</lg>
<lg type="ottava">
<l>madre, perché di me si parli o scriva</l>
<l>con mio disnore e con eterna offesa,</l>
<l>nel bel regno nativo, o 'n quella riva</l>
<l>donde l'alta progenie è in lui discesa:</l>
<l>“Ecco chi salvo de' perigli arriva;</l>
<l>ma 'l compagno morì ne l'alta impresa,</l>
<l>e l'armi ancor lasciò di là dal mare,</l>
<l>onde oualche meschita adorna appare”.–</l>
</lg>
<lg type="ottava">
<l>Ei più non dice; ed ella a lui ragiona:</l>
<l>–Ben ne' tuoi detti, o figlio, ancor dimostri</l>
<l>d'esser d'alta progenie, onde risuona</l>
<l>dal mar gelato il nome a' lidi nostri:</l>
<l>così Rollone ebbe d'onor corona,</l>
<l>che in Italia primier passò de' vostri:</l>
<l>così vinse Roberto (e ben fu giusto)</l>
<l>Enrico imperadore, e 'l greco Augusto.</l>
</lg>
<lg type="ottava">
<l>Così ne l'alta sede il sacro e saggio</l>
<l>Gregorio, di corone 'l crine adorno,</l>
<l>ripose in Laterano; e 'l grave oltraggio</l>
<l>ei vendicò di Roma, e 'l grave scorno</l>
<l>del Campidoglio acceso. Altro vïaggio</l>
<l>fe' quegli, e vergognoso a' suoi ritorno.</l>
<l>Così poscia il trofeo sublime ed alto</l>
<l>drizzò d'Alessio, domo in nuovo assalto.</l>
</lg>
<lg type="ottava">
<l>Così i nemici il tuo gran padre estinse</l>
<l>con quella, senza pari, invitta forza;</l>
<l>di Puglia i Greci, e di Sicilia ei spinse,</l>
<l>vittorioso, i Saracini a forza:</l>
<l>e liberò mezza l'Italia, e vinse</l>
<l>noi con l'amor che gentil core sforza:</l>
<l>là 've fondâro i suoi Normandi Aversa,</l>
<l>contra l'antica Capua, a Roma avversa.</l>
</lg>
<lg type="ottava">
<l>Ivi regnò mio padre, illustre sangue</l>
<l>de' Longobardi misto a quel di Troia,</l>
<l>la cui fama immortale ancor non langue,</l>
<l>perché la carne sia caduca e muoia;</l>
<l>ma stanco per vecchiezza, e non esangue,</l>
<l>lasciò del governar la grave noia</l>
<l>al suo genero amato, e mio consorte,</l>
<l>che te fece e Ramusio, anzi la morte.</l>
</lg>
<lg type="ottava">
<l>Pur l'avo tuo sostiene 'l grave incarco</l>
<l>de gli anni, e fa per te preghiere e voti,</l>
<l>che fanciul trapassasti il dubbio varco</l>
<l>de l'Ellesponto in Asia a' rischi ignoti:</l>
<l>e se qui d'alto imperio il ciel t'è parco,</l>
<l>di tua stirpe altri regni, altri nepoti</l>
<l>spera che fian del ciel doppia colonna,</l>
<l>ne l'alma terra, che d'imperio è donna.</l>
</lg>
<lg type="ottava">
<l>E 'n questa al tuo Ruggier, ch'in tener' anni</l>
<l>vorrà seguir la tua onorata insegna,</l>
<l>lascerai pur (tempra gli amari affanni)</l>
<l>famosa e nobil sede, o non indegna.</l>
<l>Ei glorïoso in morte al cielo i vanni</l>
<l>spiegherà dove il re trionfa e regna,</l>
<l>ch'a' premi eterni de la fragil vita,</l>
<l>pur con l'esempio del suo duol ne invita.</l>
</lg>
<lg type="ottava">
<l>Altro Ruggier, che ne l'etate acerba</l>
<l>fulmine sembra di valore ardente,</l>
<l>pentito di vittoria alta e superba,</l>
<l>s'atterra ad Innocenzo e d'òr lucente</l>
<l>la corona ha da lui, ch'al pio riserba,</l>
<l>e la trasmuta d'una ad altra gente</l>
<l>il Vicario di Cristo: ei re s'appella</l>
<l>d'Italia, e doma poi gente rubella.</l>
</lg>
<lg type="ottava">
<l>A' regni che divide il corso e l'onda</l>
<l>del tempestoso mare, i gioghi imposti</l>
<l>scote, ed innalza in questa e 'n quella sponda</l>
<l>le chiavi, e i segni per timore ascosti.</l>
<l>Né regni illustra il sol, quant'ei circonda,</l>
<l>pari fra gl'Indi, e gli Etiòpi opposti:</l>
<l>di gloria, dico, e di valor, che lasce</l>
<l>fama immortal ne le contrarie fasce.</l>
</lg>
<lg type="ottava">
<l>Poi nel seggio che Pietro in Roma scelse,</l>
<l>e mal fôra traslato in altra parte,</l>
<l>Guglielmo il successor, ch'altri divelse,</l>
<l>malgrado pur del buon popol di Marte,</l>
<l>potrà riporre. Ecco le imprese eccelse,</l>
<l>ecco de' tuoi l'armi pietose e l'arte:</l>
<l>prender da Cristo il giogo, e 'mporlo agli empi,</l>
<l>salvare i pastor sacri e i sacri tempi.</l>
</lg>
<lg type="ottava">
<l>Né mancherà ne la famosa prole</l>
<l>l'alto valor ch'oggi tutt'altri avanza,</l>
<l>perché vacilli la superba mole</l>
<l>de' duo bei regni, e la mortal possanza;</l>
<l>ma passerà, come per nubi il sole,</l>
<l>nel parto eletto de la gran Costanza;</l>
<l>e 'in quel de la seconda anco s'offusca:</l>
<l>più lieto in Aragona alfin corrusca.</l>
</lg>
<lg type="ottava">
<l>E ben che vera luce i nomi illustri</l>
<l>di Carlo e di Roberto, invitti regi,</l>
<l>in due Sicilie avran nepoti illustri,</l>
<l>Aristolfo e Serlon, fra' duci egregi:</l>
<l>né perderanno al varïar de' lustri</l>
<l>de l'origine antica i chiari pregi:</l>
<l>ch'il regno è nel valor di nobil alma,</l>
<l>e 'l manto e la corona è grave salma.</l>
</lg>
<lg type="ottava">
<l>Ma s'altro calle il ciel non mostra aperto</l>
<l>di Carlo invitto al glorïoso impero,</l>
<l>e del figliuol, che merto aggiunge e merto,</l>
<l>regnando in questo e 'n quell'altro emispero:</l>
<l>quanto in gran tempo Italia avrà sofferto</l>
<l>dal Tedesco, dal Franco, e da l'Ibero,</l>
<l>piace con tal mercede, o Re superno,</l>
<l>che sol concedi a l'alme 'l regno eterno.–</l>
</lg>
<lg type="ottava">
<l>Così scòrta parlò. Ma 'l veglio onesto</l>
<l>tutti condusse a la magion secreta.</l>
<l>E Riccardo il dolore, a l'alma infesto,</l>
<l>non scema per conforto, e non acqueta,</l>
<l>anzi piangendo, e sospiroso e mesto,</l>
<l>la morte accusa, e chi 'l morir gli vieta.</l>
<l>Quivi giungeano intanto i tre messaggi,</l>
<l>già raccogliendo il sol gli estremi raggi.</l>
</lg>
<lg type="ottava">
<l>E disse il buon Loffredo a lui, che afflitto</l>
<l>gli era già sorto e lagrimoso 'ncontra:</l>
<l>–Siam vinti, o figlio di Guglielmo invitto,</l>
<l>in gran battaglia, com'a' forti incontra:</l>
<l>e 'l signor d'Ansa ivi cadeo trafitto</l>
<l>dal soldàn che dà morte a quanti ei scontra:</l>
<l>e 'n noi rivolto ogni mortal periglio,</l>
<l>fa de le spoglie tue più altero 'l figlio.</l>
</lg>
<lg type="ottava">
<l>E 'nsuperbito di terribil possa,</l>
<l>d'assalirne entro il vallo ancor minaccia.</l>
<l>Di Cedron l'alta riva, e l'onda è rossa,</l>
<l>dove i Franchi ebber prima orribil caccia:</l>
<l>né per secrete vie d'oscura fossa</l>
<l>è chi securo il varco al fonte or faccia;</l>
<l>ma quella cieca strada, e l'erbe e l'ombre</l>
<l>son di troncate membra, e d'arme ingombre.</l>
</lg>
<lg type="ottava">
<l>E ne la selva ogni demon s'annida,</l>
<l>onde spesso rimbomba il tuono e 'l lampo.</l>
<l>Guerra da l'altra parte indice e sfida</l>
<l>l'ammiraglio superbo in duro campo;</l>
<l>ma 'l buon duce Goffredo in Dio confida</l>
<l>vittoria aver, non che salute e scampo;</l>
<l>ed al già chiesto onor t'invita e prega:</l>
<l>tu al suo giusto pregar t'inchina e piega.</l>
</lg>
<lg type="ottava">
<l>L'animo dal dolore omai solleva</l>
<l>e da noi risospingi i dì funesti,</l>
<l>ché 'l sempre sospirar nulla rileva,</l>
<l>e peggio fia, s'alta virtù non vesti:</l>
<l>perché lucente più ch'ei non soleva</l>
<l>il tuo valor risplenda a' vinti e mesti:</l>
<l>così ne gli anni de l'etate acerba</l>
<l>gloria immortale 'l cielo a te riserba.–</l>
</lg>
<lg type="ottava">
<l>Tacque. E rispose al veglio il gran Riccardo:</l>
<l>–Tardi prega Goffredo e tardi invita,</l>
<l>poi ch'il signor per cui mi struggo ed ardo,</l>
<l>perduta ha in guerra la sua nobil vita.</l>
<l>Misero me, che pur son pigro e tardo</l>
<l>a la vendetta omai, non ch'a l'aita:</l>
<l>né dar più a tanto danno alcun restauro</l>
<l>può corona immortal di gloria, o d'auro.</l>
</lg>
<lg type="ottava">
<l>Allor devea, con più lodato esempio,</l>
<l>mentre visse Ruperto, a sé chiamarmi:</l>
<l>or non bramo altro onor, ma tomba, o tempio,</l>
<l>e sculti al fido amico i bianchi marmi:</l>
<l>ma pur verrò dove il superbo e l'empio</l>
<l>trionfa e del mio lutto ha spoglie ed armi;</l>
<l>perché 'l pietoso duol non m'arda e stempre,</l>
<l>ma nel sangue crudel s'appaghi e tempre.–</l>
</lg>
<lg type="ottava">
<l>Così detto, e risposto, allor ch'imbruna</l>
<l>l'aria serena de l'estiva notte,</l>
<l>l'alta donna lasciando 'n veste bruna,</l>
<l>e le donzelle a lagrimar condotte;</l>
<l>partîr co' raggi de la bianca luna</l>
<l>da spechi ed ombre al vero amiche e dotte.</l>
<l>Filagliteo gli guida, il saggio e scaltro,</l>
<l>pur quasi un lume il qual conduca a l'altro.</l>
</lg>
<lg type="ottava">
<l>Già sparito era in ciel Marte e Saturno,</l>
<l>ed ogni fiamma più lucente e bella</l>
<l>onde sia sparso 'l bel seren notturno;</l>
<l>sol fiammeggiava l'amorosa stella</l>
<l>omai languendo a lo splendor diurno</l>
<l>che facea rosseggiar l'alba novella:</l>
<l>quando vider due campi e mille tende,</l>
<l>e 'n quello entrâr, ch'alto soccorso attende.</l>
</lg>
<lg type="ottava">
<l>Giacea nel gran ferètro il buon Ruperto,</l>
<l>lavato già de' sanguinosi umori:</l>
<l>bianca porpora il veste, e 'l tien coperto</l>
<l>candido vel contesto d'aurei fiori:</l>
<l>spirava da le piaghe 'l fianco aperto,</l>
<l>e 'l petto e 'l capo i prezïosi odori:</l>
<l>facean dintorno duol, lutto e martìro</l>
<l>i suoi compagni in lagrimoso giro.</l>
</lg>
<lg type="ottava">
<l>Qual africana e coronata belva,</l>
<l>di spaventoso adorna orrido vello,</l>
<l>rugge trovando entro l'oscura selva</l>
<l>la tana vòta e 'l depredato ostello;</l>
<l>né vede il cacciator che si rinselva</l>
<l>co' figli, od orma di sentier novello,</l>
<l>onde si volge a le lasciate lustre;</l>
<l>tal qui sospira il cavaliere illustre.</l>
</lg>
<lg type="ottava">
<l>E dice sospirando: –Ahi duro caso,</l>
<l>ond'il mio altero vanto omai si scorna.</l>
<l>Così al buon padre Otton lunge rimaso</l>
<l>il figlio vincitor, per me, ritorna?</l>
<l>Questa è la pompa onde il felice Occaso</l>
<l>di spoglie orïentali oggi s'adorna?</l>
<l>Di queste prede a l'età grave e stanca</l>
<l>letizia ei porge, e 'l suo vigor rinfranca?</l>
</lg>
<lg type="ottava">
<l>In tal guisa la fede al veglio osservo?</l>
<l>e mie promesse adempio e sua speranza?</l>
<l>Quando tanto valor compagno e servo</l>
<l>mi fe' la cortesia che tutto avanza.</l>
<l>Misero mondo, instabile e protervo:</l>
<l>or, salvo pianto e duol, nulla gli avanza;</l>
<l>ch'ogni nostro pensier torna fallace,</l>
<l>né promessa è quaggiù ferma e verace.</l>
</lg>
<lg type="ottava">
<l>Ahi, ch'era meglio assai nel forte punto</l>
<l>morte bramata io non avessi invano,</l>
<l>fedel mio caro: e 'l cor reciso e punto</l>
<l>fosse dal ferro e da l'istessa mano,</l>
<l>che vivo rimaner da te disgiunto</l>
<l>con tal vergogna, e per dolore insano:</l>
<l>perché d'eterno duol ne l'alma i colpi</l>
<l>impressi io porto, onde me solo incolpi.</l>
</lg>
<lg type="ottava">
<l>Né spero più che d'orïente il sole</l>
<l>a me risplenda con lucenti rai,</l>
<l>né ch'il ciel mi rallegri o mi console</l>
<l>d'altro piacer che di vendetta omai.</l>
<l>E so ben che la su pietà si vuole;</l>
<l>e forse il mio disdegno a sdegno avrai:</l>
<l>ma compiaci al dolor ch'io tengo a freno,</l>
<l>ch'abbia conforto in vendicarti almeno.</l>
</lg>
<lg type="ottava">
<l>Alma cortese, e da l'empireo cielo</l>
<l>al mio dolor di tua virtute inspira.–</l>
<l>Così dice piangendo; e 'l bianco velo</l>
<l>discopre, e le ferite asperge e mira:</l>
<l>tutto tremante e con la man di gelo</l>
<l>il tocca e bacia, e quasi l'alma ei spira;</l>
<l>ma gia saliti erano i preghi avanti,</l>
<l>e le meste parole e i tristi pianti.</l>
</lg>
<lg type="ottava">
<l>E' virtù suso in ciel santa e soave,</l>
<l>ch'unìo con pace eterna 'l chiaro mondo,</l>
<l>pria ch'aspra lite infra 'l leggiero e grave,</l>
<l>l'aria in guerra partisse e 'l mar profondo;</l>
<l>questa medesma al santo Amor la chiave</l>
<l>volse: ei vestì d'Adamo 'l fragil pondo,</l>
<l>e facendo la terra al cielo amica,</l>
<l>lieto fin pose a la discordia antica.</l>
</lg>
<lg type="ottava">
<l>E questa al Padre eterno offerse i preghi,</l>
<l>e le sue lagrimose alte querele;</l>
<l>perché da' duri lacci omai disleghi</l>
<l>l'alma dolente al cavalier fedele:</l>
<l>né dal suo corso la giustizia or pieghi</l>
<l>che minaccia vendetta al re crudele;</l>
<l>e disse: –Insieme al mio pregar t'inchina,</l>
<l>Padre del cielo, o tu del ciel regina.</l>
</lg>
<lg type="ottava">
<l>E non dirò ch'io d'ogni eterna mente</l>
<l>unii già i cori, e ne l'unir distinsi:</l>
<l>e di lor fei corona alta e lucente,</l>
<l>onde di gloria e di splendor ti cinsi:</l>
<l>o che le sfere più veloci e lente</l>
<l>di nodi quasi adamantini avvinsi:</l>
<l>ch'è tuo l'esempio, e 'l magistero e 'l modo,</l>
<l>ed io de l'opre tue mi vanto e lodo.</l>
</lg>
<lg type="ottava">
<l>E 'l mondo, che là giù si mesce e varia,</l>
<l>ebbe da te costanti e ferme leggi;</l>
<l>però il foco e la terra, e 'l mare e l'aria,</l>
<l>pascon tante concordi amiche greggi.</l>
<l>E, s'ivi la contesa a me contraria</l>
<l>usurpa i tempi e le corone e i seggi:</l>
<l>maraviglia non è, ch'audace turba</l>
<l>mosse anco in cielo, ed or là giù perturba.</l>
</lg>
<lg type="ottava">
<l>Ma tu, che désti a lei dal cielo esiglio,</l>
<l>ond'ancor mostri i precipizi e i salti,</l>
<l>serva il mio loco ove mandasti 'l figlio;</l>
<l>congiungi i fidi tuoi tra i fèri assalti,</l>
<l>e volgi al mio guerrier pietoso 'l ciglio,</l>
<l>perch'il suo onore e 'l nostro nome esalti:</l>
<l>e 'l nodo ordito in ciel, se i cori involve,</l>
<l>non disciolga colei che tutto or solve.</l>
</lg>
<lg type="ottava">
<l>Mira, Signor, quanto è l'affanno interno,</l>
<l>a cui s'è dato il cavaliero in preda,</l>
<l>e com'ei langue; e dal martire eterno</l>
<l>guardalo tu perch'egli a te sen rieda</l>
<l>lieto, quando che sia, né varchi Averno,</l>
<l>come d'altrui par che si canti e creda,</l>
<l>se giusta pena ingiusti amici afflige:</l>
<l>ma salvo ascenda dal nocchier di Stige.–</l>
</lg>
<lg type="ottava">
<l>Così dicea con lagrimoso volto</l>
<l>virtù ch'in terra umana, in cielo è diva,</l>
<l>non pur celeste: e 'l suo parlare accolto</l>
<l>fu dal Signor ch'i giusti preghi udiva.</l>
<l>E già Riccardo, ad onorar rivolto</l>
<l>la frale spoglia che di vita è priva,</l>
<l>le sacre preci aggiunge al pianto estremo,</l>
<l>e 'l canto, ch'è de' morti onor supremo.</l>
</lg>
<lg type="ottava">
<l>E là dov'egli il suo dolor distilla,</l>
<l>non hanno gli altri 'l viso e gli occhi asciutti:</l>
<l>ma 'n suon lugubre omai dolente squilla</l>
<l>par ch'i duci raccolga a' mesti lutti.</l>
<l>Pria doppio ordine lungo arde e sfavilla,</l>
<l>con mille accesi lumi innanzi a tutti:</l>
<l>poi su la coltre sua purpurea e d'oro</l>
<l>portato è il corpo appresso 'l santo coro.</l>
</lg>
<lg type="ottava">
<l>Il serico vestir dorato e bianco</l>
<l>intorno a' freddi membri adorno vedi:</l>
<l>la spada ancor gli avean ricinta al fianco;</l>
<l>ma l'elmo col cimier gli giace a' piedi.</l>
<l>Seguon Riccardo appresso e 'l duce Franco,</l>
<l>duo Ruberti, Aristolfo, il buon Tancredi,</l>
<l>e gli altri c'han de l'armi il pregio e 'l vanto:</l>
<l>tutti con lungo e con funébre ammanto.</l>
</lg>
<lg type="ottava">
<l>Poscia cento destrier coperti a negro:</l>
<l>e portan gli scudier, dogliosi in vista,</l>
<l>ben cento insegne, in cui vessillo integro</l>
<l>non si vedea come il valor l'acquista:</l>
<l>ed auree spoglie, onde un trionfo allegro</l>
<l>già far credean, con varia preda e mista;</l>
<l>archi, faretre, scudi, arme sanguigne,</l>
<l>e corone di querce e di gramigne.</l>
</lg>
<lg type="ottava">
<l>Con volto umano poi Mamistra e Tarso,</l>
<l>ed Atene che palma aggiunge a palma,</l>
<l>e di nove altre è il simulacro apparso,</l>
<l>e par ch'intrecci insieme oliva e palma;</l>
<l>Cidno ed Oronte ancor, che l'urna ha sparso,</l>
<l>erano al portator non leve salma:</l>
<l>e l'Eufrate, e 'l gran Tauro al duro giogo</l>
<l>si vede ivi inchinar l'orrido giogo.</l>
</lg>
<lg type="ottava">
<l>Chiudean alfin la mesta pompa, e 'l fasto</l>
<l>de la gloria mortal, dolenti schiere</l>
<l>cbe vinser guerreggiando ogni contrasto;</l>
<l>or l'aste e l'arme aveano orride e nere,</l>
<l>e seguîr lagrimando 'l corpo guasto</l>
<l>per cui gia fûr d'alta vittoria altere.</l>
<l>Eran mute le trombe o pur languendo,</l>
<l>il rauco suon quasi n'uscìa piangendo.</l>
</lg>
<lg type="ottava">
<l>E giunser tutti incontra al tempio sacro,</l>
<l>là 've s'ascende ad alta mole e poggia:</l>
<l>maggior di quella ove al suo mal lavacro</l>
<l>fe' Costantino, e 'n meno usata foggia:</l>
<l>perché mèta o colonna o simulacro,</l>
<l>tanto non adornò teatro o loggia.</l>
<l>Due porte avea per cui si varchi e monte,</l>
<l>e 'n ciascuna di lor due statue a fronte,</l>
</lg>
<lg type="ottava">
<l>che paion le virtù con varie gonne.</l>
<l>Quale ha lo specchio e quale in man la spada:</l>
<l>versa umor l'altra de l'antiche donne;</l>
<l>l'ultima rompe il marmo ove digrada:</l>
<l>e fra quelle di cedro alte colonne,</l>
<l>siccome effigïarle al maestro aggrada,</l>
<l>l'altre virtù son figurate a' sensi,</l>
<l>e sostengon poi tutte i lumi accensi.</l>
</lg>
<lg type="ottava">
<l>Scolpite son ne la sublime parte,</l>
<l>ch'in giro volge, le virtù supreme,</l>
<l>Fede e Speranza; e chi da lor diparte</l>
<l>morte talora, ivi fiammeggia insieme.</l>
<l>Nel sommo impressa è con mirabil arte</l>
<l>l'Eternità che del suo fin non teme:</l>
<l>del mezzo 'l gran ferètro ingombra il suolo,</l>
<l>che ricoperto e pur d'oscuro duolo.</l>
</lg>
<lg type="ottava">
<l>Mète e colonne intorno e varie imprese</l>
<l>fe' l'avversaria de la morte iniqua.</l>
<l>Sovra risplende il ciel di fiamme accese,</l>
<l>e la strada v'appar del sole obliqua.</l>
<l>L'arme del cavaliero in alto appese,</l>
<l>come poi l'inalzò progenie antiqua,</l>
<l>vi pose: e 'n lor da fiamma oscura e mista,</l>
<l>l'Ardea sen vola al ciel, sublime in vista.</l>
</lg>
<lg type="ottava">
<l>Poscia ch'al suon de la canora voce</l>
<l>silenzio fu da' sacerdoti imposto,</l>
<l>e 'n arca cui segnò purpurea croce</l>
<l>quell'onorato corpo alfin riposto:</l>
<l>sol vi rimase il cavalier feroce,</l>
<l>che fargli maggior tomba avea proposto:</l>
<l>e l'alta mole pareggiar vorrebbe</l>
<l>di lei che del suo fido il cener bebbe.</l>
</lg>
<lg type="ottava">
<l>O quelle pur de' più superbi regi,</l>
<l>che i marmorei sepolcri al cielo alzâro:</l>
<l>e brama di Corinto i mastri egregi,</l>
<l>e i metalli, e di Smirna opre e di Paro.</l>
<l>Ma poscia invidïosa a tanti pregi</l>
<l>trovò l'empia fortuna, e 'l mondo avaro.</l>
<l>Questo pensier tenea nel core ascoso;</l>
<l>ma disse Pietro al cavalier pensoso:</l>
</lg>
<lg type="ottava">
<l>–Quanto déi, figlio, al Re ch'il mondo regge!</l>
<l>Tratto egli t'ha da l'incantate soglie:</l>
<l>ei te smarrito agnel fra Care gregge</l>
<l>or riconduce e ne l'ovile accoglie:</l>
<l>te il pio duce sovran campione elegge</l>
<l>e pronto esecutor di giuste voglie.</l>
<l>Tu, pria ch'ardito muova al fèro assalto,</l>
<l>vesti, invitto signor, virtù da l'alto.</l>
</lg>
<lg type="ottava">
<l>Ma sei de le caligini del mondo</l>
<l>e de la carne ancora in guisa asperso,</l>
<l>che l'Indo e 'l Gange, e l'Oceàn profondo</l>
<l>non ti potrebbe far candido e terso:</l>
<l>sol la grazia divina il core immondo</l>
<l>può render puro. Adunque a Dio converso,</l>
<l>riverente perd¢n richiedi, e spiega</l>
<l>i tuoi peccati ascosi, e piangi e prega.–</l>
</lg>
<lg type="ottava">
<l>Così disse: e 'l guerriero a' piè dimesso</l>
<l>tutti scoprìgli i giovanili errori;</l>
<l>poi ch'ebbe pianti entro al suo core istesso</l>
<l>i suoi sdegni superbi e i folli amori.</l>
<l>E fu il perdono a quel signor concesso</l>
<l>da lui ch'in tenebrosi e sacri orrori</l>
<l>sovente i casti membri affligge e spolpa,</l>
<l>e lega e scioglie di pentita colpa.</l>
</lg>
<lg type="ottava">
<l>Poi gli diceva: –Un monte assai vicino;</l>
<l>coronato di palme, il capo estolle,</l>
<l>là dove per secreto aspro cammino</l>
<l>poggiar si può quasi di colle in colle:</l>
<l>sorge ivi un fonte sacro, anzi divino,</l>
<l>ch'a le fonti del sole il pregio tolle,</l>
<l>ed a quel di Cupido, e di Dodona,</l>
<l>ed a qual più famoso anco risuona.</l>
</lg>
<lg type="ottava">
<l>Ma i princìpi, che 'l Nilo asconde e cela</l>
<l>sotto altro ciel, son meno ignoti al senso;</l>
<l>perché de l'ombre ei s'incorona e vela,</l>
<l>là 've il devoto orrore è folto e denso.</l>
<l>Sacra fama ed occulta a me rivela</l>
<l>la maraviglia ove condurti io penso:</l>
<l>questo al ciel volge un rio lucente e vago,</l>
<l>né si vanta di lui marina o lago.</l>
</lg>
<lg type="ottava">
<l>Primo è di cinque, a cui talor ricorre</l>
<l>turba gentil ch'alto desire accenda;</l>
<l>ma dove l'onda inverso 'l mar trascorre,</l>
<l>la maggior parte avvien che smonti e scenda.</l>
<l>Chi bee del primo al fin tutt'altro abborre</l>
<l>e fugge ogni piacer, che l'alma offenda</l>
<l>né 'l perturba dolor, ned ira infiamma,</l>
<l>né di terreno amor lasciva fiamma.</l>
</lg>
<lg type="ottava">
<l>Ma l'un nel cor s'estingue, e l'altro il foco</l>
<l>de la gloria divina avvampa e ferve</l>
<l>contra il valor ch'io per condurti invoco;</l>
<l>né temer genti al ver nemiche e serve,</l>
<l>ma di venir sii pronto al sacro loco,</l>
<l>e fa' del mio parlar dolci conserve,</l>
<l>che ce n'andremo occulti al volgo insano,</l>
<l>né potrà rimirarci occhio profano.</l>
</lg>
<lg type="ottava">
<l>Quinci al bosco n'andrai fra larve erranti,</l>
<l>e tra fantasmi pur vani e bugiardi,</l>
<l>la dove indarno superar gl'incanti</l>
<l>tentâro i più feroci e i più gagliardi.</l>
<l>La croce scaccera mostri e giganti,</l>
<l>la croce fia che t'assicure e guardi</l>
<l>da le schiere d'Inferno, e quindi e quinci.</l>
<l>In questo segno pur combatti e vinci.–</l>
</lg>
<lg type="ottava">
<l>Era ne la stagion in cui non cede</l>
<l>libero ogni confin la notte al giorno,</l>
<l>ma l'orïente rosseggiar si vede,</l>
<l>e l'altro ciel d'alcuna stella adorno;</l>
<l>quando drizzâr vêr gli alti poggi il piede,</l>
<l>con gli occhi alzati contemplando intorno</l>
<l>or notturne bellezze or mattutine,</l>
<l>immortali e celesti, anzi divine.</l>
</lg>
<lg type="ottava">
<l>Pensava il pio guerriero: –O quante belle</l>
<l>luci il tempio del ciel sparge, e raguna!</l>
<l>Ha 'l suo gran lume il dì, l'aurate stelle</l>
<l>spiega la notte e la sua algente luna;</l>
<l>ma non è chi vagheggi o queste o quelle,</l>
<l>e miriam noi torbida luce e bruna,</l>
<l>ch'un girar d'occhi, un balenar di riso,</l>
<l>scopre in breve confin d'un bianco viso.–</l>
</lg>
<lg type="ottava">
<l>Così pensando, a le più eccelse cime</l>
<l>ascese, ed ivi inchino e riverente</l>
<l>alzò il pensier sovra ogni ciel sublime,</l>
<l>e le luci fissò ne l'orïente.</l>
<l>–La prima vita e le mie colpe prime</l>
<l>mira con occhio di pietà clemente,</l>
<l>Padre e Signore; e di tua grazia or piovi,</l>
<l>perch'il vetusto Adam spogli e rinnovi.–</l>
</lg>
<lg type="ottava">
<l>Prega in tal guisa, e già gli sorge a fronte</l>
<l>con aureo manto la vermiglia Aurora;</l>
<l>e i suoi capelli, e del frondoso monte</l>
<l>le verdi cime a quella luce indora:</l>
<l>e ventilar nel seno e ne la fronte,</l>
<l>mormorando sentia lo spirto e l'òra,</l>
<l>che sovra 'l molle crin scotea dal grembo</l>
<l>de la bell'alba un rugiadoso nembo.</l>
</lg>
<lg type="ottava">
<l>Bagna l'estivo gel le chiome bionde,</l>
<l>e quella quasi d'òr tenera piuma;</l>
<l>come anzi il nuovo sol, l'erbose sponde</l>
<l>sparge il ciel di rugiada, e l'aria alluma:</l>
<l>o come vago augel tra fronde e fronde</l>
<l>si spruzza l'ali che di novo impiuma,</l>
<l>ei giungendo fra l'ombra ivi si spazia</l>
<l>di piacer in piacer, di grazia in grazia</l>
</lg>
<lg type="ottava">
<l>E poscia vede il fonte occulto e l'acque,</l>
<l>vie più bel di cristallo, e più d'argento:</l>
<l>e del sacro silenzio a l'ombra ei giacque,</l>
<l>dove devoto bebbe, e fu contento:</l>
<l>e di ciò ch'invaghia la mente e piacque,</l>
<l>sentì 'l primo desio nel core spento,</l>
<l>e d'ogni altro dolzor fastidio e scherno:</l>
<l>o maraviglia del sapere eterno!</l>
</lg>
<lg type="ottava">
<l>Fra nembi intanto di splendor celeste,</l>
<l>che tutti risplendean di raggi e d'auro,</l>
<l>l'angeliche virtù leggiadre e oneste</l>
<l>portâr d'arme di luce ampio tesauro:</l>
<l>là 've di care pietre in un conteste</l>
<l>scorge una croce infra la palma e 'l lauro;</l>
<l>e l'appoggiâro a' lucidi giacinti,</l>
<l>quasi immortal trofeo de' vizi estinti.</l>
</lg>
<lg type="ottava">
<l>Come del ciel ne gli alti e chiari campi</l>
<l>la croce sfavillò di fiamme e d'ostro;</l>
<l>e 'l vero segno altrui con vivi lampi,</l>
<l>regnando l'empio Greco, allor fu mostro:</l>
<l>così da nube che sonora avvampi</l>
<l>con l'arme è scesa in quell'ombroso chiostro,</l>
<l>e rilucea tra la fontana e 'l verde;</l>
<l>ed ogni luce ivi s'abbaglia e perde.</l>
</lg>
<lg type="ottava">
<l>Roma, quali arme avesti e quali schermi,</l>
<l>quando regnò d'Egeria il vecchio amante,</l>
<l>ben che la vecchia fama il caso affermi</l>
<l>di quel celeste scudo, e pur ten vante,</l>
<l>da opporre a queste, in solitari ed ermi</l>
<l>colli portate e fra l'ombrose piante?</l>
<l>Là 've Riccardo è già rivolto al suono</l>
<l>de l'onor lieto, e del celeste dono.</l>
</lg>
<lg type="ottava">
<l>Né sazio di mirarlo, or questa or quella</l>
<l>parte de l'arme in mano ei prende, e prova;</l>
<l>l'elmo che vince la sanguina stella,</l>
<l>che d'ardore e di fiamme il crin rinnova:</l>
<l>e la corazza che fiammeggia anch'ella,</l>
<l>quasi gran luce che nel ciel si mova:</l>
<l>e de lo scudo le mirabil opre,</l>
<l>nel cui gran magistero il ciel si scopre.</l>
</lg>
<lg type="ottava">
<l>Quegli che fece Arturo, ed Orïone,</l>
<l>diè 'l lavoro e l'esempio al fabro accorto;</l>
<l>e fra l'altre di stelle auree corone,</l>
<l>il sol, che gira il suo cammin distorto.</l>
<l>Parte la croce le contrarie zone,</l>
<l>e squadra il mondo da l'Occaso all'Orto.</l>
<l>Disse Pietro: –O figliuol del pio Guglielmo,</l>
<l>questo è d'alta speranza il lucid'elmo.</l>
</lg>
<lg type="ottava">
<l>Scudo è di fede, e di giustizia usbergo</l>
<l>questo. Così di luce, o pur di gloria,</l>
<l>Pietro t'arma la fronte e 'l petto e 'l tergo,</l>
<l>ed onora de' tuoi l'alta memoria,</l>
<l>che difeser di Dio quel santo albergo</l>
<l>per cui degna è d'onor giusta vittoria:</l>
<l>di queste Augusti, regi, o duci illustri</l>
<l>fien pochi adorni in cento e cento lustri.</l>
</lg>
<lg type="ottava">
<l>Qual gloria è d'oro incoronar le fronti</l>
<l>là dov'Egli da' suoi parte e disgiunge?–</l>
<l>Così diceva; e quei frondosi monti</l>
<l>maravigliârsi a lo splendor da lunge:</l>
<l>maravigliârsi il gran torrente e i fonti,</l>
<l>ove quel lume inusitato aggiunge</l>
<l>d'oro e d'elettro; e la profonda valle</l>
<l>mirò sparso di raggi il nero calle.</l>
</lg>
</div1>
<div1 type="parte">
<head>LIBRO VIGESIMOSECONDO</head>
<lg type="ottava">

<l>Come d'alto virtù l'adorni e vesta,</l>
<l>egli medesmo riguardando ammira:</l>
<l>poscia verso l'antica atra foresta</l>
<l>con secura baldanza i passi gira.</l>
<l>Era là giunto ove i men forti arresta</l>
<l>solo il terror che di sua vista spira:</l>
<l>né gli sembrava quello orrido bosco,</l>
<l>ma lieto, verde, ameno, ombroso e fosco.</l>
</lg>
<lg type="ottava">
<l>Passa più oltra ed ode un suono intanto,</l>
<l>qual roco mormorar di lucide onde,</l>
<l>e di musico cigno il flebil canto,</l>
<l>e 'l lusignol che plora e gli risponde:</l>
<l>e quasi di Narciso e d'Eco il pianto,</l>
<l>e l'aura sospirar di fronde in fronde:</l>
<l>e lire e cetre, ed arpe e versi in rime:</l>
<l>tanti e sì vari suoni il suono esprime!</l>
</lg>
<lg type="ottava">
<l>Il cavalier, pur come a gli altri avviene,</l>
<l>n'attendeva un gran tuon d'alto spavento;</l>
<l>e n'ode poi di ninfe e di sirene,</l>
<l>d'aure, d'acque, e d'augei, dolce concento:</l>
<l>onde, maravigliando, il piè ritiene,</l>
<l>e poi se 'n va tutto sospeso e lento;</l>
<l>e per via trova un vago e picciol fiume,</l>
<l>che si copre del sole al chiaro lume.</l>
</lg>
<lg type="ottava">
<l>L'un margo e l'altro di quel rivo adorno</l>
<l>spira soavi odori e lieto ride:</l>
<l>ei distende il suo torto e freddo corno</l>
<l>dintorno al bosco che nel grembo asside:</l>
<l>né pur gli fa quasi corona intorno,</l>
<l>ma i verdi calli un suo ruscel divide;</l>
<l>bagna egli il bosco, e 'l bosco il fiume adombra,</l>
<l>con bel cambio fra lor d'umore e d'ombra.</l>
</lg>
<lg type="ottava">
<l>Mentre mira il guerrier dove si guada,</l>
<l>gli apparve un ponte, che è d'intagli e d'oro,</l>
<l>maraviglioso in vista, e larga strada</l>
<l>par che prometta a più ascoso tesoro.</l>
<l>Passa, e passato a pena avvien che cada</l>
<l>da gli archi il ruinoso aureo lavoro;</l>
<l>onde se 'l porta via l'onda repente,</l>
<l>fatta d'un picciol rivo ampio torrente.</l>
</lg>
<lg type="ottava">
<l>Ei si rivolge, e con spumose corna,</l>
<l>quasi per lunga pioggia o nevi sciolte,</l>
<l>vede che gonfio gira, e 'n sé ritorna</l>
<l>con mille rapidissime rivolte.</l>
<l>Desio di novità nulla distorna,</l>
<l>sì ch'ei spia tra le piante ombrose e folte;</l>
<l>e 'n quelle solitudini selvagge</l>
<l>sempre a sé nuova maraviglia il tragge.</l>
</lg>
<lg type="ottava">
<l>Dove in passando il suo vestigio ei posa,</l>
<l>par che ivi sorga un fonte, e un fior germoglie.</l>
<l>Là s'apre il giglio e qui spunta la rosa,</l>
<l>o 'l bel giacinto con cerulee foglie:</l>
<l>e sovra, e 'ntorno a lui, la selva annosa</l>
<l>parea ringiovenir l'antiche spoglie.</l>
<l>S'ammolliscon le scorze, e si rinverde</l>
<l>ne le fronde e ne' rami il fresco e 'l verde.</l>
</lg>
<lg type="ottava">
<l>Rugiadosa di manna è l'alta fronda</l>
<l>e stilla da le scorze il dolce mèle:</l>
<l>e di nuovo ode pur quella gioconda</l>
<l>strana armonia di canti e di querele.</l>
<l>Ma 'l coro uman ch'a' cigni, a l'aura, a l'onda</l>
<l>facea tenor, non sa dove si cele:</l>
<l>non sa veder chi formi i chiari accenti,</l>
<l>e faccia d'alto suon vari concenti.</l>
</lg>
<lg type="ottava">
<l>Mentre ei pur guarda e fede il cor dinega</l>
<l>a quel ch'il senso gli offeria per vero;</l>
<l>vede un mirto non lunge, e 'l passo ei piega</l>
<l>dove giunge nel mezzo un bel sentiero:</l>
<l>l'estranio mirto i rami innalza e spiega</l>
<l>più de la palma e del cipresso altero:</l>
<l>e sovra tutti gli arbori ei frondeggia,</l>
<l>com'ivi il bosco abbia l'ombrosa reggia.</l>
</lg>
<lg type="ottava">
<l>Fermo il guerrier nel vòto spazio, affisa</l>
<l>a maggior novità gli occhi e le ciglia;</l>
<l>pianta gli appar, quasi gemendo incisa,</l>
<l>ch'apre feconda il cavo ventre e figlia:</l>
<l>e n'esce fuor vestita in strana guisa</l>
<l>ninfa d'età cresciuta, o maraviglia!</l>
<l>E vede insieme poi cento altre piante</l>
<l>cento ninfe produr dal sen pregnante.</l>
</lg>
<lg type="ottava">
<l>Quai le mostra il teatro, o quai dipinte</l>
<l>miriam selvagge dèe fra faggi e pini,</l>
<l>nude le braccia e l'abito succinte,</l>
<l>con bei coturni e con disciolti crini:</l>
<l>con tai sembianze si vedean le finte</l>
<l>figlie del bosco, avvolte in bianchi lini:</l>
<l>se non ch'in vece d'arco o di faretra,</l>
<l>chi tien vïola, e chi liuto o cetra.</l>
</lg>
<lg type="ottava">
<l>E tosto cominciâr canti e carole,</l>
<l>e di se stesse una corona ordîro,</l>
<l>e cinsero il guerrier, che pare un sole,</l>
<l>com'è rinchiuso il centro in ampio giro:</l>
<l>cinser la pianta insieme, e tai parole</l>
<l>nel dolce canto risuonar s'udîro:</l>
<l>–Ben caro giungi in queste selve amene,</l>
<l>o de la diva nostra amore e spene!</l>
</lg>
<lg type="ottava">
<l>Giungi aspettato a dar salute a l'egra,</l>
<l>d'amoroso pensiero arsa e ferita.</l>
<l>Questa selva che dianzi era sì negra,</l>
<l>stanza conforme a la dolente vita,</l>
<l>vedi che tutta al tuo venir s'allegra</l>
<l>e 'n più leggiadre forme è rivestita.–</l>
<l>Tal era il canto, e poi dal mirto uscìa</l>
<l>un dolcissimo tuono, e quel s'apria.</l>
</lg>
<lg type="ottava">
<l>Come a l'aprir d'un rustico Sileno</l>
<l>maraviglie vedea l'antica etade,</l>
<l>così quel mirto da l'aperto seno</l>
<l>imagini gli mostra e belle e rade:</l>
<l>donna dimostra il cui splendor sereno</l>
<l>quasi parea d'angelica beltade.</l>
<l>Mira il guerriero, e riconosce il viso</l>
<l>ond'ebbe d'aureo strale 'l cor diviso.</l>
</lg>
<lg type="ottava">
<l>Quella lui mira in un lieta e dolente,</l>
<l>e mille affetti in un sol guardo ha misti;</l>
<l>poi dice: –Io pur ti veggio, e più lucente</l>
<l>pur ritorni a colei da chi fuggisti.</l>
<l>A che ne vieni? A consolar presente</l>
<l>le mie vedove notti e i giorni tristi?</l>
<l>O vieni a mover guerra, a discacciarme,</l>
<l>che mi celi il bel viso e mostri l'arme?</l>
</lg>
<lg type="ottava">
<l>Giungi amante o nemico? Il ricco ponte</l>
<l>io già non preparava ad uom nemico,</l>
<l>né gli apriva il ruscello, i fior, la fonte,</l>
<l>sgombrando a' pronti passi il duro intrico.</l>
<l>Togli questo elmo omai, scopri la fronte,</l>
<l>e gli occhi a gli occhi miei, s'arrivi amico:</l>
<l>giungi i labri a le labra, il seno al seno,</l>
<l>porgi la destra a la mia destra almeno.–</l>
</lg>
<lg type="ottava">
<l>Seguia parlando, e 'n bei pietosi giri</l>
<l>volgea lo sguardo e scoloria i sembianti,</l>
<l>falseggiando i dolcissimi sospiri,</l>
<l>e i soavi singulti e i vaghi pianti:</l>
<l>tal che incauta pietate a quei martìri</l>
<l>intenerir potea gli aspri diamanti;</l>
<l>ma 'l cavaliero accorto omai, non crudo,</l>
<l>più non attende e stringe il ferro nudo.</l>
</lg>
<lg type="ottava">
<l>Vassene al mirto. Allor colei s'abbraccia</l>
<l>al caro tronco, e s'interpone e grida:</l>
<l>–Ahi, non sarà mai ver che tu mi faccia</l>
<l>oltraggio tale e l'arbor mio recida;</l>
<l>deponi il ferro, o dispietato, o 'l caccia</l>
<l>prima nel petto a l'infelice Armida.</l>
<l>Per questo sen, per questo core al mirto</l>
<l>sol passi, e scacci l'amoroso spirto.–</l>
</lg>
<lg type="ottava">
<l>Egli alza il ferro e 'l suo pregar non cura.</l>
<l>Ma colei si trasmuta (o fèri mostri!)</l>
<l>Sì come avvien che d'una, altra figura,</l>
<l>trasformando repente, il sogno mostri:</l>
<l>cosi ingrossò le membra e fece oscura</l>
<l>la faccia, onde sparîr gli avori e gli ostri:</l>
<l>crebbe in gigante altissimo, e si feo</l>
<l>con cento armate braccia un Briareo.</l>
</lg>
<lg type="ottava">
<l>Cinquanta spade impugna, e con cinquanta</l>
<l>scudi risuona, e minacciando or freme.</l>
<l>Ogni altra ninfa ancor d'arme s'ammanta,</l>
<l>fatta orribil Ciclope, e nulla ei teme;</l>
<l>ma doppia i colpi a la nemica pianta,</l>
<l>che pur, come animata, ha piaghe e geme.</l>
<l>Sembran de l'aria i campi Averni e Stigi,</l>
<l>tanti appaiono in lor mostri e prodigi!</l>
</lg>
<lg type="ottava">
<l>Trema sotto i suoi piè l'orrida terra,</l>
<l>sovra fulmina il cielo e par che avvampi:</l>
<l>vengono i venti e le procelle in guerra,</l>
<l>e gli spirano al volto i tuoni e i lampi.</l>
<l>Ma pur un colpo il cavalier non erra,</l>
<l>come virtù contra il furor s'accampi:</l>
<l>talor si volge a' mostri, e 'ndarno ei batte</l>
<l>l'aria leve e fugace, e nulla abbatte.</l>
</lg>
<lg type="ottava">
<l>Ond'ei disse fra sé: –Vaneggio ed erro</l>
<l>qui con la spada, onde convien che adombre;</l>
<l>ma questo scudo ond'io mi copro e serro,</l>
<l>con la croce i fantasmi omai disgombre.–</l>
<l>E la croce innalzò, chinando il ferro,</l>
<l>lucida fiammeggiando opposta a l'ombre.</l>
<l>Ratto allora sparîr l'orride larve:</l>
<l>ei la noce troncò che mirto parve.</l>
</lg>
<lg type="ottava">
<l>Tornò sereno il cielo e l'aura cheta,</l>
<l>tornò la selva al suo primiero stato,</l>
<l>non d'incanti terribile né lieta,</l>
<l>piena d'orror, ma de l'orrore innato.</l>
<l>Ritenta il vincitor s'altro più vieta</l>
<l>ch'esser non possa il bosco omai troncato:</l>
<l>né trova incontro, e fra se dice: –O vane</l>
<l>sembianze! e folle chi per lor rimane!–</l>
</lg>
<lg type="ottava">
<l>Quinci s'invia verso le tende, e 'ntanto</l>
<l>colà predice il solitario Piero:</l>
<l>–Già vint'è de la selva il novo incanto</l>
<l>già sen ritorna il vincitor guerriero:</l>
<l>eccolo, e come un sol che indora il manto</l>
<l>di bianca nube, umilemente altero.–</l>
<l>Quel da l'arme spargea fiammelle e raggi,</l>
<l>e segnava di luce ermi vïaggi.</l>
</lg>
<lg type="ottava">
<l>E con mille sonori e lieti gridi</l>
<l>raccolto ei fu da l'animose squadre:</l>
<l>–Andai (lor disse) a quella selva: i' vidi:</l>
<l>vinse la croce ombre maligne ed adre,</l>
<l>e le scacciò da tenebrosi nidi</l>
<l>con queste mie lucenti arme leggiadre:</l>
<l>libera è omai d'incanto e da fantasma</l>
<l>la terra che d'antico error si biasma.–</l>
</lg>
<lg type="ottava">
<l>Ma già Goffredo onor devuto e grande</l>
<l>gli fa co' doni in disusato stile.</l>
<l>Due gli manda di fiori auree ghirlande,</l>
<l>ch'ei vinse in giostra, e d'òr cinto, e monile:</l>
<l>urne d'argento onde l'umor si spande,</l>
<l>quasi da fonte, e ricca preda ostile</l>
<l>di torte spade e di faretre ed archi,</l>
<l>ch'ebbe espugnata Marra, e Biblo ed Archi.</l>
</lg>
<lg type="ottava">
<l>Cuoia dipinte, e tele in cui germoglia</l>
<l>o vite o celso; e 'l rode augello od aspe.</l>
<l>L'ago vi figurò fior, frutti e foglia,</l>
<l>con qual fil prezïoso il Sero inaspe,</l>
<l>e con qual più lucente in aurea spoglia</l>
<l>l'intesse abitator de l'indo Idaspe:</l>
<l>ed odori d'Arabia e gemme aggiunge</l>
<l>a ciò che nera man orna e trapunge.</l>
</lg>
<lg type="ottava">
<l>Da' doni, e dal lavor di seta e d'auro,</l>
<l>a la battaglia il cavalier si volse;</l>
<l>e pria che il sole inchini al lido Mauro,</l>
<l>vendicar vorria l'onta ond'ei si dolse.</l>
<l>Tutti gli altri prendean cibo e restauro</l>
<l>nei lunghissimi giorni; ei nulla volse</l>
<l>tre dì piangendo, e del suo duol si ciba;</l>
<l>ma nel dolor grazia del ciel deliba.</l>
</lg>
<lg type="ottava">
<l>L'altro si prova al salto, e prova al corso,</l>
<l>ne l'armi che non fûr opre mortali;</l>
<l>e gli par che abbia al petto e intorno al dorso,</l>
<l>quasi da girne a volo, e piume ed ali.</l>
<l>Poi vede il gran Circin sì pronto al morso,</l>
<l>cui non sarian correndo i venti eguali,</l>
<l>quando si scioglie l'animosa turba</l>
<l>de' cavernosi monti e 'l mar perturba.</l>
</lg>
<lg type="ottava">
<l>Candido è quel destrier, né macchia il tinge,</l>
<l>quasi puro armellin che schiva il fango,</l>
<l>e par che voglia dir, mentr' egli ringe</l>
<l>con dolorosa voce: –Io teco il piango.–</l>
<l>Il guerrier su vi monta, e 'l gira, e spinge;</l>
<l>poi dice: –Tu sei pronto, io pur rimango;</l>
<l>e poi ch'è morto il mio fedel diletto,</l>
<l>nuovi a l'ingiuria mia compagni aspetto.</l>
</lg>
<lg type="ottava">
<l>Noi ce n'andrem ne le dolenti valli</l>
<l>donde tu sol fuggisti empia fortuna.</l>
<l>Pensa che passo al mio dever non falli,</l>
<l>per vïolenza, o per turbata luna.</l>
<l>Sai di gloria e di morte i brevi calli:</l>
<l>via da fuggir non è rimasa alcuna;</l>
<l>se me non lasci morto al duro varco,</l>
<l>per cui passasti il mar leggero e scarco.–</l>
</lg>
<lg type="ottava">
<l>Così gli disse; e quel destrier feroce,</l>
<l>pur come avesse mente umana e senno,</l>
<l>parve lagnarsi a la dolente voce,</l>
<l>e 'ntender del signore i detti e 'l cenno.</l>
<l>E già fiammeggia la purpurea croce</l>
<l>a gli altri che suo duce che in guerra il fenno;</l>
<l>e nel suo mezzo il sol che i raggi vibra,</l>
<l>lucente più che in Sagittario, o 'n Libra.</l>
</lg>
<lg type="ottava">
<l>Intanto, appresso l'acque il verde e 'l fresco</l>
<l>godeansi Adrasto e di Ducalto i figli,</l>
<l>sotto gran tenda in cui la sedia, e 'l desco</l>
<l>sono i tapeti candidi e vermigli:</l>
<l>né temean di francese, o di tedesco,</l>
<l>o d'italica forza onta e perigli:</l>
<l>quando, occulto, il figliuol del gran Guglielmo</l>
<l>giunse, e scoprissi al folgorar de l'elmo.</l>
</lg>
<lg type="ottava">
<l>E come in riva d'un corrente fiume</l>
<l>spaziano i vaghi augei tra' fiori e l'erba;</l>
<l>altri s'attuffa, e sparge altri le piume,</l>
<l>e qual ritorna a la pastura acerba;</l>
<l>ma 'l cibo, e l'onda, e lor natio costume</l>
<l>oblian, veggendo l'aquila superba,</l>
<l>che in lor d'alto discende e quasi a piombo,</l>
<l>e cessa de' minori il volo e 'l rombo;</l>
</lg>
<lg type="ottava">
<l>così allor tutti al suo venir turbârsi</l>
<l>e Siri e Turchi, e 'l popol nero e 'l bianco,</l>
<l>e cercâr di fuggirne, o di ritrarsi</l>
<l>da quella luce non veduta unquanco:</l>
<l>e i primi già fuggian tremanti e sparsi</l>
<l>lungo il torrente assai cresciuto, ed anco</l>
<l>sin ne la tenda, ov'il possente Adrasto</l>
<l>non sperò di trovar duro contrasto.</l>
</lg>
<lg type="ottava">
<l>Era già sorto, e con feroce sguardo,</l>
<l>chiedea: –Qual fuga è questa? e chi gli scaccia?–</l>
<l>Rispondea Doldechino: –Il gran Riccardo</l>
<l>forse sarà da le possenti braccia,</l>
<l>di cui non è più fiero o più gagliardo,</l>
<l>da i nostri liti insino al mar che agghiaccia.</l>
<l>Tu medesmo vedrai, pria ch'egli aggiunga,</l>
<l>come d'asta e di spada e féra e punga.</l>
</lg>
<lg type="ottava">
<l>E far prova potrai di tua possanza,</l>
<l>e de la sua, ch'ha sì propizia sorte.–</l>
<l>–Vedrò (l'Indo dicea) com'ei s'avanza:</l>
<l>poi giudici saran fortuna e morte:–</l>
<l>ma Riccardo di fiamma avea sembianza,</l>
<l>che fra le nubi va per vie distorte;</l>
<l>mentre per l'aere impetüoso turbo</l>
<l>tutto il rivolge omai dal chiaro al turbo.</l>
</lg>
<lg type="ottava">
<l>Tauro è nel primo incontro allor percosso,</l>
<l>che pari ha quasi al re statura e membra:</l>
<l>rompe la dura lancia il naso e l'osso,</l>
<l>e trapassa la parte ond'uom rimembra,</l>
<l>tal che di ruinoso alto colosso,</l>
<l>di quel gran corpo la caduta assembra,</l>
<l>se d'alta base alfin lo scuote e svelle</l>
<l>vïolenza di spirti e di procelle.</l>
</lg>
<lg type="ottava">
<l>Con l'impeto medesmo ei spinge a terra</l>
<l>Pirga, Asimar, Rospeo, Feronio, Ilargo,</l>
<l>Gangetico, Rodalto; e spezza e sferra</l>
<l>ciò che rincontra insino al dubbio margo.</l>
<l>Cento altri e cento ancide, e 'n breve guerra</l>
<l>omai vince il furor di Troia e d'Argo;</l>
<l>sin ch'ebbe contra il re de gl'Indi adusti,</l>
<l>fra quelli spazi a tanta gloria angusti.</l>
</lg>
<lg type="ottava">
<l>L'Indico re con la terribil forza</l>
<l>la sua fortuna e 'l cavalier prevenne;</l>
<l>ma passar non pote la dura scorza</l>
<l>de lo scudo che il colpo aspro sostenne:</l>
<l>ei, come nave che si piega a l'orza,</l>
<l>si torse, e si fiaccâr le dure antenne;</l>
<l>ma Riccardo, il destrier rotando a destra,</l>
<l>la spada ha già ne la fulminea destra.</l>
</lg>
<lg type="ottava">
<l>E 'l fére in mezzo, e gli divide e frange</l>
<l>(come dal ciel discenda) il duro usbergo.</l>
<l>E tutto apre del petto al re del Gange</l>
<l>le sanguigne latebre, e 'nsino al tergo:</l>
<l>onde l'alma crudel s'affanna ed ange,</l>
<l>cacciata a forza dal nativo albergo:</l>
<l>precipitoso il corpo allor trabocca,</l>
<l>come suol rimbombar caduta ròcca.</l>
</lg>
<lg type="ottava">
<l>Dintorno a lui la fèra gente e negra</l>
<l>percote e sforza, e braccia incide e fronti,</l>
<l>e fra la turba atterra estinta od egra,</l>
<l>Balduc, Bolfengo, Amardo a morir pronti,</l>
<l>più che a fuggire: e come avvenne in Flegra,</l>
<l>paion monti di strage imposti a' monti:</l>
<l>ei con la spada folgorar su l'empio</l>
<l>stuolo, e far doloroso e giusto scempio.</l>
</lg>
<lg type="ottava">
<l>Qual ne l'aria il caval si gira, e calca</l>
<l>l'orzo che sotto i piè si franga e peste,</l>
<l>tal sovra i morti il gran guerrier cavalca,</l>
<l>per quelle vie di cieco orror funeste.</l>
<l>Sotto il destrier ne la confusa calca</l>
<l>rompe corazze e scudi, ed elmi e teste:</l>
<l>macchia al corsier la sella e l'armi stesse</l>
<l>la sanguigna di morte orribil mèsse.</l>
</lg>
<lg type="ottava">
<l>Angelo par che folgoreggi e spiri,</l>
<l>come allor che Dio volle aspra vendetta,</l>
<l>sovra Caldei discese, o sovra Assiri,</l>
<l>con quella spada che non taglia in fretta.</l>
<l>Tutti fuggìan sin a gli ondosi giri</l>
<l>del torrente che gonfio il corso affretta;</l>
<l>ma de l'ampio Cedron l'onda transversa</l>
<l>partì lor fuga, onde fêr via diversa.</l>
</lg>
<lg type="ottava">
<l>Una parte di loro indietro è volta</l>
<l>vêr la città, ch'in più sereni giorni</l>
<l>la pompa trïonfale avea raccolta,</l>
<l>e d'auree spoglie empi tiranni adorni:</l>
<l>l'altra cadea precipitosa e folta</l>
<l>sovra le rive e gli umidi soggiorni:</l>
<l>e l'onda raccogliea di cerchio in cerchio,</l>
<l>la gente spinta da timor soverchio.</l>
</lg>
<lg type="ottava">
<l>Chi qua, chi là nel gran torrente ondeggia,</l>
<l>o con impeto avverso o con secondo;</l>
<l>e gridando de l'armi il peso alleggia;</l>
<l>giù l'acqua volge elmi e loriche al fondo:</l>
<l>e quasi di cavalli orrida greggia</l>
<l>l'empie, e d'uomini e d'arme il grave pondo:</l>
<l>ne l'acque ei spinge il suo destrier d'un salto,</l>
<l>facendo a' fuggitivi un fèro assalto.</l>
</lg>
<lg type="ottava">
<l>E fèro pasto al magro ingordo pesce</l>
<l>prepara di sanguigne atre vivande;</l>
<l>mentre gli empi persegue, e turba, e mesce</l>
<l>là 've il torrente è più sonoro e grande.</l>
<l>Cedron tutto rosseggia, e spuma, e cresce,</l>
<l>sovra le rive alfin s'innalza e spande,</l>
<l>e 'nonda (ch'altra via gli è chiusa e tronca)</l>
<l>quella trista di morte orrida conca.</l>
</lg>
<lg type="ottava">
<l>Par ch'egli sol vittorïoso occùpi</l>
<l>ambe le rive e la divisa valle:</l>
<l>nuotan molti fuggendo a l'erte rupi,</l>
<l>o sotto gli archi del marmoreo calle:</l>
<l>e braman pur spelunche, antri e dirupi,</l>
<l>mentre han la morte a le fugaci spalle;</l>
<l>o di trovar fra l'acque aperto e scisso,</l>
<l>per lor refugio, almen l'oscuro abisso.</l>
</lg>
<lg type="ottava">
<l>Non ritrovava intanto o pace, o posa,</l>
<l>l'alma inquïeta del feroce Argante;</l>
<l>ma del fin de la guerra ancor pensosa,</l>
<l>mille forme d'orrore avea davante:</l>
<l>il rischio de' fratei, l'età gravosa</l>
<l>del vecchio padre ed, anzi il fin, tremante:</l>
<l>i preghi de la moglie, e i teneri anni</l>
<l>del figlio, il proprio onore, e i lunghi affanni.</l>
</lg>
<lg type="ottava">
<l>Del suocero le voglie, assai diverse</l>
<l>da le paterne, e l'odio grave antico</l>
<l>de le due genti a guerreggiar converse</l>
<l>contra il comune lor aspro nemico:</l>
<l>e 'n varïando le fortune avverse</l>
<l>vera gloria non cede al finto amico:</l>
<l>ned al proprio fratel lasciarla agogna</l>
<l>e teme in altrui laude onta e vergogna.</l>
</lg>
<lg type="ottava">
<l>Però venia dal fonte a l'ampia porta,</l>
<l>aspettando de' suoi vere novelle,</l>
<l>a cui fe' Doldechin l'usata scorta;</l>
<l>parte il grido saliva a l'auree stelle,</l>
<l>quando, del suo pensier Lugeria accorta,</l>
<l>con molte l'incontrò dolenti ancelle,</l>
<l>da la gran torre incontra lui discesa,</l>
<l>che movea frettoloso a dubbia impresa.</l>
</lg>
<lg type="ottava">
<l>Una di lor portava in braccio il figlio</l>
<l>che poco anzi lasciato avea la culla,</l>
<l>e pargoleggia ancor nel gran periglio,</l>
<l>e de l'altrui dolor sa poco o nulla:</l>
<l>bello era come rosa o fresco giglio;</l>
<l>e spesso del gran padre il duol trastulla,</l>
<l>che Giordano il chiamò: le genti dome</l>
<l>Salmansar il dicean con regio nome.</l>
</lg>
<lg type="ottava">
<l>Tacito rimirando il fèro padre,</l>
<l>come soleva, al pargoletto arrise.</l>
<l>Piangeva appresso la dolente madre:</l>
<l>e presa quella man che tanti ancise,</l>
<l>e spesse volte a le nemiche squadre</l>
<l>de la vittoria alto sentier precise,</l>
<l>disse: –Questa virtù che gli altri affida,</l>
<l>signor mio caro, a morte alfin ti guida.</l>
</lg>
<lg type="ottava">
<l>Abbi pietà del tuo figliuol diletto</l>
<l>che non conosce la miseria umana,</l>
<l>e di me, dal paterno e caro aspetto,</l>
<l>e da la patria mia tanto lontana,</l>
<l>che lascerai nel mal securo letto,</l>
<l>vedova sconsolata in terra estrana,</l>
<l>la qual, priva di te, vorrei la morte,</l>
<l>pria che di real sangue indegna sorte.</l>
</lg>
<lg type="ottava">
<l>Più caro mi sarebbe andar sotterra,</l>
<l>lasciando tante mie serve meschine,</l>
<l>che, senza te, di lacrimosa guerra</l>
<l>veder cattiva il già temuto fine;</l>
<l>e rimaner ne l'infelice terra</l>
<l>fra morti e dolorose alte ruine:</l>
<l>né fuor che la tua vita altro convene</l>
<l>a tanti affanni miei conforto e spene.</l>
</lg>
<lg type="ottava">
<l>Tu marito, tu padre e tu fratello,</l>
<l>di tua presenza al mio timor soccorri.</l>
<l>Non so qual di là su fiamma o flagello</l>
<l>strugge le squadre ove tu incauto accorri.</l>
<l>Deh! Noi tutte difendi e 'l fido ostello,</l>
<l>tra queste integre ancora eccelse torri,</l>
<l>e raccogli la turba anco smarrita:</l>
<l>forse ne salverà maggiore aita.–</l>
</lg>
<lg type="ottava">
<l>Così diss'ella; e 'l cavalier turbato:</l>
<l>–Non t'affligga, mia cara, amata cura,</l>
<l>de la mia fine e del mio dubbio stato,</l>
<l>oltra modo (dicea) doglia, o paura:</l>
<l>ch'io non andrò pria che 'l prefigga il fato,</l>
<l>per man de' miei nemici a morte oscura;</l>
<l>ma contra il ciel non ha riparo e schermo</l>
<l>il vile, o 'l forte, e 'l mio destino è fermo.</l>
</lg>
<lg type="ottava">
<l>Torna dunque a l'albergo, o mia fedele;</l>
<l>e de l'ancille tue pensier or prendi,</l>
<l>ed a' lavori pur di bianche tele,</l>
<l>o pur di seta e d'òr, pudica attendi.</l>
<l>Noi cura avrem de la tenzon crudele,</l>
<l>uomini usati in guerra a' casi orrendi;</l>
<l>io più d'ogni altro, che produsse, e pasce</l>
<l>la sacra terra che nudrimmi in fasce.–</l>
</lg>
<lg type="ottava">
<l>Così alla donna il cavalier rispose:</l>
<l>a baciare 'l figliuolo indi è rivolto,</l>
<l>ma de l'armi lucenti e spaventose</l>
<l>quel rimirando il fèro padre avvolto,</l>
<l>fuggì 'l paterno aspetto e 'n seno ascose</l>
<l>de la bella nudrice il capo e 'l volto;</l>
<l>onde la cara madre ed egli insieme</l>
<l>ridon di lui che semplicetto il teme.</l>
</lg>
<lg type="ottava">
<l>Ei discoperto già de l'elmo il viso,</l>
<l>tra le braccia il bambin lusinga e molce;</l>
<l>e de la bocca il desiato riso</l>
<l>bacia, che rende il travagliar più dolce:</l>
<l>e poi che da sé l'ebbe alfin diviso,</l>
<l>prega, in vece di lui che il mondo folce,</l>
<l>falso profeta: onde nel ciel dispersi</l>
<l>fûro i suoi preghi, a la giustizia avversi.</l>
</lg>
<lg type="ottava">
<l>–Dammi, spirto di Dio, che viva e cresca</l>
<l>questo mio figlio, e che di me sia degno:</l>
<l>degno de gli avi antichi anco riesca,</l>
<l>che ne l'Asia acquistârsi imperio e regno:</l>
<l>e co 'l tuo nome e co 'l valor accresca</l>
<l>questo, a cui son difesa, anzi sostegno:</l>
<l>e spoglie di nemici in guerra morti</l>
<l>sanguigne, e gloria a la sua madre apporti.–</l>
</lg>
<lg type="ottava">
<l>Così pregò di sua fortuna in forse,</l>
<l>ma di vano sperar gonfiato e pieno;</l>
<l>ed a la cara madre il figlio porse,</l>
<l>che l'accogliea ne l'odorato seno.</l>
<l>Poscia al maggior periglio il passo ei torse,</l>
<l>al suo feroce ardir lentando il freno:</l>
<l>ed uscì per la porta a l'acque opposta,</l>
<l>ond'ebbe il nome in su l'altera costa.</l>
</lg>
<lg type="ottava">
<l>Del ferro sostenea l'usato incarco</l>
<l>sovra il destrier con mille arcieri avanti.</l>
<l>Gli scudieri portârgli e lancia ed arco;</l>
<l>e gran faretra empiêr d'armi volanti.</l>
<l>Ei Riccardo mirò sul fero varco,</l>
<l>non lunge a' fulminati empi giganti,</l>
<l>che del gran ponte i passeggiati marmi</l>
<l>tenendo, risplendea di luce e d'armi.</l>
</lg>
<lg type="ottava">
<l>Tutte già tinte avea l'onde tranquille;</l>
<l>or da quel lato ingombra il ponte e guarda</l>
<l>con la spada alta che, sanguigne stille</l>
<l>spargendo, par ch'ella fiammeggi ed arda.</l>
<l>Perian nel gonfio corso a cento, a mille</l>
<l>la turba ch'a fuggir fu pigra e tarda,</l>
<l>e i suoi guerrier lungo le torbid'onde</l>
<l>van quasi a caccia in quelle antiche sponde.</l>
</lg>
<lg type="ottava">
<l>E molti allor, come il timor gli caccia,</l>
<l>d'una ne l'altra morte, a lui sospinti</l>
<l>venìan, fuggendo a le famose braccia</l>
<l>del gran Riccardo, e vi giaceano estinti.</l>
<l>Egli senza perdon fére e minaccia</l>
<l>i petti e i visi di pallor dipinti:</l>
<l>non si muove a pietà, né prego intende;</l>
<l>ma tutti in braccio a morte agguaglia e stende.</l>
</lg>
<lg type="ottava">
<l>Fra gli altri, sua mercé pregando inarra</l>
<l>di Rodoano il frate e di Sanguigno,</l>
<l>Afar, ch'oprò già spesso o rastro, o marra,</l>
<l>fuggir credendo il suo destin maligno;</l>
<l>ma preso con la madre intorno a Marra,</l>
<l>trovò pietà nel cavalier benigno:</l>
<l>e, donato da lui, pervenne in Rodi,</l>
<l>donde partissi usando inganni e frodi.</l>
</lg>
<lg type="ottava">
<l>E com'era di lui nel ciel prescritto,</l>
<l>indi fuggì la libertà promessa;</l>
<l>e seguendo il romor d'Asia e d'Egitto,</l>
<l>tornava a ritrovar la morte istessa.</l>
<l>Ben il ravvisa il cavalier invitto,</l>
<l>come il dolente al suo furor s'appressa,</l>
<l>che gittato avea l'asta e 'l caro scudo,</l>
<l>e de le solit'arme è quasi ignudo.</l>
</lg>
<lg type="ottava">
<l>Non vedeva al fuggir guado né riva,</l>
<l>stanco, anelante e di sudore sparso;</l>
<l>però mesto e tremante a' piè veniva</l>
<l>del glorïoso vincitor di Tarso,</l>
<l>che mirar quasì crede ombra cattiva;</l>
<l>e disse: –Qual vegg' io di nuovo apparso?</l>
<l>Forse risorgeran dal cieco Inferno</l>
<l>l'alme che già mandai nel duolo eterno?</l>
</lg>
<lg type="ottava">
<l>Poscia che l'Asia in me discioglie i servi,</l>
<l>ch'io già pensai pacificarmi in tutto;</l>
<l>né gli ritiene in lungo error protervi</l>
<l>del mar canuto il tempestoso flutto:</l>
<l>ma ben questi vedrà com'io conservi</l>
<l>i fuggitivi in così acerbo lutto.–</l>
<l>Così dice, e previene i tardi preghi,</l>
<l>mentre quel pensa ove s'inchini e pieghi.</l>
</lg>
<lg type="ottava">
<l>Tardi tendea la mano inerme, esangue,</l>
<l>supplicando il meschino a' piè disteso,</l>
<l>che giù scendea su gli occhi il caldo sangue</l>
<l>d'aspra ferita onde fu a morte offeso:</l>
<l>tal che non prega più ma geme e langue;</l>
<l>pur non lasciò il ginocchio, u' s'era appreso.</l>
<l>–Vivi (ei dice) se puoi, ch'a te perdona</l>
<l>Ruperto c'ha di gloria in ciel corona.–</l>
</lg>
<lg type="ottava">
<l>Ma l'empio Omar, che nome e patria e fede</l>
<l>mutar già volle, or non vacilla e manca;</l>
<l>né dispera il morir, né vita ei chiede,</l>
<l>e 'l timor volge in rabbia, e 'l cor rinfranca:</l>
<l>e con due spade impetüoso il fiede,</l>
<l>sapendo come l'altra usar la manca:</l>
<l>perch'il fellon d'ambe le mani è destro,</l>
<l>possente e fiero, e di ferir maestro.</l>
</lg>
<lg type="ottava">
<l>Ma l'elettro, del ciel lucente dono,</l>
<l>e l'auro eletto il suo furor non prezza;</l>
<l>e de' colpi è fallace il pondo e 'l suono;</l>
<l>e 'l ferro stesso ivi si piega, e spezza.</l>
<l>Da l'altra parte, qual fulmineo tuono,</l>
<l>stride la spada a le vittorie avvezza,</l>
<l>e 'l fére in testa, e poscia a mezzo il ventre</l>
<l>vien che per doppia via passi e rientre.</l>
</lg>
<lg type="ottava">
<l>E, qual da sacco che si squarcia o solve,</l>
<l>caggiono sparse allor l'interne parti;</l>
<l>caliginosa notte i lumi involve</l>
<l>del corpo che perduto ha l'arme e l'arti;</l>
<l>e gittato è ne l'onda, e l'onda il volve</l>
<l>ch'un altro lago fa d'umori sparti,</l>
<l>sì che mareggia, e spuma insino al basso,</l>
<l>e morte al morto mar precide il passo.</l>
</lg>
<lg type="ottava">
<l>D'arida sete intanto accesi, e molli</l>
<l>di sangue e di sudor, gli altri fuggîro;</l>
<l>e piene avean la costa, e i poggi, e i colli,</l>
<l>con men sinistro fato il Turco, e 'l Siro.</l>
<l>Perché fortuna non atterri, o crolli</l>
<l>quel dì l'imperio lor, volgendo in giro,</l>
<l>la maggior parte si raguna; e densa</l>
<l>è intorno Argante che fuggir non pensa.</l>
</lg>
<lg type="ottava">
<l>E dice fra suo cor: –S'indietro io torno,</l>
<l>che ne diranno i vecchi e l'umil plebe?</l>
<l>Qual odio al padre aggiungo? e quale scorno?</l>
<l>Che parve altrui quasi Creonte a Tebe.</l>
<l>Ritornò Soliman di spoglie adorno,</l>
<l>e 'l suo lume a l'estremo ancor non ebe:</l>
<l>il mio s'oscura (oimè!) per breve caso,</l>
<l>e 'l mio nome fatal giunge a l'occaso.</l>
</lg>
<lg type="ottava">
<l>Or che sarà s'io mi nascondo e serro,</l>
<l>ed Emireno invoco a darmi aita?</l>
<l>Ma sia che può, già nel morir non erro:</l>
<l>fallo è restar senza l'onore in vita.</l>
<l>Aiutimi, se può, la destra e 'l ferro,</l>
<l>e questa schiera in sì grand'uopo ardita.–</l>
<l>E 'ntanto pur vedea con fèro sguardo</l>
<l>l'espugnator de le città, Riccardo;</l>
</lg>
<lg type="ottava">
<l>che già, lasciato il ponte, a gli alti poggi</l>
<l>appressarsi parea primiero e solo.</l>
<l>Argante disse a' suoi: –Lasciam che poggi</l>
<l>questo superbo, e 'l suo feroce stuolo:</l>
<l>e, se vi pare, andiamgli incontra; ed oggi</l>
<l>abbia fin d'Asia, o pur d'Europa il duolo,</l>
<l>prima che i pochi sparsi in un raccolga,</l>
<l>e più securo il corso a' suoi rivolga.</l>
</lg>
<lg type="ottava">
<l>Ben che di luce ei si circondi e copra,</l>
<l>e forza abbia di ferro, e man di foco:</l>
<l>man di foco e di ferro, il petto a l'opra</l>
<l>non mi farà parer tremante e fioco.</l>
<l>Or la vostra virtù per me si scopra,</l>
<l>amici, e non si biasmi il tempo e 'l loco:</l>
<l>ch'anch'io son de' Beduchi, e nulla sterpe</l>
<l>da questo regno ancor l'eccelsa sterpe.</l>
</lg>
<lg type="ottava">
<l>Son di real progenie, e non rammento</l>
<l>la nostra antica istoria e 'l regno prisco;</l>
<l>ma come cento fûr saette e cento</l>
<l>onde s'elesse il re nel dubbio risco.</l>
<l>Questa non è minor guerra o spavento;</l>
<l>ma con voi tutto spero e tutto ardisco,</l>
<l>pur di quel sangue, onde ciascuno inscrisse</l>
<l>le quadrella, ed a' Persi il cor trafisse.</l>
</lg>
<lg type="ottava">
<l>Già non vogliam mostrar le spalle ignude,</l>
<l>ma 'l petto armato al mio nemico e vostro;</l>
<l>né tornare a la salsa alta palude,</l>
<l>o de' gelidi monti al duro chiostro:</l>
<l>e non possiam, ch'il varco a noi si chiude.</l>
<l>Io di vittoria il calle a voi dimostro.</l>
<l>Dunque ciascuno omai rimembri e speri</l>
<l>l'alta origine prisca e i nuovi imperi.–</l>
</lg>
<lg type="ottava">
<l>Così diss'egli: e tutti il suono accese</l>
<l>de le parole al periglioso affanno.</l>
<l>Ma vago Celebin d'altere imprese,</l>
<l>l'ultimo figlio del crudel tiranno,</l>
<l>prima lasciò la somma parte, e scese</l>
<l>dove mirò de' suoi l'orribil danno.</l>
<l>Poi si pentì, che già vicino è giunto</l>
<l>al gran Riccardo, e dal timor compunto.</l>
</lg>
<lg type="ottava">
<l>Ed in fuga cangiò l'assalto audace;</l>
<l>ed a' suoi non potendo omai raccôrsi,</l>
<l>a la torre di Siloe, a cui soggiace</l>
<l>l'altra porta, volgeva obliqui i corsi:</l>
<l>come scampa talor cervo fugace,</l>
<l>del gran veltro latrante i fèri morsi,</l>
<l>ch'il prende, o pare, e già tra' fèri denti</l>
<l>crede d'averlo, e morde l'aria e i venti.</l>
</lg>
<lg type="ottava">
<l>Ciascuno alzava a quella vista il grido:</l>
<l>risuonavano il ciel, le valli e l'acque,</l>
<l>ma tardo era al soccorso il volgo infido,</l>
<l>ben che del suo periglio a tutti spiacque.</l>
<l>Quel, tornar non potendo al dolce nido,</l>
<l>correva a l'ombra ove sovente ei giacque:</l>
<l>e, temendo una più di mille spade,</l>
<l>fuggiva e rifuggia l'oblique strade.</l>
</lg>
<lg type="ottava">
<l>Carri o cavalli mai non fûr sì presti</l>
<l>al corso, ove sia posto o premio o palma,</l>
<l>come un fuggir, l'altro seguir vedresti;</l>
<l>perché non son qui pregio, o cara salma,</l>
<l>ricchi panni d'argento e d'òr contesti;</l>
<l>ma del figlio del re la vita e l'alma.</l>
<l>Riccardo tal l'estima, e vuol ch'ei pèra:</l>
<l>e lunge sgrida or questa, or quella schiera.</l>
</lg>
<lg type="ottava">
<l>Vieta l'offesa a' suoi; gli altri spaventa</l>
<l>da la difesa, e minacciando il segue.</l>
<l>Non è la fuga per fuggir più lenta;</l>
<l>ma l'uno e l'altro par che si dilegue.</l>
<l>Ma già Riccardo il giunge e già s'avventa,</l>
<l>e vien che il passi omai, non pur l'adegue;</l>
<l>che 'l rapido Circin non stima intoppo;</l>
<l>l'altro al suo corso alfin par tardo e zoppo.</l>
</lg>
<lg type="ottava">
<l>Giungeano in loco solitario ombroso,</l>
<l>là dove Siloe mormorando sorge;</l>
<l>Siloe mirabil fonte ancor famoso,</l>
<l>che giova a gli occhi, ond'uom poi chiaro sorge,</l>
<l>e suol due giorni aver pace e riposo,</l>
<l>ch'acqua non versa, e 'l terzo anco risorge:</l>
<l>era appunto quel dì cresciuto al colmo,</l>
<l>e 'l tributo spargea tra 'l faggio e l'olmo.</l>
</lg>
<lg type="ottava">
<l>D'opre maravigliose alta regina</l>
<l>bellezza a l'umil loco e pregio accrebbe:</l>
<l>de' marmorei lavacri opra o ruina</l>
<l>or non riman, dove bagnossi e bebbe.</l>
<l>Qui di fuggir la morte, omai vicina,</l>
<l>a Celebin ch'è disperato increbbe,</l>
<l>onde movea con fèri colpi invano</l>
<l>a l'assalto inegual l'ardita mano.</l>
</lg>
<lg type="ottava">
<l>Foco da le belle armi e fiamma ei trasse,</l>
<l>sangue non già per animosa prova:</l>
<l>né sé da maggior forza alfin sottrasse,</l>
<l>comunque che si copra, o volga, o mova.</l>
<l>Convien che per l'usbergo al cor trapasse</l>
<l>la spada ch'i suoi colpi in lui rinnova,</l>
<l>e cacci l'alma ne l'eterno esiglio,</l>
<l>l'alma che non temea maggior periglio.</l>
</lg>
<lg type="ottava">
<l>Come del morto cavalier s'avvide,</l>
<l>al trar de l'elmo, a l'oscurar de gli occhi,</l>
<l>e de le guance, che più bianche ei vide</l>
<l>di fredda neve che gelata fiocchi;</l>
<l>duolsi di lui ch'acerba morte ancide,</l>
<l>pria che la mèta in giusto spazio ei tocchi:</l>
<l>e di conforme età la bella imago</l>
<l>mosse d'alta vittoria il cor presago.</l>
</lg>
<lg type="ottava">
<l>E disse: –Altra vendetta io bramo e cerco,</l>
<l>altra me n'offre pur fortuna ingrata.</l>
<l>E se gloria maggiore oggi non merco,</l>
<l>tu la m'impètra in cielo, alma beata.–</l>
<l>Così diss'egli; e volse i lumi a cerco,</l>
<l>e vide l'aria di saette ombrata,</l>
<l>e fèra pugna sotto un fosco nembo,</l>
<l>ch'a la terra copria l'orrido grembo.</l>
</lg>
<lg type="ottava">
<l>A' suoi ricorse in perigliosa parte,</l>
<l>e parve in alta rupe accesa fiamma,</l>
<l>che i cavernosi monti apre e disparte,</l>
<l>e scote le radici, e 'l giogo infiamma.</l>
<l>Chi dianzi si vantò d'ardire o d'arte,</l>
<l>or di vero valor non ha più dramma</l>
<l>contra il suo sforzo, anzi il bestemmia e fugge,</l>
<l>mentre ei percote, atterra, ancide e strugge.</l>
</lg>
<lg type="ottava">
<l>Egli, che tutto vince, e poi disdegna</l>
<l>l'alme e le forze al suo valor nemiche,</l>
<l>pur come fosse altra vittoria indegna</l>
<l>de le sue glorïose alte fatiche,</l>
<l>di Soliman la spaventosa insegna</l>
<l>cerca, e l'orgoglio de l'imprese antiche;</l>
<l>ma non la vede fiammeggiar mirando,</l>
<l>né può saper dove l'incontri o quando.</l>
</lg>
<lg type="ottava">
<l>Né 'n quell'ardor quel dì dispiega, o mostra</l>
<l>alcun le sue lucenti ed auree spoglie;</l>
<l>né d'altra pompa la vittoria inostra,</l>
<l>ma 'n più secura parte allor s'accoglie.</l>
<l>Te, che t'opponi Argante, e quasi in giostra,</l>
<l>sdegno maggiore a morte allor ritoglie:</l>
<l>tre volte ei chiama Soliman, tre volte</l>
<l>pon gli altri in fuga, e par che nulla ascolte.</l>
</lg>
<lg type="ottava">
<l>Da la sublime torre i bianchi velli</l>
<l>mostra il re veglio lacrimoso intanto,</l>
<l>ed Argante richiama e i suoi fratelli,</l>
<l>con alta voce d'angoscioso pianto.</l>
<l>Mancato è de' feroci al ciel rubelli</l>
<l>il superbo orgogliar, l'ardire e 'l vanto:</l>
<l>sol difendon le torri e l'alte mura,</l>
<l>con folta pioggia di saette, e scura.</l>
</lg>
<lg type="ottava">
<l>Qual d'Oceàn ne' procellosi regni</l>
<l>quando si turba in ciel l'occaso e l'òrto,</l>
<l>son talor rotti per tempesta i legni,</l>
<l>antenne, vele, sarte appresso il porto:</l>
<l>tal di guerra apparian gli orridi segni:</l>
<l>puniti gli empi e vendicato il torto:</l>
<l>e di più forte man ferite impresse,</l>
<l>e rotte membra, e smagliate arme e fesse.</l>
</lg>
</div1>
<div1 type="parte">
<head>LIBRO VIGESIMOTERZO</head>
<lg type="ottava">

<l>Vassi a l'antica selva, e quindi è tolta</l>
<l>quella materia che 'l buon mastro elesse:</l>
<l>e ben ch'oscuro fabro arte non molta,</l>
<l>e rozzo a l'opre il magistero avesse;</l>
<l>vie più dotto è colui che a questa volta</l>
<l>le dure travi e 'l molle vinchio intesse:</l>
<l>e le macchine eccelse in varia forma,</l>
<l>di monte in guisa, egli compone, e forma.</l>
</lg>
<lg type="ottava">
<l>Guglielmo fu, di cui fra' duci illustri</l>
<l>che ornâr d'alti trofei l'antiche sponde,</l>
<l>dopo lungo girar d'anni e di lustri,</l>
<l>Genova ancor si gloria, ed ha ben donde;</l>
<l>ché le bell'arti mai d'ingegni industri</l>
<l>non fûr più chiare in terra o 'n mezzo l'onde,</l>
<l>per altro duce; e mai non vide il sole,</l>
<l>per fin sì giusto in guerra antica mole.</l>
</lg>
<lg type="ottava">
<l>Questi non sol faceva allor comporre</l>
<l>catapulte, baliste ed ariéti,</l>
<l>ond'a le mura le difese tôrre</l>
<l>possa, e spezzar le sode alte pareti;</l>
<l>ma d'opra via maggior mirabil torre</l>
<l>di pin tessuta e de' più lunghi abeti;</l>
<l>e quel di fuor contra lanciata fiamma</l>
<l>dur cuoio avvolge, e più che dura squamma.</l>
</lg>
<lg type="ottava">
<l>Si commette la torre e ricompone,</l>
<l>con sottili giunture in un congiunta;</l>
<l>e la trave, che testa ha di montone,</l>
<l>da l'ime parti sue trapassa e spunta:</l>
<l>lancia dal mezzo un ponte, e spesso il pone</l>
<l>sovra alcun muro opposto a prima giunta:</l>
<l>e fuor da lei, su per la cima, n'esce</l>
<l>torre minor, che suso è spinta e cresce.</l>
</lg>
<lg type="ottava">
<l>Per le sublimi vie spedita e destra,</l>
<l>sovra rote volubili e correnti</l>
<l>correr tosto potrà la terra alpestra,</l>
<l>gravida d'arme e gravida di genti.</l>
<l>Maravigliosi allor, d'arte maestra</l>
<l>erano tutti a le grandi opre intenti:</l>
<l>altre torri sorgeano al tempo istesso,</l>
<l>pur come suole il poggio al poggio appresso.</l>
</lg>
<lg type="ottava">
<l>Altri fra tanto avean condotto a riva</l>
<l>d'ampie e profonde fosse alto lavoro;</l>
<l>e, precisa la strada onde s'arriva,</l>
<l>già da l'acque escludean l'Egizio e 'l Moro.</l>
<l>Emiren mal le turbe omai nudriva,</l>
<l>e di fredd'acque avea scarso ristoro:</l>
<l>anzi la terra i vivi umori ha secchi,</l>
<l>ed arbori spogliati, ignudi stecchi.</l>
</lg>
<lg type="ottava">
<l>Né può tra l'ime valli e gli erti monti,</l>
<l>a sua voglia spiegar cotante squadre;</l>
<l>e biasma il piano angusto e i scarsi fonti</l>
<l>de la città, de' regi antica madre.</l>
<l>E perché quei paesi a lui son conti,</l>
<l>sa dove meglio i suoi raggiri o squadre:</l>
<l>e vuol sito cangiar d'orrida guerra,</l>
<l>scegliendo presso il mar più larga terra.</l>
</lg>
<lg type="ottava">
<l>Cedeva ancor la chiara luce a l'ombra,</l>
<l>e stava sotto il mare il dì sepulto,</l>
<l>quando ei la terra, ch'occupata ingombra,</l>
<l>vacua abbandona e con minor tumulto:</l>
<l>pur mentre lascia l'ampie tende e sgombra,</l>
<l>tener non puote il suo partire occulto;</l>
<l>e 'l nuovo sol co' primi rai scoperse</l>
<l>la quasi fuga a quelle genti avverse.</l>
</lg>
<lg type="ottava">
<l>Eran passate omai le prime schiere</l>
<l>de l'esercito vario e quasi il mezzo,</l>
<l>e 'n quelle squadre, di vittoria altere,</l>
<l>non è senza spavento alcun disprezzo:</l>
<l>quando ecco Ettòr che già scompiglia e fére</l>
<l>quelli ch'or sono al dipartir da sezzo;</l>
<l>e ferma i primi, e d'impedirgli ei tenta,</l>
<l>e i lunghi ordini estremi e turba e lenta.</l>
</lg>
<lg type="ottava">
<l>Atterra ei di sua man Rabone il lippo,</l>
<l>e Mineo il grande, ed Alapeno il forte;</l>
<l>e tre fieri fratei, ch'in cima all'Ippo</l>
<l>prima albergâro, ivi dà in preda a morte.</l>
<l>Venne Gerréo da Gerra e da Sosippo</l>
<l>Oceli, e Geme a la medesma sorte;</l>
<l>e Gordian da Gorda, e 'nfin da Salma</l>
<l>Salmiro: e vi lasciâr la vita e l'alma.</l>
</lg>
<lg type="ottava">
<l>Ma di strali volanti e di quadrella</l>
<l>impetuoso turbo allor discende</l>
<l>là dove Ettorre in perseguir la fella</l>
<l>turba s'avanza, e i più vicini offende.</l>
<l>Qui d'antico sapere arte novella</l>
<l>usa Emirén, ch'a suo cammino intende;</l>
<l>e fra' barbari ancor le prische lodi</l>
<l>de la milizia usurpa e i greci modi.</l>
</lg>
<lg type="ottava">
<l>Come legno talor lungo e leggiero,</l>
<l>con l'ale de' suoi remi in mar che frema,</l>
<l>volge, per arte del suo buon nocchiero,</l>
<l>la proda infesta a chi 'l persegua e prema:</l>
<l>così girarsi al suo temuto impero</l>
<l>la destra parte suol, non pur l'estrema:</l>
<l>sì che rispinto è chi l'assale a' passi</l>
<l>onde tra' Filistei non lunge or vassi.</l>
</lg>
<lg type="ottava">
<l>Ma pria che giunga a l'arenoso lido</l>
<l>ch'al mar si bagna inverso il nero Occaso,</l>
<l>strania vista spaventa il volgo infido,</l>
<l>od arte fosse o pur mirabil caso:</l>
<l>ben ch'altra fama di più certo grido</l>
<l>non uscì mai di Cirra o di Parnaso.</l>
<l>Passava egli tra monti, e vide in cima</l>
<l>un esercito grande, o tal lo stima.</l>
</lg>
<lg type="ottava">
<l>Erano vari armenti e varie torme</l>
<l>d'Arabi che lasciâr sì larga preda,</l>
<l>e senza altro rettor venian per l'orme</l>
<l>de' Franchi, pria ch'il duce indi sen rieda.</l>
<l>Santo lume del Ciel, che solo informe</l>
<l>la mente che di te s'adorni e creda,</l>
<l>se non fûr raggi del tuo foco accensi,</l>
<l>chi mosse l'alme fiere e i pigri sensi?</l>
</lg>
<lg type="ottava">
<l>Chi diè tanti seguaci a' duci nostri,</l>
<l>tanti quasi guerrier lontani in vista?</l>
<l>Tu gli raccogli forse, e tu dimostri</l>
<l>d'alto il terror ch'i paurosi attrista.</l>
<l>De' lor grandi animali, e quasi mostri,</l>
<l>pave la turba ch'è sì varia e mista.</l>
<l>O maraviglia! e breve spazio inganna</l>
<l>gli occhi dolenti ch'il timore appanna.</l>
</lg>
<lg type="ottava">
<l>Così quando faceano aspre contese</l>
<l>Cartago e Roma, di trionfi adorna,</l>
<l>il duce Mauro che l'Italia offese,</l>
<l>a cui nuovo Annibàl tardi ritorna,</l>
<l>e i suoi guerrier temean le faci accese</l>
<l>che fiammeggiâr tra le selvagge corna,</l>
<l>mentre i tauri scorrean di monte in monte,</l>
<l>spargendo incendio da l'irsuta fronte.</l>
</lg>
<lg type="ottava">
<l>Goffredo intanto a cui l'ampia rapina</l>
<l>le stanche genti sue ristora, e pasce,</l>
<l>l'ultimo assalto a la città destina,</l>
<l>e vuol ch'ogni altra cura omai si lasce:</l>
<l>e terribil minaccia alta ruina</l>
<l>a le sue nuove ed a l'antiche fasce:</l>
<l>mentre il tiranno pur le mura inalza</l>
<l>là 've men le difende orrida balza.</l>
</lg>
<lg type="ottava">
<l>Disse Goffredo a' suoi: –Tempo non parmi</l>
<l>di ritardar, poic'han ristoro i lassi;</l>
<l>e ben che dura strada io veggia a l'armi</l>
<l>inverso l'Austro e fra virgulti e sassi,</l>
<l>pur vince la virtù le pietre e i marmi,</l>
<l>e 'n vie più duro monte aperse i passi:</l>
<l>e ben quel muro, ch'assecura il sito,</l>
<l>men devria d'arti e d'opre esser fornito.</l>
</lg>
<lg type="ottava">
<l>Raimondo, tu sarai fra tutti il primo</l>
<l>che da quel lato omai le mura offenda;</l>
<l>ma lo sforzo de' miei quasi da l'imo</l>
<l>vo' ch'a la porta Aquilonar si stenda:</l>
<l>e quella torre ancor sul duro limo,</l>
<l>ingannando i nemici, ivi s'attenda:</l>
<l>poscia con l'arte onde s'inalza e move,</l>
<l>trascorra alquanto e porti guerra altrove.</l>
</lg>
<lg type="ottava">
<l>Tu moverai Tancredi, al tempo istesso,</l>
<l>non lontana da me, la torre armata;</l>
<l>poi de la giusta guerra il fin promesso</l>
<l>speriam da Lui da cui vittoria è data.</l>
<l>La santa man che muove il cielo, e spesso</l>
<l>scote la terra al suo Fattore ingrata,</l>
<l>le mura può spezzar, qual frale scorza,</l>
<l>dove pur non bastasse umana forza.</l>
</lg>
<lg type="ottava">
<l>Od al gran nome suo l'opre nemiche,</l>
<l>e ciò ch'arma e rinforza empio tiranno,</l>
<l>qual di Gerico già le mura antiche,</l>
<l>a suon di chiara tromba a terra andranno.</l>
<l>Ma voi prendete omai d'aspre fatiche</l>
<l>breve ristoro e di sì lungo affanno:</l>
<l>sin che d'alta vittoria il Ciel v'onori,</l>
<l>e di più lunga pace alfin ristori.–</l>
</lg>
<lg type="ottava">
<l>Del dì, cui de l'assalto il dì successe,</l>
<l>gran parte orando il pio guerrier dispensa:</l>
<l>e 'mpon ch'ogni altro i falli allor confesse,</l>
<l>e prenda il santo cibo a sacra mensa.</l>
<l>Poscia le genti ed arme ivi più spesse</l>
<l>dimostra, ove adoprarle egli men pensa:</l>
<l>ed al Pagàn deluso, ove men teme,</l>
<l>mostra l'assalto e le sue forze estreme.</l>
</lg>
<lg type="ottava">
<l>La notte (perché a l'opre il dì non basta)</l>
<l>move la torre sua, ch'altri no 'l crede,</l>
<l>ove è men curvo il muro e men contrasta,</l>
<l>per sua natura, anzi s'arrende e cede:</l>
<l>e Raimondo dal colle ancor sovrasta</l>
<l>a quella d'alti regi antica sede.</l>
<l>Tancredi le sue insegne al ciel dispiega</l>
<l>dal lato, ch'a l'occaso inchina e piega.</l>
</lg>
<lg type="ottava">
<l>Ma poi che fûro in orïente apparsi</l>
<l>i rai che vibra rosseggiando il sole;</l>
<l>s'avvider gl'infedeli (e ben turbârsi)</l>
<l>che la torre non è dov'ella suole:</l>
<l>e miran quindi e quinci intorno alzarsi</l>
<l>una ed un'altra spaventosa mole:</l>
<l>e mille in forme strane allor son viste</l>
<l>macchine, al cui furor nulla resiste.</l>
</lg>
<lg type="ottava">
<l>Non è la turba ostil più tarda o lenta,</l>
<l>a l'ostinata, fèra, aspra difesa;</l>
<l>ma dove il duce la minaccia o tenta,</l>
<l>le sue trasporta, e poco or teme offesa.</l>
<l>Goffredo, che non lunge aver rammenta</l>
<l>l'esercito nemico a tanta impresa,</l>
<l>Ugone, Irpin, Procoldo, e seco appella</l>
<l>Clotareo, e gli dispone armati in sella.</l>
</lg>
<lg type="ottava">
<l>–Guardate (disse) voi, che mentre ascendo</l>
<l>colà dove quel muro appar men forte,</l>
<l>schiera non sia che rapida movendo,</l>
<l>s'atterghi a gli occupati, e guerra apporte.–</l>
<l>Tacque; e già da tre lati assalto orrendo</l>
<l>movon le valorose e fide scorte;</l>
<l>e da tre lati il re le genti oppone,</l>
<l>che nel morir la speme al fin ripone.</l>
</lg>
<lg type="ottava">
<l>Egli medesmo al corpo omai tremante</l>
<l>per gli anni e grave del suo proprio pondo,</l>
<l>l'arme, che disusò gran tempo avante,</l>
<l>circonda, e seco ha 'l suo figliuol secondo.</l>
<l>Solimano a Goffredo, il fèro Argante</l>
<l>a Tancredi, ei s'oppone al buon Raimondo:</l>
<l>altri le mura dispogliar da l'empie</l>
<l>difese tenta, e 'l fosso appiana ed empie.</l>
</lg>
<lg type="ottava">
<l>La maggior parte è de gli esperti arcieri</l>
<l>che fanno di lontan piaghe mortali;</l>
<l>tal ch'adombrato il ciel par che s'anneri</l>
<l>sotto la nube de' pungenti strali.</l>
<l>Ma con forza maggior colpi più fèri</l>
<l>ne venìan da le macchine murali:</l>
<l>indi gran palle uscian marmoree e gravi,</l>
<l>e con punta d'acciar ferrate travi.</l>
</lg>
<lg type="ottava">
<l>Fulmine pare il sasso, e rompe e trita</l>
<l>l'arme e le membra in guisa a chi n'è colto,</l>
<l>che gli toglie non pur l'alma e la vita,</l>
<l>ma la figura ancor del proprio volto:</l>
<l>non si ferma per grave ampia ferita</l>
<l>l'asta, e del corso al colpo avanza molto,</l>
<l>ch'entra d'un lato e per l'opposto il passa,</l>
<l>fuggendo, e nel fuggir la morte ei lassa.</l>
</lg>
<lg type="ottava">
<l>E pur non si ritira o vinta o stracca</l>
<l>la forza ancor de le nemiche genti,</l>
<l>ma contra le percosse o piume insacca,</l>
<l>o lana stende o cose altre cedenti.</l>
<l>Non trovando contrasto, in lor si fiacca</l>
<l>l'impeto e fa suoi colpi e vani e lenti;</l>
<l>quelle, ove miran più la calca esposta,</l>
<l>fan con l'arme volanti aspra risposta.</l>
</lg>
<lg type="ottava">
<l>S'è fatto innanzi, e per timor non cessa</l>
<l>l'assalitor che da tre parti or move.</l>
<l>Chi va sotto coperchi, in cui la spessa</l>
<l>grandine di saette indarno piove:</l>
<l>e chi le torri a l'alte mura appressa:</l>
<l>e v'è chi le percote e le rimove.</l>
<l>Tenta ogni torre di lanciar un ponte:</l>
<l>cozza il monton con la ferrata fronte.</l>
</lg>
<lg type="ottava">
<l>Ma s'apre spesso or questo lato, or quello</l>
<l>a' gran colpi di sassi e di macigni:</l>
<l>e rimangon di torre o di castello</l>
<l>rotte le travi, e i cavalier sanguigni.</l>
<l>Tante fûr di quel volgo al ciel rubello</l>
<l>le forze e l'arti e i dispietati ordigni:</l>
<l>e sembra la vittoria ancor dubbiosa;</l>
<l>e 'l fèro Argante pur minaccia ed osa:</l>
</lg>
<lg type="ottava">
<l>–Non è questa Antiochia, e 'l buio e l'ombra</l>
<l>cotanto amica a le cristiane frodi.</l>
<l>Vedete chiaro il sol cui nulla adombra:</l>
<l>noi desti, ed altra guerra in altri modi.</l>
<l>Qual da voi nuova tèma or caccia e sgombra</l>
<l>il desio di predar con tante lodi?</l>
<l>E sì tosto cessando or sète stanche,</l>
<l>per breve assalto, o Franchi no, ma Franche?–</l>
</lg>
<lg type="ottava">
<l>Così dicea, quando abbagliò repente</l>
<l>un chiarissimo lume i lumi infermi</l>
<l>de la mortal, terrena e cieca gente,</l>
<l>che contra 'l ver non ha ripari, o schermi.</l>
<l>Poi fu veduto un cavalier lucente</l>
<l>scender da' poggi solitari ed ermi,</l>
<l>al cui splendor men chiaro il sol parrebbe,</l>
<l>non ch'altri a cui sua luce il cielo accrebbe.</l>
</lg>
<lg type="ottava">
<l>Soliman ed Argante e 'l volgo folle,</l>
<l>in lui non volse il guardo oscuro e losco,</l>
<l>perch'ei grazia di sé largir non volle,</l>
<l>onde s'illustri il tenebroso e 'l fosco.</l>
<l>Prima Goffredo gli occhi a' raggi attolle,</l>
<l>e: –Del Ciel (dice) i segni omai conosco.–</l>
<l>Poi Raimondo, Tancredi e 'l gran Riccardo,</l>
<l>più lieto a maggior luce alzò lo sguardo.</l>
</lg>
<lg type="ottava">
<l>E volgendosi a quei che altrove fûro</l>
<l>in altre imprese già guerrier famosi</l>
<l>disse: –Ascendiamo al più superbo muro,</l>
<l>e non siam di vittoria omai dubbiosi,</l>
<l>perché aita celeste al fin securo</l>
<l>fa 'l più temuto calle a' più animosi:</l>
<l>scudo aggiungiamo a scudo, onde ricopra</l>
<l>l'un l'altro in guerra, e torniam pronti a l'opra.–</l>
</lg>
<lg type="ottava">
<l>Giunsersi tutti insieme al breve detto,</l>
<l>e 'l grave scudo alzâr sovra la testa</l>
<l>e gli uniron così, che duro tetto</l>
<l>facean contra l'orribile tempesta.</l>
<l>Sotto il coperchio il fèro stuol ristretto</l>
<l>va di gran corso e nulla il corso arresta;</l>
<l>che là dentro ha securo il capo e 'l tergo,</l>
<l>come animal che porti il proprio albergo.</l>
</lg>
<lg type="ottava">
<l>La veloce testudo al muro aggiunge,</l>
<l>sì che 'l pardo sarebbe allor più lento.</l>
<l>La scala a' merli il cavalier congiunge,</l>
<l>e seguon lui cento guerrieri e cento.</l>
<l>Stral, lancia o trave non lo scuote o punge,</l>
<l>né dànno pietre o spaldi a lui spavento.</l>
<l>Disprezza ogni periglio, ogni percossa:</l>
<l>sprezzeria, s'ei cadesse, Olimpo ed Ossa.</l>
</lg>
<lg type="ottava">
<l>Una selva di strali e di ruine</l>
<l>sostien sul dosso, e su lo scudo un monte.</l>
<l>Scuote una man le torri al ciel vicine,</l>
<l>e l'altra guarda la terribil fronte,</l>
<l>ma nulla offender può l'arme divine:</l>
<l>grand'è l'esempio a l'opre illustri e conte.</l>
<l>Chi qua, chi là sua scala al muro appoggia,</l>
<l>e per la dubbia via combatte e poggia.</l>
</lg>
<lg type="ottava">
<l>Muore alcuno, altri cade; ei più sublime</l>
<l>sale, e questi conforta, e quei minaccia.</l>
<l>Tanto è già su, che le tremanti cime</l>
<l>afferrar può con le distese braccia.</l>
<l>Gran gente allor vi trae, l'urta e reprime,</l>
<l>cerca precipitarlo, e pur no 'l caccia.</l>
<l>Mirabil vista in periglioso assalto,</l>
<l>resiste a mille un sol librato in alto.</l>
</lg>
<lg type="ottava">
<l>E resiste, e gli offende, e si rinforza,</l>
<l>e come palma suol, cui peso aggreva,</l>
<l>suo valor combattuto ha maggior forza,</l>
<l>e s'inalza rispinto e si solleva,</l>
<l>e vince alfin tutti i nemici, e sforza</l>
<l>l'aste e gl'intoppi che d'incontra aveva,</l>
<l>e sale il muro, e 'l signoreggia, e 'l rende</l>
<l>sgombro e securo a chi da tergo ascende.</l>
</lg>
<lg type="ottava">
<l>Ed ei medesmo al suo minor germano,</l>
<l>ch'era già quasi di cadere in forse,</l>
<l>stesa la vincitrice amica mano,</l>
<l>a salir da quel lato aita porse.</l>
<l>Altrove al duce de gli eroi sovrano</l>
<l>eran varie fortune intanto occorse:</l>
<l>ché non pur tra' nemici ivi si pugna,</l>
<l>ma le macchine fanno orribil pugna.</l>
</lg>
<lg type="ottava">
<l>Sul muro aveano i Siri un tronco alzato</l>
<l>ch'un'antenna parea d'armata nave,</l>
<l>e sovra lui col capo aspro e ferrato,</l>
<l>per traverso sospesa e grossa trave,</l>
<l>e indietro quel da canapi tirato,</l>
<l>poi torna innanzi impetuoso e grave:</l>
<l>tal rientra nel guscio ad ora ad ora</l>
<l>testuggine e rimanda il collo fuora.</l>
</lg>
<lg type="ottava">
<l>Urtò l'acuta trave e così dure</l>
<l>ne la torre addoppiò le sue percosse</l>
<l>che le ben teste in lei salde giunture</l>
<l>aprì lentando, e lei respinse e scosse:</l>
<l>la torre a quel bisogno arme secure</l>
<l>aveva già in punto, e due gran falci mosse</l>
<l>che avventate con arte al duro legno</l>
<l>de le funi troncâro ogni sostegno.</l>
</lg>
<lg type="ottava">
<l>Qual gran sasso ch'al fin lunga vecchiezza</l>
<l>solve dal monte, o svelle ira di venti,</l>
<l>ruinoso dirupa, e porta e spezza</l>
<l>le selve, e con le case i pigri armenti:</l>
<l>tal giù traea da la sublime altezza</l>
<l>l'orribil trave, e merli, ed armi e genti.</l>
<l>Diè la torre a quel moto orridi crolli,</l>
<l>tremâr le mura e rimbombâro i colli.</l>
</lg>
<lg type="ottava">
<l>Passa Goffredo saettando avanti,</l>
<l>e già le mura d'occupar si crede;</l>
<l>ma fiamme allora e fetide e fumanti</l>
<l>lanciar da varie parti incontra ei vede:</l>
<l>né dal sulfureo sen tai fochi, o tanti</l>
<l>mai spira Mongibel, se vento il fiede:</l>
<l>né tanti dove troppo il sol riscalda</l>
<l>piovono ardori in dilatata falda.</l>
</lg>
<lg type="ottava">
<l>Qui vasi e cerchi ed aste ardenti or sono,</l>
<l>qual fiamma nera, e qual sanguigna splende:</l>
<l>l'odor maligno appuzza, assorda il suono,</l>
<l>acceca il fumo, il foco arde e s'apprende;</l>
<l>e mentre scoppia, come nube al tuono,</l>
<l>la torre entro al suo cuoio mal si difende.</l>
<l>Già suda e si rincrespa e, se più tarda</l>
<l>il soccorso del ciel, convien pur ch'arda.</l>
</lg>
<lg type="ottava">
<l>Il magnanimo duce innanzi a tutti</l>
<l>stassi, e non muta né color né ioco,</l>
<l>e que' conforta che su' terghi asciutti</l>
<l>versate han l'acque, onde s'estingua il foco.</l>
<l>In tale stato eran costor ridutti,</l>
<l>e cresceva il periglio a poco a poco:</l>
<l>quando ecco un vento, che improvviso spira,</l>
<l>contra i nemici suoi l'incendio aggira.</l>
</lg>
<lg type="ottava">
<l>Vièn contra il foco il turbo, e 'ndietro è volto</l>
<l>il foco ove gli Ebrei le tele alzâro;</l>
<l>e la molle materia in seno accolto</l>
<l>l'ha senza indugio, e 'nfiamma ogni riparo.</l>
<l>O glorïoso a cui discopre il volto</l>
<l>il Re superno, e 'l suo drappel più caro!</l>
<l>A te guerreggia il cielo, e ubbidïenti</l>
<l>vengon, chiamati a suon di tromba, i venti.</l>
</lg>
<lg type="ottava">
<l>Ma l'empio Ismen che le sulfuree faci</l>
<l>vide da Borea incontra sé converse,</l>
<l>ritentar volle l'arti sue fallaci</l>
<l>e sforzar la natura e l'aure avverse:</l>
<l>e fra le maghe sue fère seguaci,</l>
<l>su l'alte mura a gli occhi altrui s'offerse;</l>
<l>e torvo e nero, e squallido e barbuto,</l>
<l>fra due furie parea Caronte o Pluto.</l>
</lg>
<lg type="ottava">
<l>Già 'l mormorar s'udia de l'empie note</l>
<l>per cui si turba Stige e 'l lago Averno;</l>
<l>e 'l ciel parea oscurarsi, e negre rote</l>
<l>far ne le nubi il gran pianeta eterno:</l>
<l>quando un gran sasso in mezzo lor percuote,</l>
<l>che mandò l'alme al doloroso Inferno,</l>
<l>ove de l'altrui colpa è giusta pena:</l>
<l>e de' corpi restò figura appena.</l>
</lg>
<lg type="ottava">
<l>Ma co' suoi di Germania o pur di Francia,</l>
<l>la torre, da l'incendio omai secura,</l>
<l>avvicina Goffredo onde si lancia</l>
<l>il ponte omai su l'espugnate mura.</l>
<l>Altri oppone a l'incontro o spiedo o lancia:</l>
<l>altri quel passo di tagliar procura;</l>
<l>e di gravi secure i colpi addoppia.</l>
<l>Sorge improvvisa un'altra torre, e scoppia.</l>
</lg>
<lg type="ottava">
<l>La gran mole crescente oltre i confini</l>
<l>de' più alti edifici in aria passa.</l>
<l>Attoniti a quel mostro i Saracini</l>
<l>restâr, veggendo la città più bassa.</l>
<l>Ma 'l Turco, ben che d'alto in lui ruini</l>
<l>di pietre un nembo, il loco allor non lassa,</l>
<l>né di tagliare il ponte ancor diffida;</l>
<l>e gli altri che temean rincora e sgrida.</l>
</lg>
<lg type="ottava">
<l>Allor si fe' vicino al sommo duce</l>
<l>l'angel che già percosse il fèro drago,</l>
<l>e fiammeggiò di sì divina luce,</l>
<l>ch'ei non sostenne la celeste imago.</l>
<l>–Ecco già l'ora che vittoria adduce,–</l>
<l>disse Goffredo al suo pensier presago.</l>
<l>–Non chinar, non chinar gli occhi smarriti,</l>
<l>mira con quante forze il ciel t'aiti.</l>
</lg>
<lg type="ottava">
<l>Mira di luce e di splendore accenso</l>
<l>l'esercito immortale, e parte ascolta:</l>
<l>ch'io da gli occhi tôrrotti il nuvol denso</l>
<l>di quella umanità ch'intorno avvolta,</l>
<l>adombrando t'appanna il mortal senso,</l>
<l>sì che non vede alma dal vel disciolta:</l>
<l>e sosterrai per breve spazio almeno,</l>
<l>di pure forme lo splendor sereno.</l>
</lg>
<lg type="ottava">
<l>Ecco di quei che guerreggiâro a Cristo,</l>
<l>l'anime a cui nel suo trionfo apparse,</l>
<l>che teco sono al fin de l'alto acquisto</l>
<l>per cui già il sangue lor si spese e sparse.</l>
<l>Là 've ondeggia la polve e 'l fumo misto</l>
<l>son d'alta mole alte ruine sparse;</l>
<l>e 'n quella folta nebbia Ugon combatte,</l>
<l>e de le torri i fondamenti abbatte.</l>
</lg>
<lg type="ottava">
<l>Ecco Guelfo e Guidon che l'alta porta</l>
<l>Aquilonar con ferro e fiamma assale.</l>
<l>Ministra l'arme a' tuoi guerrieri, esorta</l>
<l>ch'altri su monti, e drizza e tien le scale.</l>
<l>Quel ch'è sul colle, e 'l sacro abito porta,</l>
<l>e la sua mitra è a le più degne eguale,</l>
<l>è 'l pastore Ademaro, alma felice.</l>
<l>Vedi ch'ancor vi segna e benedice.–</l>
</lg>
<lg type="ottava">
<l>Così diss'egli; e mille spirti, e mille</l>
<l>Goffredo vide e riconobbe i mostri.</l>
<l>L'alme poscia sparîr come faville,</l>
<l>o lumi affissi a gli stellanti chiostri.</l>
<l>Sparì l'angelo ancor ch'a lui scoprille,</l>
<l>e qual raggio volò fra' duci nostri.</l>
<l>Tende l'arco il gran duce, e dov'ei scocca,</l>
<l>siro o turco guerrier cade e trabocca.</l>
</lg>
<lg type="ottava">
<l>Cedean l'arme e le fiamme e i fèri ardori</l>
<l>al grand'arciero, e ben di ciò s'avvide,</l>
<l>lieto vie più de' suoi celesti onori,</l>
<l>e vittoria mirò che pur gli arride.</l>
<l>Lutoldo, e 'l buon Guglielmo, invitti cori,</l>
<l>aveva a tergo e l'emulo d'Alcide</l>
<l>Eustachio a lato, ch'il tardar disdegna,</l>
<l>e prende l'onorata e sacra insegna.</l>
</lg>
<lg type="ottava">
<l>Passo primier Goffredo il ponte al varco</l>
<l>con saldo piè, che non s'arresta o falle</l>
<l>e rifuggì l'empio soldàn da l'arco</l>
<l>cedendo al pio guerrier l'angusto calle.</l>
<l>Portava Eustachio il venerato incarco</l>
<l>del gran vessillo a l'onorate spalle,</l>
<l>seguito da color ch'a prova scelse:</l>
<l>e sul muro piantò l'insegne eccelse.</l>
</lg>
<lg type="ottava">
<l>La trïonfale insegna in mille giri</l>
<l>alteramente si rivolge intorno:</l>
<l>e 'ntanto a lei par che risplenda e spiri</l>
<l>l'aura più riverente e 'l ciel più adorno:</l>
<l>ch'ogni dardo, ogni strale invan si tiri,</l>
<l>e faccia dechinando indi ritorno:</l>
<l>par che Sion, par che l'opposto monte</l>
<l>l'adori, e 'nchini la devota fronte.</l>
</lg>
<lg type="ottava">
<l>Allor tutte le squadre il grido alzâro</l>
<l>de la vittoria altissimo e festante;</l>
<l>e replicârlo i monti in suon più chiaro</l>
<l>che rimbombò d'occaso e di levante</l>
<l>al mezzogiorno: e vinse ogni riparo</l>
<l>Tancredi opposto a lui dal fèro Argante.</l>
<l>Gittò suo ponte ed innalzò veloce</l>
<l>su l'alte mura la purpurea croce.</l>
</lg>
<lg type="ottava">
<l>Onde Raimondo a' suoi da l'altra parte</l>
<l>gridò: –Compagni, è la città già presa.</l>
<l>Vinta ancor ne resiste? or soli a parte</l>
<l>non sarem noi de l'onorata impresa?–</l>
<l>Ma 'l re, cedendo alfin, di là si parte</l>
<l>e lascia disperata aspra contesa;</l>
<l>e come belva al suo covil rifugge:</l>
<l>di rabbia intanto e di furor si strugge.</l>
</lg>
<lg type="ottava">
<l>Entra vittorioso il campo tutto</l>
<l>su per le mura e per l'antiche porte,</l>
<l>ch'è percosso, caduto, arso e distrutto</l>
<l>ciò che lor s'opponea, rinchiuso e forte.</l>
<l>Volan le fiamme, e l'arme, e 'l duolo e 'l lutto,</l>
<l>e segue il cieco orror l'orrida morte;</l>
<l>ristagna il sangue in gorghi e 'n rivi inonda,</l>
<l>cerca il timor latebre in cui s'asconda.</l>
</lg>
<lg type="ottava">
<l>Sta su la porta Aquilonar, ch'ondeggia</l>
<l>vie più ch'ogni altra di quel sangue ingiusto,</l>
<l>e 'nvia le fide genti a l'alta reggia,</l>
<l>ne l'impeto confuse, Ugon vetusto:</l>
<l>e ne l'arme lucenti ivi fiammeggia,</l>
<l>come nel balenar vapore adusto:</l>
<l>e de la morte altrui fatto vermiglio,</l>
<l>quivi è Ramboldo, e v'è Conone, e 'l figlio.</l>
</lg>
<lg type="ottava">
<l>Gherardo e Gasto e 'l suo Gaston da Beri,</l>
<l>e 'l gran Berton, degni d'eterna fama;</l>
<l>e Tommaso di Feria altri guerrieri</l>
<l>co' più lontani amici invita e chiama.</l>
<l>Per la porta de l'Austro or son primieri</l>
<l>Raimondo che vendetta a tempo brama,</l>
<l>e Rodolfo, e di Sabra il fier Guglielmo,</l>
<l>e quel ch'in mitra poi cangiato ha l'elmo.</l>
</lg>
<lg type="ottava">
<l>E quindi e quinci uniti in lungo stuolo,</l>
<l>parte imbraccia lo scudo e 'l ferro stringe,</l>
<l>trascorrendo il sanguigno orribil suolo</l>
<l>che fra le morti il piè ritarda e tinge.</l>
<l>Di calle in calle, e d'un in altro duolo,</l>
<l>fugge la turba ch'il timor sospinge:</l>
<l>qual tra Scilla e Cariddi i rischi alterni</l>
<l>fuggon le navi a' tempestosi verni.</l>
</lg>
<lg type="ottava">
<l>Ma per le vie ch'al men sublime colle</l>
<l>portan verso orïente al vecchio tempio,</l>
<l>tutto del sangue ostile orrido e molle,</l>
<l>Riccardo corre e caccia il popolo empio.</l>
<l>La spada fiammeggiando in alto estolle</l>
<l>sovra gli armati e fa più fèro scempio.</l>
<l>E schermo frale ogni elmo ed ogni scudo:</l>
<l>securo è quel ch'è più de l'arme ignudo.</l>
</lg>
<lg type="ottava">
<l>Sol contra il ferro il nobil ferro adopra</l>
<l>e sdegna ne gl'inermi esser feroce;</l>
<l>e quei ch'ardir non armi, arme non copra,</l>
<l>caccia co 'l guardo e con l'orribil voce.</l>
<l>Vedresti di valor mirabil opra,</l>
<l>come or disprezza, ora minaccia, or nuoce</l>
<l>e con periglio disegual fugati</l>
<l>son fra la plebe vil guerrieri armati.</l>
</lg>
<lg type="ottava">
<l>Pria co 'l più debol volgo anco ritratto</l>
<l>s'è folto e grande stuol del più guerriero</l>
<l>nel tempio, che più volte arso e disfatto,</l>
<l>pur si nomò dal fondator primiero;</l>
<l>ma di marmi e di cedri e d'òr già fatto</l>
<l>fu da quel re con nobil magistero;</l>
<l>men bello e ricco allor, pur saldo e forte</l>
<l>era di torri e di ferrate porte.</l>
</lg>
<lg type="ottava">
<l>La porta spazïosa apriva il passo</l>
<l>incontra 'l sol quando tramonta e cade,</l>
<l>l'aurea da l'orïente, e 'n vivo sasso</l>
<l>lesse il nome d'Omar la nuova etade.</l>
<l>Quivi da varie parti il volgo lasso</l>
<l>fugge il furor di peregrine spade.</l>
<l>V'è già Tancredi intorno, e già raccoglie</l>
<l>le schiere intente a l'onorate spoglie.</l>
</lg>
<lg type="ottava">
<l>Ma giunto dove scorge insieme accolte</l>
<l>l'amiche squadre il cavalier sublime,</l>
<l>il trova chiuso; e varie intorno, e molte</l>
<l>difese sovrastar da l'alte cime.</l>
<l>Alza il feroce sguardo e ben due volte</l>
<l>tutto il mira da parti eccelse ad ime;</l>
<l>picciol varco cercando ed altrettante</l>
<l>circonda lui con le veloci piante.</l>
</lg>
<lg type="ottava">
<l>Qual lupo predatore a l'aër bruno</l>
<l>le chiuse mandre insidïando aggira,</l>
<l>che d'atro sangue ancor lungo digiuno</l>
<l>vorria far sazio, e l'odio il move e l'ira:</l>
<l>tal egli intorno spia se passo alcuno,</l>
<l>piano od erto che siasi, aprirsi mira.</l>
<l>Contra la prima porta alfin si ferma:</l>
<l>teme d'alto la turba, il core inferma.</l>
</lg>
<lg type="ottava">
<l>In disparte giacea (qual che si fosse</l>
<l>l'uso a cui si serbava) antica trave:</l>
<l>né così alte mai, né così grosse</l>
<l>drizza l'antenne sue spalmata nave.</l>
<l>Tancredi insieme e 'l gran guerrier la mosse</l>
<l>con quel poter cui nessun pondo è grave.</l>
<l>Ruggîr le porte, e lor s'aprîro avanti,</l>
<l>svèlti dal sasso i cardini sonanti.</l>
</lg>
<lg type="ottava">
<l>Rende misera strage atra e funesta</l>
<l>l'alta magion ch'a Dio ne' primi tempi</l>
<l>fu sol albergo in terra; e quinci è desta</l>
<l>l'ira ne' cor pietosi incontra gli empi.</l>
<l>O giustizia più irata, ove men presta</l>
<l>del tuo volere eterno il corso adempi!</l>
<l>Di quei che già macchiâro il tempio sacro,</l>
<l>tu facesti nel sangue ampio lavacro.</l>
</lg>
<lg type="ottava">
<l>Fine gemme lucenti, argento ed auro</l>
<l>son prezïosa a' nostri e cara soma;</l>
<l>e vario d'Orïente ampio tesauro,</l>
<l>quanto adornar di sé l'antica Roma,</l>
<l>quanto appagar potria l'infido Mauro,</l>
<l>e quei ch'il re d'Egitto affrena e doma:</l>
<l>e breve ora sgombrò quel ch'in molti anni</l>
<l>man rapaci adunâr d'empi tiranni.</l>
</lg>
<lg type="ottava">
<l>Il fier soldano intanto a la gran torre</l>
<l>ito se n'è, che di David s'appella;</l>
<l>e qui fa de' guerrier l'avanzo accôrre,</l>
<l>e chiude intorno e questa strada e quella:</l>
<l>Ducalto senza indugio ancor vi corre;</l>
<l>il soldàn, com'il vede, a lui favella:</l>
<l>–Vieni, o stanco signor, vieni, e là sovra</l>
<l>ne la rocca fortissima or ricovra.</l>
</lg>
<lg type="ottava">
<l>Ché dal furor di gente aspra e nemica</l>
<l>guardar potrai la tua salute e 'l regno.–</l>
<l>–Oimè (risponde), oimè! la terra antica</l>
<l>distrutta cade, e 'l furor passa il segno:</l>
<l>scorno è la vita mia, non pur fatica.</l>
<l>Vissi e regnai; non vivo più né regno.</l>
<l>Ben si può dir: –Noi fummo.– A tutti è giunto</l>
<l>l'ultimo dì, l'inevitabil punto.–</l>
</lg>
<lg type="ottava">
<l>Come pastor che già, fremendo intorno</l>
<l>il vento e i tuoni e balenando i lampi,</l>
<l>vede oscurar da mille nubi il giorno,</l>
<l>ritrae le gregge da gli aperti campi,</l>
<l>e sollecito cerca ampio soggiorno</l>
<l>ove l'ira del ciel securo scampi:</l>
<l>e co 'l grido drizzando, e con la verga</l>
<l>le mandre innanzi, a gli ultimi s'atterga:</l>
</lg>
<lg type="ottava">
<l>così il fèro soldàn quel veglio stanco</l>
<l>fa dentro ritirar da' lochi aperti,</l>
<l>con un de' tanti figli a cui pur anco</l>
<l>qualche speme riman de' casi incerti:</l>
<l>perché venian Camillo e 'l duce Franco,</l>
<l>con gran rimbombo d'arme, e i duo Roberti.</l>
<l>Egli che vòta avea l'ampia faretra,</l>
<l>ultimo cede, e tardi al fin s'arretra.</l>
</lg>
<lg type="ottava">
<l>Mentre qui sostener l'orribil guerra</l>
<l>ei spera, in guisa d'un incendio ardente,</l>
<l>l'ira del vincitor trascorre ed erra</l>
<l>per la città già presa a l'occidente.</l>
<l>Or chi giammai de l'espugnata terra</l>
<l>potrebbe appien l'immagine dolente</l>
<l>ritrarre in carte? od adeguar parlando,</l>
<l>tanto orror così atroce e miserando?</l>
</lg>
<lg type="ottava">
<l>Ogni cosa di strage intorno è pieno.</l>
<l>Vedeansi quasi in monti i corpi avvolti:</l>
<l>là i feriti su' morti, e qui giacièno</l>
<l>sotto morti insepulti egri sepolti.</l>
<l>Fuggian, premendo i pargoletti al seno,</l>
<l>le meste madri co' capegli sciolti:</l>
<l>e 'l predator fra spoglie e fra rapine,</l>
<l>le vergini stringea nel lungo crine.</l>
</lg>
<lg type="ottava">
<l>Le quai, con guancia smorta e scolorita,</l>
<l>parean colombe fra pungenti artigli:</l>
<l>molte, credendo d'allungar la vita,</l>
<l>fuggìr su' tetti gli ultimi perigli:</l>
<l>onde co 'l padre suo, d'alto ferita,</l>
<l>cadde l'inerme famigliuola e i figli,</l>
<l>misero precipizio! e non rimase</l>
<l>servo o signor ne le dolenti case.</l>
</lg>
<lg type="ottava">
<l>Ma l'infelice Argante, a l'ore estreme</l>
<l>vicinissimo omai, la morte agogna:</l>
<l>nulla di sé, de la consorte ei teme.</l>
<l>che di lasciar solinga ha gran vergogna:</l>
<l>brama, s'altro non può, morire insieme;</l>
<l>e se medesmo più ch'altrui rampogna:</l>
<l>e vêr la torre de le donne il corso</l>
<l>drizza con pochi amici al lor soccorso.</l>
</lg>
<lg type="ottava">
<l>Ma come sua fortuna i passi scorge,</l>
<l>perché dal fine anzi 'l morir non erri,</l>
<l>giunge là u' egual torre al ciel risorge;</l>
<l>e pria che dentro si rinchiuda e serri</l>
<l>pur s'avvien in Tancredi, e pur s'accorge</l>
<l>de la sua morte al folgorar de' ferri:</l>
<l>e grida a lui: –Così la fé, Tancredi,</l>
<l>mi servi tu? così a la pugna or riedi?</l>
</lg>
<lg type="ottava">
<l>Tardi riedi e non solo: io non rifiuto</l>
<l>teco in nuova tenzone anco provarrne,</l>
<l>benché piuttosto incontra me venuto</l>
<l>quasi mastro di macchine tu parme.</l>
<l>Fatti scudo de' tuoi, trova in aiuto</l>
<l>novi ordigni di guerra e 'nsolite arme:</l>
<l>e di lor quindi ti circonda e quinci,</l>
<l>uccisor delle donne; e così vinci.–</l>
</lg>
<lg type="ottava">
<l>Sorrise il cavalier, e pieno il riso</l>
<l>fu d'amarore, ed ebbe a lui risposto:</l>
<l>–Tardi è il ritorno mio, ma pur avviso</l>
<l>che frettoloso ti parrà ben tosto:</l>
<l>e bramerai che te da me diviso,</l>
<l>o l'alpe avesse, o fosse il mar frapposto.</l>
<l>L'uccisor de le donne or te disfida,</l>
<l>d'eroi micidïale, e 'n guerra affida.–</l>
</lg>
<lg type="ottava">
<l>Ripiglia i detti audaci il turco ardito:</l>
<l>–Omai tu eleggi il campo o 'n alto o 'n basso,</l>
<l>o 'n loco pieno d'arme o 'n più romito;</l>
<l>ché per tèma o svantaggio io non ti lasso.–</l>
<l>Così detto, e risposto al fèro invito,</l>
<l>muovon concordi a la battaglia il passo.</l>
<l>L'odio i nemici accoppia, e difensore</l>
<l>fa l'un de l'altro il bel desio d'onore.</l>
</lg>
<lg type="ottava">
<l>Presso a la torre, ove a le donne estrane</l>
<l>novo e femineo albergo al ciel s'alzava,</l>
<l>Mello fa quasi due città lontane,</l>
<l>Mello vorago già profonda e cava.</l>
<l>M¢ria da la man destra a lei rimane,</l>
<l>co 'l fonte che le gregge inonda e lava:</l>
<l>Sion da l'altra: in mezzo un vòto calle</l>
<l>steso è per l'adeguata e piana valle.</l>
</lg>
<lg type="ottava">
<l>Restò la fèra coppia ivi solinga;</l>
<l>e più de l'altro il saracin sospeso,</l>
<l>che perduto ha lo scudo in cui rispinga</l>
<l>i colpi ostili, ond'è via men difeso.</l>
<l>Tancredi, in guisa d'uom ch'onore astringa,</l>
<l>del suo gittò per terra il grave peso;</l>
<l>poscia incontra s'andâr con fèro sguardo,</l>
<l>ché ben conosce l'un l'altro gagliardo.</l>
</lg>
<lg type="ottava">
<l>E' di corpo Tancredi agile e sciolto,</l>
<l>e di man velocissimo e di piede.</l>
<l>Sovrasta a lui con ampia fronte, e molto</l>
<l>di smisurate membra Argante eccede.</l>
<l>Girar Tancredi o stare in sé raccolto,</l>
<l>per avventarsi e sottentrar si vede:</l>
<l>e con la spada sua la spada ei trova</l>
<l>del suo nemico, e la respinge a prova.</l>
</lg>
<lg type="ottava">
<l>Ma disteso e diritto il fèro Argante</l>
<l>dimostra arte simìle, atto diverso.</l>
<l>Quanto egli può va col gran braccio avante,</l>
<l>e cerca il ferro no, ma 'l corpo avverso.</l>
<l>Quel gli sembra d'intorno augel volante,</l>
<l>questi gli ha il ferro al volto ognor converso:</l>
<l>minaccia, e 'ntento a divietargli ei stassi</l>
<l>furtive entrate e subiti trapassi.</l>
</lg>
<lg type="ottava">
<l>Così guerra naval, quando non spira</l>
<l>per lo piano de l'onde o Borea o Noto,</l>
<l>fra due legni ineguali egual si mira,</l>
<l>che l'un d'altezza val, l'altro di moto:</l>
<l>l'un con volte e rivolte assale e gira</l>
<l>da proda a poppa e l'altro resta immoto;</l>
<l>e quando il più leggier più s'avvicina,</l>
<l>d'alta parte minaccia alta ruina.</l>
</lg>
<lg type="ottava">
<l>Mentre il pio cavalier l'aggira e tenta,</l>
<l>battendo il ferro che si vede opporre,</l>
<l>vibra Argante la spada e gli appresenta</l>
<l>la punta a gli occhi; egli al riparo accorre;</l>
<l>ma lei rapida e grave e vïolenta,</l>
<l>cala il pagano e 'l difensor precorre,</l>
<l>e 'l fére al fianco; e visto il fianco infermo,</l>
<l>grida: –Lo schermitor vinto è di schermo.–</l>
</lg>
<lg type="ottava">
<l>Il cavalier fra 'l suo disdegno e l'onta,</l>
<l>si rode e lascia ogni arte ond'uom si guardi:</l>
<l>e 'mpetuoso il suo nemico affronta,</l>
<l>come perdita stimi il vincer tardi:</l>
<l>e quella spada ch'è al ferir sì pronta</l>
<l>gli drizza a l'elmo, ov'egli s'apre a' guardi.</l>
<l>Ribatte il colpo Argante e 'l tiene a bada;</l>
<l>ma Tancredi già viene a mezza spada.</l>
</lg>
<lg type="ottava">
<l>Pendere alfin lasciò d'aurea catena</l>
<l>la spada e sotto al cavalier si spinse,</l>
<l>e l'abbracciò con affannata lena.</l>
<l>Tancredi ancor lui presse e lui ricinse:</l>
<l>né con più forza da l'adusta arena</l>
<l>sospese Alcide il gran gigante e strinse,</l>
<l>di quella onde facean tenaci nodi</l>
<l>le valorose braccia in vari modi.</l>
</lg>
<lg type="ottava">
<l>Tai le rivolte fûro e tai le scosse,</l>
<l>ch'ambo calcâro il suol co 'l grave fianco.</l>
<l>Argante (o sua ventura od arte or fosse)</l>
<l>sovra ha il braccio migliore e sotto il manco.</l>
<l>Ma la man ch'è più atta a dar percosse</l>
<l>impedita soggiace al meno stanco.</l>
<l>Ei, che vede il periglio e vede il tempo,</l>
<l>si scioglie, salta in piè, percote a tempo.</l>
</lg>
<lg type="ottava">
<l>Sorge l'altro più tardi, e 'l colpo in prima</l>
<l>che sorto ei sia gli aggrava il capo inchino:</l>
<l>ma come a l'Euro la frondosa cima</l>
<l>piega, e 'n un tempo la solleva il pino,</l>
<l>così lui sua virtute alza e sublima</l>
<l>quando era quasi al ricader vicino.</l>
<l>Qui s'inaspra la pugna, e avvien ch'ella abbia</l>
<l>meno d'arte e di possa e più di rabbia.</l>
</lg>
<lg type="ottava">
<l>Esce a Tancredi in più d'un loco il sangue;</l>
<l>ma ne versa il pagan quasi torrenti.</l>
<l>Già ne le sceme forze il furor langue,</l>
<l>quai lumi in poco umor via meno ardenti.</l>
<l>Tancredi ch'il vedea co 'l braccio esangue</l>
<l>girar i colpi ad or ad or più lenti,</l>
<l>dal magnanimo cor deposta l'ira,</l>
<l>placido gli ragiona e 'l piè ritira:</l>
</lg>
<lg type="ottava">
<l>–Cedimi, uom forte, e riconoscer voglia,</l>
<l>non la vittorïosa alta fortuna,</l>
<l>ma 'l vero Dio: che più onorata spoglia</l>
<l>acquistar non potrai sotto la luna.–</l>
<l>Terribile il pagan più che mai soglia,</l>
<l>tutte le furie sue desta e raguna:</l>
<l>risponde: –Or dunque il meglio aver ti vante?</l>
<l>Ed osi di viltà tentare Argante?</l>
</lg>
<lg type="ottava">
<l>Usa la sorte tua, ché nulla io temo;</l>
<l>e 'ncontra me tutte le forze accampa.–</l>
<l>Qual le tremanti fiamme, anzi l'estremo,</l>
<l>di notte rinforzò lucida lampa:</l>
<l>tal riempiendo d'ira il sangue scemo,</l>
<l>di furor nuovo or più orgoglioso avvampa:</l>
<l>e di morte illustrò l'ore propinque,</l>
<l>come chi vita, e non virtù relinque.</l>
</lg>
<lg type="ottava">
<l>La man sinistra a la compagna accosta</l>
<l>e con ambe congiunte il ferro abbassa.</l>
<l>Cala un fendente, e ben che trovi opposta</l>
<l>la spada ostil, la forza e via trapassa;</l>
<l>scende a la spalla, e giù di costa in costa,</l>
<l>molte ferite in un sol colpo or lassa.</l>
<l>Se non teme Tancredi, il petto audace</l>
<l>non fe' natura di timor capace.</l>
</lg>
<lg type="ottava">
<l>Quegli l'orribil colpo addoppia invano,</l>
<l>e l'ire con le forze al vento ha sparte,</l>
<l>che dal colpo Tancredi andò lontano,</l>
<l>girando il passo a la contraria parte.</l>
<l>Tu dal gran peso tuo tirato al piano,</l>
<l>cadesti, Argante, e non potesti aitarte.</l>
<l>Per te cadesti, avventuroso in tanto,</l>
<l>ch'altri non ha di tua caduta il vanto.</l>
</lg>
<lg type="ottava">
<l>Il cader dilatò le piaghe aperte,</l>
<l>e 'l sangue espresso dilagando scese.</l>
<l>Punta la manca in terra, e si converte</l>
<l>il disperato a l'ostinate offese.</l>
<l>–Renditi,– grida, e gli fa nuove offerte,</l>
<l>senza noiarlo, il vincitor cortese.</l>
<l>Ma quegli, non risorto anco, piagarlo</l>
<l>tenta di nuovo colpo e potria farlo.</l>
</lg>
<lg type="ottava">
<l>Turbossi allora il pio guerriero e disse:</l>
<l>–Giusta pietate è il non usarla or teco.–</l>
<l>Poi la spada gli fisse, e la rifisse</l>
<l>per la visiera al già latrante e cieco.</l>
<l>Moriva Argante, e tal moria qual visse;</l>
<l>l'alma fuggìa di Pluto al nero speco;</l>
<l>ma ne la morta e spaventosa faccia</l>
<l>più terribil la morte ancor minaccia.</l>
</lg>
<lg type="ottava">
<l>Devoto il vincitore Iddio ringrazia,</l>
<l>ch'alta vittoria a tanto ardir succeda:</l>
<l>e prega lui che grazia aggiunge a grazia,</l>
<l>perch'ei salute, oltra l'onor, conceda.</l>
<l>Poi là s'invia dove trascorre e spazia</l>
<l>l'Italico guerrier di preda in preda,</l>
<l>anzi di morte in morte: e passo passo</l>
<l>per le già corse vie muove il piè lasso.</l>
</lg>
<lg type="ottava">
<l>Vafrino incontra e gli altri a diece a diece,</l>
<l>a cento a cento, e la sua schiera stessa,</l>
<l>e quel che tanto valse e tanto fece,</l>
<l>che di lui cerca e da tutt'altro or cessa;</l>
<l>e 'l bel Ramusio, e chi di padre in vece</l>
<l>gli era in onore, al vincitor s'appressa:</l>
<l>né può bramar più cari a cui s'appoggi,</l>
<l>parenti e servi, insin ch'al sommo ei poggi.</l>
</lg>
<lg type="ottava">
<l>Altri l'elmo gli porta, altri l'usbergo,</l>
<l>altri le spoglie del guerrier crudele,</l>
<l>ch'ingombra quel sentier col nudo tergo,</l>
<l>sin che manto l'accolga o fossa il cele.</l>
<l>Già risonar s'udia 'l dorato albergo</l>
<l>d'alte femminee strida e di querele:</l>
<l>e correan tra marmoree alte colonne,</l>
<l>timide e meste e lagrimose donne.</l>
</lg>
<lg type="ottava">
<l>Tancredi incontra alberga ov'ei difenda</l>
<l>quelle infelici da nemico oltraggio:</l>
<l>e vuol ch'il grande scudo ivi s'appenda,</l>
<l>con l'armi illustri in quel breve paraggio.</l>
<l>Su le porte del tempio avvien che splenda</l>
<l>l'altro che pare un speglio al vivo raggio.</l>
<l>N'alzâr mill'altri in M¢ria antica e sacra</l>
<l>di Dio magione, e 'n Sìon mille, e 'n Acra.</l>
</lg>
<lg type="ottava">
<l>Tre monti d'arme ha circondati e presi</l>
<l>vittorïosa gente, e 'n lor soggiorna.</l>
<l>Paion leoni in ciel, di stelle accesi,</l>
<l>draghi, orsi e tauri con dorate corna;</l>
<l>ed aquile gli scudi in lor sospesi:</l>
<l>e l'orrida vittoria han fatta adorna,</l>
<l>con vari altri di fama, e d'onor degni,</l>
<l>e di gloria immortal lucenti segni.</l>
</lg>
<lg type="ottava">
<l>L'umil plebe fedel che scosse il giogo</l>
<l>d'aspro servaggio e le catene ha rotte;</l>
<l>quando temea che ferro, o laccio, o fuogo</l>
<l>recasse a gli occhi lor perpetua notte,</l>
<l>lieta rimira pur di luogo in luogo</l>
<l>l'arme e le genti, a trïonfar condotte:</l>
<l>e Pietro loda e gli s'inchina umìle,</l>
<l>mentre è lunge il pastor del sacro ovile.</l>
</lg>
<lg type="ottava">
<l>Le tue promesse, o Pietro, a te ricorda,</l>
<l>che non spargesti lor d'oscuro oblio.</l>
<l>Te chiama padre il suon ch'insieme accorda,</l>
<l>te suo liberator, te santo e pio.</l>
<l>Purgan poi la citta macchiata e lorda,</l>
<l>di nuovo ornando i sacri tempi a Dio.</l>
<l>Ma gli altri duci accoglie il sommo duce,</l>
<l>già declinando la diurna luce.</l>
</lg>
<lg type="ottava">
<l>E lieto dice, e con real sembianza:</l>
<l>–Esaltate ha il gran Dio l'arme pietose;</l>
<l>ma più de l'opra che del giorno, avanza:</l>
<l>pur siam già presso al fin ch'in terra ei pose,</l>
<l>quasi celeste; e gli empi han qui speranza;</l>
<l>ma più ne l'oste che da noi s'ascose:</l>
<l>or d'Ascalona a noi minaccia, e manda</l>
<l>sfide ed araldi, e 'ntanto a lor comanda.</l>
</lg>
<lg type="ottava">
<l>Ed offre di battaglia indi non lunge</l>
<l>gran campo e guerra de' perigli estrema.</l>
<l>Ma per disfida che disprezza, e punge,</l>
<l>(se meco osate voi) di nulla ho tèma.</l>
<l>Di vittoria in vittoria il ciel congiunge</l>
<l>gli animi nostri a la tenzon suprema.</l>
<l>Or pensiam ch'il nemico è presso, e scarso</l>
<l>il tempo, e riasciughiamo il sangue sparso.</l>
</lg>
<lg type="ottava">
<l>Ite, e curate quei c'han fatto acquisto</l>
<l>di questo regno a voi col sangue loro,</l>
<l>ché non conviensi a' cavalier di Cristo</l>
<l>il desio di vendetta e di tesoro.</l>
<l>Troppo, ahi! troppo di male oggi s'è visto,</l>
<l>e fatto preda abbiam d'argento e d'oro.</l>
<l>Membrate ch'oggi è il sesto e sacro giorno,</l>
<l>ch'il re sofferse, onde Satàn ha scorno.–</l>
</lg>
<lg type="ottava">
<l>Così diceva, e 'ntanto il tempio immondo</l>
<l>pur si nettava e i vòti alberghi e i calli,</l>
<l>per quei che già soffrîr più grave pondo,</l>
<l>che d'oprar remo, o di cavar metalli:</l>
<l>e' sanguinosi corpi al cupo fondo</l>
<l>portati fûr di tenebrose valli:</l>
<l>perch'odor grave a la città non surga;</l>
<l>e ne l'aperto ciel si sparge e purga.</l>
</lg>
<lg type="ottava">
<l>Ma quel d'Argante si conserva e dona,</l>
<l>perché riceva alfin gli onori usati,</l>
<l>là 've al femineo pianto il ciel risuona</l>
<l>d'alte grida e di tremuli ululati.</l>
<l>Lugeria che sperò scettro e corona,</l>
<l>ora accusa le stelle, e 'l cielo, e i fati,</l>
<l>e 'l crin si squarcia, e batte palma a palma,</l>
<l>mentre è portata a lei sì cara salma.</l>
</lg>
<lg type="ottava">
<l>Ma come vede il suo marito anciso,</l>
<l>a cui pudico il petto anco riserba,</l>
<l>spargendo il pianto sovra il morto viso,</l>
<l>bacia la faccia ancor fèra e superba:</l>
<l>–Fosti, giovine ancor, da me diviso</l>
<l>(dice), caro signor, per morte acerba;</l>
<l>e lasci me co 'l tuo più caro pegno,</l>
<l>vedova e serva, e presa al giogo indegno.</l>
</lg>
<lg type="ottava">
<l>Ne la tenera etate è il figlio ancora,</l>
<l>che generammo al lagrimoso duolo,</l>
<l>tu ed io infelici; e più m'accora</l>
<l>ch'in grande stirpe e quasi estremo, e solo</l>
<l>non vedrà gli anni in cui virtù s'onora,</l>
<l>né l'alta fama tua, che spazii a volo,</l>
<l>né de l'avo il bel regno, o regio nome</l>
<l>lieto il farà tra vinte genti e dome.</l>
</lg>
<lg type="ottava">
<l>Ma di tua madre, o figlio, a' lidi estrani</l>
<l>seguirai su le navi il duro caso:</l>
<l>ed in atto servil Franchi, o Romani,</l>
<l>ne' regni inchinerai del nero Occaso,</l>
<l>anzi signor superbo: o se rimani,</l>
<l>spietata pena avrai d'esser rimaso,</l>
<l>da gran torre rotato o d'alte rupi,</l>
<l>a pascer di tue membra i corvi, o i lupi.</l>
</lg>
<lg type="ottava">
<l>Fèri nemici irati al debil figlio,</l>
<l>misero Argante, anzi 'l morir lasciasti;</l>
<l>al vecchio genitor morte od esiglio,</l>
<l>a l'orba madre ignudi membri, e guasti:</l>
<l>e senza fine a me lutto e periglio,</l>
<l>e pensieri d'amor dolenti e casti:</l>
<l>né prima ebbi da te baci, o parole,</l>
<l>ond'io, piangendo, il mio dolor console.–</l>
</lg>
<lg type="ottava">
<l>Così dice ella; e 'l volto e 'l seno aspersi</l>
<l>avean di pianto le donzelle insieme;</l>
<l>quando lutti fra lor nuovi e diversi,</l>
<l>incomincia la madre, e plora, e geme:</l>
<l>–Argante, nessun duolo eguai soffersi</l>
<l>pari a quel che per te m'aggrava e preme:</l>
<l>ch'eri di tutti i figli a me più caro,</l>
<l>di cui mi priva empio destino avaro.</l>
</lg>
<lg type="ottava">
<l>D'animo, di valor, di fatti egregi,</l>
<l>tutti vincesti, e di reale aspetto;</l>
<l>da' soldani onorato e d'alti regi,</l>
<l>spaventoso a' nemici, a' tuoi diletto.</l>
<l>Difendesti la patria, e palme e fregi</l>
<l>n'avesti, or n'hai trafitto il viso e 'l petto:</l>
<l>e col tuo regno cadi, ond'io presaga,</l>
<l>sento al dolente cor prevista piaga.</l>
</lg>
<lg type="ottava">
<l>Del mio senil consiglio a te non calse,</l>
<l>o del materno duolo, o del cordoglio;</l>
<l>ma contra 'l ciel giammai non vale o valse</l>
<l>terrena forza o pur terreno orgoglio:</l>
<l>o mondane grandezze incerte e false!</l>
<l>per gran prosperità vie più mi doglio,</l>
<l>fra superbe, nemiche, irate squadre,</l>
<l>misera vecchia, serva ed orba madre.–</l>
</lg>
<lg type="ottava">
<l>Così dicea nel lutto; e già non tacque</l>
<l>Nicea ne l'angoscioso aspro dolore,</l>
<l>Nicea, da la fortuna in riva a l'acque</l>
<l>condotta prima e dal suo vano amore:</l>
<l>e ritornata poi, si come piacque</l>
<l>al suo destin, dal periglioso errore:</l>
<l>or come l'altre il crin si svelle e frange,</l>
<l>e come l'altre sospirando or piange.</l>
</lg>
<lg type="ottava">
<l>–Tu giaci, Argante; Argante, oimè, sei morto:</l>
<l>o arti mie fallaci, o falsa spene!</l>
<l>A cui più l'erbe omai raccoglio e porto</l>
<l>da l'ime valli e da l'inculte arene?</l>
<l>Non ti spero veder mai più risorto,</l>
<l>per mia pietosa cura. A cui s'attiene</l>
<l>più questa vita mia noiosa e schiva,</l>
<l>nel duro esiglio e di sostegno or priva?</l>
</lg>
<lg type="ottava">
<l>Deh chi m'affida, ahi lassa, e mi consola</l>
<l>nel caso estremo e ne l'orribil fine?</l>
<l>Chi il padre amato e 'l mio fratel m'invola,</l>
<l>già morti? o fèra morte avranno alfine?</l>
<l>Sola io non sono al mio dolor; ma sola</l>
<l>veggio, dopo la prima, altre ruine,</l>
<l>altri incendi, altre morti: e grave e stanca,</l>
<l>quest'alma al nuovo duol languisce e manca.–</l>
</lg>
<lg type="ottava">
<l>E piangendo così, commove al pianto</l>
<l>l'altre sue meste e dolorose ancelle.</l>
<l>Poscia involgono Argante in ricco manto</l>
<l>con la tenera mano e queste e quelle:</l>
<l>de l'arme sue gli van mettendo a canto</l>
<l>le già più care e più lucenti e belle,</l>
<l>ed archi, e strali, e prezïose spoglie,</l>
<l>ch'oscura fossa in sen profondo accoglie.</l>
</lg>
<lg type="ottava">
<l>Scettro e corona appresso, e prede ostili,</l>
<l>segni de la passata ampia fortuna,</l>
<l>e de la cara mano opre gentili:</l>
<l>gittanvi ancor con l'adombrata luna</l>
<l>e di candide perle e d'òr monili,</l>
<l>e ciò ch'al rogo la Fenice aduna.</l>
<l>Chiude l'avara terra ingrato dono,</l>
<l>e geme de' lamenti al flebil suono.</l>
</lg>
<lg type="ottava">
<l>Eran sepolti altri guerrier sotterra,</l>
<l>(pur come è l'uso) ed altri accesi ed arsi;</l>
<l>né di lor tomba in lagrimosa guerra</l>
<l>tempi o meschite, o di lor pompa ornârsi:</l>
<l>e fuor del cerchio che tre monti or serra,</l>
<l>splendon quei roghi, ardon quei fuochi sparsi.</l>
<l>Enon e Giosafat luce e fiammeggia:</l>
<l>di valle in valle il fumo al cielo ondeggia.</l>
</lg>
</div1>

<div1 type="parte">
<head>LIBRO VIGESIMOQUARTO</head>
<lg type="ottava">


<l>Già riportava il sole i dì correnti</l>
<l>e co 'l Leon nemeo volgeasi intorno,</l>
<l>e con gli strali suoi di luce ardenti</l>
<l>da l'orizzonte saettava il giorno,</l>
<l>quando vittoriose altere genti</l>
<l>trasse Goffredo, oltre l'usato adorno,</l>
<l>e là drizzolle, ove l'antica sponda</l>
<l>d'Ascalona nemica al mar s'inonda.</l>
</lg>
<lg type="ottava">
<l>E mossi al mover suo pareano intanto</l>
<l>e valli e monti, e trombe a prova e squille,</l>
<l>co 'l sacro suono e con l'altero canto,</l>
<l>tutte fêan rimbombar l'onde tranquille.</l>
<l>Già 'l pastor col suo coro in aureo manto</l>
<l>seguian gli altri devoti a mille a mille.</l>
<l>Qui nel tempio s'udiano i preghi e i carmi,</l>
<l>e là tremar la terra al suon de l'armi.</l>
</lg>
<lg type="ottava">
<l>Appresso al fiume, che nel mar discende</l>
<l>e lascia a destra la città vicina,</l>
<l>alzò Goffredo le sublimi tende,</l>
<l>allor ch'a l'occidente il sole inchina:</l>
<l>e quivi il tempo a lui promesso attende,</l>
<l>in cui l'alta vittoria il ciel destina:</l>
<l>e come apparve la purpurea luce,</l>
<l>trapassa l'onde al guado il sommo duce.</l>
</lg>
<lg type="ottava">
<l>Era il giorno ch'al sol si scolorâro,</l>
<l>oltra 'l corso immortal, gli ardenti raggi;</l>
<l>e vinto il Re del ciel Satàn avaro,</l>
<l>drizzò 'l trofeo de' sostenuti oltraggi.</l>
<l>Ma questo d'orïente uscia sì chiaro,</l>
<l>come brami tardar gli alti vïaggi.</l>
<l>Gloria e splendor gli accrebbe, e senza velo</l>
<l>volle mirar l'opere illustri il cielo.</l>
</lg>
<lg type="ottava">
<l>Goffredo già passato il picciol fiume,</l>
<l>in ampia valle scende e quinci arriva</l>
<l>al salso mar che di canute spume</l>
<l>sparge fremendo l'arenosa riva.</l>
<l>La fama precorrea con ratte piume,</l>
<l>spargendo il suon che l'Indo e 'l Mauro udiva,</l>
<l>e di terrore empiea quel lido e 'l porto</l>
<l>con le sue trombe, anzi l'Occaso e l'Orto.</l>
</lg>
<lg type="ottava">
<l>L'ammiraglio superbo e pien di sdegno</l>
<l>che fortuna sì dubbio il fin sortisca,</l>
<l>disse: –O di Babilonia antico regno,</l>
<l>ov'è la gloria tua temuta e prisca?</l>
<l>Ben è de l'onor tuo disprezzo indegno</l>
<l>che tanto incontra te Goffredo ardisca</l>
<l>con poche schiere: e ne l'aperto campo</l>
<l>creda trovar da noi rifugio, o scampo.</l>
</lg>
<lg type="ottava">
<l>Io mi credea che d'aspettar securo</l>
<l>fra' suoi ripari e le profonde fosse,</l>
<l>ei si tenesse, o dentro al vecchio muro</l>
<l>ch'una e due volte a suo poter percosse.</l>
<l>O fatto ha de la mente il lume oscuro,</l>
<l>e male estima temerarie posse:</l>
<l>o fame il caccia, quasi estrania belva</l>
<l>dal suo covile, e da l'antica selva.–</l>
</lg>
<lg type="ottava">
<l>Così dic'egli, e con minacce ed onte</l>
<l>pur accresce de' suoi l'orgoglio insano.</l>
<l>Ma già gli viene imperïoso a fronte,</l>
<l>con le sue schiere, il vincitor soprano:</l>
<l>e l'ordinanza sua, larga di fronte,</l>
<l>di fianchi angusta, spiega in largo piano:</l>
<l>stringe in mezzo i pedoni e rende alati</l>
<l>con l'ale de' cavalli entrambi i lati.</l>
</lg>
<lg type="ottava">
<l>Nel corno destro alloga il duce Franco,</l>
<l>su 'l lido il gran Roberto, il buon Raimondo,</l>
<l>Precoldo, Irpin, Clotareo, il vecchio stanco,</l>
<l>Ramboldo, a pochi di valor secondo.</l>
<l>Con Roberto il Normando ei regge il manco,</l>
<l>dov'è maggior de la battaglia il pondo.</l>
<l>Perch'il nemico, che di gente avanza,</l>
<l>quinci di circondarlo avea speranza.</l>
</lg>
<lg type="ottava">
<l>Qui Camillo, Aristolfo, e qui dispone</l>
<l>Ettorre e l'altre schiere a prova elette:</l>
<l>e gente a piè ne' cavalier frappone,</l>
<l>usa a pugnar ne le mortali strette.</l>
<l>Poscia, di palme degna e di corone</l>
<l>quasi una terza schiera appresso ei mette,</l>
<l>e Riccardo ne fa duce e maestro,</l>
<l>opposto de' nemici al corno destro.</l>
</lg>
<lg type="ottava">
<l>E dice: –La vittoria è in te riposta,</l>
<l>ch'a tanti illustri in arme oggi comandi.</l>
<l>Tieni pur la tua schiera alquanto ascosta</l>
<l>dietro quest'ale spazïose e grandi:</l>
<l>e potendo il nemico urtar di costa,</l>
<l>rompi l'ordine ostile e spargi e spandi,</l>
<l>ch'egli vorrà (s'il mio pensier non falle)</l>
<l>ferirci a' fianchi e circondar le spalle.–</l>
</lg>
<lg type="ottava">
<l>Quinci sovra un corsier di schiera in schiera</l>
<l>parea volar tra cavalier', tra fanti.</l>
<l>Scopria la maestà del viso altera,</l>
<l>fulminava ne gli occhi e ne' sembianti.</l>
<l>Confortò il dubbio, e confermò chi spera,</l>
<l>rammentando a l'audace i propri vanti,</l>
<l>le prove al forte; a questo e pregi e palme,</l>
<l>prede promise a quello e care salme.</l>
</lg>
<lg type="ottava">
<l>Fermossi alfine ove l'invitte e prime</l>
<l>e più nobili schiere avea raccolte:</l>
<l>e d'alta parte incominciò sublime,</l>
<l>co' detti, ond'è rapito ogn'uom ch'ascolte.</l>
<l>Come in torrente da l'alpestri cime</l>
<l>soglion qui derivar le nevi sciolte,</l>
<l>così correan volubili e veloci</l>
<l>da la sua bocca le canore voci.</l>
</lg>
<lg type="ottava">
<l>–O de gli empi nemici aspro flagello,</l>
<l>e domator' del lucido Orïente!</l>
<l>ecco l'ultimo giorno, ecco già quello</l>
<l>che pur tanto bramaste, omai presente.</l>
<l>Né senza alta cagion ch'il suo rubello</l>
<l>popolo or si raccolga, il Ciel consente.</l>
<l>Ogni vostro nemico ha qui congiunto,</l>
<l>per fornir molte guerre in un sol punto.</l>
</lg>
<lg type="ottava">
<l>Noi raccorrem molte vittorie in una;</l>
<l>né fia 'l rischio maggior d'alta fatica.</l>
<l>Non temiate di caso o di fortuna,</l>
<l>sì gran turba mirando e sì nemica:</l>
<l>che discorde fra sé mal si raguna,</l>
<l>e fra gli ordini pur se stessa intrica.</l>
<l>Pugneran pochi, e de' più arditi e scaltri,</l>
<l>mancherà a molti il core, il loco a gli altri.</l>
</lg>
<lg type="ottava">
<l>Quei ch'incontra verranci, uomini ignudi</l>
<l>fian per lo più, senza vigor, senz' arte;</l>
<l>che da lor ozio e da' servili studi</l>
<l>la vïolenza or allontana e parte.</l>
<l>Le spade omai tremar, tremar gli scudi,</l>
<l>tremar veggio l'insegne in quella parte:</l>
<l>conosco i dubbi moti e i suoni incerti:</l>
<l>veggio la morte loro a segni aperti.</l>
</lg>
<lg type="ottava">
<l>Quel capitan, che d'ostro adorno e d'oro</l>
<l>trae fuor le squadre, e par sì fèro in vista,</l>
<l>vinse forse talor l'Egizio o 'l Moro;</l>
<l>ma 'l suo valor non fia ch'a noi resista.</l>
<l>Che farà, ben che saggio, in tanta loro</l>
<l>confusïone e sì turbata e mista?</l>
<l>Mal noto è (credo) e mal conosce i sui;</l>
<l>ed a pochi può dir: –Tu fosti: io fui.–</l>
</lg>
<lg type="ottava">
<l>Ma sommo duce io son di gente eletta,</l>
<l>e già gran tempo guerreggiammo insieme:</l>
<l>e poscia un tempo a mio voler l'ho retta.</l>
<l>Di qual di voi non so la patria e 'l seme?</l>
<l>Quale spada m'è ignota, o qual saetta</l>
<l>(ben che per l'aria ancor sospesa freme)</l>
<l>non saprei dir s'è Franca o pur d'Irlanda?</l>
<l>e chi la pon su l'arco e chi la manda?</l>
</lg>
<lg type="ottava">
<l>Chiedo solite cose. Ognun rassembri</l>
<l>quel medesmo ch'altrove io già l'ho visto;</l>
<l>e con l'usato zelo omai rimembri</l>
<l>l'onor mio, l'onor suo, l'onor di Cristo.</l>
<l>Ite, atterrate gli empi, e i tronchi membri</l>
<l>calcate e stabilite il primo acquisto.</l>
<l>Ma perché tardo ciò ch'il ciel dimostra?</l>
<l>Avete vinto, e la vittoria è vostra.–</l>
</lg>
<lg type="ottava">
<l>Parve che nel finir fiammelle e lampi</l>
<l>scendesser verso lui dal ciel sereno,</l>
<l>come talvolta da' cerulei campi</l>
<l>scuote l'ombrosa notte aureo baleno:</l>
<l>ma questa è luce ond'ei più chiaro avvampi,</l>
<l>quasi la mandi il sol dal proprio seno:</l>
<l>e, girandogli al capo, i giri illustri</l>
<l>del sacro regno pareggiâro i lustri.</l>
</lg>
<lg type="ottava">
<l>Ma se cosa del Cielo aprir cantando</l>
<l>presontüosa può lingua mortale,</l>
<l>angel custode fu ch'a lui, girando,</l>
<l>corona fe' con lo splendor de l'ale:</l>
<l>e rilucer vedeasi a quando a quando,</l>
<l>pur come fiamma, a gran diadema eguale.</l>
<l>Trasse Emireno intanto orride squadre,</l>
<l>per negra polve, al sole oscure ed adre.</l>
</lg>
<lg type="ottava">
<l>Egli ancor quinci e quindi avea distese</l>
<l>a l'esercito suo le lunghe corna;</l>
<l>siccome luna suol mostrarle accese,</l>
<l>quando di nuovo a fiammeggiar ritorna:</l>
<l>e per sé il destro in grande spazio ei prese,</l>
<l>e per la gente sua ch'è meglio adorna:</l>
<l>e concesse il sinistro al re de' Persi</l>
<l>che lascerà di sangue i lidi aspersi.</l>
</lg>
<lg type="ottava">
<l>Questi ha 'l soldano Ormus, e i più lontani,</l>
<l>che de l'India lasciâr fervido il suolo;</l>
<l>con l'ammiraglio son regi africani</l>
<l>e siri, e Tisaferne, e 'l regio stuolo.</l>
<l>Là dove stender può ne' larghi piani</l>
<l>l'ala sua destra, e più spedito il volo,</l>
<l>quinci le fionde e le balestre e gli archi,</l>
<l>esser tutte dovean rotate, e scarchi.</l>
</lg>
<lg type="ottava">
<l>Così Emirén gli schiera, e corre anch'esso</l>
<l>per le parti di mezzo e per gli estremi;</l>
<l>per interpreti or parla, or per se stesso</l>
<l>mesce lode e rampogne, e pene e premi:</l>
<l>talor dice ad alcun: –Perché dimesso</l>
<l>mostri, o guerriero, il volto? e di che temi?</l>
<l>Che puote un contra cento? Io mi confido</l>
<l>che fugargli potrò con l'ombra al grido.–</l>
</lg>
<lg type="ottava">
<l>Ad altri: –O valoroso, andiamo avante</l>
<l>con questo cor, con questa faccia ardita.–</l>
<l>L'immagine in alcun, quasi spirante,</l>
<l>desta ne l'alma, e la virtù smarrita,</l>
<l>come la patria in femminil sembiante</l>
<l>parli, o la famigliuola sbigottita:</l>
<l>–Credi (ei dicea) che la tua patria spieghi,</l>
<l>per la mia lingua, le parole e i preghi:</l>
</lg>
<lg type="ottava">
<l>“Guarda tu le mie leggi, e i sacri tempi</l>
<l>fa ch'io del sangue mio non bagni e lavi.</l>
<l>Assecura le vergini da gli empi,</l>
<l>e i sepolcri ov'han l'ossa i padri e gli avi.</l>
<l>A te piangendo i lor passati tempi,</l>
<l>mostran le bianche chiome i vecchi gravi:</l>
<l>a te la moglie le mammelle e 'l petto,</l>
<l>la cuna e i figli, e 'l marital suo letto”.–</l>
</lg>
<lg type="ottava">
<l>A molti poi dicea: –L'Asia campioni</l>
<l>vi fa de l'onor suo: da voi s'aspetta</l>
<l>contra que' pochi e barbari ladroni</l>
<l>di mille offese alfin crudel vendetta.–</l>
<l>Così con arti varie, in vari suoni,</l>
<l>le varie genti a la battaglia affretta.</l>
<l>S'appressavano intanto e quinci e quindi</l>
<l>Egizi, Persi, Siri e Mauri ed Indi.</l>
</lg>
<lg type="ottava">
<l>Mirabil vista fu d'alto spavento,</l>
<l>quando l'un duce e l'altro a fronte venne,</l>
<l>veder com'ogni schiera a passo lento</l>
<l>di muover già, già di ferire accenne:</l>
<l>sparse ondeggiar l'altere insegne al vento,</l>
<l>e verltilar su' gran cimier le penne:</l>
<l>arme, imprese, colori, e 'l sol ch'avvampa,</l>
<l>e quasi anch'egli a guerreggiar s'accampa.</l>
</lg>
<lg type="ottava">
<l>Sembra d'arbori densi ampia foresta</l>
<l>l'un campo e l'altro, in guisa d'aste abbonda.</l>
<l>Son tesi gli archi ed ogni lancia è in resta,</l>
<l>girasi a cerco ogni rotante fionda.</l>
<l>Il feroce destrier s'aggira e pesta</l>
<l>il negro piano e l'arenosa sponda;</l>
<l>gonfia le nari, e spira il fumo, e morde,</l>
<l>tanto è il suo sdegno a quel furor concorde.</l>
</lg>
<lg type="ottava">
<l>Bello in sì bella vista è il grande orrore,</l>
<l>ed esce dal timor nuovo diletto:</l>
<l>né men le trombe orribil e canore</l>
<l>muovono il cor ne l'animoso petto.</l>
<l>L'esercito fedel vince d'onore,</l>
<l>d'animo, e di virtù, non pur d'aspetto:</l>
<l>e canta in più guerriero e chiaro carme</l>
<l>ogni sua tromba, e maggior luce ha l'arme.</l>
</lg>
<lg type="ottava">
<l>Fêr le trombe de' Franchi il primo invito;</l>
<l>risposer l'altre e cominciâr la guerra.</l>
<l>S'inginocchiâr sino all'estremo lito</l>
<l>tutti i fedeli e poi baciâr la terra.</l>
<l>Decresce in mezzo il campo; è già sparito:</l>
<l>e già il nemico il suo nemico afferra.</l>
<l>E 'l corno estremo già percote e punge,</l>
<l>e la parte di mezzo intanto aggiunge.</l>
</lg>
<lg type="ottava">
<l>Trema la terra al periglioso assalto;</l>
<l>risuonan l'arenose e curve sponde,</l>
<l>e 'l pian si tinge di sanguigno smalto,</l>
<l>e gran nube di strali il sole asconde.</l>
<l>Si leva gonfio il mar, mugghiando, in alto,</l>
<l>e fanno in lui contesa i venti e l'onde.</l>
<l>La natura spaventa, il ciel rimbomba,</l>
<l>come sia tutto spirto e voce e tromba.</l>
</lg>
<lg type="ottava">
<l>Dive ch'avete in ciel l'alto governo</l>
<l>de le spere, girando, in sé converse,</l>
<l>chi primier meritò l'onore eterno,</l>
<l>primier ferendo allor le genti avverse?</l>
<l>Il Normando Roberto al fèro Esterno,</l>
<l>innanzi a tutti gli altri il petto aperse:</l>
<l>quel cade e col gran corpo il suolo ingombra,</l>
<l>mentre a lui cieca morte i lumi adombra.</l>
</lg>
<lg type="ottava">
<l>Roberto con la destra allora stringe,</l>
<l>rotto avendo il troncon, la buona spada;</l>
<l>e tra gli Egizi il suo destrier sospinge,</l>
<l>e 'l folto de la schiera apre e dirada:</l>
<l>coglie Rapoldo ov'ei s'affibbia e cinge,</l>
<l>onde avvien che trafitto a terra ei cada:</l>
<l>poi fér la gola, e tronca al crudo Alarco</l>
<l>de la voce e del cibo il doppio varco.</l>
</lg>
<lg type="ottava">
<l>E d'un fendente Orindo, Orgeo di punta,</l>
<l>l'uno atterra stordito e l'altro uccide.</l>
<l>Poscia il pieghevol nodo ond'è congiunta</l>
<l>la manca al braccio, ad Arimon recide.</l>
<l>Lascia, cadendo, il fren la man disgiunta;</l>
<l>su gli orecchi al destriero il colpo stride;</l>
<l>ma quel che sente in suo poter la briglia,</l>
<l>fugge attraverso e gli ordini scompiglia.</l>
</lg>
<lg type="ottava">
<l>Conoscer non si può (tant'oltre è scorso)</l>
<l>di qual parte egli sia, ma punge e fére;</l>
<l>e sprona il suo destrier ch'il freno o 'l morso</l>
<l>non sente, e turba le nemiche schiere.</l>
<l>Come il torrente con veloce corso,</l>
<l>inonda i paschi e le campagne intere,</l>
<l>accresciuto da piogge e da procelle,</l>
<l>e l'opre de' cultori ei porta e svelle;</l>
</lg>
<lg type="ottava">
<l>così strugge costui l'iniquo seme</l>
<l>degli empi ed apre a' suoi seguaci il passo.</l>
<l>Ma i nomi oscuri, ch'in silenzio or preme</l>
<l>l'età quasi vetusta, addietro i' lasso.</l>
<l>I suoi nemici allor ristretti insieme</l>
<l>cercan di por tanto valore a basso:</l>
<l>e de' Normandi suoi l'invitta forza</l>
<l>seco s'aduna e lor rispinge e sforza.</l>
</lg>
<lg type="ottava">
<l>Ma Tisafenle non crollata torre</l>
<l>sembra di guerra e ben fondata altezza;</l>
<l>onde l'impeto ostil ch'in lui trascorre,</l>
<l>nel duro scontro egli reprime e spezza:</l>
<l>ed ancide Gerlone, ancide Astorre,</l>
<l>che men la vita che la gloria apprezza:</l>
<l>e, rompendo gran lancia appresso il ferro,</l>
<l>gli lascia dentro il corpo affisso il cerro.</l>
</lg>
<lg type="ottava">
<l>E da la spada poi non lunge ucciso</l>
<l>Brunellone il membruto, Ardonio il grande:</l>
<l>l'elmetto a l'uno e 'l capo appar diviso,</l>
<l>che pende, e stilla a due contrarie bande:</l>
<l>trafitto è l'altro ove ha principio il riso:</l>
<l>e 'l suo misero cor dilata e spande:</l>
<l>di sua morte ei ridea, pianger volendo,</l>
<l>orribilmente, e trapassò ridendo.</l>
</lg>
<lg type="ottava">
<l>Ormondo intanto a le cui fère mani</l>
<l>era commessa la spietata cura,</l>
<l>con false insegne e portamenti estrani,</l>
<l>guida i compagni allor d'empia congiura.</l>
<l>Così lupi notturni, a' fidi cani</l>
<l>talor sembianti, entro la nebbia oscura</l>
<l>vanno a le mandre, e spian come in lor s'entre,</l>
<l>timida coda ristringendo al ventre.</l>
</lg>
<lg type="ottava">
<l>Gìasi appressando; e, non lontano al fianco</l>
<l>del pio Goffredo, i suoi guerrier divise.</l>
<l>Ma come avvicinar l'orato e 'l bianco</l>
<l>egli mirò de le sospette assise:</l>
<l>–Ecco (gridò) quel traditor, che Franco</l>
<l>or si dimostra in sì mentite guise,</l>
<l>co' Fenici ladroni;– e l'empia turba</l>
<l>sol con la voce il cavalier perturba.</l>
</lg>
<lg type="ottava">
<l>Poi con la spada il piaga, e 'l fèro Ormondo</l>
<l>non fére e non fa schermo e non s'arretra;</l>
<l>ma come d'idre e di ceraste immondo</l>
<l>abbia il Gorgon su gli occhi or gela e 'mpétra:</l>
<l>e di mill'aste ancor sostiene il pondo,</l>
<l>da mille spade alfin la morte impètra.</l>
<l>E l'ira che lui spegne e i suoi consorti,</l>
<l>toglie l'alma non sol, ma il corpo a' morti.</l>
</lg>
<lg type="ottava">
<l>Come di sangue ostil si vede asperso,</l>
<l>spinge Goffredo il suo destriero e 'l volve</l>
<l>là 've non molto lunge il duce avverso</l>
<l>le più ristrette schiere apre e dissolve;</l>
<l>ma 'l fèro stuolo al suo valor disperso,</l>
<l>va come a l'Austro l'africana polve:</l>
<l>altri ei fére, altri uccide, altri discaccia</l>
<l>sin là dove Emirén grida e minaccia.</l>
</lg>
<lg type="ottava">
<l>Comincian qui le due feroci destre</l>
<l>contesa qual non arse in riva al Xanto.</l>
<l>Ma fanno altrove aspra tenzon pedestre</l>
<l>Ponzio, Ermano, Cantelmo, Amico intanto,</l>
<l>ed Engerlano: e di battaglia equestre</l>
<l>Raimondo e quel di Frisa ha gloria e vanto,</l>
<l>appresso il mare ove l'arena è rossa,</l>
<l>e sparsa d'arme omai, di membra e d'ossa.</l>
</lg>
<lg type="ottava">
<l>Il forte re de' Persi e 'l gran Roberto</l>
<l>fan crudel guerra, e sin ad or s'agguaglia.</l>
<l>Ma Raimondo non ha nel rischio incerto</l>
<l>paragon degno di crudel battaglia.</l>
<l>Ma del soldàn d'Ormus il viso aperto,</l>
<l>tutte l'altre arme sue gli rompe e smaglia.</l>
<l>Ugon, Procoldo, Irpino il salso lido</l>
<l>trascorre e pone a morte il volgo infido.</l>
</lg>
<lg type="ottava">
<l>Tal'era la battaglia; e 'n dubbia lance,</l>
<l>co 'l timor le speranze eran sospese;</l>
<l>pien tutto il campo è di spezzate lance,</l>
<l>di rotti scudi e di smagliato arnese,</l>
<l>di spade affisse a le sanguigne guance,</l>
<l>al ventre, a' petti; altre cadute e stese;</l>
<l>di corpi altri supini, altri co' volti,</l>
<l>quasi mordendo il suolo, al suol rivolti.</l>
</lg>
<lg type="ottava">
<l>Giace il cavallo al suo signore appresso,</l>
<l>giace il compagno appo il compagno estinto,</l>
<l>giace il nemico appo il nemico, e spesso</l>
<l>sul vivo il morto e 'l vincitor sul vinto.</l>
<l>Non v'è silenzio e non v'è grido espresso,</l>
<l>ma s'ode un flebil suon roco, indistinto:</l>
<l>fremiti di furor, mormorii d'ira,</l>
<l>gemiti di chi langue, e parte spira.</l>
</lg>
<lg type="ottava">
<l>L'arme ricche d'argento e di lavoro,</l>
<l>faceano or vista tenebrosa e mesta.</l>
<l>Son tolti i lampi al ferro, i raggi a l'oro,</l>
<l>luce o vaghezza a' bei color non resta.</l>
<l>Quanto apparia d'adorno o di sonoro</l>
<l>su gli elmi e su gli scudi or si calpesta.</l>
<l>La polve ingombra ciò ch'al sangue avanza:</l>
<l>tanto i campi mutâr sorte e sembianza!</l>
</lg>
<lg type="ottava">
<l>Ma Tisaferne vòlto al fèro mastro</l>
<l>che tutto spira ancor furore e rabbia,</l>
<l>vedendo estinti i suoi che tolse al rastro,</l>
<l>quasi d'onrata impresa ei più non abbia</l>
<l>speranza, e 'ncolpi il ciel ch'in sì duro astro</l>
<l>ivi il condusse a la sanguigna sabbia,</l>
<l>gli disse: –Adunque noi già tardi e stanchi,</l>
<l>cediam nel primo sforzo ai duci Franchi?</l>
</lg>
<lg type="ottava">
<l>Deh, se giammai d'onor ti cale, o calse,</l>
<l>andianne contra lui che vince e sforza</l>
<l>tutt'altri: e senza l'arme occulte e false,</l>
<l>ci basti, e senza fraude, ardita forza.–</l>
<l>Così diss'egli; e l'uno e l'altro assalse</l>
<l>il pio Goffredo a cui cedeva a forza</l>
<l>il superbo Emireno, e i suoi rispinti:</l>
<l>e del suo vincitore han gloria i vinti.</l>
</lg>
<lg type="ottava">
<l>Ma l'empio veglio il suo pensier maligno</l>
<l>già non oblia, né qui da se discorda:</l>
<l>e, non avendo altr' arme od altro ordigno</l>
<l>d'alma crudel d'avaro premio ingorda,</l>
<l>fére al duce il cavallo, e 'n lui sanguigno</l>
<l>fa due volte il suo tronco: e non si scorda</l>
<l>già del ritrarsi o degli usati modi;</l>
<l>né cerca più onorate e chiare lodi.</l>
</lg>
<lg type="ottava">
<l>Il ferito cavallo a terra cade</l>
<l>dopo non lungo spazio; ahi duro caso!</l>
<l>e quel mastro crudel di feritade</l>
<l>mandar la nobil vita al mesto occaso</l>
<l>pensa: e con cento lance e cento spade</l>
<l>s'avvicina al gran duce a piè rimaso.</l>
<l>Tisaferne e Brimarte ancor l'astringe:</l>
<l>gran corona di ferro intorno il cinge.</l>
</lg>
<lg type="ottava">
<l>Ma non rimase il fido Eustachio in sella,</l>
<l>ch'il possente fratello a piedi ha scorto.</l>
<l>E sua fortuna, o sia propizia o fella,</l>
<l>soffrir vuol seco, o vincitore o morto:</l>
<l>e Lutoldo, e 'l germano insieme appella,</l>
<l>ed Unichier già del periglio accorto;</l>
<l>e co' due messaggier Lamberto e Pirro,</l>
<l>e 'l guerrier di Bertagna, inculto il cirro.</l>
</lg>
<lg type="ottava">
<l>Cento e cent'altri a prova allor vedresti</l>
<l>lasciar la sella volontari, e 'l freno,</l>
<l>dove il gran duce a' suoi nemici infesti</l>
<l>ripugna, e del lor sangue il suolo ha pieno:</l>
<l>ch'al vincer seco ed al morir son presti,</l>
<l>e voglion palma ne la morte almeno.</l>
<l>O d'invitto valor mirabil opra,</l>
<l>ch'in gran periglio più s'avanzi e scopra!</l>
</lg>
<lg type="ottava">
<l>L'Arabo intanto e l'Etiòpe e 'l Siro,</l>
<l>che l'estremo volgean del destro corno,</l>
<l>gìansi stendendo e dispiegando in giro,</l>
<l>per far da tergo a' nostri oltraggi e scorno.</l>
<l>E gli arcieri ch'il loco ivi sortîro,</l>
<l>piover facean saette a lor d'intorno:</l>
<l>quando Riccardo e 'l suo drappel si mosse,</l>
<l>quasi vento rinchiuso e tuono ei fosse.</l>
</lg>
<lg type="ottava">
<l>Assimiro di Meroe infra l'adusto</l>
<l>stuol d'Etiopia ebbe gran pregio e loda.</l>
<l>Riccardo trapassò l'orrido busto,</l>
<l>là dove il nero collo in lui s'annoda.</l>
<l>Poi ch'eccitò de la vittoria il gusto,</l>
<l>l'ira del vincitore ivi trasmoda;</l>
<l>né sì temuto è in erto monte o 'n bosco</l>
<l>orso, drago, leon per rabbia o tosco.</l>
</lg>
<lg type="ottava">
<l>Qual tre lingue vibrar l'empio serpente,</l>
<l>o folgore che d'alto a terra caggia,</l>
<l>suol con tre punte aprir la nube ardente,</l>
<l>e fulminar montagna aspra e selvaggia:</l>
<l>tal fra' nemici ei fiammeggiar repente</l>
<l>con tre spade parea ne l'alta piaggia;</l>
<l>e d'ogni colpo uscir tre lampi accensi:</l>
<l>quanto abbaglia il terror la mente e i sensi!</l>
</lg>
<lg type="ottava">
<l>Gli africani tiranni e i negri regi,</l>
<l>l'un nel sangue de l'altro a morte ei stende;</l>
<l>Achilde il segue e gli altri duci egregi,</l>
<l>che d'emulo valor l'esempio accende:</l>
<l>e cade con orribili dispregi</l>
<l>l'infedel plebe e sol se stessa offende:</l>
<l>né guerra v'è ma gente</l>
<l>e quinci il ferro, indi è la gola opposta.</l>
</lg>
<lg type="ottava">
<l>Qual vento, ch'abbia incontra o selva o colle,</l>
<l>doppia ne la contesa il corso e l'ira;</l>
<l>ma poi con spirto più sereno e molle</l>
<l>per le vacue campagne ei passa e spira;</l>
<l>o qual fra scogli il mar spuma e ribolle,</l>
<l>e per l'aperto onde più quete aggira:</l>
<l>tal per contrasto è quel furor soverchio,</l>
<l>ma scema allor che rotto è il fèro cerchio.</l>
</lg>
<lg type="ottava">
<l>Poi che sdegnossi in fuggitivo dorso</l>
<l>spender tant'ire e tanti colpi invano;</l>
<l>volse a la gente a piè veloce il corso,</l>
<l>ch'ebbe l'arabo al fianco e l'africano:</l>
<l>or nuda è da quel lato, e chi soccorso</l>
<l>dar le deveva, o giace, od è lontano.</l>
<l>Vien da traverso; e de' nimici inermi</l>
<l>l'armato cavalier, tremanti e 'nfermi,</l>
</lg>
<lg type="ottava">
<l>gli ordini rompe: e la tempesta e 'l vento</l>
<l>più tardi atterra la matura messe:</l>
<l>non cento lingue adamantine e cento,</l>
<l>con le voci d'acciar sonanti e spesse,</l>
<l>narrar potrian l'orrore e lo spavento,</l>
<l>e 'l fèro scempio de le genti oppresse:</l>
<l>o come il vincitor, ch'orno e celèbro,</l>
<l>sparso di sangue, e d'ossa, e di cerèbro,</l>
</lg>
<lg type="ottava">
<l>trapassa il duro campo; e in vece d'erba</l>
<l>calca l'arme, e le squadre al suol pareggia.</l>
<l>L'orride insegne in lui Morte superba</l>
<l>spiega come in suo regno, e 'l sangue ondeggia.</l>
<l>Ma 'l gran soldano ove 'l suo fato il serba</l>
<l>venne, lasciando la sublime reggia,</l>
<l>e per le vie dov'è perpetua notte,</l>
<l>giunse a le schiere non disperse e rotte:</l>
</lg>
<lg type="ottava">
<l>da la parte vicina a l'onde salse,</l>
<l>dove fortuna i lor perigli adegua,</l>
<l>giunse con pochi eletti e i nostri assalse,</l>
<l>co' quai non volse mai pace né tregua:</l>
<l>e tanto in breve spazio ei fece e valse,</l>
<l>in guisa d'uom ch'il suo destin persegua,</l>
<l>che mosse quella squadra e poscia aprilla,</l>
<l>e fe' l'onda più rossa e men tranquilla.</l>
</lg>
<lg type="ottava">
<l>Gran ministro parea del cieco Inferno</l>
<l>a' fèri colpi, a le sembianze, a gli atti:</l>
<l>e fatto de' nemici empio governo,</l>
<l>e molti de' migliori a morte ha tratti:</l>
<l>cosi a le mète de l'onore eterno</l>
<l>di terminar con gli animosi fatti</l>
<l>pensa la breve vita e com'ei n'esca,</l>
<l>quasi ella senza regno omai gl'incresca.</l>
</lg>
<lg type="ottava">
<l>Intanto avvien ch'al buon Riccardo aggiunga,</l>
<l>in vece di romor, certo messaggio,</l>
<l>che nel mezzo frappone ora più lunga</l>
<l>a la vendetta del suo grave oltraggio:</l>
<l>e 'l prega che 'l destriero affretti e punga</l>
<l>fino al loco ove fa dubbio paraggio</l>
<l>il sommo duce in sanguinosa calca:</l>
<l>né del suo corso il dir punto diffalca.</l>
</lg>
<lg type="ottava">
<l>Miete ciò che rincontra, e rotto e sparso,</l>
<l>col ferro più temuto a terra spande</l>
<l>il glorïoso vincitor di Tarso,</l>
<l>che non viene a cercar pregi o ghirlande</l>
<l>di quercia omai; né di sua vita è scarso,</l>
<l>perch'ei difenda invitto duce e grande.</l>
<l>Ma 'l fier veglio, Brimarte, Oronzio, e Fulgo,</l>
<l>ancisi adegua al morto orrido vulgo.</l>
</lg>
<lg type="ottava">
<l>Poi fra la turba scende e varia e mista,</l>
<l>ch'il suo valore in fèra morte agguaglia,</l>
<l>ed offre il suo destrier pacato in vista</l>
<l>al pio guerrier perch'ei v'ascenda e saglia:</l>
<l>–Signore, il tuo periglio or più m'attrista</l>
<l>ch'il mio medesmo, ed a mercé mi vaglia</l>
<l>tanto, ch'il mio destrier di te sia degno,</l>
<l>e n'abbia quest'onor la patria e 'l regno.–</l>
</lg>
<lg type="ottava">
<l>Così gli disse, e l'altro a lui rispose:</l>
<l>–Dunque io n'andrò sul tuo destrier securo</l>
<l>lunge da te ch'a gran periglio espose?</l>
<l>Ahi, che la vita or senza te non curo:</l>
<l>dunque rimonta e fa mirabil cose;</l>
<l>non tardiam la vittoria al tempo oscuro,</l>
<l>ch'io lascio un de' miei propri, e questo or prendo</l>
<l>del forte Achilde e lui con gli altri attendo.–</l>
</lg>
<lg type="ottava">
<l>Così parlò Goffredo. E 'n un sol punto</l>
<l>questi e quegli al destrier la sella ingombra:</l>
<l>e parve gran torrente a fiume aggiunto,</l>
<l>o tuono a tuon, quando più il ciel s'adombra;</l>
<l>che dopo breve spazio, in lui disgiunto</l>
<l>segna di foco il calle oscuro e l'ombra:</l>
<l>e l'un verso Aquilon le nubi infiamma,</l>
<l>l'altro sparge ne l'Austro accesa fiamma.</l>
</lg>
<lg type="ottava">
<l>Ma Goffredo lasciò fra' primi ucciso</l>
<l>Corcut, empio figliuol d'empio tiranno,</l>
<l>che prima sua fortuna avea diviso</l>
<l>da lui che vive in angoscioso affanno.</l>
<l>La spada gli partì la fronte e 'l viso,</l>
<l>e 'l tolse d'un fallace e caro inganno:</l>
<l>ch'il regno l'infelice avea sperato,</l>
<l>e fuggir d'aspra morte il duro fato.</l>
</lg>
<lg type="ottava">
<l>Pur quivi ancora a la vittoria intoppo</l>
<l>è Tisaferne, e gli è Goffredo a fronte,</l>
<l>che taglia de la guerra il duro groppo,</l>
<l>e vuol finirla anzi ch'il di tramonte.</l>
<l>Ma quel fellon, ch'è troppo fiero e troppo</l>
<l>forte, gli fa sentir, quasi di Bronte</l>
<l>la forza e 'l peso; onde gravosa e carca</l>
<l>la testa il sommo duce al petto inarca.</l>
</lg>
<lg type="ottava">
<l>Ma subito si drizza e 'n alto ei s'erge,</l>
<l>e vibra il ferro; e rotto il duro usbergo,</l>
<l>gli apre le coste e l'aspra punta immerge</l>
<l>in mezzo al cor dov'ha la vita albergo:</l>
<l>tanto oltre va, che l'una piaga asperge</l>
<l>a quel crudele il petto, e l'altra il tergo:</l>
<l>ond'a l'anima aperto è doppio calle</l>
<l>di gir, mugghiando, a la tartarea valle.</l>
</lg>
<lg type="ottava">
<l>La maraviglia insieme e l'orror misto</l>
<l>stringe agli Egizi il freddo sangue in ghiaccio;</l>
<l>e Rimedon, come il gran colpo ha visto,</l>
<l>fèra simiglia ch'e già colta al laccio:</l>
<l>e chiaramente il suo morir previsto,</l>
<l>sente stancarsi a la fatica il braccio:</l>
<l>cosa insolita a lui, ma qual non regge</l>
<l>de l'opre di quaggiù l'eterna legge?</l>
</lg>
<lg type="ottava">
<l>Come vede talor torbidi sogni</l>
<l>l'egro che nulla il suo vigor rinfranca,</l>
<l>e par ch'invan le tarde membra agogni</l>
<l>stender al corso onde languisce e manca:</l>
<l>né conosce le forze a' suoi bisogni</l>
<l>già pronte, ed ogni parte ha grave e stanca;</l>
<l>e scioglier vuol ancor la pigra lingua,</l>
<l>ma non avvien che voce altrui distingua:</l>
</lg>
<lg type="ottava">
<l>così vorria fuggir con gli altri a schiera</l>
<l>Rimedon che portò l'alta insegna:</l>
<l>tanto timor l'ingombra, e nulla ei spera</l>
<l>difesa o scampo almeno e fuga indegna.</l>
<l>Ma gli parla Emirén con voce altera,</l>
<l>che de l'altrui timor si rode e sdegna:</l>
<l>–Or sei tu quel ch'a sostener gli eccelsi</l>
<l>segni del mio signor fra mille io scelsi?</l>
</lg>
<lg type="ottava">
<l>Rimedon, questa insegna a te non diedi,</l>
<l>acciò ch'indietro tu rivolga i passi.</l>
<l>Dunque il grand'ammiraglio in guerra vedi,</l>
<l>e 'n gran periglio ancora e solo il lassi?</l>
<l>Che brami? di salvarti? Or meco riedi,</l>
<l>ché per la presa strada a morte vassi.</l>
<l>Combatta quel cui di salvarsi aggrada:</l>
<l>la via d'onor de la salute è strada.–</l>
</lg>
<lg type="ottava">
<l>Così dicea de l'infedele Egitto</l>
<l>il fèro duce con turbato sguardo;</l>
<l>quando l'insegne del suo impero afflitto</l>
<l>prese mirò, tal ch'il soccorso è tardo;</l>
<l>e con un colpo del Normando invitto</l>
<l>a piè caduto Rimedon gagliardo,</l>
<l>è mezzo il braccio suo reciso e tronco</l>
<l>pur come ramo di selvaggio tronco.</l>
</lg>
<lg type="ottava">
<l>Goffredo intanto a lui dubbioso giunge,</l>
<l>e 'n arrivando (o che gli pare) avanza</l>
<l>ogni cosa che sia terrena e lunge</l>
<l>dal cielo, e di valore e di sembianza:</l>
<l>nuovo timor, nuovo terrore il punge;</l>
<l>ed oblia del valor la ferma usanza,</l>
<l>e i propri detti; e dal valor, che strugge</l>
<l>le sue schiere fugaci, anch'ei sen fugge.</l>
</lg>
<lg type="ottava">
<l>Qual ne l'età dei sacri eroi vetusta,</l>
<l>gli Amorrei perseguendo in fuga sparsi,</l>
<l>accrebbe spazio a la vittoria angusta,</l>
<l>e scorse Giosuè lo sol fermarsi:</l>
<l>tal, mentre ei disperdea la gente ingiusta,</l>
<l>Goffredo il vide in cielo immobil farsi,</l>
<l>pur come viva fede il fermi e leghi:</l>
<l>o maraviglia de' suoi giusti preghi!</l>
</lg>
<lg type="ottava">
<l>Tu poscia il terzo fosti a cui trascorse,</l>
<l>invitto Carlo, il di più tardo in cielo:</l>
<l>e più tardi rotâro il Carro e l'Orse.</l>
<l>A te Febo sgombrò l'orrido velo,</l>
<l>e con sua luce a tua pietà soccorse</l>
<l>e 'ntepidissi a mezzo verno il gelo:</l>
<l>né turbò la vittoria o nube o nembo,</l>
<l>aprendo l'Albi a' vincitori il grembo.</l>
</lg>
<lg type="ottava">
<l>L'Albi le rive a la tua gloria e l'Istro</l>
<l>soggiogato inchinava; e 'n lor sostenne</l>
<l>de l'augello, d'imperio alto ministro,</l>
<l>l'altere insegne e le sacrate penne:</l>
<l>né potea fato al tuo valor sinistro</l>
<l>lui ritardar che d'alto vide e venne</l>
<l>sovra l'idra, e non tronchi i capi estinse,</l>
<l>e 'n Germania l'Europa e 'l mondo ei vinse.</l>
</lg>
<lg type="ottava">
<l>Il furor catenato, e 'l gran rubello</l>
<l>fu da te preso e 'l giogo imposto a gli empi:</l>
<l>e fece la clemenza allor più bello,</l>
<l>o Carlo, il mondo e più felici i tempi.</l>
<l>Or chi più di Quirino o di Marcello</l>
<l>le spoglie esalta, appese a' sacri tempi?</l>
<l>Tu, se natura e 'l mondo e 'l ciel trionfi,</l>
<l>quai merti sovra 'l sol palme e trionfi?</l>
</lg>
<lg type="ottava">
<l>Ma qual pronto destrier ch'in giro obliquo</l>
<l>s'affretta e sferza intorno a l'alta meta,</l>
<l>stanco del corso e de lo spazio iniquo,</l>
<l>corre più ratto al fine ov'ei s'acqueta:</l>
<l>tal con le stanche rime al tempo antiquo</l>
<l>io torno ove il riposo altri non vieta</l>
<l>e veggio omai del bel Sebeto in riva</l>
<l>corona almen di più tranquilla oliva.</l>
</lg>
<lg type="ottava">
<l>Prese Goffredo allora alto consiglio</l>
<l>riordinando i suoi con più bell'arte,</l>
<l>poi che perder il campo, e 'n gran periglio</l>
<l>i Franchi egli vedea da l'altra parte.</l>
<l>Ciascun venia del sangue ostil vermiglio,</l>
<l>ciascun le schiere avverse ha rotte e sparte:</l>
<l>e parea dubbia ancor fortuna in mezzo,</l>
<l>così l'integre corna urtâr da sezzo.</l>
</lg>
<lg type="ottava">
<l>Qui 'l possente Altamoro in pugna avversa</l>
<l>nulla del core invitto allor perdéo,</l>
<l>bench'il perda la gente e d'India e Persa,</l>
<l>ma 'l buon Costanzo uccide e 'l buon Romeo.</l>
<l>Erasmo e Gallo, a cui fu patria Anversa,</l>
<l>per le sue fiere mani allor cadéo,</l>
<l>e Clodion da la famosa Ardenna,</l>
<l>e 'l conte degli Amanci e quel di Brenna.</l>
</lg>
<lg type="ottava">
<l>Ma rosseggiar parea di ferro e d'ostro,</l>
<l>crollando il fier soldano orrida lancia</l>
<l>innanzi a tutti; e qual tartareo mostro</l>
<l>minacciava superbo Italia e Francia:</l>
<l>e 'l figlio tinto ancor del sangue nostro,</l>
<l>sotto l'elmo non suo la molle guancia</l>
<l>giovinetto copriva; e gir solingo</l>
<l>non temerebbe in periglioso arringo.</l>
</lg>
<lg type="ottava">
<l>Ma gli vide Riccardo, e quasi a volo</l>
<l>il rapido Circino ei mosse e 'l punse,</l>
<l>per vendicarsi omai del fèro stuolo</l>
<l>che la sua amata compagnia disgiunse:</l>
<l>il soldàn già sentia l'estremo duolo</l>
<l>annunzïarsi al cor quand'egli aggiunse;</l>
<l>pur gli si volse incontra e 'l ferro ei vibra,</l>
<l>e ne le forze sue si fonda e libra.</l>
</lg>
<lg type="ottava">
<l>–E 'n vece di mio nume, a me sia (disse)</l>
<l>questa mia destra, o figlio, e questo ferro</l>
<l>che tanti altri nemici ancor trafisse,</l>
<l>ché sol fidando in mia virtù non erro:</l>
<l>e mal grado di stelle erranti e fisse,</l>
<l>s'oggi questo crudel con l'asta afferro,</l>
<l>tu mi sarai trofeo di nuove spoglie.–</l>
<l>Così parlando, ogni sua forza accoglie.</l>
</lg>
<lg type="ottava">
<l>E previen nel colpir, ma non impiaga</l>
<l>l'altro ch'arme ha dal ciel lucenti e ferme.</l>
<l>A lui non giova tempra, od arte maga,</l>
<l>ch'è già ferito, e pare a' colpi inerme.</l>
<l>A la man che s'innalza e fèra piaga</l>
<l>porta di novo a quelle membra inferme,</l>
<l>sottentra il figlio e lor difende e guarda,</l>
<l>e 'l nemico furor sostiene e tarda.</l>
</lg>
<lg type="ottava">
<l>Mentre cede al nemico il re feroce,</l>
<l>dal forte scudo del figliuol difeso,</l>
<l>i barbari innalzando orribil voce,</l>
<l>l'arme lanciâro in lui ch'è nulla offeso:</l>
<l>né di ferri né d'aste il furor nuoce</l>
<l>a que' doni celesti o 'l grave peso:</l>
<l>ei ne lo scudo si ricopre e serra,</l>
<l>e la nube sostien d'orrida guerra.</l>
</lg>
<lg type="ottava">
<l>Sì come allor che ruinosa a basso</l>
<l>la grandine dal ciel risuona e scende,</l>
<l>e per fuggir, con frettoloso passo,</l>
<l>l'avaro zappator l'arme riprende:</l>
<l>fugge ogni altro da' campi, e d'alto sasso</l>
<l>nel curvo seno il peregrino attende,</l>
<l>o' n ben securo albergo, il caldo raggio</l>
<l>ch'il richiami al suo lungo aspro vïaggio:</l>
</lg>
<lg type="ottava">
<l>così coperto è da quel nembo oscuro,</l>
<l>e l'ire tutte e i colpi allor sostenta:</l>
<l>e 'l giovine, ch'incontro aver sì duro</l>
<l>non si credea, minaccia, anzi spaventa:</l>
<l>–Dove ruini, o di morir securo?</l>
<l>La tua virtute oltr' il poter s'avventa.</l>
<l>Falsa pietà ti sforza o pur t'inganna</l>
<l>nel punto estremo; e 'l troppo ardir condanna.–</l>
</lg>
<lg type="ottava">
<l>Ma già l'avara Parca il filo incide</l>
<l>di lui ch'il suo valor non tenne a freno;</l>
<l>e il ferro micidial fiammeggia e stride</l>
<l>sovra 'l dorato scudo, e 'l coglie appieno:</l>
<l>e per mezzo il fanciullo apre e divide,</l>
<l>insin che tutto a lui s'asconde in seno,</l>
<l>e gli empie il grembo di purpureo sangue:</l>
<l>mesta l'alma abbandona il corpo esangue.</l>
</lg>
<lg type="ottava">
<l>Ma 'l padre intanto in su le molli arene,</l>
<l>dove il mar mormorando il lido bagna,</l>
<l>s'appoggia al tronco e fermo in lui s'attiene,</l>
<l>mentre il sangue a le piaghe asciuga e stagna.</l>
<l>Stan servi scelti intorno: altri gli tiene</l>
<l>lo scudo e l'elmo; ei del figliuol si lagna</l>
<l>egro anelante e sol di lui dimanda,</l>
<l>genitor mesto; e messi e preghi ei manda.</l>
</lg>
<lg type="ottava">
<l>Ma già fuggirne a l'arenosa riva</l>
<l>vedea la sparsa e sbigottita gente;</l>
<l>e 'l gemito e 'l romor da lunge udiva,</l>
<l>e il mal conobbe la presaga mente;</l>
<l>e quasi certo fu che più non viva</l>
<l>il suo figliuolo oltre l'età possente;</l>
<l>onde le palme e gli occhi al ciel rivolse,</l>
<l>e 'n questa guisa anzi 'l morir si dolse:</l>
</lg>
<lg type="ottava">
<l>–Tanto di viver dunque avea diletto,</l>
<l>o figlio, senza te, ch'io pur soffersi</l>
<l>ch'in mia vece esponessi al ferro il petto,</l>
<l>e la mia prole al mio destino offersi?</l>
<l>Da queste piaghe tue salute aspetto,</l>
<l>vivo per la tua morte? O cieli avversi!</l>
<l>Or l'esiglio è infelice, or giunto il colpo</l>
<l>è troppo addentro e 'l mio timor n'incolpo.</l>
</lg>
<lg type="ottava">
<l>Ch'io più tosto deveva al fèro strazio</l>
<l>espor la vita che miseria adduce</l>
<l>e servitute alfine: e pago e sazio</l>
<l>far lungo odio immortal d'infesto duce.</l>
<l>Or io cerco al morir più lungo spazio?</l>
<l>Né lascio il mondo e l'odïosa luce?</l>
<l>Ma lascerolla,– e grave intanto ed egro,</l>
<l>chiede il destrier, al duol conforme e negro.</l>
</lg>
<lg type="ottava">
<l>E coperto de l'arme, in sella ei monta</l>
<l>e 'l precipita al corso e nulla ei teme:</l>
<l>e i fuggitivi in su quel lido affronta,</l>
<l>che 'l giusto vincitor percote e preme.</l>
<l>Ferve in mezzo del cor lo sdegno e l'onta,</l>
<l>e col lutto la rabbia è mista insieme,</l>
<l>e da le furie l'agitato amore,</l>
<l>e noto a se medesmo empio valore.</l>
</lg>
<lg type="ottava">
<l>E con gran voce il gran Riccardo appella</l>
<l>tre volte, e quel conobbe il fèro suono</l>
<l>e 'l minacciar di barbara favella</l>
<l>che rimbombò quasi terribil tuono:</l>
<l>–Faccia Chi muove il sole ed ogni stella,</l>
<l>(s'anco di te mal vendicato io sono)</l>
<l>che fra noi nuova pugna or si cominci:</l>
<l>vàntati poi se mi dispogli e vinci.–</l>
</lg>
<lg type="ottava">
<l>Tanto sol disse; e con gran lancia infesta</l>
<l>impetüosamente incontra è corso,</l>
<l>drizzando il colpo a la superba testa.</l>
<l>L'altro schivò l'incontro e 'l fiero corso;</l>
<l>e rivolto da quella parte a questa</l>
<l>il veloce destrier ch'è pronto al morso.</l>
<l>–Crudelissimo (dice), in qual periglio</l>
<l>vuoi spaventarmi, or che mi hai tolto il figlio?</l>
</lg>
<lg type="ottava">
<l>Non pavento il morir, non pena o scempio,</l>
<l>non Dio nel ciel che mi condanna a torto,</l>
<l>e mi fa di miseria al mondo esempio.</l>
<l>Lascia, ch'io qui ritorno ad esser morto</l>
<l>e del mio sangue il mio difetto adempio;</l>
<l>ma questi doni anzi il morir ti porto.–</l>
<l>Tacque e 'l percosse; e 'l suo destrier rotando,</l>
<l>parve in un largo giro andar volando.</l>
</lg>
<lg type="ottava">
<l>E doppiati aspri colpi, ampie rivolte,</l>
<l>lui che gli spinse il gran Circino addosso,</l>
<l>colse nel fianco, e 'l circondò tre volte,</l>
<l>e nulla ancor l'avea crollato o scosso.</l>
<l>Di strali e d'aste impetuose e folte</l>
<l>da lunge intanto il cavalier percosso,</l>
<l>girò tre volte col robusto braccio</l>
<l>gran selva onde lo scudo è grave impaccio.</l>
</lg>
<lg type="ottava">
<l>Poi che sì lungo indugio alfin gl'increbbe,</l>
<l>e di tante percosse il duol sofferto,</l>
<l>spronò forte il destriero, e l'ira accrebbe</l>
<l>sovra il nemico, omai presago e certo</l>
<l>del suo destino; e 'n guisa a ferir l'ebbe,</l>
<l>che la spada gli entrò nel petto aperto:</l>
<l>né 'l suo Circin fe' men terribil opra,</l>
<l>anzi il nero Tigrin gittò sossopra.</l>
</lg>
<lg type="ottava">
<l>Cadde il cavallo; e 'l cavalier trafitto</l>
<l>sotto oppresso giacea languendo a forza.</l>
<l>Sovra Riccardo il suo crudel despitto</l>
<l>inasprò in lui che non si leva o sforza:</l>
<l>–Dove (dicendo) è Solimano invitto?</l>
<l>e quella del suo core orribil forza?–</l>
<l>Quegli a l'incontro appena a sé ritrasse</l>
<l>lo spirto, e come vita omai sdegnasse:</l>
</lg>
<lg type="ottava">
<l>–Che rimproveri a me, nemico acerbo?</l>
<l>quasi la morte sia vergogna o scorno.</l>
<l>Nulla colpa è il morire; e non riserbo</l>
<l>questa misera vita ad altro giorno.</l>
<l>Né tu del sangue giovinil superbo,</l>
<l>altra co 'l mio figliuol, di spoglie adorno,</l>
<l>pietà qui patteggiasti;– e più non disse;</l>
<l>ma 'l colpo attese ond'altri il cor trafisse.</l>
</lg>
<lg type="ottava">
<l>Poi ch'il soldàn ch'in perigliosa guerra,</l>
<l>quasi novello Anteo, cadde e risorse,</l>
<l>alfin calcò la sanguinosa terra;</l>
<l>di lingua in lingua un alto suon trascorse:</l>
<l>e Fortuna che varia e 'nstabil erra,</l>
<l>non tenne la vittoria alata in forse:</l>
<l>che ne l'insegne trïonfali e grandi,</l>
<l>spiegò Napoli antica a' suoi Normandi.</l>
</lg>
<lg type="ottava">
<l>Siccome in Medoaco, o 'n Mincio, o 'n Sorga,</l>
<l>l'acqua chiusa talor s'avanza e cresce</l>
<l>e 'nsino al sommo in poco spazio ingorga,</l>
<l>poi ne l'aperte vie si spande ed esce;</l>
<l>alfin precipitando al mare sgorga,</l>
<l>o 'n maggior fiume si disperde e mesce:</l>
<l>così correan con spaventoso grido,</l>
<l>rotto il ritegno, i Turchi al salso lido.</l>
</lg>
<lg type="ottava">
<l>De la gente crudel che sparsa or fugge,</l>
<l>tante sono le strida e gli urli e 'l lutto,</l>
<l>ch'a pena s'ode il mar, ch'irato mugge,</l>
<l>e dianzi udissi rimbombar per tutto:</l>
<l>e quel furor che la persegue e strugge,</l>
<l>cangia in sanguigno il più canuto flutto:</l>
<l>né d'acqua, ma di sangue omai correnti</l>
<l>van per la negra arena ampi torrenti.</l>
</lg>
<lg type="ottava">
<l>Né sola ingombra l'arenosa sponda</l>
<l>la turba che non fa guerra o contrasto;</l>
<l>ma dal timor cacciata, entra ne l'onda,</l>
<l>portando a' pesci il sanguinoso pasto.</l>
<l>Parte fugge a le navi, altri s'affonda:</l>
<l>rari veggonsi a nuoto in gorgo vasto.</l>
<l>Gli caccia il gran Riccardo e batte a tergo</l>
<l>in quel de' venti procelloso albergo.</l>
</lg>
<lg type="ottava">
<l>E par ch'un turbo in mezzo a l'acque il porti,</l>
<l>tanto è leve il destrier nel corso ondoso:</l>
<l>e quasi tomba fa d'orride morti</l>
<l>del mar l'umido letto e 'l fondo erboso.</l>
<l>E qual fuggono i pesci a' quieti porti</l>
<l>da gran delfin che turba il lor riposo</l>
<l>e divora di lor qualunque ei prenda,</l>
<l>tal qui par ch'al suo scampo ogni altro intenda.</l>
</lg>
<lg type="ottava">
<l>Pieno era il mar di corredate navi,</l>
<l>che fûro accolte incontra a' duci nostri</l>
<l>e di macchine ancora armate e gravi,</l>
<l>dove tra remi e tra pungenti rostri,</l>
<l>moriano appresi a quelle eccelse travi,</l>
<l>cadendo in preda a gli affamati mostri;</l>
<l>e di vele e di remi e di governo</l>
<l>ei le disarma e prende i venti a scherno.</l>
</lg>
<lg type="ottava">
<l>Ma par che la Fortuna omai si sdegni</l>
<l>ch'un cavaliero in mezzo al mar sonante</l>
<l>ardisca trionfar de' salsi regni</l>
<l>e del felice ardir si glorii e vante,</l>
<l>e tragga a' curvi lidi i curvi legni</l>
<l>che varie prede avean raccolte avante</l>
<l>fra le foci del Nilo e di Scamandro,</l>
<l>correndo da Canopo infino Antandro.</l>
</lg>
<lg type="ottava">
<l>E 'l gran vento african con grande orgoglio</l>
<l>innalza l'onde minacciando a destra;</l>
<l>e percotendo pur di scoglio in scoglio,</l>
<l>le rompe, e mugge ne la riva alpestra.</l>
<l>Gli altri han lunge da lui tèma e cordoglio:</l>
<l>ei non allenta la feroce destra;</l>
<l>ma i legni sforza e la nemica turba</l>
<l>incontra lei e 'l mare e 'l ciel perturba.</l>
</lg>
<lg type="ottava">
<l>E 'ntanto avvien che gli sollevi ed erga</l>
<l>d'onde sanguigne incontra un alto monte;</l>
<l>e gli ricopra omai, non pur asperga,</l>
<l>l'elmo e la chioma e l'animosa fronte;</l>
<l>ma non sì ch'il destriero o lui sommerga.</l>
<l>Né il forte Orazio già, spezzato il ponte,</l>
<l>tal fu nel Tebro, o 'n mezzo 'l Xanto Achille,</l>
<l>con l'aiuto di fiamme e di faville.</l>
</lg>
<lg type="ottava">
<l>Né i glorïosi che passâro a Colco,</l>
<l>o gli altri presso Troia o 'ntorno a Tebe,</l>
<l>che fêr su i corpi estinti il fèro solco,</l>
<l>e di sangue inondâr l'orride glebe:</l>
<l>né l'opre di nocchiero o di bifolco,</l>
<l>onde convien ch'agogni errante plebe,</l>
<l>diêr tanta maraviglia al secol prisco,</l>
<l>quanta il guerrier nel tempestoso risco.</l>
</lg>
<lg type="ottava">
<l>Ma 'l buon Tancredi da non grave piaga</l>
<l>impedito, non cessa, anzi combatte:</l>
<l>e Sifante e Sonar a morte impiaga,</l>
<l>Arimeo, Lusco, Ardingo ancisi abbatte:</l>
<l>e Cirno, e Sirlon che d'arte maga</l>
<l>fu mastro; e l'alme insin da' corpi ha tratte:</l>
<l>e con la spada che fiammeggia e flagra,</l>
<l>di sangue impingua adusta terra e magra.</l>
</lg>
<lg type="ottava">
<l>Seco Aristolfo, e seco Eustachio intanto</l>
<l>seguon le turbe invêr l'eccelse tende,</l>
<l>dove insieme si mesce il sangue e 'l pianto,</l>
<l>e 'l suon de l'alte voci al cielo ascende.</l>
<l>Ma nessun più de gli empi o gloria o vanto</l>
<l>cerca d'invitta morte, o si difende;</l>
<l>e come non vi sia rifugio o schermo,</l>
<l>ferma è la fuga e lor destino è fermo.</l>
</lg>
<lg type="ottava">
<l>E riverenti in atto, il ferro ignudo</l>
<l>chinâro a terra e la smarrita faccia;</l>
<l>non osando innalzar asta né scudo</l>
<l>contra morte che segue e lor minaccia:</l>
<l>e morian, quasi belve in fèro ludo</l>
<l>cinte d'intorno, o 'n sanguinosa caccia:</l>
<l>ma di lor toglie molti a morte acerba,</l>
<l>ed al trïonfo l'umiltà riserba.</l>
</lg>
<lg type="ottava">
<l>E quinci i nostri a depredar conversi</l>
<l>ricchi vasi rapian d'argento e d'auro;</l>
<l>arme e spoglie d'Egizi, Assiri e Persi,</l>
<l>d'aspre fatiche alfin premio e ristauro:</l>
<l>e i cari arnesi fûr di sangue aspersi,</l>
<l>e 'n gran tempo macchiato ampio tesauro</l>
<l>ch'ivi Emireno avea raccolto insieme</l>
<l>sin da le parti d'Orïente estreme.</l>
</lg>
<lg type="ottava">
<l>Ed egli innanzi a la guardata porta</l>
<l>d'Ascalona s'è fermo: indi rimira</l>
<l>d'innumerabil turba e sparsa e morta,</l>
<l>e de' suoi propri danni ancor sospira.</l>
<l>E con la faccia dispettosa e torta,</l>
<l>guardando il ciel, freme di sdegno e d'ira;</l>
<l>e 'L suo falso profeta e 'L fato incolpa,</l>
<l>come il suo perder sia celeste colpa.</l>
</lg>
<lg type="ottava">
<l>–Ov'è la tua virtù ch'indarno io chieggio?</l>
<l>e quella de gli dèi che tanto ponno?</l>
<l>fra' quali hai presso Dio diadema e seggio,</l>
<l>dator di nuove leggi, e duce, e donno</l>
<l>de l'Orïente? E pur di male in peggio</l>
<l>cader ci lasci? E dormi un lungo sonno?</l>
<l>né de' popoli tuoi servi e distrutti</l>
<l>t'hanno anco desto l'alte strida e i lutti?</l>
</lg>
<lg type="ottava">
<l>Le ruine non miri? e questo giorno</l>
<l>quasi fatale? e l'onor tuo cadente?</l>
<l>E perch'arroge al vergognoso scorno,</l>
<l>questo ne fa la vil despetta gente</l>
<l>ch'umile, inerme e peregrina, intorno</l>
<l>a noi cibo e pietà chiedea sovente?</l>
<l>or minaccia, lasciato il lordo sacco,</l>
<l>gli alti regni d'Egitto e di Baldacco?</l>
</lg>
<lg type="ottava">
<l>E di nostra pietà che già sì pronta</l>
<l>a lei sovvenne, è ingiusto premio e fèro</l>
<l>l'orrida morte, e 'l vil servaggio e l'onta,</l>
<l>e la ruina d'uno e d'altro impero?</l>
<l>Deh qual miracol mai si scrive o conta,</l>
<l>come questo ch'abbiam presente e vero?</l>
<l>che l'agnello è mutato in lupo e 'n angue,</l>
<l>ed in fèro leon che sugge il sangue?</l>
</lg>
<lg type="ottava">
<l>Gli angeli che l'Eufrate aggrava al fondo</l>
<l>han forse sciolte le catene e rotte,</l>
<l>e i mostri suoi dal cieco orror profondo,</l>
<l>armati or manda la tartarea notte.</l>
<l>Aperti son gli abissi e guasto il mondo,</l>
<l>le nostre genti a duro fin condotte,</l>
<l>fra mille strazi e scorni: e tu si tardi</l>
<l>la tua vergogna e 'l nostro mal riguardi?</l>
</lg>
<lg type="ottava">
<l>Tante genti, tant'arme insieme accolsi,</l>
<l>tanti duci e guerrier famosi in guerra;</l>
<l>tant'argento, tant'oro, or diedi, or tolsi,</l>
<l>tratto di la dove s'aduna e serra;</l>
<l>e sossopra de l'Asia i regni volsi,</l>
<l>insino a Battro e l'africana terra,</l>
<l>sol per tua gloria e de l'amata legge,</l>
<l>e di lui ch'in tuo nome impera e regge:</l>
</lg>
<lg type="ottava">
<l>e tu mi lasci a chi m'ancida e prenda,</l>
<l>schernito ed egro? E pur ne' tempi sacri</l>
<l>non ha tomba Gesù ch'alto risplenda</l>
<l>fra tanti doni d'oro e simulacri.</l>
<l>Or chi più fia ch'in tua meschita accenda</l>
<l>arabi odori? o statue erga o consacri,</l>
<l>come io gia feci? e l'error mio ricordo,</l>
<l>idol bugiardo, e cieco nume e sordo.–</l>
</lg>
<lg type="ottava">
<l>Così diceva; e con pensiero incerto</l>
<l>or mirava l'arene, or l'onde amare;</l>
<l>e tutto il lido omai vedea coperto</l>
<l>d'estinti corpi e sanguinoso il mare;</l>
<l>né sa come ricovri in gran deserto,</l>
<l>o per l'onde si fugga: e 'ntanto appare</l>
<l>Goffredo a lui come orrida tenèbra:</l>
<l>ei dal fato non ha scampo e latebra.</l>
</lg>
<lg type="ottava">
<l>Contra il temuto duce il destrier punge;</l>
<l>e 'l timor cangia in più rabbioso sdegno;</l>
<l>e mostra ov'egli passa, ov'egli aggiunge,</l>
<l>di valor disperato orribil segno:</l>
<l>e grida (poi che 'l suo refugio è lunge):</l>
<l>–Ecco per le tue mani a morir vegno:</l>
<l>ma tenterò ne la caduta estrema</l>
<l>che la ruina mia ti colga e prema.–</l>
</lg>
<lg type="ottava">
<l>Così disse Emireno; e 'n forte punto</l>
<l>mosse, e ferir gli parve alta colonna.</l>
<l>Egli a l'incontro da gran colpo aggiunto,</l>
<l>onde stordisce e 'n su l'arcione assonna,</l>
<l>poscia è trafitto; e 'l suo mortal disgiunto</l>
<l>da l'alma che gli fu consorte e donna,</l>
<l>in terra cadde: e di partir s'afflige</l>
<l>l'altra ch'è ratta a la profonda Stige.</l>
</lg>
<lg type="ottava">
<l>Morto il fiero Emireno, appena or resta</l>
<l>chi narri il caso di quel duce estinto;</l>
<l>onde Goffredo dal seguir s'arresta,</l>
<l>ch'Altamor vede a piè di sangue tinto,</l>
<l>con mezza spada e con mezzo elmo in testa,</l>
<l>da cento lance ripercosso e cinto.</l>
<l>–Renditi (grida a lui), ch'io son Goffredo.–</l>
<l>Risponde quegli: –A te mi rendo e credo.</l>
</lg>
<lg type="ottava">
<l>Me l'oro del mio regno e care gemme</l>
<l>ricompreran de la diletta moglie.–</l>
<l>Soggiunse a lui Goffredo: –Il ciel non dièmme</l>
<l>animo tal che di tesor m'invoglie:</l>
<l>ciò che verrà da l'indiche maremme,</l>
<l>abbiti pure, e ciò che Persia accoglie;</l>
<l>ché de la vita altrui prezzo non cerco.</l>
<l>Guerreggio in Asia e non vi cambio, o merco.–</l>
</lg>
<lg type="ottava">
<l>Così vinse Goffredo: e 'n cielo, intento</l>
<l>a mirar la vittoria, è fermo il sole.</l>
<l>E poi nel giro suo più tardo e lento</l>
<l>non par ch'ad altra gente indi sen vole.</l>
<l>E già tranquillo il mar, sereno il vento,</l>
<l>l'aria più chiara assai ch'ella non suole:</l>
<l>tanto col vincitore il ciel s'allegra,</l>
<l>e la natura, dianzi afflitta ed egra.</l>
</lg>
<lg type="ottava">
<l>Al mar sanguigno il glorïoso duce,</l>
<l>ed al funesto campo omai le spalle</l>
<l>rivolge e parte; e con l'istessa luce</l>
<l>trapassa il fiume e la frondosa valle:</l>
<l>e le sue invitte squadre anco riduce</l>
<l>(né la scorta del ciel gl'inganna o falle),</l>
<l>anzi tanto del giorno è lor rimaso,</l>
<l>ch'entrâro in Capitolia anzi l'occaso.</l>
</lg>
<lg type="ottava">
<l>Quasi in trionfo par che spieghi e mostri</l>
<l>il vincitor de l'onorate imprese</l>
<l>e disarmati i carri e gl'indi mostri,</l>
<l>e l'alte insegne già squarciate e prese:</l>
<l>e con macchine eccelse, antenne e rostri,</l>
<l>ed auree spoglie, e vario e ricco arnese:</l>
<l>e vòte le faretre, e rotti gli archi,</l>
<l>e di ferro i prigioni avvinti e carchi.</l>
</lg>
<lg type="ottava">
<l>Persi, Assiri, Etiòpi ed Indi appresso</l>
<l>presi n'andâr con vergognose fronti,</l>
<l>e 'l re gia sì famoso, or sì dimesso,</l>
<l>fra gli altri in guerra più famosi e conti.</l>
<l>Coronati di palma e di cipresso,</l>
<l>cantano il vincitore i colli e i monti:</l>
<l>né valle intorno v'ha che non rimbombe</l>
<l>di sacre squille e di canore trombe.</l>
</lg>
<lg type="ottava">
<l>Così gli accoglie la città terrena,</l>
<l>la città che lor serba e pace e regno;</l>
<l>regno e pace ch'il cielo ha più serena:</l>
<l>e 'l ciel gli aspetta, fuor d'ira e di sdegno.</l>
<l>Per l'alta via ch'è già calcata e piena</l>
<l>d'umil plebe sottratta al giogo indegno,</l>
<l>al gran Sepolcro va la nobil pompa,</l>
<l>senza nemico che la tardi e rompa.</l>
</lg>
<lg type="ottava">
<l>Dove Sion, pendendo al lucid'òrto,</l>
<l>copre ritonda mole a' primi raggi,</l>
<l>giacque il gran Re, ch'in croce affisso e morto</l>
<l>trionfò de la morte e de gli oltraggi.</l>
<l>Qui venerâr la tomba, ond'ei risorto</l>
<l>poscia a' suoi fidi apparve alti messaggi.</l>
<l>E 'l duce, di pietà sublime esempio,</l>
<l>donò le spoglie e sciolse i voti al tempio.</l>

</lg>
</div1>
</body>
</text>
</TEI.2>
