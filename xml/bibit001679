<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Rime in burla</title>
      <author>Agnolo Bronzino</author>
    </titleStmt>
    <extent>522 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001679</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Rime in burla</title>
        <author>Bronzino, Angiolo</author>
        <editor id="ed">Petrucci Nardelli, Franca</editor>
        <publisher>Istituto della Enciclopedia italiana</publisher>
        <pubPlace>Roma</pubPlace>
        <date>1988</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>851.4 - Poesia italiana. 1542-1585</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>2004-06-22T00:00:00.000+02:00</date>
      <respStmt>
        <name>Marco Fucini e Sonia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-07-02T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1>
<head>Del pennello</head>
<lg>
<l>Io vidi a questi giorni un buon ritratto</l>
<l>d'un uomo e d'una donna: erano ignudi,</l>
<l>dipinti insieme in un piacevol atto.</l>
<l>Ebbilo caro — una coppia di scudi —</l>
<l>ché si vedea che v'era tutto drento</l>
<l>ciò che può dar natura o i lunghi studi.</l>
<l>Io gli stetti a guardar un pezzo, attento,</l>
<l>ché mi parea vedergli dimenare,</l>
<l>come colui che n'avea contento.</l>
<l>Per quest'io fui forzato a giudicare</l>
<l>il pennel, che gli fe', degno di loda</l>
<l>e s'io il potrò lodarlo, io lo vò fare.</l>
<l>Chi è colui che a ragionar non goda</l>
<l>delle cose che fa questo cotale,</l>
<l>nato di pel de setola o di coda?</l>
<l>E non è uomo o donna sì bestiale,</l>
<l>che non cerchi d'aver delle sue cose</l>
<l>o di farsi ritrar al naturale.</l>
<l>Chi si ritrae sul letto o faticose</l>
<l>attitudin fa, ritto o a sedere:</l>
<l>chi tien qualcosa in man, chi l'ha nascose;</l>
<l>chi si vuol dietro ad un altro vedere;</l>
<l>chi vuol esser dipinto innanzi ad uno;</l>
<l>chi s'attien; chi fa vista di cadere.</l>
<l>Io non saprei contarne de' mille uno</l>
<l>de' diversi atti e modi stravaganti:</l>
<l>sapete che il variar piace ad ognuno.</l>
<l>Basta, che a fargli o dirietro o davanti,</l>
<l>a traverso, in iscorcio o in prospettiva</l>
<l>s'adopera il pennello a tutti quanti.</l>
<l>E' non è fra' cristiani arte più viva</l>
<l>di quella in che si mescola il pennello,</l>
<l>ovunque l'arte alla natura arriva.</l>
<l>Né bisogna a impararla un gran cervello,</l>
<l>perché, se un non è grosso qual bue,</l>
<l>gli ha chi gl'insegna, purché voglia avello.</l>
<l>Ma l'importanza è ch'un si ponga giue</l>
<l>o che un dica: “Vadane chi vuole;</l>
<l>io vo' dar dentro” e attenda a dar sue.</l>
<l>Questi fanno più fatti che parole</l>
<l>e trovan di quest'arte il miglior modo,</l>
<l>come, nel seguitar, avvenir suole.</l>
<l>Con voi parlare, o dipintori, io godo,</l>
<l>che par che per natura e' vi sia dato</l>
<l>d'avere un grande ingegno e fermo e sodo.</l>
<l>Quando vi pare aver ben lavorato</l>
<l>non la guardate in quattro pennellate,</l>
<l>ché sempre non si serve ad un ingrato</l>
<l>e sia mente, quando voi schizzate</l>
<l>o donna o uom per dipingerlo poi,</l>
<l>che cattiva maniera non facciate,</l>
<l>come disse colui: “Quando tu puoi</l>
<l>trovar un corpo bel, mettilo in opra;</l>
<l>se un altro è me' dirieto e tu lo toi”.</l>
<l>E non dà noia o di sotto o di sopra,</l>
<l>ché si mostra arte e ingegno in tutti i modi,</l>
<l>quando il penel con buon guardo s'adopra.</l>
<l>Quando tu senti un altro che ti lodi,</l>
<l>non far il grande e non te l'allacciare,</l>
<l>sta sotto e esci a tempo e cheto godi.</l>
<l>Ecci chi vuol che giovi disputare</l>
<l>sopra questa materia un po' allo stretto</l>
<l>e qual di lungo la lascia passare.</l>
<l>Io credo che sia meglio irsene a letto:</l>
<l>io volea dire a chi giovi il pennello</l>
<l>e in sin a qui non so s'io me l'ho detto,</l>
<l>per ben che non importa, anzi è più bello,</l>
<l>talvolta in questi casi colle Muse</l>
<l>fare a fidanza a guisa di fratello.</l>
<l>Ma l'uomo ha a far con certe teste buse,</l>
<l>che tiran sempre mai dietro ad un segno,</l>
<l>né val ch'altri si scuota o trovi scuse.</l>
<l>Però convien ch'io aguzzi l'ingegno</l>
<l>e ch'io veggia d'alzar questo mio stile,</l>
<l>s'io vo' far quella cosa ch'io disegno.</l>
<l>O masserizia nobile e gentile!</l>
<l>Entrar mi fai in un gran ginepraio</l>
<l>e 'n un fondo maggior che alle Tre Pile.</l>
<l>Ma s'io non esco, io non né vo' danaio:</l>
<l>io sono stato in pelaghi maggiori,</l>
<l>ancor ch'io non sia grande, come paio.</l>
<l>Con che si fanno i re, gl'imperatori,</l>
<l>le monache, gli abati, asini e buoi?</l>
<l>Con questo solo, intinto ne' colori!</l>
<l>Che cosa troveremo dietro a noi</l>
<l>che ci giovasse e facesse favore</l>
<l>quanto questa? Nessuna; e to' qual vuoi.</l>
<l>Mettiam per caso: una donna si muore;</l>
<l>s'ella si fa dipingere e schizzare,</l>
<l>lascia pure quel bene e quell'onore.</l>
<l>O cosa benedetta e singolare,</l>
<l>tu ci fai, come Dio, tornare al mondo</l>
<l>delle altre volte e ogni dì rifare!</l>
<l>S'io credessi toccarne un tratto il fondo</l>
<l>colle mie rime, parole e cotale</l>
<l>non resterei, ch'io avrei il capo biondo,</l>
<l>ben che una cosa, quando tanto vale,</l>
<l>chi la vuol trascinar con grosso ingegno,</l>
<l>spesso crede giovarle e le fa male.</l>
<l>Ma che si può più chiaro e miglior segno</l>
<l>aver, poi ch'ognun sa che il tuo valore</l>
<l>ha quasi il mondo tutto quanto pregno?</l>
<l>E, perché io sono anch'io pur dipintore,</l>
<l>io vi vo' far vedere a quel ch'è buono</l>
<l>il pennel grosso, il mezzano, il minore.</l>
<l>Que' corti e grossi al proposito sono,</l>
<l>quando egli accade a guazzo lavorare;</l>
<l>fate pur dinotar quel ch'io ragiono.</l>
<l>Ma quando altrui si vuole assottigliare,</l>
<l>e' bisogna un pennello accomodato,</l>
<l>che serva a quella cosa che s'ha a fare.</l>
<l>E questo vi sia sempre ricordato,</l>
<l>che ne' lavori grandi e ne' gentili</l>
<l>il pennel vuol aver dell'atticciato,</l>
<l>perocché quando son lunghi e sottili</l>
<l>si ripiegano in punta e piglian l'atto</l>
<l>dell'esser torti e son poltroni e vili.</l>
<l>I' non vo' lodar questi a nessun</l>
<l>patto, che ti bisogna lisciargli due ore,</l>
<l>se gli vuoi adoprar ad un tuo fatto.</l>
<l>Né per questo si scema dell'onore</l>
<l>al buon pennello, anzi s'accresce in grosso</l>
<l>e se non fosse che 'l lume si muore</l>
<l>io ve 'l farei veder, dov'io non posso.</l>
</lg>
</div1>
<div1>
<head>I romori</head>
<p>A Luca Martini</p>
<lg>
<l>Poi che l'infermità vostra e la mia</l>
<l>n'impedisce il vedersi e 'l ragionare,</l>
<l>la penna in vece d'occhi e lingua sia.</l>
<l>Ogni mattina il nostro singulare</l>
<l>maestro mi dà nuove, o Luca mio,</l>
<l>come la fate o la sete per fare</l>
<l>e mi raccende la speme e 'l desio</l>
<l>di rivedervi e già mi pare udirvi</l>
<l>picchiarmi l'uscio e dir “Apri; i' son io”</l>
<l>Intendo ancor come, perché dormirvi</l>
<l>possiate più quieto, ha fatto il Tasso</l>
<l>in camera una fonte comparirvi,</l>
<l>che da certi zampilli, or alto, or basso,</l>
<l>spruzzar fa l'acqua in sì soave pioggia,</l>
<l>ch'ogn'affannato cor n'arebbe spasso.</l>
<l>La vostra cameretta in su la loggia</l>
<l>terrena, sana e fresca, un gran contento</l>
<l>mi porge, quand'io penso chi v'alloggia;</l>
<l>tanto ch'e' non vi manca, a quel ch'io sento,</l>
<l>se non la sanità, ch'al Signor piaccia</l>
<l>rendervi tosto e trarvi di tormento.</l>
<l>Ma io sto in una stanza di tre braccia,</l>
<l>sottile e gnuda e questo sol lione</l>
<l>la scalda, anzi arde, acciò con lei mi sfaccia.</l>
<l>Intorno, intorno ho quasi un bastione</l>
<l>di case, in tal maniera situate,</l>
<l>che di maggior ardor mi son cagione.</l>
<l>In vicinanza ho le più sciagurate</l>
<l>arti del mondo: non voglion far fiato</l>
<l>s'elle non son percosse e bastonate.</l>
<l>E perché me intendiate, i' ho dal lato</l>
<l>sinistro la cucina del Cappello,</l>
<l>cioè d'uno spezial così chiamato,</l>
<l>ch'ogni mattina a nov'ore, in su quello</l>
<l>che, stanco dall'ardore e dall'affanno,</l>
<l>mi godarei con pace un sonnerello,</l>
<l>ei pesta e trita; io non so che malanno</l>
<l>ei si tempesti, che sei quarti d'ora</l>
<l>ogni mattina mi fa questo danno.</l>
<l>Passato questo tempo, chi lavora</l>
<l>vien'a bottega, e fra gl'altri l'Aglietto</l>
<l>(e pur a ripensarvi m'addolora),</l>
<l>ch'ha tolto a far che nel mondo un aghetto,</l>
<l>né una stringa, resti senza punta</l>
<l>e picchia tutto dì senza rispetto.</l>
<l>Da la man destra una ribalda giunta,</l>
<l>o più presto derrata principale,</l>
<l>a questa nostra casa abbiam congiunta.</l>
<l>Ei ci tornò in malora un animale,</l>
<l>che non si stende più là con l'ingegno,</l>
<l>ch'a far di cuoio o spalliera o guanciale;</l>
<l>e tutto dì, con un certo suo legno,</l>
<l>tempella in sur un ferro, né già mai</l>
<l>d'un minimo riposo si fa degno.</l>
<l>Al dirimpetto ho certi calzolai,</l>
<l>che canton sempre, come s'è di dire</l>
<l>diletto né piacer non ebbi mai.</l>
<l>E s'e' non fanno romore a cucire</l>
<l>e' batton quel bussetto tanto spesso,</l>
<l>ch'e' si può quasi a ogn'otta sentire.</l>
<l>Abbiamo anco un coiaio presso presso,</l>
<l>ch'ha fatto quasi tanto ch'e' ci aggrada,</l>
<l>pe' suoi corrotti puzzi, quel del cesso;</l>
<l>ma non è mia intenzion che la man vada</l>
<l>scrivendo altro, per or, che di tempesta</l>
<l>e di romor, per men tenervi a bada;</l>
<l>costui non manca di tormi la testa</l>
<l>come quest'altri e fa un suo rinvolto</l>
<l>d'una pelle bagnata e vien con questa</l>
<l>fuori e, senza posarsi o poco o molto,</l>
<l>la sbatte e picchia in terra o sur un desco</l>
<l>e buona parte m'ha del cervel tolto.</l>
<l>S'io volessi contarvi starei fresco</l>
<l>il romor de' fanciulli, onde talvolta,</l>
<l>per dolermene, ad altri e a me rincresco.</l>
<l>Questi di casa a farmi dar la volta</l>
<l>sarieno assai, ma di fuor ce ne viene,</l>
<l>acciò ch'e' me n'abbondi copia molta.</l>
<l>Io non ho que' lor giuochi a mente bene,</l>
<l>ma io so ben ch'e' si combatte e grida</l>
<l>in tutti quanti e ne porto le pene.</l>
<l>Venuta l'ora poi che par ch'occida</l>
<l>il chiaro giorno e che la leggier cena</l>
<l>ho presa, par che 'l cuor mi si divida.</l>
<l>Cresce allora il dolor, cresce la pena</l>
<l>non pur pel mal, ma pe' folli romori</l>
<l>di che questa città, qua oltre, è piena.</l>
<l>Noi siam qua presso ai Marmi, dove fuori</l>
<l>si stan la maggior parte di que' tali</l>
<l>che serbano il dormir dopo gl'albori.</l>
<l>Di qui l'urla e i romor si senton quali</l>
<l>serien troppi in inferno e cantar forte</l>
<l>canzone da disdirsi ai manovali.</l>
<l>Oh, che fastidio grande! O Dio, che morte</l>
<l>prova un povero infermo che gli sente!</l>
<l>e non gli val serrar finestre o porte!</l>
<l>L'usanza è vecchia, io non dico niente,</l>
<l>per esser da persone frequentata,</l>
<l>ch'han perfetto giudicio e sana mente.</l>
<l>Ma s'ella mi paresse sciagurata?</l>
<l>Or ch'io sono ammalato anco mi spiace</l>
<l>la carne e 'l vin, ch'è cosa sì lodata!</l>
<l>Forse tre braccia e mezzo a presso giace</l>
<l>il letto, ov'io mi stendo, a la cucina</l>
<l>di casa e, questo so, che n'è capace;</l>
<l>noi abbiamo una serva cervellina,</l>
<l>che per parer pulita oltre al bisogno,</l>
<l>rigoverna la sera e la mattina.</l>
<l>E perch'io non facessi qualche sogno</l>
<l>pauroso, a dormir così in sul pasto,</l>
<l>cerca tenermi desto e fa 'l bisogno.</l>
<l>Io non son prima a lletto, ch'un contrasto</l>
<l>sento di piatti, tegami e scodelle,</l>
<l>che m'ha per più d'un'ora il sonno guasto.</l>
<l>Abbiamo un paio di secchie nuove e belle,</l>
<l>ma mal d'accordo e spesso, nel trovarsi</l>
<l>si dan percosse, che 'ntronan le stelle.</l>
<l>Ed ho sentito dir ch'e' debbe farsi</l>
<l>tosto bucato, ond'io posso pensare</l>
<l>ch'e' s'ha a mettere im molle ed ha a lavarsi.</l>
<l>I' so ch'e' s'ha a sentir l'amiche urtare</l>
<l>e mi dà gran fastidio anche sapere</l>
<l>ch'e' ci ha a venir delle donne a lavare,</l>
<l>ch'oltre a lo smisurato dispiacere</l>
<l>ch'io arò nel sentir picchiar que' panni,</l>
<l>voi sapete il ciarlar di quelle fiere!</l>
<l>Le sono stracche dal mondo e dagli anni</l>
<l>e han fra lor certi ragionamenti</l>
<l>da dare a un mio par di molti affanni.</l>
<l>Io non vi potrei dir quanti tormenti</l>
<l>mi danno i cani e 'n questa vicinanza</l>
<l>se n'accozza ogni sera più di venti.</l>
<l>Anco le gatte — o che leggiadra usanza</l>
<l>trovò natura! — arrabiando la notte,</l>
<l>fanno tanto romor, ch'e' me n'avanza.</l>
<l>Sopra certe torracce e mura rotte</l>
<l>qui presso, ho gufi, civette, assinoli,</l>
<l>bestie, mi penso, dal diavol condotte.</l>
<l>Stannoci a casa e hannoci i figliuoli;</l>
<l>chi fa “chiù chiù”, chi russa e chi cinguetta</l>
<l>ed io mi sto sommerso in tanti duoli.</l>
<l>Così, punto per punto, m'è interdetta</l>
<l>ogni quiete, anzi ho tanti dispetti,</l>
<l>ch'e' sarà facil ch'e' mi dien la stretta.</l>
<l>Ma, raccozzando i tormenti, che letti</l>
<l>avete, e mille cose altre più strane,</l>
<l>sarian quasi piacer, quasi diletti,</l>
<l>posti a comparazion delle campane,</l>
<l>ch'a scrivere o pensar del nome pure,</l>
<l>nel corpo appena l'anima rimane.</l>
<l>Io n'ho cose da dir tante e sì scure,</l>
<l>che noi faremmo una capitolessa,</l>
<l>s'io l'aggiugnessi a quest'altre sciagure.</l>
<l>O noioso stormento, o briga espressa</l>
<l>del cervel de' mortali, odiosa al cielo</l>
<l>ed alla terra e nimica a te stessa!</l>
<l>I' ho sì grande sdegno, io non lo celo,</l>
<l>con quel che le trovò, le fa, le suona,</l>
<l>ch'io me li mangerei crudi e col pelo.</l>
<l>Ma perché intanto un gran vespro m'intruona</l>
<l>il capo e, s'io lo sento, Iddio ve 'l dica,</l>
<l>onde la destra la penna abbandona,</l>
<l>assai mi sia per or questa fatica:</l>
<l>un'altra volta e con più salda mano</l>
<l>vi scriverrò di così gran nimica.</l>
<l>Attendete a tornar gagliardo e sano,</l>
<l>ed io m'ingegnerò di guarir tosto,</l>
<l>acciò ch'in qualche luogo ce n'andiano</l>
<l>da le campane e da' romor discosto.</l>
</lg>
</div1>
<div1>
<head>Capitolo contro a le campane</head>
<p>Al medesimo</p>
<lg>
<l>Per non vi tener più d'oggi in domane,</l>
<l>per la presente sarete avisato</l>
<l>com'i' la 'ntendo circa le campane.</l>
<l>Farebbesi qualcun da uno lato</l>
<l>e conterebbe su cento dispetti,</l>
<l>che tengon questo mondo intenebrato,</l>
<l>e replicando direbbe che i detti</l>
<l>e tutti que' che si potrebbon dire</l>
<l>sarian quasi piacer, quasi diletti,</l>
<l>a ppetto a quel che si prova a sentire</l>
<l>delle campane il percuotere strano,</l>
<l>senza cavarne l'ora del morire.</l>
<l>Com'elle si trovassin noi l'abbiano</l>
<l>— questo si sa — ma chi ne fu inventore</l>
<l>non posso creder ch'e' fusse cristiano,</l>
<l>perch'un uom che sia vago del romore</l>
<l>non mi va per la tazza e non mi piace,</l>
<l>né crederò ch'egl'abbia o fede o amore.</l>
<l>Ognun si sa che ciò che non dispiace</l>
<l>o gl'è buono o gl'e onesto, utile o bello:</l>
<l>questo con man si tocca ed è capace.</l>
<l>Ma le campane di, ch'io vi favello,</l>
<l>mancon di tutte queste quattro cose,</l>
<l>come può ben veder chi ha cervello.</l>
<l>Quanto a bellezza, colui che le pose,</l>
<l>fe' lor un corpo fuor d'ogni misura,</l>
<l>come son tutte le cose ritrose.</l>
<l>Mostran da basso aver tonda figura,</l>
<l>ma per non meritar cotanto bene,</l>
<l>piglian licentia e fanno una sciagura.</l>
<l>Non si discerne in lor petto, né schiene:</l>
<l>non son triangolare, ovate o quadre,</l>
<l>ma d'un corpo contrario allo star bene.</l>
<l>Son tanto oneste poi, quanto leggiadre,</l>
<l>che chi le guarda, senza troppo affanno,</l>
<l>si può chiarir s'elle son padre o madre.</l>
<l>Senza vergogna spenzolate stanno</l>
<l>e non si cuopron mai, passi chi vuole,</l>
<l>a gambe larghe e mostran ciò ch'ell'hanno.</l>
<l>Circa dell'esser buone, assai mi duole</l>
<l>non vi poter mostrar distesamente</l>
<l>le lor magagne in sì brevi parole.</l>
<l>Pur ei si può conoscer facilmente</l>
<l>per quel battacchio e non sia chi mi dica:</l>
<l>“Le son sagrate” e non ponga lor mente.</l>
<l>Buone, mi piacque! i' durerei fatica</l>
<l>a crederlo a un santo, propio buone!</l>
<l>vadin pur via, che Dio le benedica!</l>
<l>Che per invidia o per altra cagione</l>
<l>or col battaglio, or col gittarsi in terra</l>
<l>l'hanno morto, a' lor dì, cento persone.</l>
<l>I' n'ho vedute andare in su la guerra</l>
<l>e diventar le belle artiglierie,</l>
<l>sì che chi le tien sante, in grosso l'erra.</l>
<l>E con tutte le lor ribalderie,</l>
<l>disonestà, goffezza e spese e 'mpacci</l>
<l>non son d'util nessun, questa genia.</l>
<l>Talvolta una campana costeracci</l>
<l>le migliaia degli scudi; o gran pazzia,</l>
<l>spendere in cosa che danno ci facci</l>
<l>e che sempre minacci e sempre dia</l>
<l>e, stando tutto l'anno a dondolarsi,</l>
<l>sempre ci gridi e dica villania!</l>
<l>Per me non credo che possa trovarsi</l>
<l>più vil cosa e, s'un è punt'uomo e vivo,</l>
<l>mai non vedrete a sonarle accostarsi.</l>
<l>E ch'e' sia 'l ver, tra' frati il più cattivo,</l>
<l>il più goffo, il più schifo minestraio,</l>
<l>d'ingegno e garbo e di memoria privo,</l>
<l>ben che ve ne sia sempre qualche paio</l>
<l>tra lor, pur fra' cattivi il più ribaldo</l>
<l>si sceglie ed è creato campanaio.</l>
<l>Così tra i preti a quest'ufizio, saldo</l>
<l>sta il più sgraziato; ai munister si piglia</l>
<l>il paggio del famiglio del castaldo.</l>
<l>Fra i secolari è una maraviglia</l>
<l>ritrovars'un che non se ne vergogni,</l>
<l>pur se ne trova, tanto s'assottiglia,</l>
<l>ma fate conto che trovar bisogni</l>
<l>il più sgraziato, il più schifo e 'l più brutto</l>
<l>da far parere un Cupido lo Gniogni.</l>
<l>Schernisconlo i fanciulli e 'l popol tutto,</l>
<l>che san che s'e' non fusse più che matto,</l>
<l>non si sarebbe a tal arte condutto.</l>
<l>Poi pare al mondo un onorevol fatto</l>
<l>a far le torri, come fe' Nembrotte,</l>
<l>per esaltar questo strumento stratto.</l>
<l>Ma io n'ho viste e rovinate e rotte</l>
<l>tante e sfregiate dal ciel, ch'io son certo,</l>
<l>ch'e' non le può patir crude né cotte.</l>
<l>Né c'è campaniluzzo sì diserto,</l>
<l>che non v'abbi su dato la saetta,</l>
<l>per dimostrarci il nostro errore aperto.</l>
<l>Ma perché levi pure alta la vetta</l>
<l>un campanil quanto può, s'io non voglio</l>
<l>vederlo, io chiuggo gl'occhi e dico: “Aspetta”.</l>
<l>Però di questo punto non mi doglio,</l>
<l>com'io non mi dorrei del vestimento</l>
<l>d'un tristo o nelle serpi dello scoglio.</l>
<l>Ma per tornare a quel che vi sta drento,</l>
<l>dico che son non pur dannose al mondo,</l>
<l>anzi sono esso danno, esso tormento.</l>
<l>Come puote esser utile o giocondo</l>
<l>a spender un tesor per impazzare</l>
<l>in questo strumentaccio senza fondo?</l>
<l>Chi volesse di musica cercare,</l>
<l>cerchi il contrario di quel ch'elle sono</l>
<l>e 'n questo modo lo potre' trovare.</l>
<l>Tra lor non è né regola, né tuono,</l>
<l>né bi quadri, né bi molli o altra chiave,</l>
<l>ma il lor suggetto è il fracasso e lo 'ntruono,</l>
<l>contrario appunto a quel dolce e soave</l>
<l>che la musica porge, a quel diletto,</l>
<l>che par che d'ogni noia ci disgrave,</l>
<l>dove queste ci fanno ira e dispetto</l>
<l>nascer nel cuore e, per più farci offesa,</l>
<l>impediscono il canto e 'l suon perfetto;</l>
<l>ch'alcuna volta, trovandoci in chiesa</l>
<l>a contemplar del buon Moschin l'ingegno</l>
<l>o del buon Cencio, con la mente attesa,</l>
<l>o di cantori alcun conserto degno,</l>
<l>questo contrario a la musica stessa,</l>
<l>c'impedisce in sul bello ogni disegno,</l>
<l>ch'in mezzo a tal dolcezza esce una Messa</l>
<l>con un campanelluzzo fastidioso,</l>
<l>tal che quell'armonia non è più dessa.</l>
<l>La notte fu trovata per riposo</l>
<l>delle fatiche e perché l'uom dormendo</l>
<l>dimenticasse ogni pensier noioso,</l>
<l>ma queste scioperate interrompendo</l>
<l>ce 'l vanno e fan la notte più fracasso</l>
<l>per far dispetto altrui; così la 'ntendo.</l>
<l>Il sonno fugge e 'l cervel ti va a spasso</l>
<l>pel grande intronamento della testa,</l>
<l>che ti mena alla morte passo passo.</l>
<l>Voglion rimescolarsi in ogni festa,</l>
<l>battendo e rimbombando in modo tale,</l>
<l>ch'e' non si può patir tanta tempesta,</l>
<l>ond'un affanno, uno sdegno t'assale,</l>
<l>che mill'anni ti par che quel dì passi</l>
<l>e vienti voglia di dire ogni male.</l>
<l>E se per sorte tu ti riscontrassi</l>
<l>con qualch'amico o qualche forestiere</l>
<l>e ch'alla festa a casa lo 'nvitassi,</l>
<l>è una pietà a udire e vedere</l>
<l>ch'e' non se gli può dire una parola,</l>
<l>s'e' non si grida seco a più potere;</l>
<l>ed è come menarlo in una scuola</l>
<l>d'abbaco e canta tutti i fatti sua;</l>
<l>né mai s'intende a una volta sola.</l>
<l>Gridon le fanti e i servi e tutti e' tua,</l>
<l>che paion pazzi, e tu con loro insieme,</l>
<l>perch'altrimenti e' s'udire' nel dua.</l>
<l>Onde 'l meschin che tu 'nvitasti teme</l>
<l>a dirti ch'e' vorrebbe andare altrove,</l>
<l>che si vede condotto all'ore estreme.</l>
<l>Pur prende alfin licenzia e non sa dove</l>
<l>si vada, in modo è rintronato e pesto:</l>
<l>queste son nelle feste le lor prove.</l>
<l>Così ci torna il festeggiar molesto</l>
<l>e non giova il dolerci o lo star cheti;</l>
<l>mentre che noi viviam, ci tocca questo.</l>
<l>Ma non contente in vita e a' tempi lieti</l>
<l>farci ogni male, al tempo della morte</l>
<l>s'accordano anche a farcene coi preti.</l>
<l>Testé ch'uno è malato, fan di sorte</l>
<l>che non ha mai di riposarsi possa,</l>
<l>sonando per dispetto assai più forte;</l>
<l>tal ch'ogni colpo ti fracassa l'ossa</l>
<l>del capo e t'ingarbuglia la memoria,</l>
<l>fin ch'elle ti conducano alla fossa.</l>
<l>E non ti dico s'elle n'hanno boria</l>
<l>quand'un va sotto e dicon gongolando:</l>
<l>“Tutti avete a toccar di questa storia”.</l>
<l>E poi parecchi giorni ricordando</l>
<l>vanno i lor danni agl'amici e a' parenti,</l>
<l>quasi liete, il mal nostro rinfacciando.</l>
<l>O poca cura dell'umane genti</l>
<l>sopportare una cosa che ci nuoce</l>
<l>nel bene e del tuo mal par si contenti!</l>
<l>E forse ch'e' non c'è chi la lor voce</l>
<l>loda per buona? E 'l Petrarca ne dice cosa</l>
<l>da farsi il segno della croce;</l>
<l>ma gl'era prete e non se gli disdice,</l>
<l>onde si potre' dir con un suo verso:</l>
<l>tal frutto nasce da cotal radice.</l>
<l>Cosa da stolti a creder per tal verso</l>
<l>lodarsi Dio con un cotal di ferro,</l>
<l>percosso in una conca per traverso.</l>
<l>I' non so s'a così parlare io m'erro,</l>
<l>ma e' mi vien pur alle volte voglia</l>
<l>di diventare in certe cose sgherro.</l>
<l>Mi vien voglia di ridere e ho doglia,</l>
<l>quand'io le veggo battezzare e scritto</l>
<l>aver di fuor “suor Tale” in su la spoglia.</l>
<l>Ma, se chi pon lor nome avesse fitto</l>
<l>nel capo o altrove quel battaglio a dosso,</l>
<l>gli parrebbe al contrario quello scritto;</l>
<l>ond'io m'avolgo e comprender non posso</l>
<l>per quel che s'usi così battezzarle</l>
<l>e non han però carne, anima o osso.</l>
<l>Forse pensorno ch'altri a riguardarle</l>
<l>per questo avesse e le conobbon tali,</l>
<l>ch'ogn'uomo arìa cercato rovinarle,</l>
<l>e per coprire infiniti lor mali,</l>
<l>sotto nome di monache ordinorno,</l>
<l>che nocessino al mondo e agl'animali;</l>
<l>ma questa ragia alfin trovato ha scorno,</l>
<l>ché l'un cristian con l'altro si castiga</l>
<l>per minor cosa mille volte il giorno.</l>
<l>E anche s'e' ci desse troppa briga</l>
<l>una suora e valer se ne potesse,</l>
<l>né fusse il mur fra la mano e la spiga,</l>
<l>dimostreremmo ch'e' ce ne dolesse</l>
<l>e senza troppo averci stuzzicati,</l>
<l>credo ch'ogn'uom faria quel ch'e' potesse.</l>
<l>Un'altra cosa hanno trovata i frati</l>
<l>e hanno detto ch'e' predicatori</l>
<l>dalle campane sono assomigliati,</l>
<l>ma s'e' non hanno allegorie migliori</l>
<l>tolghinsele senza aschio: ogn'uom s'avvede</l>
<l>ch'elle non san far altro, che romori.</l>
<l>Il lor sonar sì sciocco non procede,</l>
<l>ben ch'ognor ci minacci, assordi e 'ntruoni,</l>
<l>da carità, da ragione o da fede.</l>
<l>Dunque s'e' voglion esser cicaloni</l>
<l>senza amor, senza fe', senza ragione,</l>
<l>non me n'impaccio, io fuggo le quistioni.</l>
<l>Levonsi a far la notte l'orazione</l>
<l>e per farci partecipi al disagio,</l>
<l>tengon deste, sonando, le persone,</l>
<l>ma gli stanno poi 'l giorno con tant'agio,</l>
<l>ch'e' rimetton le dotte, ov'a noi fiocca</l>
<l>travagli e noie a bottega o in palagio.</l>
<l>Or che bisogna tanta filastrocca</l>
<l>di lunghe e scempii e di doppii e rintocchi,</l>
<l>quand'uno ha inteso e divozion lo tocca?</l>
<l>Bisognerebbe ancor non aver occhi</l>
<l>a non voler veder che la lor baia</l>
<l>ci vota la scarsella di baiocchi,</l>
<l>che per far qualche bella cornacchiaia</l>
<l>che suoni dietro ai morti, in questa soia</l>
<l>spendiam del buono e par ch'e' non ci paia.</l>
<l>Sono stato per dir che quand'i' muoia</l>
<l>non sia nessun che me le suoni dreto,</l>
<l>per non dar lor questo diletto e gioia.</l>
<l>Ma interverrebbe a me com'al discreto</l>
<l>dotto e da ben gran fisico Rontino,</l>
<l>ch'a la sua morte a' suoi disse in secreto,</l>
<l>che non voleva o lontano o vicino</l>
<l>frati al suo corpo a portallo all'avello</l>
<l>e n'ebbe più che gl'altri, il poverino.</l>
<l>Ecci qualcun che mi toglie il cervello</l>
<l>con dirmi ch'elle caccion le saette</l>
<l>e non han forza a cacciare un uccello.</l>
<l>Ma se pur fusse il ver, quattro moschette</l>
<l>o due cannon farebbon quest'ufizio</l>
<l>e bacini e paiuoli e le palette;</l>
<l>e per chiamarci a Messa o all'uffizio</l>
<l>ci sare' mille cose più galante,</l>
<l>togliendo al mondo questo malefizio.</l>
<l>E' non muoion però là su in Levante</l>
<l>e non hanno campane e più di noi</l>
<l>vanno a la chiesa e altre genti tante.</l>
<l>Non possono aver cosa che gl'annoi,</l>
<l>che venga a dir niente, stando senza</l>
<l>questa invenzion da montanari e buoi.</l>
<l>Quanto benedirei la mia Fiorenza,</l>
<l>s'ella facesse a tutte com'a quella</l>
<l>che fece per parecchi penitenza!</l>
<l>Aremmo più quattrin nella scarsella</l>
<l>e per le case tanti ottoni e rami</l>
<l>e stagni che sarebbe cosa bella.</l>
<l>Non posso far ch'io non lodi e non ami</l>
<l>Paul terzo e quel tempo ch'e' ci tenne</l>
<l>scomunicati non sospiri e brami;</l>
<l>raffermammo in su l'osso le cotenne,</l>
<l>il cervel si fe' duro; ohimé, che poco</l>
<l>durò, che questa lebbra si rinvenne!</l>
<l>A molti parve ch'e' fusse un bel giuoco</l>
<l>veder la gente andare all'osteria</l>
<l>e poi fuggir la chiesa com'il fuoco.</l>
<l>I' so che le campane andoron via,</l>
<l>cioè si stetton ferme e sfaccendate,</l>
<l>senza sonar, quel tempo tuttavia.</l>
<l>Non ci lasciano star, queste sgraziate,</l>
<l>né fuor, né 'n casa e, statti cheto o parla,</l>
<l>sempre ti tengan l'orecchie intronate.</l>
<l>Ho una stanza e non posso abitarla,</l>
<l>ché fra la terza, il vespro e 'l mattutino</l>
<l>mi sarà forza un giorno abbandonarla.</l>
<l>E forse che 'l ribaldo e assassino</l>
<l>del campanaio di Santa Reparata</l>
<l>ce la risparmia per esser vicino?</l>
<l>Quante volte mi son io già fasciata</l>
<l>la testa e cerco ben ravviluparmi</l>
<l>con l'una e l'altra orecchia ristoppata,</l>
<l>per veder s'io potevo liberarmi</l>
<l>da una campanuzza la mattina,</l>
<l>che dura un'ora; e non basta turarmi,</l>
<l>i' ho provato a fuggirmi in cantina,</l>
<l>serrarmi in una cassa, in un armario</l>
<l>e non posso fuggir questa rovina.</l>
<l>Forse che questo strumento è mai vario?</l>
<l>sempre suona a un modo e tanto o quanto</l>
<l>non esce mai del suo goffo ordinario.</l>
<l>Io non vi niego ch'il Venerdì Santo</l>
<l>i' non abbia dolore e sia pentito,</l>
<l>tanto ch'i' ho di molte volte pianto.</l>
<l>Ma quando io mi ricordo esser fornito</l>
<l>il suon di queste bestie benedette</l>
<l>e 'nfin'all'ore aver preso partito,</l>
<l>mi viene un'allegrezza, che si mette</l>
<l>nella mia divozion per cotal modo,</l>
<l>che mi par esser tra l'anime elette</l>
<l>e fra me stesso mi conforto e godo</l>
<l>in quel dolce silenzio, ch'ogni pena</l>
<l>mi trae del cuore, ond'io sempre lo lodo.</l>
<l>Vedesi il dì la gente savia e piena</l>
<l>di divozione e per sì buona nuova</l>
<l>nelle più delle case non si cena.</l>
<l>Ma perché, dopo il bene, il mal si trova,</l>
<l>ritorna il mondo a sobbissar di nuovo,</l>
<l>passato questo dì che tanto giova.</l>
<l>Ma or ch'al Poggio, o Luca, mi ritrovo,</l>
<l>dov'io non n'ho ancor viste, né sentite,</l>
<l>di quassù non m'allungo e non mi muovo.</l>
<l>Abbiam quassù le faccie colorite,</l>
<l>i cuori allegri e' cervei freschi e sani,</l>
<l>udendo Messa senza queste ardite.</l>
<l>Qui ci godiamo i gentili atti umani</l>
<l>del più giusto signor che scorga il cielo,</l>
<l>veggianlo ogn'ora e baciangli le mani.</l>
<l>Qui stiamo in pace, senza caldo o gielo</l>
<l>che n'offenda, meniam vita beata;</l>
<l>oh, fusse longa e non variasse il pelo!</l>
<l>Nobiltà, gentilezza accorta e grata</l>
<l>accoglienza, amicizia e fermo vero</l>
<l>han salda stanza in sua corte pregiata.</l>
<l>Non può cader fra questi alcun pensiero,</l>
<l>che sia manco che bel, giusto e cortese,</l>
<l>mercé del lor signor verace e 'ntero.</l>
<l>Ma io non vo' tentar sì alte imprese,</l>
<l>ch'io so purtroppo non esser tal peso</l>
<l>da le mie spalle; or torniamo in paese,</l>
<l>ch'il mondo tutto ha conosciuto e inteso</l>
<l>la sua bontade ed oh, chiamar mi sento,</l>
<l>giù nella strada e son da certi atteso</l>
<l>per girne a spasso e d'intorno e di drento</l>
<l>per questi verdi prati all'ombre, all'acque,</l>
<l>a le fontane, ai boschi, al fresco vento;</l>
<l>onde lo sdegno che gran tempo nacque</l>
<l>da questa malcreate mi conviene</l>
<l>ritener dentro e ciò ch'in lor mi spiacque.</l>
<l>Basta ch'elle son pazze da catene,</l>
<l>da fune e legno e non è fatto a caso</l>
<l>ch'elle siano impiccate, anzi sta bene,</l>
<l>ch'io non farei d'un ladro tanto caso,</l>
<l>d'un assassin, d'un ruffiano o d'un ghiotto:</l>
<l>queste son quelle che mi dan nel naso.</l>
<l>Può nuocere un ribaldo a sette o otto,</l>
<l>un ruffian parte nuoce e parte giova</l>
<l>e recheratti addosso al peggio un cotto,</l>
<l>ma queste fanno a qualunque si trova</l>
<l>danno e nuocano ognor senza vergogna;</l>
<l>dà loro: elle fan peggio a bella prova!</l>
<l>Son aspettato, onde convien ch'io pogna</l>
<l>fine e tacere omai di lor consenta,</l>
<l>fin ch'io ritorni a grattar lor la rogna;</l>
<l>ma se mia voglia in ciò fusse contenta</l>
<l>e s'io avessi tanta autoritade</l>
<l>questa peste mortal sarebbe spenta.</l>
<l>O che bel tempo, o che felice etade</l>
<l>saria la nostra e che savii cervelli</l>
<l>si troverria' nella nostra cittade</l>
<l>a disfar le campane e' campanelli</l>
<l>e' battagli e 'l malan che Dio dia loro,</l>
<l>sì ch'udir non potessimo o vedelli;</l>
<l>poi si potria dir questo il secol d'oro.</l>
</lg>
</div1>
<div1>
<head>A messer Benedetto Varchi in lode delle zanzare</head>
<lg>
<l>Varchi, io vo' sostener con tutti a gara</l>
<l>che fra le bestie, ch'hanno qualche stocco,</l>
<l>il principato tenga la zanzara.</l>
<l>Ecci qualch'autor, che n'ha già tocco,</l>
<l>ma, non la conoscendo, ha detto cose,</l>
<l>che non si saren dette d'un allocco.</l>
<l>Così son state sue virtù nascose,</l>
<l>che chi ne scrisse non volle la gatta,</l>
<l>per la fatica o ch'invidia lo rose.</l>
<l>I' son d'una natura così fatta,</l>
<l>che quand'io veggo il vero, o ch'io lo provo,</l>
<l>i' son uso a chiamar la gatta “gatta”.</l>
<l>Voi anche so ch'avete fitto il chiovo</l>
<l>di dire il vero e non bisogna orpello</l>
<l>con voi, che conoscete il pel nell'uovo.</l>
<l>Costor veddon sì piccol questo uccello</l>
<l>(i' lo chiamo così, perché gl'ha l'ale),</l>
<l>ch'e' lo trattorno com'un pazzerello.</l>
<l>Ben mi cred'io ch'e' ve ne sappia male,</l>
<l>perch'io son certo che l'animo vostro</l>
<l>dell'invidia è nimico capitale.</l>
<l>Ma, s'io non erro, io spero avervi mostro</l>
<l>di lui tal cose, ch'un giorno forzato</l>
<l>sarete a consagrarli e foglio e 'nchiostro.</l>
<l>E potrassi veder quanto fu ingrato</l>
<l>Platone e Aristotile e Omero,</l>
<l>ch'ebber l'ingegno a così buon mercato,</l>
<l>a non ne far per uno un libro intero</l>
<l>e lasciare star l'anima ed Ettorre</l>
<l>e altro, che Dio sa poi s'egl'è vero.</l>
<l>Ma tempo è omai ch'io vi cominci a porre</l>
<l>dinanzi agl'occhi scritto altro che frasche</l>
<l>e non vi pasca di venti e di borre.</l>
<l>Scrivendo a voi non mi par ch'egl'accasche</l>
<l>ch'io cachi il sangue per farvi vedere</l>
<l>come quest'animal si crei o nasche.</l>
<l>Per me confesso di non lo sapere.</l>
<l>Ben sarebbe cortese oppinione</l>
<l>— e non ci costa — a credere e tenere</l>
<l>ch'e' nasca come nascan le persone,</l>
<l>ma qualche cosa, ch'io vi dirò poi,</l>
<l>me ne fa dubitar con gran ragione.</l>
<l>Così potrete me' veder da voi</l>
<l>pigliandon'una — ch'e' non è fatica —</l>
<l>senza ch'io vi disegni i membri suoi.</l>
<l>Or cominciam, che Dio ci benedica:</l>
<l>dico che la zanzara, il primo tratto,</l>
<l>si vede esser dell'ozio gran nemica.</l>
<l>La vorrebbe veder gl'uomini in atto,</l>
<l>travagliarsi, star desti e far faccende,</l>
<l>come colei ch'intende il mondo affatto.</l>
<l>E perché sa ch'il tempo che si spende</l>
<l>nel sonno è come dir gittato via,</l>
<l>si lieva su com'il lume s'accende</l>
<l>e va sempre appostando ove tu sia,</l>
<l>quel che tu faccia e, se tu ti dimeni,</l>
<l>la ti farà di rado villania.</l>
<l>Ma quand'ella s'accorge che tu vieni</l>
<l>al fatto del dormire, anch'ella viene</l>
<l>per chiarirsi de' modi che tu tieni.</l>
<l>E questo non lo fa se non per bene:</l>
<l>la vuol veder le persone affettate</l>
<l>non a ccasaccio, come vien lor bene.</l>
<l>Quanti si gitterebbon la distate</l>
<l>sul letto, a gambe larghe sopra i panni,</l>
<l>cogl'usci e le finestre spalancate!</l>
<l>Cosa che dà col tempo degl'affanni,</l>
<l>perch'e' si piglia spesso una 'nbeccata</l>
<l>o qualche doglia, che ti dura gl'anni.</l>
<l>La prima che ciò vede, una brigata</l>
<l>dell'altre chiama, e vengano a sgridarci,</l>
<l>come si fa la gente spensierata.</l>
<l>Cercon la prima cosa di destarci</l>
<l>co' canti lor, perché noi ci copriàno,</l>
<l>che starien chete, volendo mangiarci.</l>
<l>Ma s'elle veggan poi che noi dormiàno</l>
<l>scoperti e non curiàn le lor parole,</l>
<l>le ci danno di quel che noi cerchiàno</l>
<l>e par che dican: “Poi che costui vuole</l>
<l>del male a far, ch'e' n'abbia”; non di meno</l>
<l>gl'è mal che giova molto e poco duole,</l>
<l>ch'elle ci traggon certo sangue, pieno</l>
<l>di materiaccia, ch'è fra pelle e pelle,</l>
<l>che faria rogna o qualch'altro veleno.</l>
<l>I' metterei su altro che novelle</l>
<l>e giucherei che i medici e i barbieri</l>
<l>hanno imparato a trar sangue, da quelle,</l>
<l>com'imparorno a far anche i cristeri</l>
<l>da quello uccel, ch'il becco fra i peccati</l>
<l>si ficca, a farsi il corpo più leggieri.</l>
<l>Noi siamo a questa bestiuola obligati</l>
<l>per mille cose ch'io non vo' contare</l>
<l>e noi ce le mostriam sempre più ingrati.</l>
<l>Io non me l'ho trovato, anzi parlare</l>
<l>n'ho sentito a parecchi, ch'il bel suono</l>
<l>delle trombe insegnoron le zanzare,</l>
<l>che di tanta importanza al mondo sono,</l>
<l>ch'io ho voglia di dir, che senza queste,</l>
<l>e' non ci resteria troppo del buono.</l>
<l>Ponete mente il giorno delle feste,</l>
<l>dove si giuoca a germini e allora</l>
<l>vi fien le mie parole manifeste.</l>
<l>L'imperadore e 'l papa, che s'adora,</l>
<l>vi son per nulla e le virtù per poco,</l>
<l>fede e speranza e ogn'altra lor suora,</l>
<l>il zodiaco, il mondo, il sole, il foco,</l>
<l>l'aria e la terra, ogni cosa si piglia,</l>
<l>con queste trombe, alla fine del giuoco.</l>
<l>La gente s'argomenta e assottiglia</l>
<l>fin'a un certo che, poi s'abbandona</l>
<l>lo studio e ogni cosa si scompiglia.</l>
<l>Chi trovò questo giuoco fu persona</l>
<l>che dimostrò d'aver cervello in testa</l>
<l>e tanto manco poi se gli perdona,</l>
<l>ch'egli aveva a cercar, veggendo questa</l>
<l>tromba tanto valer, di quella cosa,</l>
<l>che fu cagion d'un suon di tanta festa,</l>
<l>la qual trovata, aver la generosa</l>
<l>zanzara in una carta ornata e bella</l>
<l>dipinta, come quando o vola o posa,</l>
<l>e far ch'e' fusse ogni trionfo a quella</l>
<l>suggetto e così il giuoco andava in modo</l>
<l>ch'el ver sare' rimaso in su la sella.</l>
<l>S'io stessi sano e ch'io avessi il modo,</l>
<l>tanto ch'io fussi un tratto imperadore,</l>
<l>i' farei pur un'insegna a mio modo.</l>
<l>So ch'io non me ne andrei preso al romore</l>
<l>e lascierei quell'aquila a' Troiani,</l>
<l>che mandò quel fanciullo al Creatore;</l>
<l>la ne dovette far parecchi brani</l>
<l>del poverino; e dicon ch'e' fu Giove</l>
<l>ch'el portò in cielo: io 'l crederrei domani.</l>
<l>E senza andarmi avviluppando altrove</l>
<l>torrei una zanzara per bandiera</l>
<l>e udite a ciò far quel che mi muove.</l>
<l>La fama ha quelle trombe e vola altera</l>
<l>per tutto il mondo, ond'io l'ho per figliuola</l>
<l>d'una zanzara; ell'ha quella maniera;</l>
<l>e se la fama tanto vale e vola,</l>
<l>quanto varre' la madre e volerebbe</l>
<l>per la reputazion, non ch'altro, sola?</l>
<l>Credo che solo al nome tremerrebbe</l>
<l>quanto la terra imbratta e l'acqua lava</l>
<l>e che col tempo ognun meco starebbe.</l>
<l>Ha obligo a costei la gente brava,</l>
<l>più ch'a suo padre e certo che senz'essa</l>
<l>io non so com'il fatto suo s'andava,</l>
<l>ch'ell'ha nel mondo la vera arte messa</l>
<l>del combattere e gl'uomini da' fatti</l>
<l>ne faccin fede a chi non lo confessa,</l>
<l>che fanno or mille cerimonie e atti,</l>
<l>stanno in su punti e appiccon cartelli</l>
<l>poi combatton da sezzo o fanno patti.</l>
<l>Non si van colle spade o co' coltelli</l>
<l>addosso al primo, anzi ordinano un giorno</l>
<l>ch'ognun lo sappia e poss'ire a vedelli.</l>
<l>Orlando e' Paladini davon nel corno,</l>
<l>la prima cosa, e non correvan lancia</l>
<l>ch'e' non andassi sei parole attorno.</l>
<l>E ben che questo si trovasse in Francia</l>
<l>e le trombe in Toscana, e' fu costei</l>
<l>ch'insegnò a tutti quanti e non è ciancia,</l>
<l>che chi pon cura diligente a lei</l>
<l>potrà veder ch'ella non pugne o fiere</l>
<l>senza sonar tre volte e quattro e sei.</l>
<l>Però color che ordinan le schiere</l>
<l>come si debbe, non fanno battaglia</l>
<l>s'e' non lo fanno al nimico asapere.</l>
<l>Quant'io miro più fiso più m'abbaglia</l>
<l>questa cotale e non trovo la via,</l>
<l>onde l'ingegno a tanta altezza saglia.</l>
<l>I' credo quasi quasi, ch'ella sia</l>
<l>immortale o vel circa e vi rammento</l>
<l>che quest'è il poi ch'io vi promessi pria.</l>
<l>Ch'io mi ricordo averne morte cento</l>
<l>per sera, innanzi ch'io le conoscessi,</l>
<l>ond'io credea d'averne il seme spento.</l>
<l>E per ben ch'io chiudessi e richiudessi</l>
<l>usci e finestre e in camera col lume</l>
<l>mai non entrassi e gran cura c'avessi,</l>
<l>i' non era sì tosto nelle piume,</l>
<l>ch'io risentivo il numero compiuto,</l>
<l>ond'io m'accorsi poi del lor costume</l>
<l>e m'è più volte nel cervel venuto</l>
<l>ch'ella rinasca come la Fenice,</l>
<l>ben ch'e' non le bisogni tanto aiuto;</l>
<l>la può far senza andar nella felice</l>
<l>Arabia e senza mettere in assetto</l>
<l>cotante spezierie quante si dice.</l>
<l>Per me n'ho una in camera, a dispetto</l>
<l>di chi non vuol, che non lo sappiend'io</l>
<l>m'era morta ogni notte intorno al letto,</l>
<l>ond'io n'ebbi quistion col garzon mio,</l>
<l>tanto ch'io fui per rompergli la bocca</l>
<l>e dissi in fin ch'e' s'andasse con Dio,</l>
<l>ch'ammazzarle, oltra il male, è la più sciocca</l>
<l>cosa del mondo: ella tornava viva,</l>
<l>come s'ella non fusse stata tocca.</l>
<l>Ed ecci e stacci ed è quella e sì priva</l>
<l>di compagnia, già son parecchi mesi</l>
<l>m'ha corteggiato, forse perch'io scriva.</l>
<l>Potreste forse dirmi, avendo intesi</l>
<l>questi miei versi: “Dimmi un po', Bronzino,</l>
<l>perch'e' non paia ch'io bea i paesi,</l>
<l>quest'animal, che tu fai sì divino,</l>
<l>e vuoi ch'e' faccia destri gl'infingardi,</l>
<l>perché pigl'ei poi 'l verno altro cammino,</l>
<l>e alla tua ragion, se ben riguardi,</l>
<l>allor n'arebbe a esser più che mai,</l>
<l>ch'inpigrisce, non ch'altro, i più gagliardi?”</l>
<l>Bel dubbio, certo, e da lodarlo assai,</l>
<l>ma io non mi smarrisco già per questo</l>
<l>e mostrerrò, ch'a scriver non errai.</l>
<l>Chi è ito pel mondo, manifesto</l>
<l>conosce ch'e' non ci è terra nessuna,</l>
<l>dove non sia qualcosa di molesto.</l>
<l>La sta con noi la state, acciò che gnuna</l>
<l>persona non ammali e anche un pezzo</l>
<l>dell'autunno; poi muta fortuna.</l>
<l>Né il suo partir ci nuoce allor, ch'avezzo</l>
<l>è questo nostro paese in tal forma,</l>
<l>che l'ozio a darci noia sarà il sezzo;</l>
<l>la povertà farà ch'e' non si dorma</l>
<l>e molti altri rimedii ci saranno</l>
<l>contra lo starsi: quest'è cosa in forma.</l>
<l>Ma pur chi ne volesse tutto l'anno</l>
<l>e' ci è più d'un paese ove n'avanza,</l>
<l>come dicon le genti che vi vanno.</l>
<l>Dicon che nella Puglia n'è abbondanza,</l>
<l>ma le Maremme di Roma, e di Siena</l>
<l>non ci è troppo, n'hanno anche a bastanza.</l>
<l>Quivi un ch'avesse la scarsella piena</l>
<l>e poi fusse nimico del riposo</l>
<l>arebbe a stare, s'e' crepasse di pena.</l>
<l>Io ne son sempre stato desioso</l>
<l>e farei un bel tratto a 'ndarvi, quando</l>
<l>i' fussi ricco e manco voglioloso.</l>
<l>O che diletto indiavolato stando</l>
<l>in que' paesi, cred'io, ch'e' si provi,</l>
<l>quand'elle vanno la notte ronzando!</l>
<l>Quand'un s'abbatte a casa, che gli giovi</l>
<l>e anche piaccia, io credo ch'e' si possa</l>
<l>torla a chius'occhi, pur che se ne trovi.</l>
<l>Ma la gent'oggi è maliziosa o grossa,</l>
<l>tal che per ignoranza o per malizia</l>
<l>ogni cosa di buon ci lascia l'ossa.</l>
<l>Doverremmo cercar d'aver dovizia</l>
<l>di zanzare e far pozzi, fogne e acquai</l>
<l>e s'altro luogo più le benefizia;</l>
<l>e arebbesi a far legge che mai</l>
<l>non ardisser d'ucciderle i cristiani,</l>
<l>ben ch'elle ci mordessin poco o assai.</l>
<l>Dispiacemi veder gl'uomini strani,</l>
<l>che non sanno uno scherzo sofferire</l>
<l>e per ogni cosuzza alzon le mani,</l>
<l>che doverremmo amare e reverire</l>
<l>chi ci vuol ben e 'n parte ci fa male</l>
<l>e, per ben nostro, imparare a patire.</l>
<l>Ma faccin quel che e' voglion, che e' non vale,</l>
<l>quando ben un le schiacci, arda o scancelli,</l>
<l>per quanto è scritto in su questo cotale.</l>
<l>Or, perché tanto e' poemi son belli,</l>
<l>quanto e' son brevi, fia ben ch'io consenta</l>
<l>far quattro versi e poi non ne favelli.</l>
<l>Quest'animale insomma, mi contenta</l>
<l>sì stranamente, ch'a tutti i miei amici</l>
<l>ne vorrei sempre intorno almanco trenta,</l>
<l>per farli destri e più sani e felici.</l>
</lg>
</div1>
<div1>
<head>Esortazione del Bronzino pittore alle zanzare</head>
<lg>
<l>Voi mi togliete, o zanzare, il cervello</l>
<l>e fate troppo, i' dico, a buona cera</l>
<l>con meco del compare e del fratello.</l>
<l>I' non son ito a lletto e non è sera</l>
<l>e voi mi state intorno già a ronzare;</l>
<l>e forse che voi siete una? Una schiera!</l>
<l>Oh, voi non mi lasciate riposare,</l>
<l>né dì, né notte e sarebbe pur bene</l>
<l>far che l'uom anche ci potesse stare.</l>
<l>Diciam ch'io v'ami e ch'io vi voglia bene;</l>
<l>e' sare' giusto che dal canto vostro</l>
<l>vo' facess'anche quel che s'appartiene</l>
<l>e non, come s'è dir quand'e' v'è mostro</l>
<l>il dito, tòr la mano, il dito e 'l braccio,</l>
<l>come certi ignoranti al tempo nostro.</l>
<l>Voi doverresti darvi manco impaccio</l>
<l>di me talvolta; e quand'io ho con mano</l>
<l>fatto sei cenni, intender ch'io vi caccio.</l>
<l>Vo' volete ch'i' creda che per sano</l>
<l>tenermi mi tegnate sempre desto</l>
<l>e questa ragia noi la conosciamo;</l>
<l>s'i' ho a star sempre inpelagato in questo</l>
<l>fastidio e darmi schiaffi e contar ore,</l>
<l>noi saren poco amici, io ve 'l protesto,</l>
<l>e s'io v'ho fatto co' miei versi onore,</l>
<l>che ciò non dico per rinproverallo,</l>
<l>perch'io l'ho fatto di fede e di quore,</l>
<l>non è che molti non dican che fallo</l>
<l>feci a lodarvi e ch'a porvi sì in cima</l>
<l>fu come metter l'asino a cavallo.</l>
<l>Io gl'ho lasciati cicalar, né stima</l>
<l>non ho mai fatto delle lor parole,</l>
<l>come colui che non corro alla prima.</l>
<l>Voi sapete che grande strida suole</l>
<l>metter, si dice, chi sente gran doglia</l>
<l>e va la lingua dov'il dente duole.</l>
<l>Vo' dir ch'io mi vi scuso e se di voglia</l>
<l>mi fate rimutar, saprò far tanto</l>
<l>che voi non aret'uom che ben vi voglia.</l>
<l>Mettiàno un tratto le baie da canto</l>
<l>e fate conto ch'i' ci sie ancor io;</l>
<l>non vogliate ficcarmi là in un canto.</l>
<l>Vo' non aresti a far col fatto mio</l>
<l>tanto a fidanza e cavarmi fil filo</l>
<l>il sangue e poi cantando irvi con Dio.</l>
<l>Se voi credessi farmi stare a filo</l>
<l>con dir: “Costui non ci farebbe male”,</l>
<l>i' ve lo dico, “e' si romperà il filo”.</l>
<l>Ohimé, che le mosche hanno pur l'ale,</l>
<l>sanno cantare e hanno l'unghia e 'l morso;</l>
<l>chiuditi al buio, elle non fanno male.</l>
<l>Diret'or che, per collera trascorso</l>
<l>i' sia troppo in parole, e non bisogna</l>
<l>toccar, come si dice, il naso all'orso.</l>
<l>Aver sempre mai 'ntorno una zampogna</l>
<l>di questa sorte e poi le mani e 'l viso</l>
<l>sì mal governo, è pure una vergogna;</l>
<l>e tutto sanguinoso e tutto intriso</l>
<l>il ceffo e tutto punto e 'nbollicato</l>
<l>da far venire a nnoia a sé Narciso.</l>
<l>E se tu non ti sei così lavato</l>
<l>il viso la mattina ogn'uom ti dica:</l>
<l>“Tu sei sì intriso; dove se' tu stato?”</l>
<l>Colui è forza che vi maladica,</l>
<l>che si ritrova, in causa e cagione</l>
<l>vostra, tutta la gente innimica.</l>
<l>Certo, che, da un canto, passione</l>
<l>n'ho per ben vostro e me n'adirerei;</l>
<l>se non ch'io veggo ch'egl'hanno ragione.</l>
<l>Diavolo, un tratto più di cinquanzei</l>
<l>annoverai punture in su la testa</l>
<l>d'una donna, ch'appena il crederrei,</l>
<l>senza il mento e le gote e quel che resta</l>
<l>del viso, come dire il naso e gl'occhi,</l>
<l>che vi pareva stato la tempesta.</l>
<l>Bisognerebbe che gl'uomini sciocchi</l>
<l>fussin affatto, anzi peggio che morti,</l>
<l>a non si risentir se tu gli tocchi.</l>
<l>Or, insomma, egl'è forza ch'io v'esorti</l>
<l>a mutar vita, perché questi vostri</l>
<l>avversari non hanno tutti e' torti.</l>
<l>Non v'impacciate tanto in questi nostri</l>
<l>fatti e lasciate posar chi è stracco,</l>
<l>ben ché sia ignudo e ogni cosa mostri.</l>
<l>E non vogliate satollarvi a macco</l>
<l>di questa nostra benedetta carne</l>
<l>e tener l'uom sì debole e vigliacco.</l>
<l>E quando voi venite a visitarne</l>
<l>un po' la sera e che voi siate state</l>
<l>vedute o intese, doverreste andarne,</l>
<l>non voler dì e notte e verno e state</l>
<l>mangiarci l'ossa e stare a nostre spese</l>
<l>e venir sempre senz'esser chiamate.</l>
<l>Voi sapete ch'io fei ch'ogn'uomo intese</l>
<l>le virtù vostre e di quel ch'io potetti</l>
<l>adoperar per voi, vi fui cortese.</l>
<l>Or non so più quel che per voi s'aspetti</l>
<l>e che voi non andate a buon viaggio,</l>
<l>dove sia chi di voi più si diletti.</l>
<l>Quaggiù voi non arete altro vantaggio.</l>
<l>i' ve lo dico perch'a' Fiorentini</l>
<l>sazion le cose com'e' l'hanno assaggio.</l>
<l>Di grazia, uscite un tratto de' confini</l>
<l>qui di Firenze; fate un po' a mio modo,</l>
<l>ma non tornate com'i farfallini.</l>
<l>Vo' dir che voi mostriate avere il modo</l>
<l>a viver fuor di casa e senza questi</l>
<l>che non lo posson creder a gnun modo.</l>
<l>Poi chi non vuol destarsi, non si desti,</l>
<l>e chi vuol delle trombe, se ne faccia,</l>
<l>e chi è pigro, infingardo si resti.</l>
<l>Tempo verrà, non vo' che e' vi dispiaccia,</l>
<l>che se voi state fuor vent'anni o trenta,</l>
<l>tal vorrebbe sentirvi ch'or vi caccia.</l>
<l>Andate, fate un tratto ch'io ne senta</l>
<l>novelle e senza dir nulla a persona,</l>
<l>ch'a star di fuora un altro si diventa.</l>
<l>Voi vi potresti abbattere a sì buona</l>
<l>stanza, che questa vi verrebbe a noia,</l>
<l>massime il verno, ch'il freddo ci suona.</l>
<l>Ma sopr'a tutto sie 'nnanzi ch'i' muoia</l>
<l>e 'n questo mezzo abbiate per ricordo</l>
<l>di non mi stare intorno a dar la soia.</l>
<l>E non m'abbiate tanto per balordo,</l>
<l>ch'i' dorma troppo o ch'io non mi ricuopra,</l>
<l>quand'e' bisogna, o ch'io sia monco o sordo;</l>
<l>o che per istar sano i' abbia d'opra</l>
<l>vostra più di bisogno; e' non accade</l>
<l>che voi ci stiate punto a pensar sopra.</l>
<l>Deh, se mai la pigliai con lance e spade</l>
<l>per voi o vi difesi o vi lodai,</l>
<l>non vi curate di queste contrade,</l>
<l>ch'io veggo che voi siete state assai</l>
<l>in queste parti e non ci avete molti</l>
<l>amici e ce n'areste men che mai;</l>
<l>o ch'e' venga da voi, perché 'n su volti</l>
<l>date lor sempre e senza alcun rispetto</l>
<l>gli malmenate, come vili e stolti,</l>
<l>o dar lor, che on voglion ch'e' sia detto</l>
<l>lor bene, o fatto, se non a lor posta;</l>
<l>basta che voi ci state a lor dispetto.</l>
<l>Ho sempre udito dir “principiis osta”</l>
<l>e però prima ch'a peggio si venga</l>
<l>e s'adopri lucerna o mano o rosta,</l>
<l>ma ch'a buon'otta la lite si spenga,</l>
<l>non v'impacciate con questi cervelli</l>
<l>se non col “Die v'aiuti e ben ne venga”.</l>
<l>Ben son nel mondo degl'altri Orbatelli,</l>
<l>de' pozzi, delle fogne e degl'acquai,</l>
<l>come son qui in Fiorenza e de' più belli.</l>
<l>Onde, come poch'è vi consigliai,</l>
<l>or vi consiglio che voi facciat'alto,</l>
<l>andando via senza voltarvi mai.</l>
<l>E v'avvertisco di non darmi assalto,</l>
<l>mentre che voi ci state, in modo alcuno,</l>
<l>ch'i' tengo contr'a voi la mano in alto,</l>
<l>e verrammivi dato e se nessuno</l>
<l>mi tien leggier, metterò innanzi Dante,</l>
<l>che si fe' chiaro ed era prima bruno.</l>
<l>E non è il primo che fedele amante</l>
<l>è stato un tempo a qualche donna ingrata,</l>
<l>che l'ha sempre trattato da furfante</l>
<l>e quanto più l'ha difesa e piaggiata,</l>
<l>spesovi il sangue ed andatole a versi,</l>
<l>tanto più gl'è perversa e ostinata,</l>
<l>se dopo un tempo e pregarla e dolersi,</l>
<l>volta mantello e s'egl'è tanto pieno,</l>
<l>ch'e' convien ch'e' trabocchi e ch'e' si versi;</l>
<l>così potre' far'io, pur noi vedreno</l>
<l>se voi terrete conto d'altri e poi,</l>
<l>secondo il vento e noi navichereno</l>
<l>e non volendo lasciare star noi,</l>
<l>anch'io sarò forzato a rovesciarmi</l>
<l>e lasceronne il bel pensiero a voi.</l>
<l>E se di nuovo verranno a pregarmi</l>
<l>e senza ch'e' mi preghin, gl'avversari</l>
<l>vostri, che soglion tanto infracidarmi,</l>
<l>vi scriverrò d'invettive gl'armari,</l>
<l>non ch'i libri e quaderni, e 'nparerete</l>
<l>a farvi beffe degl'amici cari.</l>
<l>Ma s'a mio modo, o zanzare, farete,</l>
<l>— che vi consiglio per ben vostro — adesso,</l>
<l>che non trae vento, altrove ve n'andrete.</l>
<l>I' so ch'il tempo convien che sia presso,</l>
<l>ch'e' s'ha a 'nbarcar soldati per la volta</l>
<l>del Regno e non avvien tal sorte spesso.</l>
<l>Ragunatevi a schiera larga e folta</l>
<l>e portate l'infermi e l'uova e 'l seme,</l>
<l>bambine e vecchie, e non date mai volta</l>
<l>e compartite per ogni trireme</l>
<l>vostre falangi e legioni, ch'in barca</l>
<l>de' vostri scherzi non si cura o teme.</l>
<l>Quivi, secondo ch'e' s'afferra o varca,</l>
<l>potrete andare scegliendo in que' piani</l>
<l>mille buon luoghi e farvene monarca.</l>
<l>Ma ancor vorrei ch'in luoghi più lontani</l>
<l>andaste e, volend'ire al nuovo mondo,</l>
<l>v'aiuterei co' piedi e con le mani.</l>
<l>Quivi cred'io ch'e' vi parre' giocondo</l>
<l>tanto lo star, che voi non tornereste</l>
<l>più in queste parti per cosa del mondo</l>
<l>Ma per or fate che da voi non reste</l>
<l>d'andar dov'io v'ho detto, ch'e' potrebbe</l>
<l>esser ch'un'altra volta non potreste,</l>
<l>se non con più disagio, e non vorrebbe,</l>
<l>secondo me, passar domani o oggi,</l>
<l>ché forse il tempo poi si guasterebbe.</l>
<l>Voi avete, a voler fuggire i poggi,</l>
<l>andar sempre lung'Arno in sino a Pisa,</l>
<l>dov'uno amico mio, vo' che v'alloggi.</l>
<l>Poi la mattina pigliare a ricisa</l>
<l>e da San Piero in Grado ire a Livorno,</l>
<l>dove la terra dal mare è divisa,</l>
<l>e girando a man manca, andare attorno,</l>
<l>secondo che vi guida la marina,</l>
<l>ch'arete buon viaggio notte e giorno;</l>
<l>né fia la terza o la quarta mattina,</l>
<l>che troverrete i legni che diciàno</l>
<l>— ch'errar non può chi lungo 'l mare cammina —.</l>
<l>E potrebb'esser ch'un certo Ottaviano</l>
<l>da Forlì trovarreste per la via,</l>
<l>ch'è buon compagno e ve 'l raccomandiàno.</l>
<l>Vuol ire all'Elba e seco in compagnia</l>
<l>potete fare a fidanza e per cento</l>
<l>starli addosso a vicenda tutta via,</l>
<l>perché già disse, se ben mi rammento,</l>
<l>“Né zanzare, né altra simil cosa</l>
<l>non mi dà noia, quand'io m'addormento”.</l>
<l>Trovate le galee, porrete in posa</l>
<l>l'animo vostro e farete in buon punto</l>
<l>questa partita sì chiara e famosa.</l>
<l>Io non son per contarvi i luoghi appunto</l>
<l>dove voi vi potrete insignorire,</l>
<l>ch'i' vo' lasciarne a voi pigliar l'assunto.</l>
<l>La Puglia e la Calavria udito ho dire</l>
<l>che son paesi da farvi la pancia</l>
<l>cavar di grinze e quivi si vuol ire.</l>
<l>Quivi potrete a correr qualche lancia,</l>
<l>inparar ch'e' v'è certi zanzaroni,</l>
<l>che passon gli stival, come per ciancia.</l>
<l>Non temete per questo, ch'e' son buoni</l>
<l>compagni e basta a non s'adirar seco,</l>
<l>ch'a ppetto a lor voi parreste moscioni.</l>
<l>E volend'ir poi nel paese greco,</l>
<l>sempre vi fien de' legni che l'aranno</l>
<l>di grazia, ma volendovi con meco</l>
<l>consigliar, non v'andrete, perch'egl'hanno</l>
<l>di pazzi freddi cotesti paesi</l>
<l>e potrestivi tòr forse il malanno.</l>
<l>Son più grassi e più dolci, e più cortesi</l>
<l>vi sono i tempi in Sicilia l'un sette</l>
<l>e meno i vostri par vi sono offesi.</l>
<l>Poi quand'e' vi paia esser troppo strette,</l>
<l>come parve agli Sciti, Affrica è vostra.</l>
<l>Andate là, che siate benedette!</l>
<l>Che terra è quella? Quivi raro giostra</l>
<l>greco o rovaio ed evvi d'un colore</l>
<l>la carne, che puntura mai non mostra;</l>
<l>non tengan conto d'un po' di dolore</l>
<l>e non la guardon così nel sottile</l>
<l>quegl'Affrican, perch'egl'hanno altro quore.</l>
<l>Quaggiù sì cacherosa e sì sottile</l>
<l>abbiam la pelle e sì vezzoso il tatto,</l>
<l>ch'ogni festuca ci pare uno stile.</l>
<l>Però bisogna che voi diate un tratto</l>
<l>luogo a' lor vezzi e che nella buon ora</l>
<l>sgomberiate per sempre affatto affatto.</l>
<l>E non iscade che così ogn'ora</l>
<l>v'affatichiate a mandarci novelle</l>
<l>di voi e così noi faremo ancora,</l>
<l>ch'io v'ho per ingegnose e caso che 'lle</l>
<l>persone la piglin di voi conforto,</l>
<l>sarete sempre le buone e le belle</l>
<l>e noi libero aren la casa e l'orto.</l>
</lg>
</div1>
<div1>
<head>In lode della galea</head>
<div2>
<head>Capitolo primo</head>
<lg>
<l>Quasi ogni gente o nobile o plebea,</l>
<l>senza saper perché, giudica e tiene</l>
<l>per una mala cosa la galea.</l>
<l>Quest'è ch'a chi non cerca bene bene</l>
<l>la ragion delle cose avviene spesso</l>
<l>ch'e' piglia il ben per male e 'l mal per bene.</l>
<l>Ognun si sa com'io non ci ho interesso</l>
<l>nessun, ne vi fui mai, né manco chieggo,</l>
<l>per quel ch'io ne dirò, d'esservi messo.</l>
<l>Vo' dir che senza passione eleggo,</l>
<l>e non forzato e senza pigliar parte,</l>
<l>di dirne tutto quel ch'i' sento e veggo.</l>
<l>Or qui bisognerebbe tutta l'arte</l>
<l>di Cicerone e 'nvocar qualche Dio,</l>
<l>ch'avesse anch'ei remato la suo parte.</l>
<l>Non ch'io non creda aver dal canto mio</l>
<l>il ver, ma voi sapete, la ragione</l>
<l>vuol esser aiutata — che so io? —.</l>
<l>Ha gran forza una vecchia opinione</l>
<l>e bisogna grand'arte e gran fatica</l>
<l>a cavarla del capo a le persone.</l>
<l>Le genti che vivevano all'antica</l>
<l>s'immaginavon tant'acqua nel mare,</l>
<l>che i pesci vi campassino a fatica</l>
<l>e s'un fin a Lion voleva andare</l>
<l>si confessava e facea tutti gl'atti,</l>
<l>come se non c'avvesse mai a tornare.</l>
<l>E s'e' fuss'un che fusse stato a patti,</l>
<l>più tosto che voler far ben nissuno,</l>
<l>d'aver di corda ogni dì quattro tratti</l>
<l>o qualche bravo, che desse a ognuno,</l>
<l>sempre su l'osterie, giuochi e puttane,</l>
<l>di mala razza, sviato e 'nportuno,</l>
<l>non potendo patir cose sì strane</l>
<l>alla fin lo mandavano a Livorno,</l>
<l>dicendo: “In quattro mesi e' vi rimane”.</l>
<l>Oggi si può veder quant'ei l'errorno,</l>
<l>da poi che per piacer vi sta la corte</l>
<l>l'anno sei mesi: io non vi dico un giorno.</l>
<l>Ma quand'un meritava poi la morte,</l>
<l>a novantotto, come dir, per cento,</l>
<l>per governarlo d'una mala sorte,</l>
<l>dopo lunga disputa e parlamento,</l>
<l>in galea s'ordinava ch'egl'andasse</l>
<l>a star nel mare, a quell'acqua e a quel vento,</l>
<l>immaginando che com'e' mangiasse</l>
<l>biscotto e non vedesse i suoi parenti</l>
<l>non potess'esser mai ch'e' la durasse.</l>
<l>Avean sentito dir che mille stenti</l>
<l>vi si pativa e che sì dolorosa</l>
<l>vita menavan le forzate genti,</l>
<l>così la gente, poch'usa e leziosa,</l>
<l>si crede ch'e' sia mal ciò che n'ha viso</l>
<l>e corr'a furia e credesi ogni cosa.</l>
<l>Io non vo' già agguagliare il Paradiso</l>
<l>a lo stare in galea, ch'e' non paresse</l>
<l>cosa forzata e da muovere a riso</l>
<l>e che poi la brigata si credesse</l>
<l>ch'io mi burlassi, ov'io dico da vero,</l>
<l>come ricercan queste rime stesse.</l>
<l>Ma ch'il nero sia bianco e 'l bianco nero,</l>
<l>s'io non lo veggo, voi potreste dire</l>
<l>ch'e' non me lo fare' creder san Piero.</l>
<l>Ergo, per questo che vuoi tu inferire?</l>
<l>Voglio inferir che, dopo tanti mesi,</l>
<l>era pur bene alla ragion venire</l>
<l>e che gli antichi non si sono intesi</l>
<l>della galea e fassi un grande errore</l>
<l>di mandarvi i cristian legati e presi,</l>
<l>ché, s'e' non ne facean tanto romore,</l>
<l>non sare' lor toccato a dir Galizia:</l>
<l>tanta gente v'andava per amore.</l>
<l>Mi maraviglio ben che la iustizia,</l>
<l>che suol avere il diavol nelle mani,</l>
<l>facci della galea tanta dovizia.</l>
<l>Come s'e' non vivessino e' cristiani</l>
<l>in quella com'altrove allegri e 'm pace</l>
<l>o che la fusse una stanza da cani.</l>
<l>Orsù, ch'io veggo ch'ella non vi piace;</l>
<l>sarà ben ch'i' cominci a metter mano,</l>
<l>tanto ch'io possa farvelo capace.</l>
<l>Questo appetito, che si chiama umano,</l>
<l>va stuzzicando sempre la brigata,</l>
<l>senza mai ritirare a sé la mano:</l>
<l>onde chi porta in capo la celata</l>
<l>e chi su per le carte gl'occhi accieca</l>
<l>e chi fa carboncini d'una granata,</l>
<l>chi sta a bottega e chi porta e chi reca</l>
<l>varie bagaglie e chi compra e chi vende,</l>
<l>come vuol la fortuna, sorda e cieca;</l>
<l>e chi presta a usura e chi attende</l>
<l>a rubar anche e chi zappa la terra</l>
<l>e chi fa centomila altre faccende,</l>
<l>ch'io non vi dico; e tutta questa guerra</l>
<l>si fa per avanzar roba e danari,</l>
<l>perché 'l bisogno non ti mandi a tterra</l>
<l>e che l'uom possa viver da suo pari,</l>
<l>fermarsi un tratto ed esser governato</l>
<l>e star, come si suol dire, a pié pari.</l>
<l>Qui si può ben veder quanto lo stato</l>
<l>della galea sia generoso e magno,</l>
<l>che com'un v'entra e' non gli manca fiato.</l>
<l>Non ha a pensare a sé, né al compagno,</l>
<l>ma stassi a banco là, mattino e sera,</l>
<l>senza far conto di spesa o guadagno.</l>
<l>Non dubita di nulla e none spera</l>
<l>ed ha lo stato suo fermo e confitto,</l>
<l>che non lo potre' dir chi 'l mondo impera.</l>
<l>La carestia ch'ha già tant'anni afflitto</l>
<l>questo paese ed ha fatto i mercanti</l>
<l>ire in levante pel grano e in Egitto,</l>
<l>non cade in mente a' compagni remanti;</l>
<l>caro a suo posta egl'hanno l'ordinario,</l>
<l>come s'il pane avanzasse a' furfanti.</l>
<l>Il luogo e' panni pizzican del vario</l>
<l>e ch'èvi pietà mi par loro apposto,</l>
<l>poi ch'e' non v'è acquaio o necessario.</l>
<l>Quivi rado s'accozza lesso e arrosto,</l>
<l>cagion che la natura non s'accorda</l>
<l>a smaltir l'uno adagio e l'altro tosto.</l>
<l>Il romor delle fanti non gl'assorda;</l>
<l>de' padri, delle madri e de' figliuoli</l>
<l>e delle mogli non se ne ricorda.</l>
<l>Amor, con le sue fiamme e co' suoi duoli,</l>
<l>mai non s'accosta quant'è lungo un remo</l>
<l>a costoro e bisogna ben ch'e' voli.</l>
<l>Ch'e' s'è già visto un'uom più ch'all'estremo,</l>
<l>fracido, pesto, sfegatato e morto</l>
<l>per qualche donna e sbigottito e scemo;</l>
<l>giunto in galea non bisogna conforto</l>
<l>altro, a tal male: un guarisce in un tratto</l>
<l>con un po' po' di dondol corto corto.</l>
<l>Sare' tenuto da costoro un matto</l>
<l>chi ragionasse di dare e d'avere,</l>
<l>cagion ch'il mondo si rovina affatto.</l>
<l>Notai, birri, prigioni a lor piacere</l>
<l>quivi non se ne tiene un conto al mondo;</l>
<l>passa il bargello e si stanno a sedere.</l>
<l>E poi quanti pericoli nel mondo</l>
<l>fanno a' mortali ognor paura e danno,</l>
<l>che vanno da costor discosto un mondo?</l>
<l>Forse che 'n vita lor sospetto egl'hanno</l>
<l>mai di cadere a tterra della scala?</l>
<l>che ne cade e trabocca tanti l'anno!</l>
<l>O ch'e' rovini il palco della sala</l>
<l>o 'l tetto o 'l muro caschi loro addosso?</l>
<l>Che spesso qualche casa ce la cala.</l>
<l>O rompersi una gamba, un braccio o l'osso</l>
<l>del capo, com'accade cavalcando,</l>
<l>sbruccar le balze o rimaner 'n un fosso?</l>
<l>E così pe' paesi camminando</l>
<l>esser rubati, assassinati o morti</l>
<l>o essere impiccati o aver bando?</l>
<l>O che sien guasti i lor poderi o gl'orti</l>
<l>o rubata la casa o arsa o tolta</l>
<l>per piatire o ch'il diavol ne gli porti?</l>
<l>Non hanno a serrar l'uscio della volta,</l>
<l>né quel da via, l'armario o lo scrittoio</l>
<l>o levarsi a vederli alcuna volta;</l>
<l>e ben che questo eterno filatoio</l>
<l>addiacci e arda, intenerisca e secchi,</l>
<l>a tutte le regioni han fatto il cuoio;</l>
<l>credo più oltre ch'e' non vi s'invecchi;</l>
<l>dall'uno all'altro è poco e stanno tutti</l>
<l>rasi e 'nbruniti, che paian specchi.</l>
<l>Cercano il mondo e godansi i suoi frutti,</l>
<l>senza spender, s'intende, in compagnia</l>
<l>d'ammiragli, di principi e dragutti.</l>
<l>Sì carezzata è questa compagnia,</l>
<l>ch'e' non è sopportato ch'ella tocchi</l>
<l>co' pié la terra, ovunche ella si sia;</l>
<l>e, perch'e' non sia gnun mai che gli tocchi,</l>
<l>hanno sempre la guardia che gli guarda,</l>
<l>tanto ch'e' possan dormire a chius'occhi.</l>
<l>Fanno la complession forte e gagliarda,</l>
<l>mangerebbon per sei, ma per lor bene</l>
<l>hanno poi sopra ciò chi gli riguarda.</l>
<l>Doglie di fianco o di stomaco o rene</l>
<l>o di gotta o di scesa o mal franzese</l>
<l>pel buon ordine lor non ve ne viene.</l>
<l>Anzi fu tal che prima il legno prese</l>
<l>quattro o sei volte e non gli giovò nulla;</l>
<l>giunto in galea guarì 'n manco d'un mese,</l>
<l>perché quell'è una certa fanciulla</l>
<l>che non vuol baie e spazza ogn'omoraccio;</l>
<l>e la conobbe bene il Carafulla.</l>
<l>Forse, ch'egl'è mai dato loro impaccio</l>
<l>per isbalzarli o per tor loro il luogo</l>
<l>da qualche mala lingua o qualche omaccio?</l>
<l>L'invidia in questo stato non ha luogo,</l>
<l>né dubitan già mai d'esser cacciati,</l>
<l>in fin al cener del funereo rogo;</l>
<l>anzi, talvolta certi sciagurati</l>
<l>si son fuggiti e la pietosa mamma</l>
<l>manda lor dietro sin che gl'ha trovati</l>
<l>e gli raccoglie e di manco una dramma</l>
<l>non ne fa loro e rende lor l'uffizio</l>
<l>con qualche aggiunta e non si adira o infiamma.</l>
<l>E, perch'ell'è persona di giudizio,</l>
<l>la vuol la sua brigata accorta e destra</l>
<l>e ben creata e senza lezie o vizio</l>
<l>e consiglia e garrisce ed ammaestra</l>
<l>e falla accorta, umile e reverente</l>
<l>e d'ogni cerimonia arcimaestra.</l>
<l>E, perché per lo mare avvien sovente</l>
<l>una galea con altra riscontrarsi,</l>
<l>quando d'amica e quando d'altra gente,</l>
<l>sanno come e quand'hanno a salutarsi</l>
<l>e con un cenno e con un fischio appunto</l>
<l>e parlare e tacere, ire e fermarsi;</l>
<l>e, perché l'ozio non gl'offenda punto,</l>
<l>ognun diventa maestro d'intaglio,</l>
<l>quasi — o gran cosa — in prima che sia giunto,</l>
<l>e di tant'altre cose, ch'io non vaglio</l>
<l>a raccontarle, onde con avvertenza</l>
<l>quasi m'arrendo a tanta impresa e caglio.</l>
<l>Tal volte un pochettin di penitenza</l>
<l>può ben patirsi, perché tanto tanto</l>
<l>ben graverrebbe poi la coscienza.</l>
<l>Quivi è comodità di farsi santo,</l>
<l>ch'il diavol poco e vie manco la carne</l>
<l>può dar la noia e 'l mondo tutto quanto</l>
<l>con le sue pompe; e chi volesse andarne</l>
<l>in Paradiso, credo ch'e' potrebbe</l>
<l>con questo mezzo, senza più cercarne.</l>
<l>Ogn'arte, ogni scienza vi farebbe</l>
<l>e la filosofia quivi arebbe agio</l>
<l>di contemplar, più ch'ella non vorrebbe.</l>
<l>Credo che vi starebbono a disagio</l>
<l>li dipintori, non ch'e' non vi sia lume,</l>
<l>ma verre' fatto lor qualche san Biagio,</l>
<l>Lazzero o Iobbe o altro per costume</l>
<l>graffiato o guasto, perché la man salda</l>
<l>si potre' mal tenere in mare o in fiume;</l>
<l>per questo non l'ho io già per ribalda;</l>
<l>non ve ne vada: questo vien da loro;</l>
<l>questo non la raffredda e non la scalda.</l>
<l>L'astrologia vi varrebbe un tesoro,</l>
<l>che vuol veder le stelle e sonvi molti,</l>
<l>che le veggon di dì, secondo loro.</l>
<l>La fisionomia, che guarda i volti,</l>
<l>può conoscere i ladri e gl'assassini</l>
<l>dai soddomiti e' tristi dagli stolti,</l>
<l>perché quivi non è barbe, né crini,</l>
<l>che ricuoprino i segni naturali</l>
<l>o fatti a mano o sien grandi o piccini.</l>
<l>E per tornare all'arti liberali,</l>
<l>quivi s'impara grammatica al primo,</l>
<l>senza tanti Donati o Iuvenali.</l>
<l>La musica vi tiene il luogo primo</l>
<l>e massime di corde e storte e tasti</l>
<l>e se ne intende ognun da sommo a imo.</l>
<l>Vaglionsi d'arismetica e son guasti</l>
<l>insomma delle Muse e per lor gloria</l>
<l>cantono in versi lagrimosi e casti.</l>
<l>E spesso vi si sente qualche storia,</l>
<l>mentre ch'un sonator le corde tocca,</l>
<l>e avvezzonsi a far buona memoria.</l>
<l>Superbia, invidia e avarizia sciocca</l>
<l>sarebbe a irvi, ch'e' son tutti agnelli</l>
<l>e moderati di mano e di bocca.</l>
<l>Quivi non è taverne, né bordelli;</l>
<l>ira, lussuria e gola stanno altrove</l>
<l>e la pigrizia fugge que' cervelli.</l>
<l>Gl'escon forse di casa, quand'e' piove</l>
<l>per le faccende o hanno a comperarsi</l>
<l>mantello o calze o altre cose nuove?</l>
<l>Veggonsi in qua e 'n là senza fermarsi</l>
<l>correr provveditori ed offitiali</l>
<l>e, s'e' manca lor nulla, procacciarsi;</l>
<l>hanno più cura ch'e' non vi s'ammali,</l>
<l>che non hanno sei volte loro stessi</l>
<l>e hanno a posta medici e speziali;</l>
<l>fannogli ricoprir, quand'accadessi</l>
<l>ch'e' fussin, come dir, sudati e caldi,</l>
<l>e piglionsene tutti gl'interessi.</l>
<l>E lor si stanno quivi a banco saldi</l>
<l>e son serviti: or parvi dunque questa</l>
<l>una stanza da ghiotti e da ribaldi?</l>
<l>È questa quella bolgia sì molesta?</l>
<l>È questo quel Inferno tanto scuro,</l>
<l>che si scambia alla pena della testa?</l>
<l>Voi non me 'l crederrete, s'io non giuro,</l>
<l>e pure è vero; ei fu dato la nuova</l>
<l>a un ch'era in galea, fermo e sicuro,</l>
<l>ch'egl'era liberato e facean prova</l>
<l>di levargli le sue catene e anella,</l>
<l>e non vi paia questa cosa nuova,</l>
<l>ch'ella gli parve una mala novella,</l>
<l>però ch'il compagnon già s'era avvezzo</l>
<l>a quella vita spensierata e bella.</l>
<l>Stette smarrito e sopr'a sé un pezzo,</l>
<l>ma poi ch'e' vide e' non vi era riparo</l>
<l>e ch'e' gli bisognava mutar vezzo,</l>
<l>dopo la tratta d'un sospiro amaro,</l>
<l>chiese di stare in fin alla mattina</l>
<l>in quell'albergo desiato e caro.</l>
<l>E chi gl'avesse offerto la sentina,</l>
<l>pur ch'e' non fusse uscito di quel legno,</l>
<l>gli sare' parso una stanza divina.</l>
<l>Chi vi s'avvezza e non v'è poi disegno,</l>
<l>bisogna ritornarvi in capo al giuoco</l>
<l>o ir pazzo pel mondo e senza ingegno.</l>
<l>I' conobbi un che non è già dappoco</l>
<l>e fa sopra di sé bottega e suona</l>
<l>che fu per forza messo in questo loco.</l>
<l>Mandava, affaticando ogni persona,</l>
<l>per non vi stare e sapevagli male,</l>
<l>che quella stanza gl'era troppo buona.</l>
<l>Quand'e' v'entrò gli stava male male</l>
<l>del mal franzese e non sapeva il folle,</l>
<l>che quivi è la ricetta naturale.</l>
<l>Guarivvi e finalmente, come volle</l>
<l>chi potea, ne fu tratto il poverino</l>
<l>e fu privato di stare a panciolle.</l>
<l>Uscito gli parv'esser sì meschino,</l>
<l>che, patito alcun dì, chiese di grazia</l>
<l>di ritornarvi almen per tamburino.</l>
<l>Ma quel che si sia stato o la disgrazia</l>
<l>sua o ch'e' disse tanto mal da prima,</l>
<l>la galea non gl'ha ancor fatto la grazia.</l>
<l>Ed ha ragione, ma certo ch'e' si stima,</l>
<l>che se qualch'uom da ben ne la pregasse,</l>
<l>gli renderebbe il suo lato alla prima,</l>
<l>perch'e' non è possibil ch'in quell'asse</l>
<l>abberghi stizza e chi n'avesse alquanta,</l>
<l>converrebbe ch'al primo la sputasse;</l>
<l>anzi è sua cortesia sì larga e tanta,</l>
<l>che chi ricorre a lei la lo raccetta</l>
<l>come franchigia o qualche cosa santa.</l>
<l>Un tratto i birri vollon dar la stretta</l>
<l>a un ch'e' non avean colto in iscambio,</l>
<l>ch'era una personcina benedetta.</l>
<l>Colui, che sapev'ir di trotto e d'ambio,</l>
<l>corse per quella volta a tutta briglia,</l>
<l>come portassi lettere di cambio.</l>
<l>E corse tanto, che quel “Piglia piglia”,</l>
<l>che da principio gli fece paura,</l>
<l>era rimasto addietro già duo miglia.</l>
<l>E ben ch'e' potess'ire alla sicura,</l>
<l>per non avere ogni dì questa tresca,</l>
<l>si dispose cercar la suo ventura.</l>
<l>E, visto una galea con gente fresca,</l>
<l>vi salse sopra e disse: “O compagnoni,</l>
<l>della mia compagnia non vi rincresca.</l>
<l>Togliete un pa' di ferri belli e buoni</l>
<l>con una buona e gagliarda catena.</l>
<l>Io ve ne prego” e stava in ginocchioni.</l>
<l>“E ferratemi tosto, che già piena</l>
<l>è la strada di birri. Io voglio starmi</l>
<l>con voi, fin che la morte a venir pena”.</l>
<l>E contò loro il tutto. Allor con l'armi</l>
<l>si fe' tal cenno a' birri, ch'ognun disse:</l>
<l>“Io, per me, non ho voglia d'accostarmi”.</l>
<l>A colui intanto non se gli disdisse,</l>
<l>ma fu messo con gl'altri in ordinanza</l>
<l>e fatto in modo ch'e' non si partisse.</l>
<l>E fuor di modo gli piacque la stanza,</l>
<l>come colui che più tempo avea fatto</l>
<l>di molte cose in su questa speranza.</l>
<l>Il signor, com'intese questo tratto,</l>
<l>ordinò ch'e' potesse andar per tutto</l>
<l>libero dal bargello affatto affatto</l>
<l>e s'e' voleva star dove condutto</l>
<l>s'era da sé, vi stesse, e così venne</l>
<l>la sua speranza a maturare il frutto.</l>
<l>Non si potrebbe scriver con l'antenne,</l>
<l>quand'e' fuss'anche il mare un calamaio,</l>
<l>non che con questo inchiostro e queste penne,</l>
<l>gl'esempli che trapassono il migliaio,</l>
<l>quanto si può, guardar, che farian fede</l>
<l>che mentre ch'io ne scrivo i' non abbaio.</l>
<l>E, s'e' ci è forse alcun che non mi crede,</l>
<l>provi cinqu'anni o più, se più gl'aggrada,</l>
<l>ma in manco la sua forza non si vede;</l>
<l>e sappimi poi dir se chi vi bada</l>
<l>troppo vi muore o s'e' si parte e dica</l>
<l>se chi non n'è cavato, se ne vada.</l>
<l>O bella vita e di chi l'ama amica!</l>
<l>O bello stato senza invidia o tema!</l>
<l>— e forse ch'e' s'acquista con fatica? —</l>
<l>È felice la gente che vi rema,</l>
<l>ch'almanco, se quell'arte piace loro,</l>
<l>hanno che fare in fin all'ora estrema.</l>
<l>E s'e' non fussi ch'io vo' dar ristoro</l>
<l>a' vostri orecchi e ch'a disagio sete</l>
<l>stati pur troppo a sì lungo lavoro,</l>
<l>direi cose sì grandi e che segrete</l>
<l>sono state fin qui, che, forse, forse,</l>
<l>le male lingue si starebbon chete.</l>
<l>E così tal l'offese e punse e morse,</l>
<l>che, parendogli avere errato assai,</l>
<l>confesserebbe infatti ch'ei la corse,</l>
<l>non s'arrischiando di guardarla mai.</l>
</lg>
</div2>
<div2>
<head>Capitolo secondo</head>
<lg>
<l>Vien alla volta vostra la seconda</l>
<l>parte della galea, poi che la prima</l>
<l>fu scarsa e nuova materia m'abbonda.</l>
<l>Non già ch'io speri di sue lodi in cima</l>
<l>arrivar, s'io vivessi ancor cent'anni</l>
<l>e cento avessi cominciato prima.</l>
<l>Ma per mostrare a certi barbagianni</l>
<l>che dicon male e par loro aver vinto</l>
<l>il palio, come dir, di san Giovanni,</l>
<l>mi son di nuovo la giornea ricinto,</l>
<l>se ben dall'opre sue, d'onor sì piene,</l>
<l>maggior furor del mio sarebbe estinto.</l>
<l>Quella mostrò che biscotti e catene</l>
<l>o acqua o vento o sol che vi si provi</l>
<l>a chiunche vi s'accorda, torna bene</l>
<l>e con ragione e argomenti nuovi</l>
<l>e con esempli e con autoritate</l>
<l>quant'in luogo di nuocere, ella giovi.</l>
<l>E tutto quel ch'io dissi alle brigate</l>
<l>sue proprie apparteneva: or fo pensiero</l>
<l>di far più larga universalitate.</l>
<l>Verran le rime da cas'a San Piero</l>
<l>a sì bravo soggetto com'è questo</l>
<l>e forse, o Muse, ch'io non dirò il vero?</l>
<l>In questa parte vi fia manifesto</l>
<l>sua bontà, sua bellezza e util grande</l>
<l>e s'io vi potrò dare altro di resto.</l>
<l>Potremi cominciar da cento bande</l>
<l>e pur bisogna farsi da un lato</l>
<l>chi vuol entrar in sue virtù mirande.</l>
<l>Questo corpaccio che mondo è chiamato</l>
<l>pel suo disordinar sempre si trova</l>
<l>in qualche parte corrotto e malato.</l>
<l>E perché quand'a forza e quando in prova</l>
<l>cade nel mal, secondo gl'accidenti,</l>
<l>che si son visti dopo lunga prova,</l>
<l>per riparare a' suo inconvenienti</l>
<l>l'alma galea s'è fatta dottoressa</l>
<l>e passa tutti i medici eccellenti</l>
<l>e fra l'altre ricette ella s'è messa</l>
<l>a comporn'una ch'e' si può dir certo</l>
<l>che ella l'abbia trovata e ch'ell'è dessa.</l>
<l>E quest'è un composito, un conserto</l>
<l>o per dir meglio una triaca vera</l>
<l>da far maravigliar ogn'uomo esperto</l>
<l>ed halla fatta ch'ella pare intera</l>
<l>cavata da un libro da speziale,</l>
<l>com'ell'è scritta appunto e com'ell'era.</l>
<l>Quivi si vede quanto giova e vale</l>
<l>la mescolanza d'infinite cose,</l>
<l>che metton dentro in questa lor cotale,</l>
<l>come dir gomme, ragie, barbe e rose,</l>
<l>elleboro, aloè e scamonea</l>
<l>ed erbe da mangiare e velenose.</l>
<l>Un tempo fu che 'l tiro si togliea,</l>
<l>or tolgon serpi e vipere mortali,</l>
<l>che non sanno trovar cosa più rea.</l>
<l>Io non vi starò a dir quante, né quali</l>
<l>cose vi vanno e tutti i nomi loro,</l>
<l>ch'io starei troppo su pe' generali;</l>
<l>basta in sustanza che questo lavoro</l>
<l>si chiama poi triaca e voglion dire</l>
<l>ch'ella sia cosa che vaglia un tesoro,</l>
<l>però ch'usando tante cose unire</l>
<l>e calde e fredde, amare e dolci e forti</l>
<l>part'atte a consummar, parte a nutrire,</l>
<l>vengon per questo mescuglio a comporti</l>
<l>una nuova virtù di quinta essenza,</l>
<l>che par ch'ogni gran mal sani e conforti,</l>
<l>ond'io, che sempre amai la diligenza,</l>
<l>son ito per tal cosa investigando</l>
<l>della galea la savia providenza,</l>
<l>che, diligentemente esaminando</l>
<l>le malattie del mare e della terra,</l>
<l>ch'andrebbon questo mondo disertando,</l>
<l>per mantenerlo sano in pace e 'n guerra</l>
<l>ha compilato questo lattovaro</l>
<l>ed èssi fatta il bussol, che lo serra,</l>
<l>ed ha tolto del dolce e dell'amaro,</l>
<l>del salso e dello sciocco e del cattivo</l>
<l>e del buon quanto l'era necessaro.</l>
<l>Ma perché questo lattovaro è vivo,</l>
<l>di cose vive e creato e composto,</l>
<l>or udirete in che modo io lo scrivo.</l>
<l>Pria in cambio di rob o sapa o mosto</l>
<l>la suol tor osti o maestri o garzoni</l>
<l>per qualche falso che sia loro opposto;</l>
<l>per cinnamomo o bucciuoli o cannoni</l>
<l>toe sonator di pifferi e suon grossi,</l>
<l>che se ne trova a questa cosa buoni;</l>
<l>per pastilli e farine pensar puossi</l>
<l>che le son cari i mugnai e' fornai,</l>
<l>com'alle donne in parto i piccion grossi.</l>
<l>Scusonle e' pizzicagnoli e' beccai</l>
<l>mucillagine e mummia e sevo e grasso,</l>
<l>che ne trapela qualcun sempre mai.</l>
<l>L'once, le dramme e gli altri pesi lasso</l>
<l>pensare a voi, che stadere e misure</l>
<l>hanno introdotto molti a questo passo.</l>
<l>Per cose fredde, amare, acerbe e dure</l>
<l>si serve di villani e contadini,</l>
<l>ch'hanno sempre alle man cento sciagure.</l>
<l>Certi che si diletton poi di vini</l>
<l>tondi scambion granate e altre mele,</l>
<l>e lascia stare in questo i cittadini.</l>
<l>Lo zucchero di poi, la manna e 'l mele,</l>
<l>ch'incorpora ogni cosa e empie il vaso,</l>
<l>come principal parte e più fedele;</l>
<l>e l'alta baronia di san Tommaso,</l>
<l>che spesso v'è di lei chi vien sì ratto,</l>
<l>che lascia per la via gl'orecchi e 'l naso.</l>
<l>Incenso, mirra ed altre gomme, matto</l>
<l>è chi non vede ch'ella ne consuma</l>
<l>e sbrucale e dibucciale in un tratto.</l>
<l>Dell'altre cose con che si profuma,</l>
<l>com'è zibetto, museo, ambra e storace,</l>
<l>vagheggini attillati tor costuma</l>
<l>e per erba nociva, aspra o mordace</l>
<l>bestemmiatori e sbricchetti noiosi,</l>
<l>che non possono stare un'ora in pace.</l>
<l>Per vipere e serpenti velenosi</l>
<l>toe certe lingue doppie e maladette</l>
<l>da certi malavvezzi e licenziosi.</l>
<l>Certi ch'han poi quelle man benedette</l>
<l>entron per seme di canapa e lino,</l>
<l>ch'anche in questa triaca se ne mette.</l>
<l>Per zafferano e per ispezie fino</l>
<l>famigli d'Otto e sbirri d'ogni sorte,</l>
<l>come sa il Barba, il Mascella e Papino.</l>
<l>Per solutivi e medicina forte,</l>
<l>ch'è di gran guardia e non si piglia a gioco,</l>
<l>che ti scortica o storpia o dà la morte,</l>
<l>usa tor preti e frati, che, per poco</l>
<l>che tu abbia da llor, ti tolgon tanto,</l>
<l>ch'e' sare' meglio impacciarsi col fuoco,</l>
<l>il qual s'adopra a questo liquor santo.</l>
<l>Ma dove gli speziai co' calderotti</l>
<l>cuocon di molte cose o tanto o quanto,</l>
<l>ha ordinato una cosa da ghiotti</l>
<l>in quello scambio e fa ch'un suo creato,</l>
<l>con certo lardo acceso, arda e pilotti.</l>
<l>E, perché il lattovar sia rimenato,</l>
<l>si serve per ispatula o fuscello</l>
<l>di un certo cotal secco attorcigliato</l>
<l>e vassi attorno menando con ello</l>
<l>quanto bisogna; alcun lo chiaman nerbo,</l>
<l>alcuni anguilla, come par più bello.</l>
<l>Molte cose trapasso e molte serbo</l>
<l>ch'e' sare' troppo lungo a dire il tutto</l>
<l>e qualcun poi farebbe viso acerbo.</l>
<l>Con questa tiriaca il mondo tutto</l>
<l>va medicando e portala in persona,</l>
<l>dov'ella vede di poter far frutto,</l>
<l>e danne spesso qualche presa buona</l>
<l>a fuste ed a fregate ed altri legni</l>
<l>e come liberal sempre la dona.</l>
<l>Sana nazion di varie fede e regni,</l>
<l>tal che, s'e' fosse il diavol dell'inferno,</l>
<l>par ch'ella accetti ognuno ed ognun degni.</l>
<l>E come ella gli tratta e che governo!</l>
<l>Mancon forse le guardie o gl'infermieri?</l>
<l>E 'nsomma ell'è di medicare il perno.</l>
<l>Fa fare a' suoi malati volentieri</l>
<l>una buona dieta; spesso, spesso</l>
<l>toe loro il vino e carica leggieri,</l>
<l>perché l'ha conosciuto ch'in processo</l>
<l>di tempo i troppi cibi e 'l ber vin pretto</l>
<l>fanno le congiunture empier di gesso.</l>
<l>D'ingrossare il catarro, aprire il petto</l>
<l>sempre procura e per guarir gl'infermi</l>
<l>la te gli fa gridar senza rispetto.</l>
<l>E perch'assai non istarebbon fermi</l>
<l>nel medicarsi, in tal modo gli lega</l>
<l>che non bisogna dir: “Guarda a tenermi”.</l>
<l>Or cuoce, or taglia ed or ugne ed or frega;</l>
<l>or fa bagniuoli ed or fa sudatorii;</l>
<l>or cava sangue ed or qualcosa sega.</l>
<l>E così purga via per gli emuntorii</l>
<l>cuor, fegato e cervello e gli svelena</l>
<l>più che sei Varchi, Garbi, Ripe o Onorii.</l>
<l>Conosce i mali al primo e sa la vena</l>
<l>trovare e quello impiastro che bisogna,</l>
<l>quando la luna è scema o quando è piena,</l>
<l>e bene spesso gratta anche la rogna</l>
<l>e cavane in un tratto il pizzicore</l>
<l>e tutto fa per non aver vergogna.</l>
<l>Questo ho io detto perch'oltre al liquore</l>
<l>con ch'ella sana dentro, vi sia noto</l>
<l>ch'ella cura anche la parte di fuore.</l>
<l>Fa tornar l'uomo umil, savio e divoto</l>
<l>e fagli uscir di testa le pazzie</l>
<l>e fare spesso prego o qualche voto.</l>
<l>Guarisce certe strane malattie,</l>
<l>che non arebbon rimedio nessuno,</l>
<l>per modo sono incancherite e rie.</l>
<l>Chi fusse sgherro, lezioso o importuno</l>
<l>torna modesto, intero e rispettoso:</l>
<l>cose che non sa far così ognuno.</l>
<l>Chi cicalassi troppo o licenzioso</l>
<l>fusse nell'opre, al primo lo raccheta</l>
<l>e fall'esser accorto e timoroso.</l>
<l>La superbia diventa umile e quieta</l>
<l>e la stizza si sputa, com'io dissi,</l>
<l>e la malinconia si mostra lieta.</l>
<l>E chi fusse fantastico e schernissi</l>
<l>la Chiesa, torna trattabile e pio,</l>
<l>ritornando a la strada, onde partissi.</l>
<l>Chi avesse pensier malvagio e rio</l>
<l>lo cambia tutto in bonario e benigno,</l>
<l>ch'a queste cose ell'è la man d'Iddio.</l>
<l>Ha fatto prova in sino a dello scrigno</l>
<l>assicurarli e spiana lor le spalle</l>
<l>per non veder quel d'intorno maligno.</l>
<l>Ma perché saria lungo il raccontalle</l>
<l>per ordin tutte e quanto ella sia dotta,</l>
<l>diligente e felice in medicalle,</l>
<l>ne lascio andare un monte, perché, otta</l>
<l>mi par di darvi omai nuova vivanda,</l>
<l>prima ch'ella si freddi, or che l'è cotta.</l>
<l>L'ingegno intanto mi si raccomanda,</l>
<l>che senza aiuto a cose sì soprane</l>
<l>teme di qualche erbaccia una grillanda.</l>
<l>Venite, o Muse, e conducete Pane,</l>
<l>che, s'e' s'abbocca con Nettuno e Dori,</l>
<l>non ci terreno a cintola le mane.</l>
<l>In questo mondo è più sorte d'amori,</l>
<l>fra' quali il principale è l'amicizia,</l>
<l>com'hanno scritto già mille autori.</l>
<l>Or chi la vuol trovare senza malizia</l>
<l>faccia che la galea lo chiami e tiri</l>
<l>e quivi n'è la fonda e la dovizia.</l>
<l>Ovunque gli occhi affisi o torci o giri</l>
<l>vedi i tuoi amici, se tu non se' cieco,</l>
<l>e non si pensa a lagrime o sospiri.</l>
<l>Se tu vuoi bene a un, tu te l'hai teco,</l>
<l>né hai paura ch'e' ti lasci a fretta,</l>
<l>per ire in India o nel paese greco.</l>
<l>Accresce l'amicizia e fa perfetta</l>
<l>far tutti un'arte e portare a un modo</l>
<l>i calzoni, il gabbano e la berretta.</l>
<l>Né hai paura che si sciolga il nodo</l>
<l>o la catena che vi lega e strigne,</l>
<l>come d'asse si trae chiodo con chiodo.</l>
<l>Vo' dir, ch'oltre all'amor, quivi costrigne</l>
<l>certa necessità d'essere amanti,</l>
<l>né gli possono scior lingue maligne.</l>
<l>Stannosi insieme, ordinati e galanti,</l>
<l>e i legami d'amore e caritade</l>
<l>son quivi realmente e tutti quanti</l>
<l>e ben che sien di diverse contrade</l>
<l>e Turchi e Lanzi e Cristiani e Spagnuoli</l>
<l>e di varii costumi e volontade,</l>
<l>giunti che son, paion tutti figliuoli</l>
<l>nati ad un corpo e diventon fratelli</l>
<l>e credon nella fe' de' barcaruoli.</l>
<l>Bella cosa a pensar tanti cervelli</l>
<l>avere una sol voglia, una sol cura</l>
<l>e somigliarsi in viso anche a vedelli!</l>
<l>E perché l'è di sì buona natura,</l>
<l>non è legno nel mar che sì galante</l>
<l>vada, quant'ella e più lieta e sicura.</l>
<l>E s'e' le piace andare indietro o innante,</l>
<l>tragga che vento vuole e sia il mar grosso,</l>
<l>la spezza le fortune tutte quante.</l>
<l>Qualche volta le passa il mare addosso</l>
<l>e stavvi un pezzo e tutta la rinfresca,</l>
<l>ch'è un piacer che raccontar no 'l posso.</l>
<l>Chi è sovra coperta allotta pesca</l>
<l>per commodezza e chi non sa pescare,</l>
<l>almen si tuffa in fin che gli riesca.</l>
<l>Accade qualche volta ch'uno in mare</l>
<l>trasporta un'onda e quando altro rimedio</l>
<l>non abbia, adopra il non se ne curare.</l>
<l>Passasi il tempo lieto e senza tedio,</l>
<l>quanto mai puossi, e non si sta mai solo,</l>
<l>né la pigrizia mai ti pone assedio.</l>
<l>Chi li piace vedere anche uno stuolo,</l>
<l>come per carnoval, di mascherati,</l>
<l>quando il cervel ne va per l'aria a volo,</l>
<l>guardi un po' questi, che sono ordinati</l>
<l>me' ch'e' trionfi, e puovvi entrar chi vuole,</l>
<l>senza spendere i be' venti ducati.</l>
<l>Quivi s'intende almanco le parole</l>
<l>e cantavisi a dieci, a venti e trenta,</l>
<l>con altra concordanza che di scuole.</l>
<l>Forse che per aver cantor si stenta</l>
<l>o si rinniega il mondo a ragunargli</l>
<l>o ch'alcun ti promette e poi si penta?</l>
<l>O ch'e' bisogna spendere o pregargli</l>
<l>o perché non affiochino in sul buono,</l>
<l>serrargli in casa e da signor cibargli?</l>
<l>Questi a tener le battute e al suono</l>
<l>obbidir sempre e non uscir di chiave</l>
<l>passon quanti cantor mai furo e sono.</l>
<l>Fanno il tuon ferial, l'acuto e 'l grave</l>
<l>e poi hanno maestri di cappella,</l>
<l>che si fanno a compor le genti schiave.</l>
<l>Che la galea proporzionata e bella</l>
<l>sie di misura, di grazia e disegno</l>
<l>ognun l'approva, quando ne favella.</l>
<l>Somiglia il corpo uman, ch'è così degno;</l>
<l>ha capo, piede, corpo, braccia e fianchi,</l>
<l>poi ha memoria, volontade e 'ngegno:</l>
<l>né pensate che parte alcuna manchi</l>
<l>a somigliarlo e lo sa ben ch'intende</l>
<l>senza ch'in questo m'affatichi e stanchi.</l>
<l>Somiglia anche un uccel quando distende</l>
<l>l'ali a la vela, al becco, all'ir veloce</l>
<l>e quasi forma d'un bel cigno prende.</l>
<l>Ma s'ella urta, talor ferisce o cuoce;</l>
<l>non mi sia contro: buono e bello è Giove</l>
<l>e quand'egl'è adirato offende e nuoce.</l>
<l>Quivi si può trovar senz'ire altrove</l>
<l>la politica intera e di governi</l>
<l>tutte l'ordinazioni antiche e nuove.</l>
<l>Un'osservanza, un ordin vi discerni,</l>
<l>che mai fallisce e non si scambia o muta,</l>
<l>com'anche quelle de' cerchi superni.</l>
<l>E 'nsomma e' non s'è mai cosa veduta,</l>
<l>che quanto la galea sia da tenere</l>
<l>in pregio e che ci sia chi la rifiuta;</l>
<l>ma questo può venir per non ci avere</l>
<l>il capo e però voglion chi sentenza</l>
<l>le leggi, ch'e' vi pensi e stia a sedere.</l>
<l>Èmmi piaciuta assai quest'avvertenza</l>
<l>che questa nuova venga nominata</l>
<l>da sì bella città, quant'è Fiorenza.</l>
<l>E m'indovino ancor che non mai ingrata</l>
<l>ad altri sia, ch'a' nostri del paese</l>
<l>fia parziale, ospitabile e grata.</l>
<l>Quant'ella sia amorevole e cortese</l>
<l>s'è detto in parte ed è pur bella cosa</l>
<l>trovar per sempre veste, alloggio e spese.</l>
<l>Tenete pur a mente che di cosa</l>
<l>ch'io abbia detto o sia per dir di lei,</l>
<l>non vo' ch'ella mi doni alcuna cosa.</l>
<l>Altra fiata ve 'l dissi, quand'io fei</l>
<l>la prima parte, ed or ve lo ridico,</l>
<l>ch'io non vo' rimutare i casi miei.</l>
<l>Potria dir un: “Dunque le sei nimico?”</l>
<l>A questo io lascerei dir chi dicesse.</l>
<l>Voi vedete per lei se m'affatico.</l>
<l>Basta, ch'io non vorrei che si credesse</l>
<l>che l'avessi lodata per balzarvi</l>
<l>e volessi de' versi gl'interesse.</l>
<l>E duolmi assai ch'io non posso mostrarvi</l>
<l>mill'altre cose di memoria degne,</l>
<l>ma non vorrei però tanto straccarvi.</l>
<l>Come accende virtute e 'l vizio spegne</l>
<l>senza salire in pergamo e con quanta</l>
<l>bravura spieghi le sue belle insegne;</l>
<l>com'ella sia religiosa e santa,</l>
<l>a' tempi, e sappia, a' tempi, anche riporre</l>
<l>i paternostri e 'l libro ove si canta;</l>
<l>come facil si ferma e come corre</l>
<l>velocemente e come nulla teme</l>
<l>e come offende chi vuole, e soccorre.</l>
<l>Par che tre Rome voglia dir trireme</l>
<l>e figurò già Roma per la prua</l>
<l>d'una galea quel suo buon primo seme,</l>
<l>che, se non fusse altro che queste dua</l>
<l>cose, si vede, ed èccene infinite,</l>
<l>la nobiltade e la possanza sua.</l>
<l>Per or vi basti queste aver sentite</l>
<l>quasi per mostra, e faccendo per voi,</l>
<l>quand'e' vi scade, e voi ve ne servite.</l>
<l>Un'altra volta vi prometto poi</l>
<l>dirvi più cose e d'un'altra ragione</l>
<l>e potrete veder gli effetti suoi,</l>
<l>la sua giustizia e la sua discrezione.</l>
</lg>
</div2>
</div1>
<div1>
<head>La Padella del Bronzino pittore</head>
<lg>
<l>La miglior masserizia e la più bella,</l>
<l>cioè più necessaria e più garbata,</l>
<l>secondo il mio giudicio, è la padella.</l>
<l>E s'ella non è mai stata lodata,</l>
<l>non è ch'ella non sia donna e reina</l>
<l>d'ogni stoviglia, eletta e approvata.</l>
<l>Non avendo padella una cucina</l>
<l>sarebbe proprio com'un muratore</l>
<l>senza cazzuola e senza martellina.</l>
<l>Madre Padella, a voler farti onore</l>
<l>bisognerebbe altro poeta udire,</l>
<l>pur mi confido nel portarti amore.</l>
<l>Tutte le cose — ho sempre udito dire —</l>
<l>sono ordinate alla più principale,</l>
<l>vanno in fin quivi ed è finito il dire.</l>
<l>Nelle scienze è un tal simil, quale</l>
<l>disse lo 'Nbroglia, e vanno alla cagione</l>
<l>come la cigna al basto e lo straccale;</l>
<l>come, per atto d'esempio, si pone</l>
<l>l'architettura o l'arte della guerra,</l>
<l>che sono a casa lor prime e padrone.</l>
<l>Chi mura e chi scarpella o leva terra,</l>
<l>fabbri e maestri di legname fanno</l>
<l>in tutti i luoghi per mare e per terra</l>
<l>codazzo a quella prima; all'altra vanno,</l>
<l>che si chiama milizia, sempre mai</l>
<l>dietro e la servon tutto quanto l'anno</l>
<l>fra mille altri esercitii gli spadai,</l>
<l>bombardieri e sellai e armaiuoli</l>
<l>e carradori, ingegneri e lanciai.</l>
<l>Così non meno i piattegli e gl'orciuoli,</l>
<l>le pentole co' testi e le scodelle,</l>
<l>i tegami, i treppiedi e romaiuoli</l>
<l>e tutte le stoviglie o buone o belle</l>
<l>sono ordinate alla padella, come</l>
<l>reale architettonica di quelle.</l>
<l>Colui che pose alla padella nome</l>
<l>padella, senza dubbio meritava</l>
<l>d'avere in capo le grillande a some,</l>
<l>che poi ch'e' vide che drento v'entrava</l>
<l>il tutto ed era sì magna e patente</l>
<l>disse patella, o che celloria brava!</l>
<l>Pognam che fussin tutte quante spente</l>
<l>l'altre stoviglie e rotte e fracassate,</l>
<l>come spesso in cucina mia si sente,</l>
<l>e pognam caso poi che voi vogliate</l>
<l>cuocere o carne o pesce o erbe o uova,</l>
<l>arrosto o lesse, come voi l'amate,</l>
<l>se la padella in casa si ritruova,</l>
<l>basta e vi calza ogni vivanda drento,</l>
<l>come ben sa chi tutto dì lo pruova.</l>
<l>Ed io conobbi un ch'io non mi rammento</l>
<l>del nome, farvi dentro la 'nsalata</l>
<l>e cuocervi la colla e l'argomento</l>
<l>e farvi anch'altro, che, quando lavata</l>
<l>è una cosa e netta, sievi stato</l>
<l>quel che gli par, ch'ell'è come rinata.</l>
<l>Arebbe ogn'uom da bene avere a lato</l>
<l>sempre la suo padella e non far passo</l>
<l>senza questo strumento venerato</l>
<l>e come notte e dì portava il Tasso</l>
<l>quel suo braccio di ferro alla cintura</l>
<l>o per adoperarlo o per ispasso,</l>
<l>portarla sempre e far che la natura</l>
<l>vi s'avezzasse e sarebbe di tanta</l>
<l>commodità ch'a dirvelo ho paura.</l>
<l>E s'un volesse far di tutta quanta</l>
<l>parti e contarle poi, non sare' a mezzo</l>
<l>quand'e' n'avesse conte centottanta.</l>
<l>Con la padella si può andare al rezzo,</l>
<l>dov'il sol arde e 'l verno far riparo</l>
<l>con essa al vento e al freddo ribrezzo.</l>
<l>Puoti far con essa ombra al troppo chiaro,</l>
<l>ch'offende gl'occhi, ed è me' ch'un cappello,</l>
<l>s'e' piove al tempo dolce o all'amaro.</l>
<l>A chi cavalca non bisogna ombrello,</l>
<l>s'egl'ha una padella e per la strada</l>
<l>la può voltare in faccia o per coltello.</l>
<l>Chi ha padella in man sicuro vada</l>
<l>per tutto il mondo, che quand'egli scade</l>
<l>la serve per rotella e per ispada.</l>
<l>A chi camina molte volte accade</l>
<l>aver gran sete e trovar qualche fonte,</l>
<l>ch'a voler berne, dentro vi si cade.</l>
<l>Chi ha la suo padella si fa ponte</l>
<l>d'un braccio, attigne l'acqua e bee con essa</l>
<l>e può lavarsi le mani e la fronte.</l>
<l>La biada ci è chi trenta volte messa</l>
<l>v'ha dentro e poi ch'ha mangiato il cavallo,</l>
<l>cottovi l'uova o carne, arrosto o lessa.</l>
<l>Quest'è uno strumento ch'a lodallo</l>
<l>se gli fa quasi ingiuria e basterebbe</l>
<l>avere ingegno e poi considerallo,</l>
<l>che tante cose vi si troverrebbe</l>
<l>e che non son trovate in fin a ora,</l>
<l>che la metà non se ne crederrebbe.</l>
<l>Quand'e' si va la notte a spasso fuora,</l>
<l>un che portasse una padella in mano,</l>
<l>se ne potrebbe servire a ogn'ora.</l>
<l>E sare' bene il bargello un villano,</l>
<l>s'e' ti menasse per questo in prigione,</l>
<l>ma e' non sarebbe mai sì crudo e strano</l>
<l>e 'ntanto s'un volesse far quistione</l>
<l>con teco e darti o mazzata o ferita,</l>
<l>tu ti ripari di santa ragione.</l>
<l>E puoi dar anche a lui, quando schermita</l>
<l>hai la sua botta, o di taglio o di piatto;</l>
<l>così potrai per lei campar la vita.</l>
<l>Chi cerca andar la notte contraffatto,</l>
<l>cioè che non vuol esser conosciuto,</l>
<l>una padella è quella che fa il fatto.</l>
<l>Tu puoi con essa parere scrignuto,</l>
<l>se tu sai fare, e portela in sul viso</l>
<l>e 'n questo modo non ti fia veduto.</l>
<l>E s'un volesse torti all'improvviso</l>
<l>e ficcartisi sotto, il manco manco</l>
<l>ne portere' le mani o 'l ceffo intriso.</l>
<l>A una serenata potrebb'anco</l>
<l>servir per istrumenti di più fatte,</l>
<l>come sarebbe a dir per quattro almanco.</l>
<l>Tiensi sospesa e drento vi si batte</l>
<l>con una chiave o con un sasso o legno</l>
<l>o con le nocche o con le dita piatte</l>
<l>e 'nsomma il sonator, s'egl'arà ingegno,</l>
<l>la farà parer cembolo o staffetta,</l>
<l>nacchera o cembanella o suon più degno.</l>
<l>E se qualcun da le finestre getta</l>
<l>— che non ti piaccia — o bi molle o bi grave,</l>
<l>pontela in capo e delle pose aspetta.</l>
<l>Ma chi volesse un suon dolce e suave,</l>
<l>le può fare un coperchio e poi tirarvi</l>
<l>le corde sopra musicali e brave,</l>
<l>e 'l ponticello e' bischeri adattarvi</l>
<l>e' tasti e farne chitarra o ribeca</l>
<l>e poi scoprirla e dentro cucinarvi.</l>
<l>E se di state al caldo un te la reca</l>
<l>ti può servir per ventaglio e per rosta,</l>
<l>pur che chi l'ha non meni a moscacieca.</l>
<l>E chi per istacciuol l'avesse posta</l>
<l>non errerebbe o per levar la palla</l>
<l>o rinbeccarla di balzo o di posta.</l>
<l>Per remo si potrebbe adoperalla,</l>
<l>per timone e per vela e 'n sul renaio,</l>
<l>pel navicel legarvi, poi ficcalla.</l>
<l>Chi non avessi né mina, né staio,</l>
<l>può fare a padellate le misure,</l>
<l>così 'n su l'aia, come nel granaio.</l>
<l>Non credo ch'ella serva per iscure,</l>
<l>pure ell'ha 'l taglio, il manico ed ha l'occhio</l>
<l>tal ch'a negarlo i' ho delle paure.</l>
<l>Natura, ch'ebbe a ogni cosa l'occhio,</l>
<l>fe' l'uomo e per fornillo interamente</l>
<l>gli pose la padella nel ginocchio,</l>
<l>e non lo fece mica per niente,</l>
<l>ma perché quando egl'usa inginocchiarsi,</l>
<l>se ne ricordi riverentemente.</l>
<l>Chi non ha spera e pur vuole specchiarsi,</l>
<l>ungale il fondo o l'empia d'acqua; e puossi</l>
<l>il capo e' piedi e, s'altro vuol, lavarsi.</l>
<l>Col manico ho io visto agl'aliossi</l>
<l>fare e batter di gala e torla in dua</l>
<l>e vincer, un con esso, di buon grossi.</l>
<l>Lettore, io 'l vidi, or credilo per tua</l>
<l>galanteria, col manico, s'intende,</l>
<l>spiccato allor dalla signoria sua,</l>
<l>fassi con essa un liscio e non si spende,</l>
<l>liscio dico da donne, che da Ciano</l>
<l>o altro profumier non se ne vende.</l>
<l>Questo ben credo che vi paia strano</l>
<l>e pur è cosa che si può vedere,</l>
<l>quando l'uom voglia e toccarla con mano.</l>
<l>Come qua cercon d'essere e parere</l>
<l>bianche le donne, in Etiopia poi</l>
<l>mettono ogn'arte e studio in parer nere.</l>
<l>E che liscio più bel volete voi,</l>
<l>che quel d'una padella e più lustrante?</l>
<l>E sempre ve n'è più che tu non vuoi.</l>
<l>Aveva un tratto un mio amico una fante,</l>
<l>che con quel nero i capegli e le ciglia</l>
<l>si rimbruniva, o che serva galante!</l>
<l>E poi ch'i' ho rivoltato la briglia</l>
<l>tanto, ch'io sono in cucina ridotto,</l>
<l>ne torno a riparlar come stoviglia.</l>
<l>Questa scusa paiuolo e calderotto</l>
<l>e serve per caldano e scaldaletto,</l>
<l>quand'un non sia più pulito che ghiotto.</l>
<l>In quanto alle vivande ogni perfetto</l>
<l>cibo vi si può fare e non ne cavo</l>
<l>biancomangiare o lasagne o brodetto.</l>
<l>Un tempo fu, quand'ancora imparavo</l>
<l>a viver, ch'i' pensavo a queste cose,</l>
<l>quant'i' penso a ballare o esser bravo.</l>
<l>Un litterato in tavola la pose</l>
<l>per tazza, per piattello e per lucerna,</l>
<l>che viver filosofico dispose.</l>
<l>La state d'acqua fresca e quando verna</l>
<l>l'empiea di brace accesa o di carboni,</l>
<l>che gnene dava quivi una taverna.</l>
<l>Nel fondo poi facea corpi e ragioni,</l>
<l>come si fa 'n certe lastre col gesso</l>
<l>da sarti e vi tenea conclusioni.</l>
<l>E vi scriveva e cancellava spesso;</l>
<l>poi com'egl'era risoluto affatto,</l>
<l>aveva a un suo libro il tutto messo.</l>
<l>Poi, vi coceva la sua cena e 'l piatto</l>
<l>era ella stessa e del rigovernarla</l>
<l>ne lasciava la cura al cane o al gatto.</l>
<l>Così si studia e così poi si parla</l>
<l>degl'uomini par suoi, che per la via</l>
<l>son di cercar virtute e di trovarla.</l>
<l>Inparovvi costui geometria.</l>
<l>senz'una spesa al mondo e fessi grande,</l>
<l>cosmografo e 'l prim'uom d'astrologia.</l>
<l>Pur mi tornano in mente le vivande</l>
<l>i lardi, gl'olii, i burri, i latti, i caci,</l>
<l>la carne, l'uova e i pesci e non le ghiande,</l>
<l>quante frittelle in lei, quanti spinaci</l>
<l>si fanno e quanti crespelli e migliacci</l>
<l>e stiacciat'unte, da dir: “tu mi piaci!”</l>
<l>Voi lo potete dir ch'ella vi piacci</l>
<l>a un amico vostro e ancor'io</l>
<l>con voi ne vengo e qualch'altro saracci,</l>
<l>ch'i' son presso che stato a dir per Dio,</l>
<l>ch'e' non è cosa che più mi conforti</l>
<l>e abbia inbertescato l'amor mio.</l>
<l>E chi non l'ama e teme ha tutti i torti,</l>
<l>ch'io l'ho veduta delle volte mille</l>
<l>uccider vivi e risuscitar morti.</l>
<l>Voi avete pur visto dell'anguille,</l>
<l>tagliato il capo e morte d'un gran pezzo,</l>
<l>far la padella vive risentille.</l>
<l>E così anche qualche volta un pezzo</l>
<l>di porco o di vitella o lepre o bue</l>
<l>saltar della padella verdemezzo</l>
<l>e stridere e soffiare; onde, che piue</l>
<l>volete voi da lei, s'ella dà il moto</l>
<l>e la favella con le virtù sue?</l>
<l>Quante volte s'è visto d'alma voto</l>
<l>nascere un putto e mettersi col vino</l>
<l>nella padella sopr'al fuoco a nuoto</l>
<l>e tenutovel dentro un pocolino</l>
<l>e datogli duo volte, tornar vivo,</l>
<l>gagliardo e lesto, com'un paladino.</l>
<l>Il Filosofo dice ed io lo scrivo:</l>
<l>“Nemo dat quod non habet”, adunque, ergo,</l>
<l>convien che la padella abbia del vino.</l>
<l>Poich'ella può dar vita, anzi più m'ergo</l>
<l>che, send'ella cagion, sarebbe bene</l>
<l>darle su fra le stelle eterno abbergo.</l>
<l>Forse che quelle stanze non son piene</l>
<l>di lepri e pesci e di tanti animali,</l>
<l>ch'una padella vi starebbe bene?</l>
<l>Basta che briglie e triangoli e strali,</l>
<l>seggiole, tazze e remi vi son posti</l>
<l>e cento altri strumenti dozzinali.</l>
<l>O gente ingrata e più voi cuochi e osti,</l>
<l>quando sarà ch'e' s'inpetri da Giove</l>
<l>che questa bella imagine s'accosti?</l>
<l>Sette vie sette fa quarantanove;</l>
<l>lassù n'è quarantotto e non è intero</l>
<l>numero e convien ch'una se ne trove;</l>
<l>ch'e' torrà la padella, certo, spero,</l>
<l>s'egl'è pregato e com'accese e chiare</l>
<l>mosterranno le stelle in su quel nero!</l>
<l>Quella sua forma bella, circulare,</l>
<l>si potrebb'adornar tutta di stelle</l>
<l>e come dire una grillanda fare</l>
<l>e poi torn'una di quelle più belle</l>
<l>e porla dov'il manico s'appicca,</l>
<l>ornandol giù con quattro o sei sorelle.</l>
<l>E nella fin dove l'arpion si ficca,</l>
<l>quand'ella sta appiccata, porven'una</l>
<l>di prima magnitudin la più ricca.</l>
<l>E se nel mezzo ella paresse bruna,</l>
<l>vi vorrei delle stelle seminate,</l>
<l>come nemica dello star digiuna.</l>
<l>Se fussin grande e rade, affrittellate</l>
<l>parrebbon uova e se minute e spesse</l>
<l>marron franciosi o ciambelle o bruciate.</l>
<l>A un altro parea che meglio stesse</l>
<l>por la padella nella bassa sfera</l>
<l>e che la luna in quella si friggesse.</l>
<l>E' avea sentito dir che la luna era</l>
<l>un pesceduovo con la carnesecca,</l>
<l>per esser dove gialla e dove nera.</l>
<l>E diceva anche aver veduto in zecca</l>
<l>nella padella rosolar ducati,</l>
<l>dove quei ferri fan ch'e' non si pecca,</l>
<l>che fra quell'oro i carbon mescolati</l>
<l>somigliavon la luna quand'è tonda</l>
<l>e le macchie i carbon meno affocati;</l>
<l>però la volea quivi; or si risponda</l>
<l>che la padella patirebbe molto</l>
<l>a star quaggiù, del cielo in su la sponda</l>
<l>e sarebbele assai dell'onor tolto</l>
<l>a porla in giù sì bassa e qui s'abbatta</l>
<l>la sua ragion che non conclude molto;</l>
<l>perché di rado è che la luna fatta</l>
<l>sia com'una frittata: el più del mese</l>
<l>parrebbe manomessa dalla gatta.</l>
<l>Anch'a dir delli scudi non la 'ntese,</l>
<l>perché quand'ella fussi suso in alto,</l>
<l>dov'è il zenitte del nostro paese,</l>
<l>per esser in giù volta in su lo smalto</l>
<l>rovescerebbe i fiorini e la brace</l>
<l>e mosterrebbe poi data di spalto.</l>
<l>Quel porla lassù in alto più mi piace,</l>
<l>non fra' pianeti, ch'è propio una baia,</l>
<l>ch'oggi fanno quistione e doman pace;</l>
<l>né s'è trovato fra tante migliaia</l>
<l>d'anni chi abbia mai retto con essi;</l>
<l>non so di questo quel che ve ne paia;</l>
<l>però vorrei che lassù si ponessi</l>
<l>fra quelle fisse, che son d'altra pasta</l>
<l>e non hanno tra lor lite o 'nteressi.</l>
<l>I' ho lasciato andare una catasta,</l>
<l>non ch'una soma, una barca, anzi un mondo</l>
<l>delle sue lodi e più d'una n'ho guasta.</l>
<l>Ch'ella sia bella e d'aspetto giocondo</l>
<l>un geometra ve 'l direbbe aperto,</l>
<l>che lodan sopr'ogn'altro il corpo tondo.</l>
<l>Or questa è tonda e, per arroto, inserto</l>
<l>ha 'l manico, a mostrar che con la giunta</l>
<l>è sua bellezza e suo perfetto merto.</l>
<l>E ben ch'ella sia nera sempre e unta,</l>
<l>questo gl'accresce grazia e gentilezza,</l>
<l>segnal ch'ella non è sbiancata e spunta.</l>
<l>E chi toccasse della sua vaghezza</l>
<l>si potrebbe avvedere a più d'un segno,</l>
<l>quanto sia folle e 'ngrato chi la sprezza.</l>
<l>O strumento leggiadro, utile e degno,</l>
<l>l'età del ferro senza te pareva</l>
<l>dannosa e fiera e piena d'ira e sdegno!</l>
<l>Usava già chi le nozze faceva</l>
<l>portar una padella e con un dito</l>
<l>segnar tutti color ch'e' vi voleva.</l>
<l>E se colui accettava l'invito</l>
<l>non si lavava e segnato veniva</l>
<l>ed era conosciuto e riverito.</l>
<l>A una veglia subito ch'arriva</l>
<l>l'alma padella s'allegran le genti</l>
<l>e riponsi la cetera e la piva.</l>
<l>Fansi con essa sì vaghi e piacenti</l>
<l>giuochi e cotanti, ch'a forza bisogna</l>
<l>rider, ch'e' par ch'e' ti caschino e' denti.</l>
<l>E chi temesse di qualche vergogna,</l>
<l>tingasi ben con questa e fie sicuro,</l>
<l>quand'egl'avesse bene a stare in gogna.</l>
<l>Un ch'avea morto un altro, un po' allo scuro</l>
<l>passò a la porta, tinto come moro,</l>
<l>a la staffa d'un altro puro puro.</l>
<l>Di sopra udiste com'in fin all'oro</l>
<l>vuol ir nella padella e questo mostra</l>
<l>che la sua stanza è una cosa d'oro.</l>
<l>Dove son gl'ammalati sempre giostra</l>
<l>questo nome padella e ci accompagna</l>
<l>fin all'estremo della vita nostra.</l>
<l>Dopo le nozze vien con la suo magna</l>
<l>padella il cuoco e fa rider la sposa,</l>
<l>tanto ch'un pizzicotto vi guadagna.</l>
<l>A 'nnaffiar gl'orti è cosa preziosa</l>
<l>una padella e a curar le tele</l>
<l>non s'è trovato ancor la miglior cosa.</l>
<l>Il Lungo e 'l Naso bruciat'ài, crudele,</l>
<l>e poco accorto pur vorrebbon farmi</l>
<l>con le loro ciancie e con le lor querele;</l>
<l>e con quei visi tinti a rinfacciarmi</l>
<l>son venuti in persona, che lasciato</l>
<l>ho le bruciate e voglion biasimarmi.</l>
<l>E l'un di lor nel mezzo di mercato</l>
<l>e l'altro al ponte Vecchio un padellone</l>
<l>mostra, a far le bruciate preparato.</l>
<l>E non mancan lor seguiti e persone</l>
<l>d'autorità, che voglion ch'in tal caso,</l>
<l>i' abbia errato; or oltre alla ragione,</l>
<l>il Lungo ha detto ed ha parlato il Naso</l>
<l>e voi gl'avete uditi; or, s'io non erro,</l>
<l>udite me, non procedendo a caso.</l>
<l>Dov'e' fan le bruciate son di ferro</l>
<l>non padelle, ma vagli e ch'e' sia 'l vero</l>
<l>con un sol colpo ogni lor forza atterro.</l>
<l>S'una padella non ha 'l fondo intero,</l>
<l>friggetevi un po' drento o lesso il pesce</l>
<l>vi fate o l'erbe o 'l picchiante o 'l cibrero.</l>
<l>E s'in questi lor vagli far riesce</l>
<l>le caldarrosto, dite poi ch'e' sieno</l>
<l>buoni altro ch'a vagliar frombole o vescie?</l>
<l>Però s'una padella bucherèno</l>
<l>per far bruciate, ogn'altra possanza,</l>
<l>crudeli e poco accorti, le torrèno.</l>
<l>Ben si trova qualcun ch'ha per usanza</l>
<l>cuocer marroni sotto fuoco e cinigia,</l>
<l>per dopo pasto, quando 'l tempo avanza;</l>
<l>poi tratti, e quella scorza, o nera o bigia</l>
<l>o tanè che si sia, sgusciata e monda,</l>
<l>com man gl'ammacca o con qualcosa e pigia</l>
<l>e, per far la vivanda più gioconda,</l>
<l>una padella ne lastrica e sopra</l>
<l>zucchero sparge e melarancia gronda;</l>
<l>poi fatto questo, vorrà ch'e' si cuopra</l>
<l>con una tegghia di terra rovente</l>
<l>e 'l fuoco sotto a crogiolar quest'opra.</l>
<l>E ciò può farsi senza aver niente</l>
<l>rottole il fondo o sforacchiato e guasto</l>
<l>e trapanato così crudelmente.</l>
<l>Di questa sorte di bruciate pasto</l>
<l>vi feci pur, quand'io la posi in cielo</l>
<l>e non era nel chiappolo rimasto.</l>
<l>Di quell'altre non dissi, né direlo,</l>
<l>s'io vivessi più tempo che 'l Disitte,</l>
<l>per non bucarla o pur torcerle un pelo</l>
<l>e ben assai senza queste trafitte</l>
<l>poter farvi le succiole e potervi</l>
<l>far maggior cose e più ch'i' non ho scritte.</l>
<l>Pur mi ricordo ch'un cuoco de' Servi</l>
<l>vi facea dentro i marroni in istufa</l>
<l>e s'io v'insegno, doverrà piacervi.</l>
<l>Empiesi di castagne e poi s'intufa</l>
<l>con un coperchio la padella e certe</l>
<l>volte si scuopre e con paletta grufa;</l>
<l>e così stando stufate e coperte</l>
<l>sopra 'l fuoco, s'intende, un'acquitrina</l>
<l>fan, che, poi cotte, in aria si converte.</l>
<l>E questa tanto si scalda e raffina,</l>
<l>ch'ell'ha forza di fiamma, ma non arde,</l>
<l>se ben la stesse tutt'una mattina.</l>
<l>Queste non soglion saette o bombarde</l>
<l>contraffar molto, che l'umor s'asciuga</l>
<l>a poco a poco e non son sì gagliarde;</l>
<l>pure stia 'n su le sua quel che le fruga</l>
<l>o da prima le castri, acciò che poi</l>
<l>non si cocesse e si ponesse in fuga.</l>
<l>Queste, secondo poi che pare a voi,</l>
<l>potete aver più e meno arrostite,</l>
<l>ch'ognuno ha 'l gusto e gl'appetiti suoi.</l>
<l>Di queste cose e dell'altre infinite,</l>
<l>vi si può far, ma bucandole il seno</l>
<l>voi le vedete in un punto sparite.</l>
<l>Or io mi veggo avere il foglio pieno</l>
<l>e poco ho detto e quand'io più m'affanni,</l>
<l>ch'arò io fatto? E quando finireno?</l>
<l>Ch'io so che s'io durassi interi gl'anni</l>
<l>me ne sarei com'a principio fui,</l>
<l>non ch'a parlarne in sino a san Giovanni.</l>
<l>Però fia ben lasciar qualcosa altrui,</l>
<l>che l'aver cominciato non è poco</l>
<l>e ch'a sì grande impresa ardito fui.</l>
<l>Altri forse verrà che com'un fuoco</l>
<l>l'entrerrà sotto e mostrerrà ch'il nostro</l>
<l>lodarla è stato a' suoi meriti un giuoco.</l>
<l>A me basta per ora, aver dimostro</l>
<l>di non esser ingrato a suo cortese</l>
<l>magnificenza, almen di fogli e 'nchiostro.</l>
<l>Ben vo', s'i' vivo tanto, in quel paese</l>
<l>andar un tratto, dov'elle si fanno,</l>
<l>s'i' dovess'ire a piè per terra un mese,</l>
<l>ch'i' so che quei maestri mi diranno</l>
<l>chi fu 'nventor della padella prima</l>
<l>— che quaggiù e' nostri savi non lo sanno! —</l>
<l>e se le forme, il martello o la lima</l>
<l>s'adopra o nasce per qualche maniera</l>
<l>istravagante, che l'uom non si stima.</l>
<l>Intanto voi, che con sì lieta cera</l>
<l>siete stati a udirmi lodar quella,</l>
<l>andate a cena e con la buona sera,</l>
<l>che per me vi ristori la padella.</l>
</lg>
</div1>
<div1>
<head>La Cipolla del Bronzino pittore</head>
<div2 n="Capitolo primo">
<lg>
<l>Ecco ch'io vengo a cantar le cipolle</l>
<l>poi ch'altri o per invidia o per timore,</l>
<l>mai favellarne o non seppe o non volle.</l>
<l>O malizia o ignoranza, è pur errore</l>
<l>ch'e' non sia stato fra tanti poeti</l>
<l>un ch'abbia fatto a le cipolle onore.</l>
<l>Forse che quivi non son bei segreti,</l>
<l>forse che quivi non è sugo e forza</l>
<l>e 'nsomma, e' se ne sono stati cheti,</l>
<l>ond'io credo che 'n prova e non a fforza</l>
<l>l'abbian lasciate, avvezzi sempre a dare</l>
<l>al mondo a masticar noccioli e scorza;</l>
<l>dove con queste e' no 'l potevan fare</l>
<l>senza strigar mille luoghi sottili,</l>
<l>dove non basta fiutare e passare.</l>
<l>Ei sono stati in verità gentili</l>
<l>a lasciar questa briga a un mio pari,</l>
<l>che volendo pregiarle le rinvili.</l>
<l>O cipolle, possenti e singulari,</l>
<l>venitemi aiutar mentre ch'io dico</l>
<l>le virtù vostre, acciò ch'ogn'uom le 'mpari.</l>
<l>Ed io che per lodarvi m'affatico</l>
<l>e spendo pur ne' fogli e nello inchiostro,</l>
<l>non vi chiegg'altro che d'esservi amico.</l>
<l>Quand'io vengo pensando al caso vostro,</l>
<l>mi sbigottisco e 'mpacciomi con voi</l>
<l>con gran riguardo, e riverenza mostro.</l>
<l>Quest'è un frutto che non è da buoi,</l>
<l>per rivolgermi a voi, buone persone,</l>
<l>ch'andate rugumando i casi suoi.</l>
<l>I' ho trovato ch'il re Salamone</l>
<l>errò, dov'ei parlò della fortezza</l>
<l>e tolse a le cipolle la ragione.</l>
<l>Chi vorrà dir della lor gentilezza</l>
<l>bisognerà che si faccia discosto</l>
<l>e vadane toccando con destrezza.</l>
<l>E chi domanderà quando fu posto</l>
<l>nell'universo la cipolla prima,</l>
<l>non abbia fretta e saragli risposto.</l>
<l>Dirò ch'ell'eron quarant'anni prima</l>
<l>ch'e' venisse il diluvio — e che dich'io? —</l>
<l>più di secento o prima, prima, prima;</l>
<l>e s'i' v'avessi a dir l'animo mio,</l>
<l>le furno innanzi al cielo; oh, voi ridete</l>
<l>e andate uccellando il caso mio!</l>
<l>S'io non dico perché, voi non dovete</l>
<l>farvi beffe di me, poi ch'i' ho detto;</l>
<l>s'io non vi piaccio, e voi mi riprendete;</l>
<l>ma perché questo passo è un po' stretto,</l>
<l>i' ve lo serbo in mezzo della via,</l>
<l>dove farvelo agevol vi prometto.</l>
<l>Bastivi or ch'a la sua genealogia</l>
<l>non manca nulla per esser gentile,</l>
<l>se, per esser antico, uom gentil sia.</l>
<l>Quel vestir di scarlatto ha il signorile</l>
<l>che Scipione e Cesare, odo dire,</l>
<l>non lasciavon portare a gente vile.</l>
<l>Di qui si può veramente arguire</l>
<l>che gentilezza e nobiltà gl'abbonda,</l>
<l>poiché di tal color si può vestire.</l>
<l>Anzi fu ella prima e non seconda,</l>
<l>che da natura ebbe il color rosato,</l>
<l>acciò ch'a ogni dubbio si risponda.</l>
<l>E s'Alessandro e Cesare hanno usato</l>
<l>questo colore e gl'altri capitani,</l>
<l>da lei, come inventrice, fu cavato.</l>
<l>E qui non sarà mal che vi si spiani</l>
<l>ch'io parlo sol della cipolla rossa,</l>
<l>che tutto l'anno mangiano i cristiani.</l>
<l>E ben che della bianca dir si possa,</l>
<l>per or la lascio e la maligia ancora</l>
<l>e quella squilla velenosa grossa,</l>
<l>perch'i' vo' cominciar nella buon'ora</l>
<l>a ragionar del suo valor, che tanto</l>
<l>filosoficamente m'innamora.</l>
<l>Voi dovete aspettar ch'io dica quanto</l>
<l>le son buone a mangiar e 'n quanti modi,</l>
<l>e poi credete ch'io finisca il canto.</l>
<l>Ma queste son le sue minime lodi;</l>
<l>pur ve n'andrò così quattro dicendo,</l>
<l>acciò che quel che segue più v'approdi.</l>
<l>Quest'è un cibo più che reverendo</l>
<l>ed ha forza per sé e per altrui</l>
<l>e' assai dona, poco ricevendo.</l>
<l>Ha la cucina bisogno di lui,</l>
<l>più che del sale e de l'olio e del lardo,</l>
<l>come lo sanno ben gl'amici sui.</l>
<l>Chi è colui di sì poco riguardo,</l>
<l>che non confessi ch'in ogni vivanda,</l>
<l>si fa sentire il suo sapor gagliardo?</l>
<l>La minestra e l'arrosto lo domanda,</l>
<l>la fricassea, lo 'ntingolo e 'l piattaggio;</l>
<l>ognun lo 'nchina e se gli raccomanda.</l>
<l>Ogn'animal dimestico o selvaggio,</l>
<l>così di terra, come d'acqua o d'aria,</l>
<l>condisce di cipolla il cuoco saggio.</l>
<l>È la cipolla stravagante e varia</l>
<l>dagl'altri cibi; o vuola dolce o forte,</l>
<l>la ti contenta e non t'è mai contraria.</l>
<l>Dite che cosa sia di gnuna sorte,</l>
<l>che poss'esser quant'ella universale,</l>
<l>ch'entra in sin ne' pasticci e nelle torte?</l>
<l>Né solamente accompagnata vale,</l>
<l>ma da sé cruda aggiuntovi s'intende,</l>
<l>fame e del pane e un pochin di sale,</l>
<l>fassi boccon, che la bocca si fende</l>
<l>fin agl'orecchi e vienti in gola il cuore</l>
<l>per esser tocco da queste merende.</l>
<l>Vienti il singhiozzo e durati du' ore</l>
<l>e fatti nodo e tu non te ne curi,</l>
<l>anzi ne mangi più per quell'amore.</l>
<l>E mentre che tu mangi, affermi e giuri</l>
<l>che le starne e' capponi, a petto a quelle,</l>
<l>non vaglion nulla o sian frolli o sian duri.</l>
<l>Ma chi vuol trapassar sopra le stelle</l>
<l>di melodia, v'aggiunga olio e aceto</l>
<l>e 'ntinga il pane e mangi a tirapelle.</l>
<l>Ogni dolcezza poi si lascia a dreto</l>
<l>cuocerle in forno per farne insalata</l>
<l>e vi prometto qui non è star cheto.</l>
<l>Uccèllimi a suo posta la brigata,</l>
<l>che le cipolle sono in casa loro,</l>
<l>quand'elle sono acconce in cipollata.</l>
<l>Qualcun la schifa, ma poi mi rinquoro</l>
<l>ch'i' l'ho veduto nettare il tegame,</l>
<l>come s'e' fusse la cava dell'oro.</l>
<l>Confortati l'odor, trati la fame</l>
<l>quel cibo e gode l'occhio e 'l tatto s'ugnie</l>
<l>e stassi anche in orecchi a queste trame.</l>
<l>Chi passa per la strada e non v'aggiugnie,</l>
<l>fiuta quell'aria e tanto si conforta,</l>
<l>ch'e' ne vuol una, com'a casa giugnie.</l>
<l>Quante volte son io da qualche porta,</l>
<l>come dire a San Gallo o San Friano</l>
<l>o 'n Camaldoli o 'n Boffi, che più importa,</l>
<l>ito e fatto le viste d'andar piano</l>
<l>e pensare a qualcosa d'importanza</l>
<l>e non m'è dato noia andar lontano,</l>
<l>però ch'in simil lati è sempre usanza</l>
<l>che qualche cipollata vada attorno,</l>
<l>che conforta una 'ntera vicinanza.</l>
<l>Io che la sento, le passeggio intorno</l>
<l>e fin che dura quell'odor soave,</l>
<l>non me ne parto e s'io mi parto, torno.</l>
<l>Forse che la cipolla è cibo grave;</l>
<l>se tu la mangi, tutto dì la senti</l>
<l>fare scambietti e cavriuole brave.</l>
<l>E par ch'el gusto tanto si contenti</l>
<l>del fatto suo, che 'l dì ch'ell'è inghiottita</l>
<l>ritorna almeno in su dua volte venti.</l>
<l>Una insalata di cipolla trita</l>
<l>colla porcellanetta e' citriuoli</l>
<l>vince ogn'altro piacer di questa vita.</l>
<l>Questo trapassa l'amor de' figliuoli</l>
<l>e d'amici e di donne, che con essi</l>
<l>t'ammazzeresti per due boccon soli.</l>
<l>Considerate un po' s'e' s'aggiugnessi</l>
<l>bassilico e ruchetta; oh, per averne</l>
<l>non è contratto che non si facessi!</l>
<l>In villa qualche volta si discerne</l>
<l>i gran boccon che ne fan certi belli,</l>
<l>che ne mangion qui per non saperne.</l>
<l>Questi si posson ben dir pazzerelli</l>
<l>come disse Salvestro del Berretta,</l>
<l>da non voler udirli, né vedelli.</l>
<l>Perché non potre' star 'n una cassetta</l>
<l>tra fazzoletti, camicie e pezzuole,</l>
<l>così, ne' canti, qualche cipolletta,</l>
<l>s'ei vi stanno le rose e le viole?</l>
<l>E tenerl'anco nel casson fra i panni</l>
<l>e 'ntanto ammazzerebbon le tignuole.</l>
<l>Io conoscevo un certo ser Giovanni,</l>
<l>che col lor sugo i capelli e la barba</l>
<l>s'era già proffumato cinquanta anni.</l>
<l>E io ho inteso che Bocco e 'l re Jarba</l>
<l>togliean cipolle e davano ambra e musco</l>
<l>e ogni drogheria che più ci garba.</l>
<l>Sentesi nel lor dolce un certo brusco,</l>
<l>che chi non lo sapesse gli parrebbe</l>
<l>malvagia mescolata con vin brusco.</l>
<l>Ma passiam oltre che non basterebbe</l>
<l>chi trovò l'arcibrà, per dire a pieno</l>
<l>in quanti modi se ne mangerebbe.</l>
<l>Se fra le medicine la porreno,</l>
<l>la val da sé quanto val la triaca</l>
<l>contr'a le serpi e ogn'altro veleno.</l>
<l>L'infirmità del gavocciol si placa</l>
<l>con le cipolle ed ecci chi afferma</l>
<l>ch'il suo sugo premuto mai non baca.</l>
<l>Chi avesse la gola guasta e 'nferma</l>
<l>mangi cipolle e farà bella voce,</l>
<l>secondo ch'ogni medico conferma.</l>
<l>E chi con mèle e con sapa la cuoce</l>
<l>tien largo il corpo, più che cassia o manna,</l>
<l>e quanto più ne mangi, men ti nuoce.</l>
<l>Al mal degl'occhi, che le luci appanna,</l>
<l>ponvi su cruda una mezza di queste</l>
<l>e se tu non guarisci, ella m'inganna.</l>
<l>Chi avesse morìci apra le seste</l>
<l>e poi tra l'una e l'altra se l'assetti,</l>
<l>dove stanno le cose disoneste.</l>
<l>E se con latte d'una donna metti</l>
<l>di questo sugo negl'orecchi, a' sordi</l>
<l>rende l'udire e gli fa mondi e netti.</l>
<l>Se ti doggono e' denti, non ti scordi</l>
<l>ch'elle son buone a cavarne la pena,</l>
<l>per non te gli trar fuor come i balordi.</l>
<l>Fanno dormire e giovano alla schiena,</l>
<l>in quanto a' lombi, e chi troppo dormissi</l>
<l>levon quel sonno, ch'alla fossa mena.</l>
<l>E chi le parte segrete sentissi</l>
<l>di qualche ulcerazion ròse o 'ntarlate</l>
<l>cuoca con mele e impiastri com'io dissi.</l>
<l>Miracolosamente ha già sanate</l>
<l>persone ch'hanno persa la favella;</l>
<l>però, s'ei v'avvenisse, e voi l'usate.</l>
<l>Sana i morsi del cane e d'ogni fella</l>
<l>bestia e di centogambi e di scorpioni:</l>
<l>al mal de' pondi la ricetta è quella.</l>
<l>Tutte del mal si taglia le cagioni,</l>
<l>chi usa bere il suo sugo a digiuno</l>
<l>e desta e scioglie gli spiriti buoni.</l>
<l>Ho visti de' ritropichi più d'uno</l>
<l>esser guariti a ber di questa cosa,</l>
<l>che non soglion trovar rimedio alcuno.</l>
<l>Fatti in viso un color com'una rosa,</l>
<l>ch'ella ti purga lo stomaco e 'l petto</l>
<l>da ogni flemma liquida o viscosa.</l>
<l>Rallegra il cuore e purga lo 'ntelletto.</l>
<l>Che volete voi più da una frutta?</l>
<l>Ch'ella vi scalzi e mettavi nel letto?</l>
<l>Ben potevi satolli esser con tutta</l>
<l>questa mia cipollea detta di sopra,</l>
<l>come di cosa non debole o asciutta.</l>
<l>Ma perch'io vo' ch'e' sia compita l'opra</l>
<l>e non abbiate per vano a tenermi,</l>
<l>convien che maggior cose vi discuopra</l>
<l>se doman tornerete a rivedermi.</l>
</lg>
</div2>
<div2>
<head>Capitolo secondo</head>
<lg>
<l>Con miglior voce a ricantar tornati</l>
<l>siamo e più alto suono; oh, state attenti,</l>
<l>come voi siete di star sempre usati!</l>
<l>In sin a qui la cipolla co' denti</l>
<l>s'è travagliata ed essi mostro quanto</l>
<l>la piaccia al gusto e agl'altri sentimenti.</l>
<l>E se ben si poteva maggior vanto</l>
<l>darle ne' cibi e ch'e' se ne sia detto</l>
<l>men che non si dovea più d'altrettanto,</l>
<l>tutto s'è fatto, perch'aver rispetto</l>
<l>si debbe e non tener tutta mattina</l>
<l>chi ascolta a disagio a bel diletto.</l>
<l>Mostrammo poi come la medicina</l>
<l>se ne serviva, im modo che, senz'ella,</l>
<l>n'arìa patito a par della cucina.</l>
<l>Or vien materia e più nuova e più bella</l>
<l>da pascervi la mente e d'aguzzarvi</l>
<l>più l'appetito, che non fece quella.</l>
<l>La prima cosa ch'io 'ntendo mostrarvi</l>
<l>è molto grande, ma poi che promessa</l>
<l>ve l'ho, non voglio e non debbo mancarvi.</l>
<l>Dico dunque che 'n Cipri si confessa,</l>
<l>dov'è la stanza in Terra di Cupido,</l>
<l>ch'amore è proprio una cipolla stessa.</l>
<l>Voi m'uccellate? Orsù, ch'io me ne rido,</l>
<l>ma state almanco a udir le ragioni,</l>
<l>sopra le quai mi fondo e mi confido.</l>
<l>Conosconsi agl'effetti le cagioni,</l>
<l>come si fa esempligrazia un gallo,</l>
<l>per avere i granelli e i bargiglioni,</l>
<l>che per avere i granelli un cavallo</l>
<l>non ha bargigli e però non è desso,</l>
<l>né manco gl'è possibil somigliallo.</l>
<l>Ma s'egl'avesse questi e seco appresso</l>
<l>ciò ch'ànno i galli in sino al razzolare,</l>
<l>si potrebbe chiamare un gallo espresso.</l>
<l>Dunque s'io posso con ragion mostrare</l>
<l>che la cipolla in ogni cosellina</l>
<l>somiglia amor, chi lo potrà negare?</l>
<l>Or con tali argomenti si cammina</l>
<l>diricto al vero e con questi s'acchiappa,</l>
<l>se non ch'ogni scienza andre' in rovina.</l>
<l>Amore è ignudo e questa è senza cappa,</l>
<l>se voi levate quel po' della buccia,</l>
<l>ch'in cambio d'alie si spennacchia e frappa.</l>
<l>Amore è dolce e chi cotte ne succia,</l>
<l>son com'un mele e crude alla fortezza</l>
<l>somiglian proprio amor, quando si cruccia.</l>
<l>Amor è vago d'ogni gentilezza,</l>
<l>questa si tocca con due dita appunto;</l>
<l>amor si muta e lei trasporsi è avvezza.</l>
<l>Amor passa per gl'occhi e questa appunto</l>
<l>passa per gl'occhi e passa anche pel naso</l>
<l>e 'n questa parte vince amor d'un punto.</l>
<l>Amor di pianto è sempre fonte e vaso,</l>
<l>questa fa piagner più che la mostarda</l>
<l>e non gli cede punto in questo caso.</l>
<l>Amor riscalda e questa par che ci arda:</l>
<l>amor saetta e questa ancor s'avventa,</l>
<l>né stato o condizion d'alcun riguarda.</l>
<l>Amor fa che l'amato si diventa</l>
<l>e chi mangia di queste si trasforma</l>
<l>in esse, sì che par ch'ognun lo senta.</l>
<l>Amore unisce l'un con l'altro e 'nforma,</l>
<l>questa per modo gli spicchi congiunge,</l>
<l>che l'uno a l'altro son materia e forma.</l>
<l>Amor per molti gradi alfine aggiunge</l>
<l>a quella cosa che più si desia,</l>
<l>chi ha provato com'egl'unge e punge;</l>
<l>così ad un ad un si passon pria</l>
<l>gli spicchi, tanto ch'al tallo s'avviene,</l>
<l>che fa poi 'l seme, che dell'altre cria.</l>
<l>Amor è dolce e amaro e queste piene</l>
<l>son di dolce e di forte e con loro hanno</l>
<l>le reste, com'amore ha le catene.</l>
<l>Amor talvolta cresce per l'affanno</l>
<l>contr'a tua voglia e queste anco a lor posta</l>
<l>mettono il tallo e 'nn ogni lato fanno.</l>
<l>Ogni spicchio ha un vel che se gl'accosta</l>
<l>da ogni lato, sottile e biancoso,</l>
<l>com'un lenzuol di rensa fatto apposta,</l>
<l>che significa il letto del riposo,</l>
<l>dov'amor suol talvolta confortarsi,</l>
<l>e l'uno e l'altro è segreto e nascoso.</l>
<l>Amore è cieco ed a questa trovarsi</l>
<l>non si può mai ch'ella vedesse lume</l>
<l>e non le manca benda da fasciarsi.</l>
<l>Amor s'appiglia ov'è gentil costume,</l>
<l>questa a far prova vuol gentil terreno,</l>
<l>quello ozio e roba e questa agio e grassume.</l>
<l>Quello ha il turcasso di saette pieno</l>
<l>e questa ha cento talli e ha il turcasso,</l>
<l>s'al cannon che fa il seme guardereno.</l>
<l>Quell'arco, penso, ch'ella il tenga basso,</l>
<l>sotto le barbe e convien ch'ella l'abbia,</l>
<l>poi ch'ella avventa i talli per ispasso.</l>
<l>Amore ha ira e sdegno e questa rabbia</l>
<l>e stizza più di lui, quand'ella incapa</l>
<l>d'avvelenare altrui gl'occhi e le labbia.</l>
<l>Poi volgi carta, ell'è com'una sapa;</l>
<l>così fa amor, che non è poi quel desso,</l>
<l>ch'oggi ti fa furfante e doman papa?</l>
<l>Che dite voi? Voi non ridete adesso!</l>
<l>Or se le mie ragion vi sono entrate,</l>
<l>chinate il capo e dite: “Io lo confesso”.</l>
<l>Ma dir vogli'altro ancor, ch'io ho lasciate</l>
<l>mill'altre cose da toccar con mano,</l>
<l>che farebbon peduccio a le prefate.</l>
<l>E perch'io so che vi dovette strano</l>
<l>parer, quand'io vi dissi ch'elle furo</l>
<l>innanzi al cielo, or ve lo farò piano.</l>
<l>Voi dovete saper che ben sicuro</l>
<l>non potrebb'ire un buono architettore,</l>
<l>anzi darebbe del capo nel muro,</l>
<l>s'avendo a far Santa Maria del Fiore,</l>
<l>il Coliseo o de' Pitti il palagio</l>
<l>o s'e' c'è cosa più bella o maggiore,</l>
<l>e' non facessi in prima a suo bell'agio</l>
<l>un modello, uno schizzo o un disegno,</l>
<l>per non parere un Brogiotto o un Biagio</l>
<l>e s'in quello ogni studio e ogni ingegno</l>
<l>non ponesse di grazia e di misura,</l>
<l>acciò che l'edifizio fusse degno.</l>
<l>Così creder si può che la natura,</l>
<l>avendo a far quest'universo mondo,</l>
<l>ch'il ciel per tutti i lati abbraccia e tura,</l>
<l>ne facess'un come l'opera tondo;</l>
<l>il qual modello è proprio la cipolla,</l>
<l>maniato e schietto da la cima al fondo.</l>
<l>E chi cred'altro convien che s'avvolla,</l>
<l>dice il Sanese, ma chi sare' quello</l>
<l>che non lo confessasse senza colla?</l>
<l>Or se prima si fa dunque il modello</l>
<l>— che si fa certo — ch'e' si faccia l'opra</l>
<l>anzi, e poi l'opra ritratta da quello,</l>
<l>è forza dir, com'io dissi di sopra,</l>
<l>che la cipolla fussi innanzi al cielo</l>
<l>e ch'ella sia il modello or si discuopra.</l>
<l>Voi torrete un coltel che rada il pelo</l>
<l>e tagliereten una per traverso,</l>
<l>sì ch'a due ruote il tallo sia lo stelo.</l>
<l>Quivi si scorge tutto l'universo</l>
<l>degl'elementi e di tutte le sfere</l>
<l>l'ordine tutto e non v'è nulla perso.</l>
<l>Quivi la terra si potre' vedere</l>
<l>e l'aria e 'l fuoco e l'acqua, chi guardasse</l>
<l>e di tal vista pigliasse piacere.</l>
<l>Sonvi i due poli e girasi in su l'asse,</l>
<l>pur che l'uom voglia e sonvi i punti e i gradi,</l>
<l>e' cerchi obliqui e retti, chi cercasse</l>
<l>gl'orizzonti e i zenitti, e stretti e radi</l>
<l>i climati; le zone e i paralleli,</l>
<l>tutti potrà trovarvi un che vi badi.</l>
<l>Sonvi quei cerchi regolati e belli</l>
<l>e comprendon l'un l'altro e son compresi</l>
<l>fin che vien un ch'abbraccia questi e quelli.</l>
<l>Perché credete voi ch'ancora intesi</l>
<l>non si sien bene i numeri de' cieli,</l>
<l>per tanti dotti e di tanti paesi?</l>
<l>Ciò vien che la cipolla par che celi</l>
<l>tal numero ella e par ch'ella non lasce</l>
<l>che questa verità ci si riveli,</l>
<l>perch'or con molte e or con poche fasce</l>
<l>o spicchi si riempie e si ricuopre</l>
<l>e 'n questo modo di dubbio ci pasce.</l>
<l>S'i' volessi mostrar gl'effetti e l'opre</l>
<l>della cipolla e i sapori e i colori</l>
<l>e le miniere ch'ella cela e scuopre,</l>
<l>gl'archibalen, le rugiade e' liquori,</l>
<l>la manna, il mele e le nebbie e le piove,</l>
<l>l'esalazioni, le caverne e i vapori,</l>
<l>d'onde par che natura — e non d'altrove —</l>
<l>abbia cavato tutte queste cose,</l>
<l>bisognieria che l'un facesse nove.</l>
<l>Basta, che chi la cipolla compose</l>
<l>bisognò ch'egl'avesse l'icche e l'ocche,</l>
<l>poi ch'il cielo e la terra vi nascose.</l>
<l>Più vi direi, ma certe genti sciocche</l>
<l>piglierebbon le cose in mala parte,</l>
<l>però vi bastin queste, ch'io v'ho tocche.</l>
<l>E poi non basterian tutte le carte</l>
<l>di Fabbrian, le penne d'Ognissanti</l>
<l>e l'inchiostro de' Giunti a dirne parte.</l>
<l>Arei da aprirvi sei passi galanti,</l>
<l>se non ch'i' ho paura di tediarvi,</l>
<l>con questi versi mal composti e tanti.</l>
<l>Pur senza questo non vorrei lasciarvi,</l>
<l>che gran parte di musica è trovata</l>
<l>da le cipolle e ciò fia ben provarvi.</l>
<l>La prima piva che fu mai sonata,</l>
<l>il zufol primo e la tromba primaia</l>
<l>dalla cipolla fu tolta e cavata.</l>
<l>Quando il suo seme è secco in sur un'aia</l>
<l>aver veduto certi cannelloni</l>
<l>di talli secchi credo ch'e' vi paia.</l>
<l>Cominciaron così certi garzoni,</l>
<l>in quel principio, a soffiar per ispasso</l>
<l>in quei bocciuoli e trovarongli buoni</l>
<l>a sonare e che i grossi facean basso</l>
<l>e alto i più sottil, di mano in mano,</l>
<l>come dire il sovrano e 'l contrabasso.</l>
<l>Venne poi il tempo che fu innanzi Giano</l>
<l>e forse innanzi a quel Tubalcaino,</l>
<l>quando le genti avien più dell'umano.</l>
<l>E cominciorno qualche bucolino</l>
<l>a farvi dentro e distinguer la voce</l>
<l>e accordarsi e parve lor divino,</l>
<l>tanto che poi di bossolo e di noce</l>
<l>vennono a farli e a votarli drento,</l>
<l>venutosi all'età del ferro atroce.</l>
<l>Così tutta la musica ch'il vento</l>
<l>suona, come dir organi e traverse,</l>
<l>pifferi e storte o simile strumento</l>
<l>da la cipolla venne ed ella aperse</l>
<l>la strada a l'invenzion; poi l'arte e 'l modo</l>
<l>furon trovati da genti diverse.</l>
<l>Piacemi che veggiate ch'io non lodo</l>
<l>una cornacchia e ch'io vi messi innanzi</l>
<l>cosa ch'aveva da lodarsi il modo.</l>
<l>Che la metà delle cose m'avanzi</l>
<l>vo' che voi siate certi e ch'io potrei</l>
<l>dirvi oltra a quelle ch'io v'ho dette innanzi.</l>
<l>Quest'è un frutto più che delle sei;</l>
<l>a questo sì che se gli può dir “Voi?”;</l>
<l>queste son delle cose ch'i' vorrei.</l>
<l>Messer, amico mio, beato a voi,</l>
<l>che delle buone cose v'intendete</l>
<l>e però siete degl'amici suoi!</l>
<l>Quante volte son io fra genti liete</l>
<l>statovi a casa a consumarvi il vostro,</l>
<l>di che come gentil lieto godete,</l>
<l>ove per contentar l'animo vostro</l>
<l>e levar il fastidio de l'untume,</l>
<l>vi siete il cuoco e lo scalco dimostro!</l>
<l>E con sì saporoso e dolce agrume</l>
<l>avete fatto la metà mangiarne</l>
<l>più de l'usato natural costume!</l>
<l>E mi ricordo aver mangiato starne</l>
<l>in casa vostra, che pareano appunto</l>
<l>cipolle e non sapevan più di carne.</l>
<l>Di certa schiena di vitella appunto</l>
<l>trita che vostra Signoria ci dette,</l>
<l>mi starà in mente in sino al sezzo punto,</l>
<l>che v'eran dentro certe cipollette</l>
<l>trite e certi zimini alla franzese</l>
<l>e così messe fra certe polpette.</l>
<l>Ma voi fuste allevato in un paese,</l>
<l>ch'e' non è maraviglia, dove in festa</l>
<l>sempre si vive e fassi buone spese.</l>
<l>E' non sare' miracolo se questa</l>
<l>cosa ch'io canto avesse là insegnato</l>
<l>il modo da tener la lancia in resta</l>
<l>e che gl'erranti cavalier cavato</l>
<l>n'avessero il giostrar, com'elle fanno</l>
<l>spesse volte da Settimo a' mercato.</l>
<l>In quanto a forza si sa ch'elle n'hanno</l>
<l>e, come tu le stuzzichi, la stizza</l>
<l>lor monta e sempre alla visiera danno.</l>
<l>Velen per gl'occhi e per le labbra schizza</l>
<l>una cipolla, quand'è stretta o infranta</l>
<l>e ha del bravo quando il tallo rizza.</l>
<l>Gode di stare in campo e 'nsomma quanta</l>
<l>ha di bravura l'arte della guerra</l>
<l>la cipolla insegnato aver si vanta.</l>
<l>Ma quello star così fra cielo e terra</l>
<l>contemplativa ai soli, ai venti, all'acque</l>
<l>vuol ei dir nulla? A me, ch'il tacesse erra.</l>
<l>Benedetta la voglia che mi nacque</l>
<l>di ragionar della vostra eccellenza,</l>
<l>magne cipolle, e ciò ch'in voi mi piacque.</l>
<l>Questo dimostra come la scienza</l>
<l>ne cavò lo studiar, com'io son presto</l>
<l>quest'altra volta dichiararvi, senza</l>
<l>molt'altre cose, ch'io serbo per resto.</l>
</lg>
</div2>
<div2>
<head>Capitolo terzo</head>
<lg>
<l>Chi arebbe creduto questo mai</l>
<l>della cipolla? E chi creder potrebbe</l>
<l>d'udirne cose più stupende assai?</l>
<l>Oh statemi a scoltar, ch'e' non varrebbe</l>
<l>l'udirmi solo e farmi cerchio intorno</l>
<l>e 'l tempo vostro e 'l mio si perderebbe.</l>
<l>Veggansi cose e truovon tutto 'l giorno</l>
<l>e lasciate pur dir questi infiniti,</l>
<l>che mai più non si videro o trovorno.</l>
<l>Chi dubita che detti, né uditi,</l>
<l>non si son più né da me, né da voi,</l>
<l>questi secreti ch'io v'ho conferiti?</l>
<l>Altri furno i passati, altri siam noi,</l>
<l>altri que' che verranno e cose e modi</l>
<l>diversi a' primi son ora e fien poi.</l>
<l>Alma cipolla, or ti contenta e godi,</l>
<l>poi che pur è venuto il tempo e l'ora,</l>
<l>ch'e' si canta e ascolta le tue lodi.</l>
<l>O Muse, che chiamate in fin a ora</l>
<l>non v'ho, potendo darmi nulla, adesso</l>
<l>sarebbe il tempo di cavarlo fuora.</l>
<l>Le scienze hanno tutte un fine stesso</l>
<l>e questo è 'l vero, ma per diversa strada</l>
<l>di passo in passo si perviene ad esso.</l>
<l>Perché questa ti tiene anch'ella a bada</l>
<l>e vuol ch'al tallo per più d'una via,</l>
<l>di grado in grado, passando si vada,</l>
<l>a certe bucce che si gettan via,</l>
<l>che son certe ragion false e leggieri,</l>
<l>che pizzican di rami di pazzia.</l>
<l>Levate queste, son gli spicchi veri,</l>
<l>che son de' buon filosofi e poeti</l>
<l>gli scritti, al dire e al far così interi.</l>
<l>State, o poeti e filosofi, cheti,</l>
<l>che voi cavaste il modo da costoro</l>
<l>di fare a mezzo de' vostri segreti.</l>
<l>Cioè che come voi vedeste loro</l>
<l>mezze scoprirsi e mezze star nascose,</l>
<l>tal voi faceste del vostro tesoro.</l>
<l>Forse per non gittar le preziose</l>
<l>cose fra i piedi al volgo ingrato e sciocco,</l>
<l>che guasta e 'nbratta alfin tutte le cose.</l>
<l>Ma forse questo luogo ch'i' v'ho tocco</l>
<l>vuol dir anch'altro; oh, starete a udire,</l>
<l>che quest'è cosa da cavarsi il tocco!</l>
<l>Star mezza in terra e mezza all'aria dire</l>
<l>si può, perché così stando ha dimostro</l>
<l>l'ordine e 'l modo del fare e del dire.</l>
<l>Quel che sta in terra agguaglia questo nostro</l>
<l>mondo che si passeggia e si malmena;</l>
<l>l'altro dà 'l fuoco allo stellato chiostro.</l>
<l>Son cose in aria insomma e che si pena</l>
<l>a 'npararle e se ben l'occhio ne vede,</l>
<l>qualcuna, per toccarle invan si mena.</l>
<l>Ma questa trama più chiaro richiede</l>
<l>colore; adunche dico ch'insegnare</l>
<l>vuol, poi che mezza è ritta e mezza siede,</l>
<l>che di filosofia si debbe fare</l>
<l>due parti e l'una di cose favella,</l>
<l>l'altra si pasce sol di ragionare.</l>
<l>Quella di cose si divide anch'ella,</l>
<l>di che la mezza è detta naturale</l>
<l>o sopra natural l'altra s'appella.</l>
<l>La prima segue l'attiva o morale</l>
<l>co' suoi governi di casa o di stato</l>
<l>e la fattiva, ch'ha del manovale;</l>
<l>la seconda ha l'ingegno più levato,</l>
<l>cerca delle cagion, parla de' cieli,</l>
<l>quanto può da materia separato.</l>
<l>Tra foglie e barbe e spicchi e bucce e veli</l>
<l>d'una cipolla troverreste il tutto,</l>
<l>pur sarà ben che parte ne riveli,</l>
<l>acciò che voi vediate il bene e 'l frutto,</l>
<l>che se n'è tratto e trasi tuttavia</l>
<l>da chi vi pensa e cavane costrutto.</l>
<l>Chi negherebbe che la monarchia</l>
<l>da lei nascesse, a quel tallo mirare,</l>
<l>che sta nel mezzo in tanta signioria?</l>
<l>Intorno intorno il vedi circondare</l>
<l>di spicchi, come papa o imperadore,</l>
<l>che beat'è chi se gli può accostare.</l>
<l>E quant'una cipolla è senza errore</l>
<l>proprio è la monarchia, lo stato eletto</l>
<l>d'un savio e vero e giusto e buon signore.</l>
<l>Il popolar, ch'è poi manco perfetto,</l>
<l>ma pur non reo, chi vuol faccia del tallo</l>
<l>un doge e degli spicchi il Popol retto.</l>
<l>Sonci poi de' governi pien di fallo,</l>
<l>come sarebbe una cipolla guasta,</l>
<l>ch'avesse squarcio o storta o stretta o callo.</l>
<l>Circa i governi di casa vi basta</l>
<l>saper, ch'il tallo è il padre di famiglia,</l>
<l>che la brigata spesa e a llei sovrasta.</l>
<l>Ella obbedisce a llui ed ei si piglia</l>
<l>cura di lei e stanno uniti e 'n pace,</l>
<l>che chi gli vede se ne maraviglia.</l>
<l>Se la fattiva contemplar vi piace</l>
<l>da lei si trasse lo stare a bottega,</l>
<l>perché l'andarsi a spasso le dispiace;</l>
<l>ha quivi il capo e non lo torce o piega</l>
<l>dalle faccende e bada a' fatti suoi</l>
<l>e feste e giuochi e baie a tutti niega.</l>
<l>Segue la metafisica, che poi</l>
<l>cavò da questa gl'enti e le cagioni,</l>
<l>atti, generi e fini e diegli a noi,</l>
<l>le differenze e le conclusioni,</l>
<l>forme, materie, accidenti e subietti,</l>
<l>individui e spezie e passioni.</l>
<l>Tutti vennon da questa e parte detti</l>
<l>ne sono e parte rimetto al giudizio</l>
<l>de' savii, che per ordine gl'assetti.</l>
<l>Sonci le matematiche, artifizio</l>
<l>di numeri, di corpi e di misure,</l>
<l>tutte di questa dono e benefizio.</l>
<l>La meteora e tutte le nature</l>
<l>degl'elementi e le lor mescolanze</l>
<l>vi sono e calde e fredde e molli e dure.</l>
<l>Di quella parte par ch'a dir m'avanze,</l>
<l>che ragiona e disputa e persuade</l>
<l>ed è tutta parole e suoni e danze.</l>
<l>Loica, idest, e se per cento strade</l>
<l>t'aggira e questa ancor t'aggira e giostra</l>
<l>tanto, ch'ogni bugia dal ver ti rade.</l>
<l>Rettorica, chi vuole, in questa nostra</l>
<l>cipolla sono i tre generi e quanto</l>
<l>si delibera e giudica e dimostra.</l>
<l>Quelle belle orazion lodate tanto</l>
<l>trassen da questa Demostene e Marco,</l>
<l>che ne portavon una sempre a canto.</l>
<l>Circa la storia vadane Plutarco</l>
<l>e 'l Padovan, che questa una bugia</l>
<l>non disse mai, ma sempre al ver tien l'arco.</l>
<l>Ma vengane madonna Poesia,</l>
<l>ch'è stata un pezzo a disagio aspettando</l>
<l>di dar tributo alla lor signoria.</l>
<l>Ben più d'ogn'altra scienza assemplando</l>
<l>vien la cipolla, questa donna bella</l>
<l>il suo bel imitar sempre imitando.</l>
<l>E con l'imitazione immita quella</l>
<l>ch'immita il cielo e la natura e l'arte</l>
<l>s'egl'è ver quanto sopra si favella.</l>
<l>Tien la cipolla le sue foglie sparte</l>
<l>or ritte e alte, or piegate e umili</l>
<l>ed hanne parte verdi e secche parte.</l>
<l>Così la poesia porge i suoi stili</l>
<l>or alti e degni, or mezzani e or bassi,</l>
<l>parte vivaci e parte marci e vili.</l>
<l>Son le sue foglie tonde e vote e vassi</l>
<l>per entro loro un fiato che le tiene</l>
<l>gonfiate, onde di lor zampogne fassi.</l>
<l>Così la Poesia scegliendo viene</l>
<l>parole tonde e spiritose e liete,</l>
<l>sonore e gravi, or gonfie, or vote, or piene.</l>
<l>Sempre, per l'ordinario, troverrete</l>
<l>la cipolla di fuor velata e chiusa</l>
<l>e non l'aprendo non la gusterete.</l>
<l>Così la poesia di vestirsi usa</l>
<l>di favole e di giuochi e dentro asconde</l>
<l>la verità, ch'or ti loda, or t'accusa.</l>
<l>S' tu vuoi dalla cipolla sol le fronde</l>
<l>— che son sì belle! — ella non te le vieta;</l>
<l>sì 'l frutto, ma convien che tu la monde.</l>
<l>Così la poesia ti dona lieta</l>
<l>parole e risa e s'altro vuoi da lei,</l>
<l>fa come debbe fare un buon poeta.</l>
<l>Versi di cinque o volete di sei</l>
<l>piedi o d'undici sillabe o di sette</l>
<l>si trasson da le foglie di costei.</l>
<l>E la prosa dal corpo, che permette</l>
<l>gran circuito e l'imitar col suono</l>
<l>di sopra per iscritto vi si dette.</l>
<l>La fonte, il latte e le Muse vi sono</l>
<l>e 'l monte di Parnaso e i fiumi e 'l bosco,</l>
<l>che 'n tante carte celebrati sono.</l>
<l>Ma quanto più ne parlo, più conosco,</l>
<l>ch'io m'inbarco, m'intrico, inselvo e 'ngolfo</l>
<l>e ch'a tanto suo lume io resto losco.</l>
<l>Bisognerebbe la lancia d'Astolfo,</l>
<l>d'Orlando il corno e la tromba d'Omero</l>
<l>e ch'i miei versi fussin fuoco e zolfo</l>
<l>a volere atterrare l'assalto fiero</l>
<l>di sue lodi e aver suon par'al suggetto</l>
<l>e poter chiaro dimostrarne il vero.</l>
<l>Ma quand'io avessi anche fatto e detto</l>
<l>con tutti questi aiuti quant'io posso,</l>
<l>tanto più m'avvedrei del mio difetto.</l>
<l>Vien la pittura e fregamisi addosso</l>
<l>e con atti e con cenni mi richiede,</l>
<l>mentre ch'io son da questo furor mosso,</l>
<l>ch'io dica anco di lei: ma chi non vede</l>
<l>che quanto a poesia di studio e d'arte</l>
<l>si dà, tanto a pittura si concede?</l>
<l>Son due sorelle e ciascuna si parte</l>
<l>da un padre medesimo e un fine</l>
<l>conseguono immitando o in tutt'o im parte.</l>
<l>I' lascio andar mill'altre discipline</l>
<l>di parole e di mano e di pensieri</l>
<l>agl'occhi vaghe, alla mente divine.</l>
<l>Circuiti di mura e cavalieri,</l>
<l>cupole e volte e ponti e terme e bagni</l>
<l>trasson da questa i lor modelli interi.</l>
<l>Da lei son tratti infiniti guadagni,</l>
<l>piaceri e comodezze universali</l>
<l>e mille fatti celebrati e magni.</l>
<l>Quel non aver di salci né di pali</l>
<l>bisognio a sostenersi e viver colta,</l>
<l>farebbe sei capitoli morali.</l>
<l>Basta, ch'a se medesma basta e volta</l>
<l>se stessa e muove come cosa viva;</l>
<l>il resto vi fia detto un'altra volta.</l>
<l>Dicon ch'a Dante mai non riusciva</l>
<l>s'e' non l'avessin le cipolle scorto</l>
<l>di far quell'opra, ove nessuno arriva.</l>
<l>Queste lo sceson giù nel mondo morto</l>
<l>di cerchio in cerchio, che con un coltello</l>
<l>v'inparò quel viaggio a ffondo e torto.</l>
<l>Del purgatorio il tallo accorto fello,</l>
<l>così ne fece il monte e del cielo anco</l>
<l>s'accorse, come questa era il modello.</l>
<l>Da questa trasse il Petrarca non manco</l>
<l>quell'amare dolcezze e 'l pianto e 'l riso,</l>
<l>la verde speme e l'impiagato fianco,</l>
<l>e dovea disegnar, quand'era miso</l>
<l>dove ne fusse, me' che 'n pino o 'n sasso</l>
<l>nella prima cipolla il suo bel viso.</l>
<l>Par ch'il Boccaccio ponga per ispasso</l>
<l>quel fra' Cipolla a certi che non sanno,</l>
<l>ch'i poeti non fanno a caso un passo.</l>
<l>Ma perch'e' volle far chiaro l'inganno</l>
<l>di certi cerretani e ciurmadori,</l>
<l>che tolgon cose e parole ci danno,</l>
<l>prese quel nome per mostrar di fuori</l>
<l>come cosa di forza e di gran pregio</l>
<l>certi segreti e non intesi errori.</l>
<l>Son le cipolle degne d'ogni fregio,</l>
<l>d'ogn'onor, d'ogni grado e d'ogni stato</l>
<l>e d'aver priminenza e privilegio.</l>
<l>Chi non avesse la cipolla a grato</l>
<l>se gli potre' dar bando della testa,</l>
<l>poi ch'il capo per quella è figurato.</l>
<l>E' non vi paia una favola questa,</l>
<l>che tagliar la cipolla a dir s'intenda:</l>
<l>tagliato il capo è finita la festa.</l>
<l>Con questo nome par che si comprenda</l>
<l>che tutte le potenze e tutti gl'atti</l>
<l>esser nell'alma cipolla s'intenda,</l>
<l>come sta nel cervello ai detti e ai fatti</l>
<l>il giudicio e lo 'ntendere e 'l discorso</l>
<l>e 'l comun senso, ch'è nel capo infatti.</l>
<l>Ma forse è ben di ritirare il morso</l>
<l>al mio caval, prima ch'ei resti vinto,</l>
<l>ben ch'e' non sia ancora giunto a mezzo il corso.</l>
<l>Questa materia è come il laberinto,</l>
<l>che quanto più s'aggira men se n'esce,</l>
<l>se voi l'avete mai visto dipinto.</l>
<l>E voler ir contro al fiume che cresce</l>
<l>fuor di misura o in aria incontro al vento,</l>
<l>a foglia o picciol legno non riesce.</l>
<l>Già non mi sbigottisco e non mi pento</l>
<l>di tanta impresa, ch'e' non è vergognia</l>
<l>tentar gran cose e rimanervi drento.</l>
<l>Ma se fu già d'una pera cotognia</l>
<l>fatto così gran fatti per cagione,</l>
<l>come chi scrive non si trova o sogna,</l>
<l>e altri per un vello di montone</l>
<l>si fe' immortal, che, se no 'l dice Omero,</l>
<l>lo dice Flacco e dicelo Nasone;</l>
<l>se mai continga ch'e' si giunga al vero</l>
<l>fin di lodarle qualche 'ngegno acuto,</l>
<l>che possa al nove mio giugner un zero,</l>
<l>sarà ben degnio ch'e' ne sia tenuto</l>
<l>conto e ch'e' se gli cavi la berretta</l>
<l>e ch'e' sia dalla fama intrattenuto</l>
<l>e, come a simil poeti s'aspetta,</l>
<l>carezzato e menato sopra il colle</l>
<l>Parnaso fra le Muse e lassù in vetta</l>
<l>coronato di foglie di cipolle.</l>
</lg>
</div2>
</div1>
<div1>
<head>La serenata</head>
<lg>
<l>Se tu volessi duo parole udire</l>
<l>fatti un po' fuora e se tu se' nel letto</l>
<l>deh, leva la tua testa da dormire</l>
<l>e dì: “Mie madre, ascolta; al dirimpetto</l>
<l>sent'un che canta e un'arpe che suona;</l>
<l>porgimi la camicia e lo veletto”.</l>
<l>I' son sì vago della tua persona</l>
<l>che vagheggiando vo sera e mattina</l>
<l>la casa, per amor della padrona.</l>
<l>Tu mi piacesti in sin da piccolina,</l>
<l>ond'i' ho detto tanto ch'io son fioco:</l>
<l>“Amor, amor, tu se' la mie rovina”.</l>
<l>In quel principio e' mi noiava un poco</l>
<l>e per vedere in te tanta bellezza</l>
<l>credetti che l'amar fusse un bel gioco;</l>
<l>di poi m'è sempre accresciuto vaghezza,</l>
<l>ch'io dicea meco: “A goder quel bel viso,</l>
<l>se tu sapessi, quanta egl'è dolcezza!”</l>
<l>Tanto ch'a ppoco a ppoco io sono ucciso,</l>
<l>anzi fui morto, a quel ch'io m'indovino,</l>
<l>quando nascesti, fior di Paradiso!</l>
<l>Non posso stare in casa e fuor cammino</l>
<l>e però mi vien detto a tutte l'ore:</l>
<l>“Madonna, i' mi son fatto pellegrino!”</l>
<l>Piglio licenza e dico in un colore,</l>
<l>come se mi si fusse sparto il fiele:</l>
<l>“Io mi parto da te, madre d'amore!”</l>
<l>Ma che mi giova per alzar le vele</l>
<l>standomi in porto? Tu sei la mia stella,</l>
<l>o fanciulletta di casa crudele!</l>
<l>Il cuor nel petto mi batte e martella</l>
<l>per gelosia e dico a ogni passo:</l>
<l>“Chi goderà la tua persona bella?”</l>
<l>Non mi posso pigliar più uno spasso</l>
<l>e non fo altro mai che sospirare,</l>
<l>o me meschino, o me, misero, lasso!</l>
<l>Vorrei poterti il mio dolor mostrare,</l>
<l>deh, così com'il cuor m'arde e saetta,</l>
<l>volessi amor ch'e' si potesse fare!</l>
<l>Ho bene scritto in una polizzetta</l>
<l>quant'io son tuo e te l'arei mandata,</l>
<l>se tu sapessi leggere, o brunetta.</l>
<l>Ma che bisogna lettera o imbasciata?</l>
<l>s' tu vuoi saper com'amor m'ha governo,</l>
<l>apri quella finestra ch'è serrata.</l>
<l>Io tremo a mezza state e sudo il verno</l>
<l>e parmi poter dir per sempre mai:</l>
<l>“Fortuna, tu m'hai messo nel quaderno!”</l>
<l>E s'il vedermi non ti pare assai,</l>
<l>mentre ch'io canto la mia passione,</l>
<l>deh, fatti alla finestra ed udirai.</l>
<l>E se non hai di me compassione</l>
<l>di vedermi in tal modo consumare,</l>
<l>tu sei più cruda che non fu Sansone.</l>
<l>Il ciel, l'aria, la terra, il foco e 'l mare</l>
<l>piangon meco a caldi occhi e come vedi</l>
<l>la luna s'è venuta a lamentare.</l>
<l>Il cuor mi caverò, se tu me 'l chiedi:</l>
<l>ammazzerèmi, s'io ti contentassi:</l>
<l>che vuoi ch'i' faccia se non me lo credi?</l>
<l>Arebbon più pietà le fiere e' sassi,</l>
<l>tanto ch'io sto per gridar com'un pazzo;</l>
<l>vorrei che tutto 'l mondo rovinassi.</l>
<l>Tal volte cerco di pigliar sollazzo</l>
<l>e dico meco per un vie di dire:</l>
<l>“I' son disposto di fare un palazzo</l>
<l>e viver lieto” e poi ritorno a dire:</l>
<l>“I' vo' la morte” e così tuttavia</l>
<l>vorrei morire e non vorrei morire.</l>
<l>Talvolta fuggo ond'io so che tu sia,</l>
<l>ma tosto tosto par ch'el cuor si penta</l>
<l>e vengoti a vedere, anima mia!</l>
<l>E quella cosa che sì mi tormenta</l>
<l>cerco mostrarti e dico: “O volto umano,</l>
<l>eccomi qui venuto, or ti contenta”.</l>
<l>Se poi tu non m'accetti, tanto strano</l>
<l>mi par, ch'io manco, e pare il fatto mio</l>
<l>quando la rocca ha perso il castellano.</l>
<l>Per la tua guerra alla morte m'invio:</l>
<l>se tu vuoi dunque mantenermi in vita,</l>
<l>facciam la pace, caro l'amor mio.</l>
<l>Sarestiti tu mai persa o smarrita?</l>
<l>Non vai più fuori ed io sempre t'aspetto:</l>
<l>gentil fanciulla, sei fatta romita?</l>
<l>Ma s'i' avessi a cantare un rispetto</l>
<l>alla tua madre, io gli vorrei cantare:</l>
<l>“Venir ti possa il diavolo allo letto!”</l>
<l>Terrela chiusa e farela stentare</l>
<l>e, s'ella si guastasse del mio amore,</l>
<l>vorrei, come Giansonne, poter fare.</l>
<l>È pur peccato a non lasciar ir fuore</l>
<l>sì bella cosa, o ingrata vecchierella;</l>
<l>non vedi tu, ch'i' muoio di dolore?</l>
<l>La ti tien chiusa e andava a spass'ella</l>
<l>in giovinezza; ond'io pur mi confondo</l>
<l>da poi ch'io non ti posso avere, o bella!</l>
<l>Se tu mi domandassi, io ti rispondo:</l>
<l>quand'un brama una cosa e puolla avere,</l>
<l>non ci è il più bell'amare in questo mondo.</l>
<l>Ma quand'io mi credetti poter bere,</l>
<l>di te un altro si cavò la sete;</l>
<l>oh, me meschin, che giova di vedere?</l>
<l>L'altr'è del parrocchiano; orsù vedrete</l>
<l>com'e' sarà governo una mattina!</l>
<l>I' son disposto d'ammazzare un prete.</l>
<l>Ed anche un'altra cosa mi rovina:</l>
<l>star sì discosto e vederti di rado;</l>
<l>non ci è 'l più bello amar che la vicina.</l>
<l>A questi dì dalla tua casa bado</l>
<l>e dissi e fei le viste e feci il tristo:</l>
<l>“In questa via ci sa di moscado”</l>
<l>a un che m'appostava e m'avea visto</l>
<l>e ricordarmi di quella canzona:</l>
<l>“Quando la donna vien di buon'acquisto”.</l>
<l>Ma il mio compagno intanto mi ragiona,</l>
<l>che si leva a buon'otta e dice tosto:</l>
<l>“Andianne, andianne, che la grossa suona”.</l>
<l>Per me starei 'nsin'a quest'altr'agosto;</l>
<l>danari e roba lascerei per tene,</l>
<l>s' tu mi dicessi: “Che vuoi tu più tosto?”</l>
<l>Abbi compassion delle mie pene</l>
<l>e non perdere il tempo, perch'e' vola:</l>
<l>stato m'è detto che la morte viene.</l>
<l>E quand'io posso dirti una parola,</l>
<l>non ti fuggir, perch'e' non t'è onore,</l>
<l>o trionfante donna, al mondo sola!</l>
<l>Non aspettar ch'io muoia per tuo amore,</l>
<l>ché vi son presso per la tua durezza:</l>
<l>non vedi tu il mio pallido colore?</l>
<l>Amar chi t'ama è senno e gentilezza</l>
<l>e dir, pregando, pare anco che vaglia:</l>
<l>“O Signor mio, mandateli fortezza!”</l>
<l>Il tuo parlar vezzoso fende e taglia</l>
<l>e, oltre a' modi tua leggiadri e snelli,</l>
<l>tu hai du' occhi d'andare in battaglia.</l>
<l>I' vo' cantar tuo portamenti belli;</l>
<l>ne passerà però tutto domane</l>
<l>e vomi cominciare alli capelli.</l>
<l>Streghe l'altre, mi paiono, e befane,</l>
<l>poi ch'io ti vidi, o viso ingelicato;</l>
<l>vuoi ch'io ti conti tua bellezze umane?</l>
<l>La tua vaghezza è tal, che m'ha cavato</l>
<l>della memoria e, quand'io vi pensassi,</l>
<l>ben credo che tu m'abbia ammaliato.</l>
<l>Tu muovi gl'occhi con tal grazia e' passi,</l>
<l>che tu fai tutti gli uomini prigioni;</l>
<l>chi saria sì crudel che non t'amassi?</l>
<l>Io non ti posso dir le mie ragioni,</l>
<l>ma s'io ti trovo fuor, cara mia dama,</l>
<l>porrommiti dinanzi in ginocchioni</l>
<l>e mostrerrotti quel ch'el mio cor brama</l>
<l>e farotti arrossir, come suol fare</l>
<l>quando la donna vede l'uom che l'ama.</l>
<l>Chi sa se forse i' mi sapessi fare</l>
<l>me', ch'io non ti so dir, quando alla festa</l>
<l>la sera per lo fresco è bel cantare?</l>
<l>Ma io sto fuora a rompermi la testa</l>
<l>e tu stai chiotta e chi forse ascoltassi</l>
<l>tutta la notte la madre tempesta.</l>
<l>Io me ne vo con gl'occhi molli e bassi;</l>
<l>tu ti prostendi e russi a più potere;</l>
<l>tu dormi, io veglio e vo perdendo i passi.</l>
<l>Il mio compagno s'è posto ad iacere,</l>
<l>ch'è stato tanto ritto, che gli nuoce;</l>
<l>cara madonna, i' sono al tuo piacere;</l>
<l>non posso più cantar ch'io non ho boce!</l>
</lg>
</div1>
<div1>
<head>Il raviggiuolo</head>
<lg>
<l>Io che cantai già le cipolle e vanto</l>
<l>diedi al pennello e lodai la galea</l>
<l>duo volte, ch'una non mi parve tanto,</l>
<l>scrissi delle zanzare e mi credea</l>
<l>trovarle più cortesi, ond'io fei quella</l>
<l>esortazione a lor che mi parea;</l>
<l>dolsimi de' romori e la favella</l>
<l>alzai con ira contro a le campane</l>
<l>e cercai di far chiara la padella</l>
<l>e 'l me' ch'io seppi celebrai l'umane</l>
<l>bellezze di colei ch'in gioia e 'n duolo</l>
<l>mi tenne un tempo e non se ne rimane;</l>
<l>or, ch'io sono un poco oltre e stommi solo</l>
<l>il più del tempo, per mio spasso ho voglia</l>
<l>di ragionar del cacio raviggiuolo:</l>
<l>voglia onorata certo e a qual si voglia</l>
<l>maturo petto ben proporzionata</l>
<l>e che d'invidia e passion si spoglia.</l>
<l>Vadansi or la ricotta e la giuncata</l>
<l>a riporre e le mozze e' marzolini,</l>
<l>le forme e gl'altri caci di brigata</l>
<l>e come egl'appariscon que' divini</l>
<l>raviggioletti, morbidi e cortesi,</l>
<l>ogn'altro cacio si sberretti e 'nchini.</l>
<l>Quest'è sempre mai buon, ma certi mesi</l>
<l>è pur migliore e chi n'ha la minuta</l>
<l>anche fa differenza da' paesi,</l>
<l>ché l'aria e l'acqua e la greggia tenuta</l>
<l>bene e 'l pastor valente in monte o 'n piano</l>
<l>e la pastura e ogni cosa aiuta.</l>
<l>Quest'è vago alla vista, al corpo sano</l>
<l>e piacevole al gusto è fuor di modo</l>
<l>nel praticar gentile e alla mano;</l>
<l>cioè non ha corteccia e non è sodo,</l>
<l>anz'è d'una natura che le genti</l>
<l>ne posson, come dir, fare a llor modo.</l>
<l>Chi volesse fuggir mille tormenti</l>
<l>e mangiar raviggiuol mattino e sera</l>
<l>potrebbe a posta sua cavarsi i denti,</l>
<l>ché questo cibo è tanto di maniera</l>
<l>facile e dolce, ch'i denti ci sono</l>
<l>quasi per pompa, com'una spalliera</l>
<l>o pure io non vi sforzo, ma ragiono</l>
<l>così per dirvi ch'in sino alla morte</l>
<l>ogni vecchio e sdentato a torne è buono.</l>
<l>Buoni i pasticci e son buone le torte,</l>
<l>buoni i capponi e buone son le starne</l>
<l>e molte altre vivande di più sorte;</l>
<l>ma chi volesse per queste privarne</l>
<l>di mangiar raviggiuolo, io ve lo dico</l>
<l>ch'io stare' a patti di non assaggiarne.</l>
<l>E chi convita o parente o amico</l>
<l>e non gli dà di questi per coverta,</l>
<l>sarà tenut'un uom del tempo antico.</l>
<l>E, se s'andasse con questi a offerta</l>
<l>più preti ci sare' che popolani,</l>
<l>non che cappelle; quest'è cosa certa.</l>
<l>E chi ugnesse con questi le mani</l>
<l>a qualche frate, sarebbe assoluto</l>
<l>da tutti i casi reservati e strani.</l>
<l>Colui che per viltà lo gran rifiuto</l>
<l>fe' per una scodella di fagiuoli</l>
<l>o fussin lenti o cicerchie o minuto,</l>
<l>s'e' lo facea per quattro raviggiuoli</l>
<l>saria scusato e non are' la madre</l>
<l>fatto quell'atto di scambiar figliuoli.</l>
<l>Ché se le genti fossin ghiotte e ladre</l>
<l>per questo cibo, meritan perdono,</l>
<l>se bene e' l'accoccassino a' lor padre.</l>
<l>Io, quant'a me, risoluto mi sono</l>
<l>che quand'io fussi giudice o dottore,</l>
<l>dov'il mio voto avesse a esser buono,</l>
<l>chi non mi ricordassi a tutte l'ore</l>
<l>col ravigguol la sua faccenda, tardi</l>
<l>arìa da me la sentenza in favore.</l>
<l>Quest'è un cibo che se tu lo guardi</l>
<l>te ne 'nnamori al primo, onde conviene</l>
<l>che tu sospiri e non te ne riguardi</l>
<l>e per ben che tu n'abbi le man piene</l>
<l>e mangine a tirata, tu vorresti</l>
<l>avere anche una bocca nelle rene.</l>
<l>O Berni, o Varchi o Casa a che ponesti</l>
<l>cardi e ricotte in rima e altre cose</l>
<l>che son quasi una baia a petto a questi?</l>
<l>Pittagora trovò la squadra e pose</l>
<l>Archimede nell'acqua quella palla</l>
<l>e l'uno e l'altro dico che s'appose;</l>
<l>Perdice dicon le seste e la pialla</l>
<l>o ver la sega, s'io ho bene a mente</l>
<l>— che quest'è cosa che si può guardalla —.</l>
<l>Vo' dir che 'nfino a qui ciò che la gente</l>
<l>ha mai trovato trama d'invenzione,</l>
<l>a ppetto al raviggiuol mi par niente.</l>
<l>Le cose voglion esser belle e buone</l>
<l>a voler ch'elle faccin quell'effetto,</l>
<l>che si ricerca a saziar le persone.</l>
<l>Che mi fa a me ch'un sia buon architetto</l>
<l>e abbi squadra e succhiello e compasso</l>
<l>giusto a misura, schifato e perfetto,</l>
<l>se quando io arò dato un po' di spasso</l>
<l>all'occhio, a discrezion d'arti e misure</l>
<l>lascerò il gusto macilento e passo?</l>
<l>Al tatto poi queste cose sì dure</l>
<l>danno fastidio e sassi e legni e ferri</l>
<l>lo tengon sempre in travagli e 'm paure.</l>
<l>Il naso è forza che tu te lo serri</l>
<l>o ch'e' non abbia una faccenda al mondo</l>
<l>o porti il basto, perch'altri non erri.</l>
<l>Anche gl'orecchi la vorriano a tondo</l>
<l>menare e diventar que' del Danese:</l>
<l>non odon suono anch'eglin sì giocondo,</l>
<l>ché questi nuovi Archimedi l'imprese</l>
<l>lor pregian tanto e si dan tante lode,</l>
<l>ch'e' s'ha spesso a dir lor, ch'e' l'hanno intese.</l>
<l>Or volta carta, ogni tuo senso gode:</l>
<l>lasciamo stare il gusto, che triomfa</l>
<l>e pargli mangiar altro ch'uova sode!</l>
<l>Non gode tanto l'occhio d'un ch'a romfa</l>
<l>si vede in man tre assi accompagnati,</l>
<l>che par nel petto una colomba tomfa,</l>
<l>come fa l'occhio tuo quando tu guati</l>
<l>fra quella paglia o fra que' giunchi ignudi</l>
<l>que' banbolin rugiadosi e lattati.</l>
<l>Forse ch'a torne bisogna ch'un sudi</l>
<l>a cuocerli, a partirli o a stiacciarli,</l>
<l>com'altri cibi o frutti, cotti o crudi?</l>
<l>Vo' dir ch'al tatto giova il maneggiarli,</l>
<l>più ch'il succhiello o la pialla o la sega;</l>
<l>e di squadra e di seste non si parli.</l>
<l>L'orecchio, ch'ode il suo padron che prega</l>
<l>ch'e' venga il raviggiuol, s'allarga e stende,</l>
<l>che sente un che l'arreca e non lo niega.</l>
<l>Del naso non vi dico, che s'intende</l>
<l>quand'egl'è stagionato a ppunto e fatto</l>
<l>e' va a ssentita con queste faccende</l>
<l>e per non esser corribo, né matto</l>
<l>vuol la sua parte e tanto si conforta,</l>
<l>ch'egli sta per bucare in sin al piatto.</l>
<l>Una persona in simil casi accorta,</l>
<l>ch'io non vo' dirvi, andava ogni mattina</l>
<l>a rincontrarlo fuor di qualche porta</l>
<l>e come quel che del danno marina,</l>
<l>di questa grascia spesso a la gabella</l>
<l>vi metteva del suo qualcosellina</l>
<l>e, se potuto avesse, la scodella</l>
<l>fare a suo modo esente, più del sole</l>
<l>l'arebbe fatto o della sua sorella.</l>
<l>Io per me vi confesso che e' mi duole</l>
<l>in sin al cuor ch'una cosa sì buona</l>
<l>abbi a pagar quando venir ci vuole.</l>
<l>Paghin le ghiande a doppio, ch'a persona</l>
<l>non piaccion più e chi vuol tener porci</l>
<l>qui, le paghi o gli meni in Falterona;</l>
<l>né sien cagion le gabelle di torci</l>
<l>le buone cose o di volgerle altrove,</l>
<l>onde la vita stenti o si raccorci.</l>
<l>Quest'è cagion ch'e' si tocca di nove</l>
<l>o dieci soldi, se tu ne vuoi uno</l>
<l>ch'abbia un po' d'occhio e che la man lo trove.</l>
<l>E chi lo vede e partesi digiuno,</l>
<l>per non avere il modo a spender tanto,</l>
<l>non ha mai bene ed io ne so qualcuno,</l>
<l>Gl'antichi dotti litterati, in quanto</l>
<l>a questo, furno infingardi o fagnoni</l>
<l>a non gli dar sopr'ogni cibo il vanto.</l>
<l>Que' cai di latte a Vinegia son buoni,</l>
<l>ma il raviggiuol, s'e' non fusse peccato,</l>
<l>sarebbe da mangiarlo ginocchioni.</l>
<l>S'io fussi papa ogni dì, ritirato,</l>
<l>mangierei, ch'io n'avessi, o quant'e' dura</l>
<l>non vorrei ch'e' mi fusse favellato,</l>
<l>ch'i' arei sempre nel mangiar paura</l>
<l>che, nel pensar faccenda o d'altri o mia,</l>
<l>gl'andasse giù senza tenerne cura.</l>
<l>O vita santa, ove convien che stia</l>
<l>chi mangia cheto, acciò ch'in tal piacere</l>
<l>s'accordi il gusto con la fantasia;</l>
<l>de' frati dico, che posti a sedere</l>
<l>in refettorio stanno intenti e cheti</l>
<l>e non fann'altro che mangiare e bere,</l>
<l>ch'e' sanno ben, come savi e discreti,</l>
<l>che cicalando a tavola si perde</l>
<l>tempo o si grida e svertasi i segreti.</l>
<l>Questo nella memoria mi rinverde</l>
<l>quel santo Padre, ch'ha nella man destra</l>
<l>di giunchi un mazzo pettinato e verde,</l>
<l>e dove lo Stradin l'ampia finestra</l>
<l>avea, tra 'l naso e 'l mento, con un dito</l>
<l>figurare il bolzon nella balestra,</l>
<l>per mostrar ch'e' bisogna all'uom contrito</l>
<l>piegarsi e non si rompere e sperare,</l>
<l>essere schietto e star con gl'altri unito;</l>
<l>quel dito poi dimostra il cicalare</l>
<l>esser nocivo e mostra ch'alla bocca</l>
<l>si ponga il fren, secondo che mi pare.</l>
<l>Tutto sta bene, ma udite che sciocca</l>
<l>allegoria vorrebbe il trentamila</l>
<l>ch'io ne cavassi; oltr'alla vera tocca,</l>
<l>fammi pensar distese quelle fila</l>
<l>di quel mazzo di giunchi e starvi al fresco</l>
<l>un raviggiuol caloscio quand'e' fila;</l>
<l>e tanto col pensiero annaspo e pesco</l>
<l>ch'e' mi par che quel dito additi e mostri</l>
<l>dov'e' si mette avendolo in sul desco</l>
<l>e ch'e' si goda e taccia, onde pe' chiostri</l>
<l>fin de' conventi e 'n mano a' santi vede</l>
<l>il cuor l'alma cagion de' versi nostri.</l>
<l>Povertà, castitade, amore e fede,</l>
<l>puritade e umiltade e pacienza</l>
<l>scorge anch'in lui, che 'n fin a' giunchi cede.</l>
<l>Ch'il bianco e 'l dolce e 'l morbido eccellenza</l>
<l>de' suoi accidenti e 'l sapore e la veste</l>
<l>e la sì larga in lui magnificenza</l>
<l>mostran ch'e' si potrebbe non sol queste</l>
<l>cose cavarne, ma cert'altri sensi</l>
<l>che sarien degni del dì delle feste.</l>
<l>Ma perché non ci sia qualcun che pensi</l>
<l>a qualche cosa fuor di squadra, taccio</l>
<l>e dir anch'ogni cosa non conviensi.</l>
<l>A me sol basta, o raviggiuol, s'io piaccio</l>
<l>a te come tu piaci a' tuoi seguaci,</l>
<l>lasciando i gravi pesi a miglior braccio,</l>
<l>che, come nasci, a tutto il mondo piaci</l>
<l>e fanciulletto e giovane e maturo,</l>
<l>come quel che sei il fior di tutti i caci;</l>
<l>ed io per te medesimo ti giuro</l>
<l>ch'i' ti vo' tanto ben, ch'io ne torrei</l>
<l>la volta a quanti amanti fieno o furo</l>
<l>e s'io credessi questi versi miei</l>
<l>esserti a grado, te ne farei tanti,</l>
<l>ch'il Consagrata ne satollerei.</l>
<l>O raviggiuol, onor di tutti quanti</l>
<l>i cibi, sarà mai ch'alla mia vita</l>
<l>qualche meta o trofeo ti rizzi e pianti?</l>
<l>Ben nella prima storia colorita</l>
<l>ch'i' farò, vo' ritrarti appunto appunto</l>
<l>di quella taglia, che più il gusto invita:</l>
<l>e di pianta e proffil tirati e punto</l>
<l>di prospettiva, Chianti o Val di Pesa</l>
<l>o altro luogo al tuo natale assunto,</l>
<l>porrò senza guardare a tempo o spesa</l>
<l>e vi farò più d'una pastorella</l>
<l>ch'arà chi capra e chi pecora presa:</l>
<l>altra poi ch'arà munta la mammella,</l>
<l>lasciato un po' posare il latte, il gaglio</l>
<l>vi porrà dentro, sbracciatona e bella.</l>
<l>Quivi farò, se punto in arte vaglio,</l>
<l>prendere all'altra una scodella in mano,</l>
<l>pulita e bianca com'un buccio d'aglio,</l>
<l>e col suo braccio tondo, giusto e sano</l>
<l>pescar nel fondo del bigonciuolo e torre</l>
<l>quella sustanzia che noi celebriano;</l>
<l>poi sopra tela o paglia o giunchi porre</l>
<l>stese a pendio le scodellate in guisa,</l>
<l>ch'il cacio resta e 'l siel trapela e scorre</l>
<l>e come, poi scolato, ti divisa</l>
<l>in nuovo letto e sopra nuova paglia,</l>
<l>monda e pulita e non muffata o 'ntrisa.</l>
<l>Farò nell'aria il sol, ch'appunto saglia</l>
<l>in Libra, quando l'erba, arsa da lui,</l>
<l>mette a guaime l'ultima battaglia;</l>
<l>e farò seguitar quegl'altri dui</l>
<l>segni del cielo, in sin a mezzo il Becco,</l>
<l>sì celebrato per gl'influssi sui.</l>
<l>E perché molto nimica del secco</l>
<l>è la tua pasta, mostrerrò Giunone</l>
<l>dar dolci piove in sul terren risecco;</l>
<l>mostrerrò l'acque chiare, e verdi e buone</l>
<l>l'erbe e la greggia di buon pelo e forma,</l>
<l>case e capanne e lor liete persone;</l>
<l>e come in quelle or ti rivolti or dorma,</l>
<l>fin che tu sii ben licuito e 'n cittade</l>
<l>poi vieni allo squittinio e alla riforma.</l>
<l>Farò cento altre cose, com'accade,</l>
<l>quand'io arò il pennello in man, che sai</l>
<l>ch'i poeti e' pittori han potestade.</l>
<l>Bastati che s'i' vivo tu vedrai,</l>
<l>come tu hai veduto pel passato,</l>
<l>che tu mi se' piaciuto e piacerai.</l>
<l>Ma perch'i' ho sentito ch'in mercato</l>
<l>è venuto il cacchian di Chianti or ora</l>
<l>con certo raviggiuolo stagionato,</l>
<l>perdonatemi Muse, i' vogl'ir fuora.</l>
</lg>
</div1>
<div1>
<head>Capitolo del Bronzino pittore in lode del dappoco</head>
<lg>
<l>Chi crederebbe mai ch'esser dappoco</l>
<l>potesse meritar difesa o scusa,</l>
<l>non che d'esser lodato assai o poco?</l>
<l>Innanzi tratto non ci resti Musa,</l>
<l>ch'i' voglio un po' da me, senz'altro aiuto,</l>
<l>gonfiare in suo favor la cornamusa.</l>
<l>Guarda capriccio stran che m'è venuto,</l>
<l>anzi più tosto spirazione e grazia,</l>
<l>che d'esser aiutato odio e rifiuto.</l>
<l>Aiutato, s'intende, verbigrazia,</l>
<l>a far gran cose e diventar dassai,</l>
<l>che tutto lo darei per una crazia.</l>
<l>E' non m'entrò nel capo cosa mai,</l>
<l>che mi piacessi più, poi ch'io vi messi</l>
<l>l'esser dappoco e poi ch'i' lo gustai.</l>
<l>Questo sia 'l mio Parnaso e s'io credessi</l>
<l>con dua once di peso avere in seno</l>
<l>quel, daddover vorrei ch'e' mi cadessi:</l>
<l>ecco, cadessi, che dell'arte meno</l>
<l>vien per la rima ed io lo lascio stare,</l>
<l>com'il più de' dappochi anco farieno.</l>
<l>A te mi volgo, a te vo' favellare,</l>
<l>Corimbo mia, che, ben creata, vedi</l>
<l>ballare i topi e covi il focolare.</l>
<l>Se tu non abbi a trar l'unghia de' piedi</l>
<l>mai per cibarti e stando in agio possa</l>
<l>tutto aver quel che miagolando chiedi,</l>
<l>stammi a udir, che senza esserti mossa</l>
<l>lo potrai fare e, se ben chiudi gl'occhi,</l>
<l>non mi dà noia o che rantoli o tossa.</l>
<l>I più sgraziati del mondo e' più sciocchi</l>
<l>son que' che son dassai o son tenuti</l>
<l>nati perché riposo lor non tocchi.</l>
<l>I' n'ho, senza guardar, mille veduti</l>
<l>pien di travagli e ogni dì ne veggo,</l>
<l>senza che pace mai pur gli saluti.</l>
<l>Tu sai, Corimbo, che tal volta io leggo</l>
<l>così nel letto, per adormentarmi,</l>
<l>o quando, com'or teco al fuoco seggo;</l>
<l>e hai veduto anche scombiccherarmi</l>
<l>qualche foglio e compor qualche cosetta</l>
<l>per passar tempo e 'l cervel ricriarmi.</l>
<l>Vo' dir che qualche cosa ch'i' ho detta</l>
<l>e provata, che più, voglia o non voglia,</l>
<l>mi rappresenta il mondo la civetta</l>
<l>e noi gl'uccei, ch'alla pania la voglia</l>
<l>tira, fin ch'uno, in sul bel della giostra,</l>
<l>vi stiaccia il capo o dell'arbitrio spoglia.</l>
<l>Oh, stianci, mucia, in santa pace nostra</l>
<l>e ringraziamo il Ciel, che la fatica</l>
<l>ci fece odiar del far di sé la mostra</l>
<l>e sostien questa sera ch'i' ti dica</l>
<l>com'io la 'ntendo, ch'i' potrei poi farne</l>
<l>un di que' miei capitoli all'antica.</l>
<l>Sappiam ch'in questo mondo, o pesce o carne</l>
<l>che noi siam, dibattianci a nostro modo;</l>
<l>in capo al giuoco poi bisognia andarne.</l>
<l>Pur mi parrebbe da non fare in modo</l>
<l>che la troppa faccenda ci ammazzassi</l>
<l>innanzi al tempo, com'assai ch'i' odo.</l>
<l>Star quieto e pigliarsi degli spassi</l>
<l>onestamente e, di natura amico,</l>
<l>irla osservando con discreti passi.</l>
<l>non aspreggiarla o farsele nimico</l>
<l>con fame o freddo o vigilia o disagio,</l>
<l>ch'ella alfin se ne vendica, ti dico.</l>
<l>Chi è dappoco, oltr'allo stare in agio,</l>
<l>scampa mille pericoli e travagli,</l>
<l>che soglion dar la bottega e 'l palagio;</l>
<l>lavoran dì e notte — dagli, dagli! —</l>
<l>certi, che Circe arebbe fatto bene</l>
<l>a trasformarli in asini o 'n cavagli.</l>
<l>Chi lavora per forza certo viene</l>
<l>scusato, ma chi può starsi e si stracca</l>
<l>nimico e micidiale di sé diviene.</l>
<l>Empi la cassa pur d'oro e le sacca</l>
<l>di grano e l'orcia d'olio e poi la morte,</l>
<l>senz'aver mai goduto, te l'attacca.</l>
<l>Come cred'io che tu ridessi forte</l>
<l>se tu sapessi a 'ntender quanti quelli</l>
<l>son che van dietro a sì bugiarda sorte.</l>
<l>Se la matita, i colori e' pennelli</l>
<l>non mi desser le spese, io ti prometto</l>
<l>ch'i' mi travaglierei manco con elli.</l>
<l>Fares' tu nulla? Sì, ma per diletto,</l>
<l>ché l'oprar virtuoso e non avaro,</l>
<l>né forzato àgia il corpo e l'intelletto.</l>
<l>Dall'agio all'ozio è differenza, e chiaro</l>
<l>vo' che tu 'ntenda, ch'i dappochi, amando</l>
<l>lor agi, anco hanno il bene operar caro.</l>
<l>Ma son certi cervei, che da sé stando</l>
<l>volentieri, son mal vaghi delle cose,</l>
<l>che soglian ire i lor gusti alterando.</l>
<l>E quand'egl'hanno a far certe noiose</l>
<l>opere e che 'l piacer non ve gli tira,</l>
<l>farien più tosto a' ferri o alle chiose.</l>
<l>Ben lo sai tu che tal volte con ira</l>
<l>mi vedi porre a lavorare e follo</l>
<l>per marcia forza e perch'el pan s'adira.</l>
<l>Ma s'io potessi, senza lui, satollo</l>
<l>la sera andare a lletto e riposarmi,</l>
<l>scoterei volentier dal giogo il collo.</l>
<l>E se bene in cert'opre affaticarmi</l>
<l>vedi ch'io ho 'n fastidio, pel bisogno</l>
<l>lo fo, ti dico: i' non voglio scusarmi.</l>
<l>E perché qualche volta i' mi vergogno,</l>
<l>che nel mio tempo e virtù da dappochi,</l>
<l>ch'altri domandi s'i' son desto o sogno</l>
<l>o, pur così dappoco e con sì pochi</l>
<l>danar, cerchiam che l'arte non di meno</l>
<l>di noi si lodi e ch'ella non ci nuochi.</l>
<l>E tanto penso che così fareno,</l>
<l>lavoracchiando e vivacchiando lieti,</l>
<l>che nel dappoco ci addottorereno.</l>
<l>Or per aprirti tutti i miei segreti,</l>
<l>ch'avere a dir certe cose mi doglio,</l>
<l>ma il ver mi sforza e non vuol ch'io mi cheti,</l>
<l>la prima cosa che tu sappi voglio</l>
<l>ch'io la nostra corte amo e tengo cari</l>
<l>tutti i suoi amici e onorar gli soglio:</l>
<l>ma perch'ambizion, fummo o danari</l>
<l>non creda uom che mi tiri, me n'astengo</l>
<l>spesso e par che da essa mi separi.</l>
<l>Ma, se chiamato per lor grazia vengo,</l>
<l>allegro corro a' miei cari padroni,</l>
<l>ch'io amo tanto e 'n tanto pregio tengo</l>
<l>e starei dì e notte ginocchioni</l>
<l>per far lor cosa grata e metterei</l>
<l>per lor la vita a tutti i paragoni,</l>
<l>ch'altrimenti faccendo, mi porrei</l>
<l>non fra i dappochi, dov'io mi son messo,</l>
<l>ma fra gli sciagurati e fra' plebei.</l>
<l>Ma perch'or dichiarar non m'è concesso</l>
<l>di quella dappocaggine ch'io intendo,</l>
<l>torniamo a quel ch'io ti dicevo adesso.</l>
<l>Tu hai veduto il tempo in ch'io lo spendo</l>
<l>e ch'io non mi sto mai, per dirne il vero,</l>
<l>se ben tal volta seggo o mi distendo.</l>
<l>Or chi m'accerta s'a star loro intero</l>
<l>innanzi io piaccio o pur a buona cera</l>
<l>gl'infastidisco, come par più vero?</l>
<l>Parrebbe a me, che perdendo la sera,</l>
<l>quel tempo e poi quell'altro la mattina,</l>
<l>che sai che ritrovar più non si spera,</l>
<l>di meritar ch'il fuoco di cucina</l>
<l>si ricoprisse e' piatti rinboccati</l>
<l>stessero e l'arca vota e la cantina.</l>
<l>So che tu intendi ed hai considerati</l>
<l>questi misteri, ch'aperti gl'orecchi</l>
<l>ti veggo, se ben gl'occhi son serrati.</l>
<l>S'el signor mangia e ch'io v'entri, parecchi</l>
<l>maggior di me fan che mai non lo vedo</l>
<l>e passar loro innanzi par ch'io pecchi,</l>
<l>ch'il corteggiare a' miei par non concedo,</l>
<l>com'io farei a molti altri, che faccenda</l>
<l>non hanno e fanno onorevol corredo.</l>
<l>Ma s'io mi stracco e ch'altri se n'offenda,</l>
<l>senza far nulla, e torni mezzo morto,</l>
<l>chi fia, s'io me ne sto, che mi riprenda?</l>
<l>I proprii cortigian tanto conforto</l>
<l>posson pigliar quant'egl'avanza loro</l>
<l>di tempo e tutto spenderlo in diporto,</l>
<l>ma noi, che sempre abbiàn qualche lavoro,</l>
<l>che ci affatica l'anima e 'l cervello</l>
<l>— e pur bisogna aver qualche ristoro —</l>
<l>sappiam che quanto tempo dassi a quello,</l>
<l>che forse invan si perde, se ne toglie</l>
<l>alle nostre opre e del presto e del bello,</l>
<l>perché quand'uno a casa si raccoglie</l>
<l>e che gl'è stracco, bisogna posarsi</l>
<l>e por da canto tutte l'altre voglie</l>
<l>e mangiare il suo solito e piegarsi</l>
<l>dov'aggravano i sensi, ch'altrimenti</l>
<l>in pochi dì verrebbe a sotterrarsi.</l>
<l>Così, tardi o non mai, fornir convienti</l>
<l>l'opere o farle condurre a fattori,</l>
<l>che soglion far mille abborracciamenti.</l>
<l>Pare a qualcun ch'i' danari e' favori</l>
<l>non vadan dietro a chi fa come noi</l>
<l>e par ch'il volgo assai manco l'onori:</l>
<l>e tu per prova conoscer lo puoi,</l>
<l>che spesso hai visto la cappa e 'l saione</l>
<l>ir balzellando o negli sciugatoi.</l>
<l>Ma s'io son nato di questa ragione,</l>
<l>ch'ho io a fare? E s'atto non mi sento</l>
<l>a quel che fanno il più delle persone?</l>
<l>E se bastandomi un, cercar di cento</l>
<l>mi par soverchio? E se gl'onor del volgo</l>
<l>polvere stimo, aggirata dal vento?</l>
<l>E se quell'un mi manca, allegro tolgo</l>
<l>quel che Dio mi dispensa e 'n quello spazio</l>
<l>ch'io ho la possa, le voglie raccolgo?</l>
<l>E del mio esser lo lodo e ringrazio</l>
<l>el mio padron, che fa ch'io mi mantenga</l>
<l>con tanto pan, ch'ogni giorno mi sazio?</l>
<l>E che 'n cambio d'invidia al cor mi venga</l>
<l>pietà di questi, ch'hanno sì gran sete</l>
<l>d'oro e di pompa e che mai non si spenga?</l>
<l>E passi l'ore mie tranquille e liete,</l>
<l>se non in tutto, almen le più, d'affanni</l>
<l>scarche e non sempre suggette ed inquiete?</l>
<l>E d'aver tanta casa e tanti panni,</l>
<l>che m'alloggi e ricuoprino e non sia</l>
<l>nessun che possa dir mai ch'io l'inganni?</l>
<l>E che forse cagion di questa mia</l>
<l>dappocaggine e' faccia che e' m'aggrada</l>
<l>il vero e mi dispiace la bugia?</l>
<l>Già non vogl'io ch'in animo ti cada</l>
<l>ch'io biasmi o sdegni gl'animi gentili,</l>
<l>venuti in corte per diversa strada,</l>
<l>ch'io so ch'assai di ricchi e signorili</l>
<l>parenti vengan volontari e presti</l>
<l>a llei, per ben crearsi e farsi umili</l>
<l>e, sofferendo e servendo, modesti</l>
<l>e fidi ai lor signor, s'acquistan gl'alti</l>
<l>premii e i gradi subblimi a llor richiesti,</l>
<l>non perché vana ambizion gl'assalti</l>
<l>o sete d'oro, ma perch'un tale appoggio</l>
<l>in arme o in cortesia gl'orni ed esalti.</l>
<l>Né, quasi pianta nata a' piè d'un poggio,</l>
<l>dove mai non dà sol nel loto brutto,</l>
<l>biasmo, se cerca aver migliore alloggio,</l>
<l>un che, pover essendo e senza frutto</l>
<l>poter — perch'ei no n'ha — trar d'arte alcuna,</l>
<l>a' servigi di corte s'è condutto,</l>
<l>ché di vile e fangosa, inferma e bruna</l>
<l>progenie e stirpe un uomo alzarsi al Cielo</l>
<l>quivi s'è visto per merto o fortuna.</l>
<l>Né m'offende per lor d'invidia gelo,</l>
<l>anzi con tutto il cor gl'onoro e fregio,</l>
<l>ch'io non ho al drappo mio stravolto il pelo.</l>
<l>Molti son ivi ancor, ch'io tengo in pregio,</l>
<l>come dir litterati e sacerdoti</l>
<l>e segretari nel consorzio regio,</l>
<l>che servano il signor nel render voti,</l>
<l>nel divin culto e perch'i' cari figli</l>
<l>rendino onesti, umil, saggi e devoti;</l>
<l>ma perch'a dir d'ogni grado non pigli</l>
<l>di quei ch'in corte vivano al servizio</l>
<l>saldo di quella e men ti maravigli,</l>
<l>dico che questi il loro proprio esercizio</l>
<l>fanno e sono obligati e debbon farlo</l>
<l>e no 'l facendo non son senza vizio.</l>
<l>Questi debbon guardarlo e seguitarlo,</l>
<l>porgerli i cibi e starli sempre intorno,</l>
<l>quando lor tocca, e vestirlo e spogliarlo.</l>
<l>E s'io volessi a cciò mettermi intorno,</l>
<l>mostrarrei che virtute e gentilezza</l>
<l>in corte sta' più ch'in altro soggiorno.</l>
<l>D'un'altra sorte e che non men s'apprezza</l>
<l>da certi, ha servi un signor, che non hanno</l>
<l>l'anima a tai servigi, atta o avvezza,</l>
<l>e questi, quanto men d'attorno vanno</l>
<l>al signor, più lo servan, se chiamati</l>
<l>non sono, e l'arte e 'l lor debito fanno.</l>
<l>Questi con gran ragion sono appellati</l>
<l>dal signor più fedeli e quei che tanto</l>
<l>salgon lassuso, audaci e scioperati,</l>
<l>e se ben nel gravarlo e starli accanto,</l>
<l>ne traggan util grande, hanno pur sempre</l>
<l>di fastidiosi e 'nsaziabili il vanto.</l>
<l>Ma concediam che tutte l'altre tempre</l>
<l>sien miglior della mia, già non può il mondo,</l>
<l>non ch'io, far ch'io rinasca o mi ritempre</l>
<l>e or col corpo grave e 'l capo biondo</l>
<l>inparar nuove usanze e pormi sotto</l>
<l>a saldo e nuovo insopportabil pondo.</l>
<l>Ma s'un più forte o più bramoso o dotto</l>
<l>o più giovin la segue e di lei goda,</l>
<l>già non saprei, per dirne mal, far motto.</l>
<l>Io son uso a posarmi in su la proda</l>
<l>d'un mio lettuccio e non saprei andar, quando</l>
<l>il sole arde, il verno alge e 'l mondo è broda.</l>
<l>Né men forse opro, a' miei riposi stando,</l>
<l>che mi fanno di Dio lodar sì vago,</l>
<l>che per dolcezza le lagrime spando</l>
<l>e lodo lui ch'alla lana o allo spago</l>
<l>non diemmi, anzi a sì vaga e nobil arte,</l>
<l>che può far un par mio contento e pago.</l>
<l>E se bene io ne so piccola parte,</l>
<l>pur quel poco d'onor, ch'ella mi dona,</l>
<l>m'è caro o nelle lingue o nelle carte</l>
<l>ed io la seguo e tutta la persona</l>
<l>le dò, de' suoi servigi conoscente,</l>
<l>ed ella in sino a qui non m'abbandona,</l>
<l>che ben conosce ch'alle sue parente</l>
<l>potrei accostarmi, ove quanto all'ingegno</l>
<l>basta leggere un libro solamente,</l>
<l>però ch'il padre universal disegno</l>
<l>è molto più, ch'oprar regolo e seste</l>
<l>e delle pietre intendersi e del legno.</l>
<l>Ma lasciam ir, ch'io non vorrei che queste</l>
<l>parole un dì mi mettessero in prova</l>
<l>e 'l dappoco restasse nelle peste.</l>
<l>E ritorniamo a dirti a quel che giova</l>
<l>l'esser dappoco, ché questo discorso</l>
<l>m'avea rivolto per istrada nuova.</l>
<l>Quest'andando a bell'agio, ha vinto al corso</l>
<l>spesso molti saccenti e frettolosi,</l>
<l>ch'a mezza via danno in terra del torso,</l>
<l>e con sue dappocaggini e riposi,</l>
<l>aiutati gl'amici e conservati</l>
<l>in tutti i casi lor, forti e dannosi,</l>
<l>e quei pochi danar, ch'ha guadagnati</l>
<l>onestamente, ai lor bisogni spesi</l>
<l>e non, come i dassai, chiusi e serbati,</l>
<l>e spenderagli sempre, ché cortesi</l>
<l>sono i dappochi, almen perché riporre</l>
<l>non sanno roba e tengansene offesi.</l>
<l>Non s'ardirebbe a far vergognia o torre</l>
<l>nulla ad altri un dappoco e sia chi vuole,</l>
<l>come molti dassai, quand'egli occorre,</l>
<l>ché chi la roba e chi le donne vuole</l>
<l>d'altri e par lor ch'un uom non sia da nulla,</l>
<l>che sta contento alle sue cose sole.</l>
<l>Da sé trattiensi e da sé si trastulla</l>
<l>e viengli fatti certi giocolini,</l>
<l>semplici quasi, come quei di culla,</l>
<l>come sare' far razzi e scoppiettini</l>
<l>o giucar da se stesso a sbaraglino,</l>
<l>per non aver a dar noia a' vicini.</l>
<l>Ogni po' d'esercizio e di cammino</l>
<l>gli basta e rado mangia fuor di casa,</l>
<l>ché non gli spiace il suo pane e 'l suo vino.</l>
<l>Non cerca i fatti d'altri e non annasa</l>
<l>quistioni o brighe e, se pur vi s'abbatte,</l>
<l>che non gli tocchi, altrove si travasa.</l>
<l>Poco s'adira e non grida o combatte</l>
<l>con le serve o con altri, come quegli</l>
<l>ch'ama, e trattien per in sino alle gatte;</l>
<l>non avventa ora i pani, ora i piattegli</l>
<l>o getta via la pentola o l'arrosto</l>
<l>e stima i servi compagni e frategli.</l>
<l>S'un vuol venire a star con seco, tosto</l>
<l>l'accetta e quand'e' chiede anche licenza,</l>
<l>lo lascia andar senz'aspettare agosto.</l>
<l>Armasi quanto può di pacienza,</l>
<l>ch'è de' veri dappochi il vero scudo</l>
<l>contr'a fortuna, invidia e violenza.</l>
<l>E parli assai che, sendo nato ignudo,</l>
<l>abbia da ricoprirsi e di ciascuno</l>
<l>gl'incresce e mai non è maligno o crudo.</l>
<l>E non sostien ch'il povero, digiuno,</l>
<l>se può, da llui si parta, che 'n tal grado</l>
<l>pensa poter condursi egli e ognuno.</l>
<l>Però m'è, com'io dissi, tanto a ggrado</l>
<l>l'esser dappoco, che chi mi cercasse</l>
<l>di far dassai non gnene saprei grado.</l>
<l>Queste cose, o Corimbo, quaggiù basse</l>
<l>sotto la luna sien pur fresche e belle,</l>
<l>ch'in poca d'otta sono orrende e passe,</l>
<l>vanità tutte e tutte son novelle</l>
<l>ombre, fummi, travagli, inganni e lacci</l>
<l>da 'nviluppar nostr'alme meschinelle.</l>
<l>Che nuoce o giova quel ch'un lasci o facci?</l>
<l>Tutto alfin torna o danno o vanitade</l>
<l>e 'l vantaggio ha, chi men si piglia impacci.</l>
<l>Men male è, come a' buon dappochi accade,</l>
<l>cercar che questa vita si conservi</l>
<l>sciolta, potendo, in più distesa etade.</l>
<l>E non le vane pompe all'ossa e a' nervi</l>
<l>pongan l'assedio e che l'avara fame</l>
<l>ci arda e distrugga, uccida e faccia servi.</l>
<l>Non esser disonesto, empio o infame</l>
<l>e meritando onor, ben ch'un non n'abbia,</l>
<l>rider del mondo e di sue sciocche brame.</l>
<l>Né tessere a se stesso o rete o gabbia,</l>
<l>quand'elle fusser ben d'oro o diamanti,</l>
<l>ove poi chiuso, mai non ti riabbia.</l>
<l>Amar, temere Dio, dare a' suoi santi</l>
<l>debito onor, né cercar sette o prove,</l>
<l>per parer più dassai di tutti quanti.</l>
<l>E potendosi star, senz'ire altrove,</l>
<l>quieto a casa sua, non voler ire</l>
<l>in Calicutte o all'isole nuove;</l>
<l>così de' frutti aver, senza salire,</l>
<l>di terra torne e non montar su in cima,</l>
<l>onde tu caschi e te n'abbia a pentire.</l>
<l>E bastandoti al viver l'arte prima</l>
<l>ed all'onesto onor, non ir vagando,</l>
<l>ché la sparsa virtù, scemar si stima.</l>
<l>E quella cosa e quell'altra acciarpando,</l>
<l>non legar nulla o far tal fascio e monte,</l>
<l>onde poi sotto crepi, altri ghignando.</l>
<l>Qui mi sovvien di quel can che 'n sul ponte</l>
<l>lasciò la vera carne, che giù scorse</l>
<l>l'ombra nell'acqua, ove par che dismonte.</l>
<l>Ivi nulla trovando, in su risorse,</l>
<l>ma tardi, perch'un altro can, ch'appunto</l>
<l>passò, la tolse e via con essa corse.</l>
<l>Da questi essempi il mio dappoco punto</l>
<l>cerca fuggire il van, che nuoce, e segue</l>
<l>il ver, che giova, e spesso li vien giunto.</l>
<l>Ha posto al viver suo termine e tregue</l>
<l>alle battaglie del mondo, ormai certo</l>
<l>che morte e tempo ogni mortal dilegue.</l>
<l>E perché egl'è dappoco affatto e esperto</l>
<l>ha che da sé non val, né sa, né puote</l>
<l>per sua virtù, per sua possa o suo merto,</l>
<l>si volge tutto alle superne ruote</l>
<l>e dal motor di quelle accetta in dono</l>
<l>quant'ha di buono e la superbia scuote,</l>
<l>sperando ancor da lui trovar perdono,</l>
<l>se mai fusse dassai stato o per uso</l>
<l>o per natura, come tanti sono.</l>
<l>Il bene è poco, il male assai quaggiuso</l>
<l>in terra: i buon son pochi, i rei son troppi</l>
<l>non ch'assai; zitta, oh, non mi far più muso!</l>
<l>Vedi che pure il proposito roppi</l>
<l>e che per dappocaggin mi convenne</l>
<l>giugner la medicina agli sciloppi?</l>
<l>Or tu hai 'nteso, Corimbo, e' mi venne</l>
<l>dianzi questo capriccio e, licenziato</l>
<l>le Muse, credo ch'alcuna rivenne.</l>
<l>Ond'io detto da ver, parte, e burlato,</l>
<l>parte, vengo aver teco ed è già tanto</l>
<l>ch'egl'è fornito in cucina il bucato.</l>
<l>Ecco di qua le donne, esci del canto,</l>
<l>andiamo a cena; io credo che tu dormi</l>
<l>o pensi a Befanìa. Poi darti vanto</l>
<l>che teco a ragionar sia stato a pormi.</l>
</lg>
</div1>
<div1>
<head>Il caparbio</head>
<div2 n="Il caparbio">
<lg>
<l>Perch'ingrato è colui ch'indugia o niega</l>
<l>d'obbedire a persona eccelsa e degna,</l>
<l>che comandar potrebbe e dolce prega,</l>
<l>io, che per tal non vo' ch'alcun mi tegna,</l>
<l>voglio e presto obbedir, se non in tutto,</l>
<l>almen come colui che se n'ingegna.</l>
<l>Eccomi e tal qual io mi sia condutto,</l>
<l>dunque, a parlar con voi di quel felice</l>
<l>umor, di tanta forza e di tal frutto,</l>
<l>caparbio detto, e che da tal radice</l>
<l>procede che quel capo ov'egli alloggia,</l>
<l>arcibeato si conventa e dice.</l>
<l>Onde venga il vapor della sua pioggia</l>
<l>non so, ma penso che dal ciel sia mosso,</l>
<l>ch'il mondo non fa cose a questa foggia.</l>
<l>Nasce nel cuor, ma regna a quel ch'i' posso</l>
<l>ghiribizzar, nella parte davanti</l>
<l>dentro alla testa, dov'è doppio l'osso.</l>
<l>Ancor che spesso balza in tutti quanti</l>
<l>que' ripostigli, che son nel cervello,</l>
<l>come padron di tutti i lor pedanti.</l>
<l>E s'il discorso o la ragion, duello</l>
<l>voglion far seco ed ei, ma pur per gioco,</l>
<l>manda a gambe levate e questa e quello.</l>
<l>E chi con lui contende, o molto o poco,</l>
<l>cerca noiarlo o gli vuol contraddire,</l>
<l>fa lui più grande e sé scuopre dappoco.</l>
<l>Perch'e' non usa mai, né 'n far né 'n dire,</l>
<l>pentirsi, in modo dice e fa, ma detta</l>
<l>da lui la cosa o fatta, in là vuol ire.</l>
<l>Ond'io ho mille volte benedetta</l>
<l>la sua natura e parmi ch'ella sia</l>
<l>animosa, viril, gagliarda e schietta.</l>
<l>E vammi tanto per la fantasia,</l>
<l>ch'io sono incaparbito di provare,</l>
<l>s'io so lodar un po' suo signoria.</l>
<l>Quest'è alta materia e da chiamare</l>
<l>aiuto, ma il caparbio a tutto basta,</l>
<l>però la passo e comincio a narrare.</l>
<l>Se la natura ogni dì più si guasta,</l>
<l>datene colpa a certi ser dolcioni,</l>
<l>che son chiamati da tutti di pasta.</l>
<l>Son que' che son tenuti tanto buoni,</l>
<l>che e' son sciocchi e 'ncresce lor d'ognuno</l>
<l>e piangon d'ogni cosa, e' mocciconi.</l>
<l>Non direbbon bugie, se per quelle uno</l>
<l>cavassin di galea, non che d'inferno,</l>
<l>e non voglion le brighe di nessuno.</l>
<l>Fa lor caldo di state e freddo il verno;</l>
<l>stanno a bottega e non vanno alla guerra</l>
<l>e toggon moglie per aver governo.</l>
<l>Credon ciò ch'è lor detto e quand'un erra,</l>
<l>non lo gastigherebbon per niente,</l>
<l>che la compassion troppo gli serra.</l>
<l>S' tu fai loro un servizio, tanto a mente</l>
<l>dicon tenerlo ch'e' ti viene a noia,</l>
<l>povera d'invenzione e debol gente.</l>
<l>Gente, secondo me, da conciar cuoia,</l>
<l>pettinar lino o da scer fava infranta</l>
<l>e da non meritar di fare il boia.</l>
<l>E 'n somma questa gente tanto santa,</l>
<l>facile e dolce e che dal tempo antico</l>
<l>si chiama e quasi ognun l'uccella e pianta,</l>
<l>non fa per questo mondo, anzi vi dico</l>
<l>che s'e' pigliasse di quella maniera,</l>
<l>non troverebbe chi gli fusse amico.</l>
<l>Bisogna avere una natura intera,</l>
<l>che non si muti come fa la luna,</l>
<l>a dir sì la mattina e no la sera.</l>
<l>Non cicalar da sciocco o a fortuna,</l>
<l>parlare accorto e poi sempre aver detto</l>
<l>bene e non ti mutar per cosa alcuna.</l>
<l>Ponete mente a questi ch'ànno letto</l>
<l>e son nelle scienze consumati,</l>
<l>s'egli hanno del caparbio e dello schietto!</l>
<l>Voi gli potrete vedere infiammati</l>
<l>a favorir la ragion com'il torto,</l>
<l>massimamente s'e' saranno frati.</l>
<l>Quel ch'è più incaparbito e tien più accorto</l>
<l>l'animo a sostener la parte sua</l>
<l>se ne va altiero e l'altro vinto e smorto.</l>
<l>Ma 'l bello è quand'e' l'hanno tutt'e ddua</l>
<l>bene incapata e fanno a chi più grida,</l>
<l>né odon la ragion d'altri o la sua.</l>
<l>Quivi si può veder quanto si fida</l>
<l>nella dottrina e quanto nell'avere</l>
<l>ben del caparbio e la voce che strida.</l>
<l>Chi è da parte ha 'l più ladro piacere</l>
<l>del mondo e pur aspetta ch'e' si dieno,</l>
<l>quand'e' si dican manco che “messere”;</l>
<l>che, se non fussin ben caparbii, in meno</l>
<l>di due parole partirian d'accordo</l>
<l>con le braccia cortesi e 'l collo inseno.</l>
<l>Così ciascun sarebbe per balordo</l>
<l>scoperto, adunque incaparbir bisognia,</l>
<l>che qui si giuoca l'onor vi ricordo.</l>
<l>Un uom che cede è come dire in gognia:</l>
<l>quand'uno ha detto sì, disdirsi poi,</l>
<l>non sarebb'egli un'espressa vergognia?</l>
<l>Sta 'l buon caparbio ne' termini suoi,</l>
<l>sì ch'e' non lo farebbon mutar piede</l>
<l>vent'argani e quaranta paia di buoi.</l>
<l>E talor per provarti armar si vede</l>
<l>in pro del falso, perch'egl'è dassai,</l>
<l>ma, ben ch'e' lo difenda, non gli crede.</l>
<l>Non si farebbe cosa alcuna mai,</l>
<l>dove fusse fatica o tempo o spesa,</l>
<l>s'e' non s'incaparbisse o poco o assai.</l>
<l>E non s'è fatto mai famosa impresa,</l>
<l>se chi l'ha fatta non è stato un fine</l>
<l>caparbio alla difessa o all'offesa.</l>
<l>Se l'arme imperiali o fiorentine</l>
<l>non eran ben caparbie, ancor sarebbe</l>
<l>Siena franzese e le terre vicine.</l>
<l>Ben fu caparbia anch'ella e non potrebbe</l>
<l>essere stata più, ma incaparbito</l>
<l>trovò, chi più caparbia vincerebbe.</l>
<l>A Messa fu La Giuggiola — sentito</l>
<l>potete averlo — ove la terra e 'l cielo</l>
<l>incaparbirno e la stagione e 'l sito.</l>
<l>Caparbi i capitan, ch'i nomi celo,</l>
<l>e caparbi i soldati dentro e fuori,</l>
<l>ma più di tutti alfin caparbio il gielo.</l>
<l>La vergogna d'Italia è ch'a' furori</l>
<l>della Francia caparbia e della Spagna</l>
<l>non è caparbia a raccquistar gl'onori.</l>
<l>Incaparbì per un tempo Alamagna,</l>
<l>ma perch'un fu caparbio più di lei</l>
<l>fu scaparbita e sol di ciò si lagna.</l>
<l>Un gran caparbio certo e delle sei</l>
<l>per la Chiesa era quel gran Luter Martino,</l>
<l>s'e' non s'armava a torto contr'a llei.</l>
<l>Cert'altri a bocca stretta e capo chino</l>
<l>seppon far tanto e del savio e del buono,</l>
<l>ch'egl'avviorno l'acqua al lor mulino.</l>
<l>E se dal canto poi discorda il suono,</l>
<l>pur son caparbii, ma per tale strada</l>
<l>ch'e' non mi piace, ond'io non ne ragiono.</l>
<l>Quegl'uomini a chi 'l mondo tanto bada</l>
<l>e chiama eroi e semidei e magni,</l>
<l>per l'arte della lingua e della spada,</l>
<l>son colassù con sì pochi compagni,</l>
<l>perch'e' furon caparbii in sin a morte</l>
<l>nell'adverse fortune e ne' guadagni.</l>
<l>Quell'arcicaparbion, severo e forte,</l>
<l>se stesso uccise — io dico di Catone —</l>
<l>per non aprire a Cesare la porte.</l>
<l>Vedet'un po' s'il mondo in alto il pone!</l>
<l>E Cesare, aparbio, non si stette</l>
<l>e fecesi a suo modo la ragione.</l>
<l>Alessandro e quell'altre benedette</l>
<l>anime, che già corson tutto il mondo,</l>
<l>furo in caparbità cime perfette.</l>
<l>Ulisse che cercò girare a tondo,</l>
<l>più caparbio ch'astuto, l'Oceano,</l>
<l>credo che lieto se n'andasse in fondo.</l>
<l>Non è 'l morire al buon caparbio strano;</l>
<l>nell'avversità spera e nelle liete</l>
<l>fortune non si scaglia e va pian piano.</l>
<l>S'e' niega o s'egl'afferma voi 'l vedrete</l>
<l>stare in sul grave là con fermo volto</l>
<l>e le genti stupire e starsi chete.</l>
<l>Ha un parlar viril, libero e sciolto,</l>
<l>e dice mille cose tosto tosto</l>
<l>e certi anche non soglion parlar molto.</l>
<l>Vo' dir ch'alcuni in capo s'hanno posto</l>
<l>di parlar poco o di non parlar punto,</l>
<l>acciò ch'e' non poss'esser loro apposto.</l>
<l>Un altro fa altrimenti e di bel punto,</l>
<l>quand'un non vuol ch'e' dica gliel'accocca</l>
<l>e vuol parlare in sino al sezzo punto.</l>
<l>Ho veduto talvolta un trar di bocca</l>
<l>le grazie a forza, per servir l'amico,</l>
<l>a un signor più saldo ch'una rocca.</l>
<l>E ben ch'e' dica: “Chetati, ti dico”,</l>
<l>colui ch'è incaparbito non lo sente,</l>
<l>ma va sequendo, ond'io lo benedico.</l>
<l>E dice: “O sire, a costui finalmente</l>
<l>farete grazia, s'e' fa la tal cosa?”;</l>
<l>fin ch'il signor per istracco consente.</l>
<l>Com'egl'accenna un sì, distende in prosa</l>
<l>la segnatura e falla aperta e lunga,</l>
<l>per quel suo amico e manco cavillosa,</l>
<l>che s'e' non era caparbio la punga</l>
<l>non s'otteneva e veniva la grazia</l>
<l>come quelle che vanno per la lunga.</l>
<l>E s'io sapessi come si ringrazia</l>
<l>un che lo merta, ringraziarlo a pieno</l>
<l>mai non sarebbe la mia lingua sazia.</l>
<l>Questa fu la cagion che quel sereno</l>
<l>sguardo, ch'ogni buon'alma adora e 'nchina,</l>
<l>a me si volse di dolcezza pieno</l>
<l>e disse: “Or vedi se costui cammina</l>
<l>pel sentier de' caparbii a spron battuto,</l>
<l>da farci un tratto su qualch'operina!”</l>
<l>Ond'io d'allora in qua non ho potuto</l>
<l>né mangiar, né dormir, né riposarmi,</l>
<l>fin ch'io non sono a scriverne venuto.</l>
<l>Ma, perch'il tempo caro si risparmi,</l>
<l>torniamo a casa a lavorar la tela,</l>
<l>ch'omai non sarà corta, a quel che parmi.</l>
<l>Il buon caparbio molte volte cela</l>
<l>i suoi pensieri e 'ntender non si lascia</l>
<l>e solamente a' tempi gli rivela.</l>
<l>Onde tal volte la gamba si fascia</l>
<l>e duogli il capo e fuori starà saldo</l>
<l>a otta che nel cuor ruguma e biascia.</l>
<l>Ed è ben fatto che qualche ribaldo</l>
<l>none stesse alla posta e com'è nato</l>
<l>l'uovo se lo succiasse caldo caldo.</l>
<l>Arà tal volte un padron terminato</l>
<l>di provar un suo servo e mesi e anni</l>
<l>passon che quasi nulla non gl'ha dato.</l>
<l>Né gioverà che quel servo i suoi affanni</l>
<l>gli conti e mostri, ch'à debito gl'occhi,</l>
<l>pegno le calze e la camicia e i panni.</l>
<l>Perch'e' non usa far come gli sciocchi,</l>
<l>che com'un suda gli porgon la rosta,</l>
<l>ma bisogna la voglia che lo tocchi.</l>
<l>Vuole e donare e pagare a suo posta</l>
<l>e sa quel ch'e' si fa, né si rimuove</l>
<l>di quella fantasia ch'in cuor s'ha posta.</l>
<l>Intanto il servidor, che non sa dove</l>
<l>questa chimera abbia il capo o la coda,</l>
<l>incaparbisce e non vuol ire altrove.</l>
<l>E rimpegna e rivende e par che goda</l>
<l>di servir più che prima fedelmente</l>
<l>e il signor guarda e dentro a sé lo loda.</l>
<l>Un dì poi doverrà cortesemente</l>
<l>chiamarlo e darli un mondo di danari,</l>
<l>per mostrar ch'e' promette e non si pente.</l>
<l>Chi non sa questa regola l'inpari</l>
<l>da Dio, ch'a voglia sua dona e ritiene</l>
<l>le grazie e non a posta degl'avari.</l>
<l>Ma sì gran turba di caparbii viene</l>
<l>a farmi calca, perch'io ne favelli,</l>
<l>ch'io temo satisfare a tanti bene.</l>
<l>Giovani, vecchi, ricchi e poverelli;</l>
<l>ma convien che le donne sien le prime</l>
<l>pe' lor modi caparbi, accorti e belli.</l>
<l>E s'io credessi in queste basse rime</l>
<l>poter lodarle, i' non sare' mai stanco;</l>
<l>ma non s'arriva a cosa sì sublime.</l>
<l>Maraviglia a veder sì bello e bianco,</l>
<l>tenero e dolce e nobil corpo, in testa</l>
<l>aver tal senno e animo sì franco.</l>
<l>Né credo che quaggiù si trovi in questa</l>
<l>terrena parte più mirabil cosa,</l>
<l>quanto caparbia e bella donna onesta;</l>
<l>ma cortese, s'intende, che dannosa</l>
<l>altrimenti sarebbe, e cortesia</l>
<l>senz'onestà saria villana e odiosa.</l>
<l>Cortese e bella e saggia donna e pia,</l>
<l>quant'onestà ne 'nsegna, dir si puote</l>
<l>gran parte d'ogni ben ch'al mondo sia.</l>
<l>L'esser caparbia in ciò fa ch'altri scuote</l>
<l>ogni pensiero indegno e non si chiede</l>
<l>cosa ch'il nome suo d'infamia note,</l>
<l>e che mentr'un lor servo amar si vede</l>
<l>sì cara gemma e ch'ella il tiene acceso</l>
<l>con quella speme che bontà richiede,</l>
<l>incaparbisce anch'egli e sempre inteso</l>
<l>ha il cuore in cortesia, senno e virtute,</l>
<l>non manco d'onestà, che beltà preso.</l>
<l>Lecito è ben che sien lor concedute</l>
<l>— dico a le donne — alcune particelle</l>
<l>ch'ànno; né 'l mio caparbio le rifiute.</l>
<l>Che per essere o farsi o parer belle</l>
<l>son un po' ritrosette e son di vita</l>
<l>nel cibarsi stranette e voglioselle.</l>
<l>Una è duretta nell'andar vestita</l>
<l>e ben che la stia male e siale detto,</l>
<l>vuole a suo modo star rozza o pulita.</l>
<l>Altra per rimbiondir chioma o ciuffetto</l>
<l>o per lisciarsi il capo, inferma o i denti</l>
<l>perde o che gl'occhi le vanno a brodetto.</l>
<l>Quest'è ch'ell'hanno tutti i lor contenti</l>
<l>in quel fare a lor modo o tardi o presto,</l>
<l>ch'è l'ultimo contento de' viventi.</l>
<l>Mangion tal volte, a tutto pasto, agresto,</l>
<l>susine acerbe e s'e' le fa gridare</l>
<l>il corpo poi, che noia dà lor questo?</l>
<l>Un tratto elle si voglion contentare;</l>
<l>quest'è la sorba; e ber la neve e 'l giaccio</l>
<l>e 'l dì posarsi e la notte vegliare.</l>
<l>Ridomi di qualcun che si dà impaccio</l>
<l>di questa vita lor felice e bella</l>
<l>e cerca di pigliare il vento al laccio</l>
<l>e con le lusinghe o con aspra favella</l>
<l>cerca di trar lor del capo quel fonte</l>
<l>d'ogni piacer, che contento s'appella.</l>
<l>E quelle, salde e sotto vaga fronte,</l>
<l>or dolci e piane, or amare e ritrose,</l>
<l>mettono ogni ragion degl'altri a monte.</l>
<l>Quelle che son poi volte a certe cose</l>
<l>ch'il mio caparbio schifa, io non l'appello</l>
<l>caparbie, ma sfacciate e maliziose.</l>
<l>Ma dove lascio io non dico un drappello,</l>
<l>una schiera, un esercito di tante</l>
<l>leggiadre donne e vago aspetto e bello?</l>
<l>Troppo sarebbe lungo a scriver quante</l>
<l>furon caparbie e nell'armi e nel senno,</l>
<l>oneste e belle e pazienti e sante.</l>
<l>Il mondo tutto sa prove che fenno</l>
<l>nella caparbità le donne forti</l>
<l>ch'abitavon nell'isola di Lenno.</l>
<l>Alcuna ha le città salvate e i porti</l>
<l>alcun'altra e, se ben la prima Adamo</l>
<l>fe' scappucciar, con pace si comporti.</l>
<l>Poco certo di voi parlato abbiamo,</l>
<l>donne, ma per or basti e che la parte,</l>
<l>maggior assai ch'agl'uomini, vi facciamo.</l>
<l>Non è da trapassare una bell'arte</l>
<l>della natura, che di far s'ingegna</l>
<l>caparbii i vecchi, per la maggior parte.</l>
<l>E se ben col caparbio in molti regna</l>
<l>alquanto del barbogio, non si resti</l>
<l>però d'unirli con la nostra insegna.</l>
<l>Fatevi innanzi, o padri; certo questi</l>
<l>hanno per privilegio il capo duro,</l>
<l>acciò che questo umor dentro vi resti.</l>
<l>E ben ch'il corpo sia mezzo o maturo,</l>
<l>si vanton di far cose e d'aver fatto,</l>
<l>che non si posson far mai nel futuro.</l>
<l>Molti anch'hanno a gran cose ingegnio adatto</l>
<l>e per la lunga esperienza ch'ànno,</l>
<l>son caparbii e accorti in detto e 'n fatto.</l>
<l>Agl'altri basta poi quel dolce inganno</l>
<l>dell'umor misto, che gli fa men gravi</l>
<l>e la vecchiaia usar con meno affanno.</l>
<l>Raddoppia quell'età serràmi e chiavi</l>
<l>ed ha piacer di ragunar tesoro</l>
<l>e par lor esser sopra tutto savi.</l>
<l>Voglion e' primi luoghi in corte e 'n coro</l>
<l>e, favellando, che gl'altri stien cheti</l>
<l>e ch'e' si vada pe' consigli a loro.</l>
<l>Così l'umor caparbio gli tien lieti</l>
<l>e 'n quella età noiosa gli governa,</l>
<l>dov'ogn'altro piacer par che si vieti.</l>
<l>Né par che meno aiutar si discerna</l>
<l>il giovin, che, sfrenato segue amore,</l>
<l>com'il ghiotto e' conviti o la taverna,</l>
<l>che, se ben di martello e di dolore</l>
<l>spasima e vede ch'egl'è 'n sulla gruccia,</l>
<l>questo l'aiuta sol ch'e' non si muore.</l>
<l>E quanto ha più dispetti e più si cruccia</l>
<l>seco la dama, più gagliardo torna</l>
<l>e vuol mettervi l'anima e la buccia,</l>
<l>che quest'umor nel capo gli soggiorna</l>
<l>con tal piacer, che pericolo o male</l>
<l>da quel ch'e' s'è 'ncapato, no 'l distorna.</l>
<l>Un altro patirà con lo spedale</l>
<l>e con le Stinche e vuole a posta sua</l>
<l>lavorar, ch'è caparbio naturale.</l>
<l>Ed io n'ho conosciuti almanco dua,</l>
<l>che s'e' non fanno cosa che gl'aggradi,</l>
<l>fan poco l'opra d'altri e men la sua.</l>
<l>Ma quando questo a cert'uomini radi</l>
<l>incontra, è modo valoroso e degno,</l>
<l>ché la caparbità vuole i suo gradi.</l>
<l>Né bisogna pigliar con essi sdegno,</l>
<l>né 'ncaparbir per men caparbii farli,</l>
<l>che simil cose non hanno disegno.</l>
<l>Bisognerebbe più tosto aiutarli</l>
<l>e far lor qualch'opera in tal modo,</l>
<l>che quel ch'e' sanno non si perda o 'ntarli.</l>
<l>Ma, mentre che l'umor caparbio io lodo,</l>
<l>mi nasce un dubbio, ch'e' potria trovarsi</l>
<l>qualche cervel non caparbio, ma sodo,</l>
<l>che non vorrà per nulla accomodarsi</l>
<l>ch'io lodi chi la piglia contr'al vero</l>
<l>o contr'alla ragion cerca d'armarsi.</l>
<l>Non lodo il falso; i' lodo quell'intero</l>
<l>animo incaparbito, altero e saggio,</l>
<l>che potre' far, volendo, il bianco nero.</l>
<l>Ben ci son certi che macchiano il raggio</l>
<l>de' buon caparbii, certi pazzerelli</l>
<l>della civetteria modello e saggio.</l>
<l>Io non volevo ragionar di quelli</l>
<l>chiamati caparbietti o caparbiuoli;</l>
<l>pur converrà ch'alquanto ne favelli.</l>
<l>Questi non son di quell'umor figliuoli</l>
<l>ch'io lodo ed èvvi appunto quel divario,</l>
<l>che sare' tra romani e romagnuoli.</l>
<l>Questi hanno il capo che pare un armario,</l>
<l>pien di piattole, mosche e farfallini,</l>
<l>muffato e tinto in sudiciume vario.</l>
<l>Ronzonvi zanzarine e moscherini;</l>
<l>sonvi lumache e centogambi e anche</l>
<l>di sant'Anton que' freddi porcellini.</l>
<l>Chi parlasse di questi, i' darei bianche</l>
<l>le carte; e chi dicessi averli a schifo,</l>
<l>per santo il bandirei su per le panche.</l>
<l>Quand'io ne scontro alcun, lo fuggo e schifo,</l>
<l>quant'io mai posso, e, s'a fuggir son tardi,</l>
<l>mi stringo nelle spalle e torco il grifo.</l>
<l>Questi son di natura sì bugiardi,</l>
<l>che san che tu conosci la menzogna</l>
<l>loro e t'invitan pur che tu la guardi.</l>
<l>Lodonsi sempre e senza aver vergogna,</l>
<l>presuntuosi, si pongano a paro</l>
<l>d'ogni caparbio, che virtute agogna.</l>
<l>Hanno animo meccanico e avaro</l>
<l>e appropriano a sé gl'onor degl'alti</l>
<l>caparbii, che sudando s'acquistaro.</l>
<l>Non creda alcun ch'io questi tali esalti,</l>
<l>né voglia al mio caparbio accompagnarli</l>
<l>o 'mpedir mano o lingua che gl'assalti,</l>
<l>ma deh, facciam che più non se ne parli,</l>
<l>che troppo è lor d'onore, in compagnia</l>
<l>delle lode caparbie, biasimarli.</l>
<l>E veggiam di trovar qualche genia</l>
<l>da mescolar con essi e come scrive</l>
<l>quell'uom da ben, guardare e passar via.</l>
<l>Poi ch'una sorte di bestiacce vive,</l>
<l>capassonacci e non caparbii detti,</l>
<l>genti ignoranti e di buon gusto prive,</l>
<l>con questi gl'accompagno e benedetti</l>
<l>gli lascio ove Dio vuol, perché non lece</l>
<l>con lor di travagliarsi in fatti o 'n detti.</l>
<l>Ma perch'io non vo' addosso questa pece,</l>
<l>m'ho voluto purgar da quella accusa,</l>
<l>che dubitar dell'onor mio mi fece.</l>
<l>Il mio caparbio lodar sé non usa</l>
<l>e non invidia alcun, perch'ei non cerca</l>
<l>l'aver soverchio e 'l falso onor ricusa.</l>
<l>Magnanimo nel cuor, non vende o merca</l>
<l>la sua virtù, se non quanto la vita</l>
<l>può sostenere e ch'onestà ricerca.</l>
<l>Non è la sua bontà dentro impedita,</l>
<l>per tema o speme, e quell'umore invitto,</l>
<l>che gl'ha la salda mente incaparbita.</l>
<l>Ed ha sempre nel capo e nel cuor fitto</l>
<l>di seguir la virtù, fuggire il vizio</l>
<l>e sempre al vero ha l'animo diritto.</l>
<l>E se talvolta mostra fare ufizio</l>
<l>tutto al contrario, lo fa per mostrarti</l>
<l>l'altrui fallacia e l'altrui malifizio.</l>
<l>Usa il poeta por tutte le parti</l>
<l>e del bene e del mal, perché tu possi</l>
<l>parte pigliarne e da parte guardarti.</l>
<l>Ed io, quando a lodar la penna mossi</l>
<l>quest'umor, ben sapea che mi verrebbe</l>
<l>contro de' maliziosi uomini e grossi;</l>
<l>ma quand'un fa il dover, com'ogn'uom debbe,</l>
<l>basta; ché chi per le lingue restasse,</l>
<l>starebbe fresco e nulla non farebbe.</l>
<l>Pensate un po' se per me si provasse</l>
<l>che quanto più le cose vanno in alto,</l>
<l>più son caparbie, e men sempre le basse.</l>
<l>Ma perch'io non vo' fare or sì gran salto,</l>
<l>né ragionar del fato e delle stelle,</l>
<l>ma passeggiando andar per questo smalto,</l>
<l>lascio andar cento cose buone e belle,</l>
<l>massimamente or ch'io fo quella storia,</l>
<l>quando Marsia fu tratto dalla pelle.</l>
<l>Chi è caparbio aspira a vera gloria</l>
<l>e sa mostrare alla fortuna il viso</l>
<l>e 'l vero onor distinguer dalla boria.</l>
<l>Starebbe a patti prima essere ucciso,</l>
<l>che macchiar sua virtù, né la sua fama</l>
<l>cambierebbe al monton d'Elle e di Friso.</l>
<l>In cambio di temer, valoroso, ama,</l>
<l>perché la conscienza netta e pura</l>
<l>risponde a viso aperto a chi la chiama.</l>
<l>Quand'il caparbio è di nobil natura,</l>
<l>ch'è quel ch'io pregio, alcuna volta scherza</l>
<l>e fa quasi di sé nascer paura.</l>
<l>E qualche volta adoperra la sferza</l>
<l>sopra gl'amici e non parrà satollo</l>
<l>per la prima percossa o per la terza.</l>
<l>Piange ben dentro e sofferir non puollo,</l>
<l>ma per provar se l'oro ha schiuma o rame</l>
<l>lo pon nel fuoco, pria ch'al braccio o al collo.</l>
<l>Tempo vien poi ch'a chi vede che l'ame</l>
<l>rend'alti guiderdon, ché nobil alma</l>
<l>incaparbita ha sol del giusto fame.</l>
<l>Ma troppo grave e troppo sconcia salma</l>
<l>mi tiro addosso e 'l cominciato stile</l>
<l>tropp'alzo e par ch'io cerchi alloro o palma.</l>
<l>Or ecco ch'io lo calo e passo umile</l>
<l>tra le cannuccie e' salci e 'n parte colgo</l>
<l>pur qualche fior, se ben non è d'aprile.</l>
<l>E non curando ciò che dica il volgo,</l>
<l>che, s'e' fusse caparbio e none sciocco,</l>
<l>starebbe cheto, a' caparbii mi volgo</l>
<l>e dico che quaggiù chi non è tocco</l>
<l>da quest'umor si può sotterrar vivo</l>
<l>o tener vita di gufo o d'allocco.</l>
<l>Perché chi è d'esser caparbio privo</l>
<l>gli manca più che l'essere ed è quasi</l>
<l>quel ch'io lascio per borra e none scrivo;</l>
<l>potrebbonsi agguagliare a certi vasi</l>
<l>che v'è piovuto su pria ch'e' sien cotti,</l>
<l>sboccati e senza manico rimasi.</l>
<l>Son di costumi sgarbati e corrotti,</l>
<l>ciarlono a vento e son peggiori ancora,</l>
<l>che sciagurati, non che ladri o ghiotti.</l>
<l>Ma dove quest'umor vive e dimora,</l>
<l>dimora e vive ogni gentil costume</l>
<l>e gnoranza e viltà muore o va fuora.</l>
<l>L'umor caparbio è com'un chiaro lume,</l>
<l>grande e scoperto, al cui splendor si vede</l>
<l>la via, che sale al monte o cade al fiume.</l>
<l>Fa com'il foco, ancor che non concede</l>
<l>luogo a cose leggier dentro al suo seno,</l>
<l>ma gravi e salde e di provata fede.</l>
<l>Questo l'uom purga dentro e fuori, e pieno</l>
<l>lo rende e mostra di pensieri e d'opre</l>
<l>saggio e cortese e splendido e sereno.</l>
<l>Andate a dir che chi 'l possiede adopre</l>
<l>adulazione, inganno o tradimento,</l>
<l>né pur lo pensi o l'acconsenta o cuopre!</l>
<l>Vuol di se stesso in sé godersi drento</l>
<l>e saper d'esser netto e poi non teme</l>
<l>che nulla il possa far men che contento.</l>
<l>Quelle ch'il volgo ha per miserie estreme,</l>
<l>che molte son, né raccontarle intendo,</l>
<l>non posson far le sue letizie sceme.</l>
<l>Non simula, non finge o va coprendo</l>
<l>i suoi pensier sotto contrario ammanto,</l>
<l>se non per far qualche bene stupendo,</l>
<l>ché non disdice ad uom severo e santo,</l>
<l>anzi conviensi a ben seguire o male</l>
<l>schivar, finger tal volta o tanto o quanto.</l>
<l>Lieto impromette ed attien liberale</l>
<l>e più stima gl'amici ch'il tesoro,</l>
<l>come cosa più ferma e che più vale.</l>
<l>Io pur m'innalzo e non servo il decoro</l>
<l>del cominciato stil che piano e basso</l>
<l>pensai guidarlo, or non me ne rinquoro,</l>
<l>perché quanto più guardo a dentro e passo</l>
<l>col pensiero e con l'occhio e mi profondo</l>
<l>più debil mi conosco il viso e 'l passo.</l>
<l>Quest'è un mar che non ha riva o fondo,</l>
<l>una materia ch'uno stil richiede</l>
<l>de' più alti e sottil che sieno al mondo.</l>
<l>Ond'io vo' ritirare indietro il piede</l>
<l>e forse andar più innanzi saria peggio,</l>
<l>ch'il men caparbio al più s'inchina e cede.</l>
<l>O glorioso umor caparbio, io veggio</l>
<l>ch'io non ti so lodar tanto che basti,</l>
<l>onde riposo alle mie forze chieggio.</l>
<l>E voglia Dio ch'io non abbi anco guasti</l>
<l>i concetti altamente incaparbiti,</l>
<l>che nel principio a scriver m'incapasti.</l>
<l>Bastiti al manco ch'io abbia obbediti</l>
<l>que' santi preghi giusto la mia possa,</l>
<l>che così spesso son nel cielo uditi.</l>
<l>Orsù gagliardamente in fin che l'ossa</l>
<l>reggon la carne, ognuno incaparbisca,</l>
<l>né mai vizio o viltà piegar lo possa</l>
<l>e s'ingegni e proccuri ed avvertisca</l>
<l>che gl'altri sien caparbii come lui</l>
<l>e quest'umor beato alzi e nutrisca.</l>
<l>Ed io sarò, se mai caparbio fui,</l>
<l>e voi se foste mai caparbii siate,</l>
<l>acciò che e' non ci possa innanzi altrui</l>
<l>por piede mai nella caparbitate.</l>
</lg>
</div2>
<div2>
<head>Sonetto del caparbio</head>
<lg>
<l>L'errante volgo oggi caparbio chiama</l>
<l>l'uomo duro, implacabile, ostinato</l>
<l>e non sa ben che sì bel nome è nato</l>
<l>sol per color che son degni di fama.</l>
<l>Chi virtute e bontà, chi ragion brama</l>
<l>pel vero sempre e l'onestate armato</l>
<l>quello è caparbio e che non è mutato</l>
<l>per tutto quel ch'il volgo teme o ama.</l>
<l>Caparbiacci, caponi e capassoni</l>
<l>e certi caparbiuoli e caparbietti</l>
<l>quei che son matti, duri e gnorantoni</l>
<l>s'hanno a chiamare o per nomi più infetti;</l>
<l>e non caparbii e sol caparbii i buoni</l>
<l>saggi, magni, viril, severi e schietti.</l>
</lg>
</div2>
<div2>
<head>La pace</head>
<lg>
<l>Cavateci oramai di contumace,</l>
<l>o re, ch'avete nome di cristiani,</l>
<l>e fate questa benedetta pace.</l>
<l>Voi vi siete storpiati delle mani,</l>
<l>l'ugna vi filan sangue e non avete</l>
<l>capegli o barba e siete tutti brani.</l>
<l>State un po' saldi: quando voi v'arete</l>
<l>cavati gl'occhi, ch'arete voi fatto?</l>
<l>Arete il male e ve lo piagnerete.</l>
<l>Bisognerebbe pur pensare un tratto</l>
<l>di quel che tanto tra voi si contenda,</l>
<l>prima che disertarvi affatto, affatto.</l>
<l>Per me non credo che nessun la 'ntenda,</l>
<l>ma quando il mondo arà avuto la stretta,</l>
<l>voi arete poi fatto una faccenda.</l>
<l>Ricogliete la cappa e la berretta,</l>
<l>che se 'l Turco ci passa ve la toglie,</l>
<l>in fe' d'Iddio, né ve la rende a fretta.</l>
<l>Voi vi siete pur tratti tante voglie</l>
<l>e sietevi azzuffati tante volte,</l>
<l>che voi sapete quel che ve ne incoglie.</l>
<l>E queste genti ch'avete raccolte,</l>
<l>per aiutar l'un l'altro a rovinare,</l>
<l>ch'ardon le case e guaston le ricolte,</l>
<l>ne doverreste a casa rimandare;</l>
<l>che s'egl'avessin punto di cervello,</l>
<l>farebbon meglio a ire a lavorare,</l>
<l>non andar seguitando or questo or quello,</l>
<l>ché se voi rimaneste un tratto soli,</l>
<l>non sarebbe ogni dì questo fragello.</l>
<l>Lascion le mogli e' parenti e' figliuoli</l>
<l>e vannosi ammazzando e consumando</l>
<l>e diventando ladri e mariuoli.</l>
<l>Anche la fede va forte calando,</l>
<l>di giorno in giorno, e s'egli starà a voi</l>
<l>si potrà dirle: “I' mi ti raccomando”.</l>
<l>Non v'avvedete che con esso noi</l>
<l>vi rovinate? E che voi fate prima,</l>
<l>quel che non s'are' a far prima, né poi?</l>
<l>Mentre che voi vi date e fate stima</l>
<l>vincer la pelle con tutta la lana,</l>
<l>un altro in pace la trugiola e cima.</l>
<l>Guardate un po' verso la tramontana</l>
<l>come vanno le cose e se la luna</l>
<l>usa anche a mezzodì dare in chintana!</l>
<l>Non sare' me' che quel che si raguna</l>
<l>di danari e di gente, acciò che visto</l>
<l>non sia di voi chi ceda in cosa ignuna,</l>
<l>voi l'adopraste in prima a fare acquisto</l>
<l>di quel che già fu nostro? e voi sareste</l>
<l>trarre obligati di mano a quel tristo?</l>
<l>Sapete voi perch'in capo coteste</l>
<l>corone avete? E tant'oro fra' mano</l>
<l>e terre e acque a ubbidirvi preste?</l>
<l>I' ve lo vo' dir io: Perché 'l cristiano</l>
<l>nome aiutaste quando gli bisogna</l>
<l>e le sue cose poi di mano in mano</l>
<l>e quando gli volesse far vergogna</l>
<l>o danno il Turco o setta altra nimica</l>
<l>vo' stessi in punto a grattar lor la rogna,</l>
<l>come già fe' la moderna e l'antica</l>
<l>stirpe, di che voi siete successori</l>
<l>— e, s'e' n'ha bisogn'ora, Iddio ve 'l dica! —</l>
<l>Le vostre gare, avvertite Signori,</l>
<l>son poi cagion che 'l nostro mar di vele</l>
<l>ogn'anno s'empie e di Turchi e di Mori.</l>
<l>E 'l poveretto popolo e fedele</l>
<l>ne va prigione o s'empie di spaventi,</l>
<l>che pare a molti una cosa crudele.</l>
<l>Se voi pensaste al dir poi delle genti,</l>
<l>credo che e' vi parrebbe esser tenuti</l>
<l>più presto straccurati ch'altrimenti.</l>
<l>Perché, negando l'uno all'altro aiuti,</l>
<l>a llor bell'agio i Greci hanno potuto</l>
<l>scorrere e farsi e pomposi e paffuti.</l>
<l>Le corde un tratto dissono al liuto,</l>
<l>che volendo sonar, si provvedesse</l>
<l>d'una nuova invenzion, d'un altro aiuto,</l>
<l>ché non pareva lor che bene stesse</l>
<l>d'esser sempre graffiate e stiracchiate,</l>
<l>si ch'or una, or un'altra si rompesse</l>
<l>ed ei si stesse là, messer l'abate,</l>
<l>in braccio e 'n collo e si godesse il suono</l>
<l>e l'onor poi di tutte le sonate.</l>
<l>Il liuto, ch'intese questo suono,</l>
<l>rispose il me' ch'e' seppe, ch'il suo danno</l>
<l>non sarebb'anch'a lloro util, né buono</l>
<l>e che parre' lor poi maggiore affanno</l>
<l>a tender archi o a 'nfilzar corone</l>
<l>o batter la bambagia tutto l'anno.</l>
<l>Nulla giovò: fin ch'un giorno il padrone</l>
<l>volle sonare e ritrovò che 'l canto</l>
<l>era salito ove stava il bordone</l>
<l>e le mezzane s'eran messe a canto,</l>
<l>il contralto e 'l tenore era a traverso</l>
<l>e 'nsomma era stravolto tutto quanto.</l>
<l>Veduto questo modo, sì diverso</l>
<l>dal ver, si messe per riordinarlo</l>
<l>più volte e sempre v'ebbe il tempo perso,</l>
<l>che le prefate corde di ch'io parlo</l>
<l>tenevan forte, per tirar la prova</l>
<l>e mai non fu possibile accordarlo.</l>
<l>Al sonator, poi, ch'una corda nuova</l>
<l>e molte altre scambiò, parve una storia,</l>
<l>dove capo, né coda non si trova</l>
<l>e, 'nfastidito della lor memoria,</l>
<l>gittò il liuto e le corde in sul fuoco</l>
<l>e fece d'ogni cosa una baldoria.</l>
<l>Or prima ch'e' ci avvenga questo giuoco,</l>
<l>sare' pur me' far pace e fussin fatti</l>
<l>che Dio poi non si adiri e peni poco;</l>
<l>none star sempre come cani e gatti,</l>
<l>come se proprio vi mancasse il pane</l>
<l>o aveste bisogni così fatti.</l>
<l>Volgete l'ira nelle turbe strane,</l>
<l>nimiche a Dio, correte loro addosso</l>
<l>e ciò sia più tosto oggi, che domane.</l>
<l>Lavate tante macchie e d'in sul dosso,</l>
<l>scotete questa soma e questo peso,</l>
<l>che vi fa e' guidaleschi in fin all'osso.</l>
<l>E quando voi arete vinto e preso</l>
<l>questo ribaldo e trattogli del cuore</l>
<l>ciò che di Cristo ingiustamente ha preso,</l>
<l>sarete l'uno e l'altro imperadore.</l>
</lg>
</div2>
</div1>
<div1>
<head>Delle scuse</head>
<div2>
<head>Capitolo primo</head>
<lg>
<l>Ecco di nuovo a torvi il capo, o Muse,</l>
<l>ma non, per dir così, senza cagione,</l>
<l>ponendo or mano a celebrar le scuse.</l>
<l>Queste ch'io sappia mai, tutto che buone</l>
<l>sian tanto e belle, non hanno trovato</l>
<l>fin qui chi n'abbia pur fatto menzione.</l>
<l>Forse che mai nel mondo s'è pensato</l>
<l>a cosa che più importi e che ci sia</l>
<l>più necessaria d'aver sempre a llato?</l>
<l>Se fusse delle scuse carestia,</l>
<l>com'è stato tant'anni d'ogni cosa,</l>
<l>alle piazze, a' mercati e 'n beccheria,</l>
<l>e' non sare' gioia tanto preziosa</l>
<l>che le pagasse e chi potesse averne</l>
<l>gli parrebbe aver fatto una gran cosa.</l>
<l>E come delle tinche le taverne</l>
<l>tèner son prive, i più de' bottegai</l>
<l>n'arien di rado o potrebbon tenerne;</l>
<l>e sbigottita più che fusse mai</l>
<l>saria, per carestia, per guerra o peste,</l>
<l>la gente e piena di lamenti e guai.</l>
<l>Ditemi, donne, quanto conprerreste</l>
<l>a certi tempi una scusa, se forse</l>
<l>non ce ne fusse, quando ne vorreste?</l>
<l>Se ben voi ricche sareste soccorse,</l>
<l>ma l'altre, come? che 'n un tempo tutte</l>
<l>sarian le scuse nelle buone borse.</l>
<l>Ma sia' pur pane e vino e carne e frutte</l>
<l>e olio, uova e formaggio, erbaggi e pesce,</l>
<l>biade e civaie e ricolte e condutte,</l>
<l>che delle scuse, a chi sa far, riesce</l>
<l>sempre d'averne e chi con lor s'impaccia</l>
<l>sempre n'adopra e sempre gnene cresce.</l>
<l>Chi ha le scuse a suo posta e di faccia</l>
<l>può non mutarsi e salle accomodare,</l>
<l>ben si può dirli che buon pro gli faccia.</l>
<l>Pria che nascessin gl'uomini, a scusare</l>
<l>si cominciorno: sapete ch'Adamo</l>
<l>si scusò ch'Eva l'avea fatto errare.</l>
<l>E la donna ch'udì questo richiamo</l>
<l>fatto di lei, si scusò ch'el serpente</l>
<l>l'avea ingannata e tutti lo crediamo.</l>
<l>Ma perché quel ribaldo di niente</l>
<l>non si scusò, ch'era ingrato e astioso,</l>
<l>rimase in odio a Dio e alla gente.</l>
<l>Così fe' quel superbo e dispettoso,</l>
<l>ch'era prima sì bel, di Satanasso,</l>
<l>ch'avea a scusarsi e presela a ritroso.</l>
<l>Molti altri essempi ch'io potrei dir passo,</l>
<l>da far altrui veder che lo scusarsi</l>
<l>o ti rinnalza o non ti pon più basso.</l>
<l>Par che l'uom che si scusa, umiliarsi</l>
<l>cerchi e stimi colui con chi si scusa,</l>
<l>però grazia e perdon viene a trovarsi.</l>
<l>Ove chi lo scusarsi odia e ricusa</l>
<l>e stando a tu per tu la piglia in gara,</l>
<l>ognun lo schifa, biasima e accusa.</l>
<l>Quest'è un'arte che chi ben la 'npara</l>
<l>può ire e star per tutto e fare e dire</l>
<l>ciò che gli piace e quest'è cosa chiara.</l>
<l>Non sarebb'uom che potesse patire</l>
<l>verbigrazia un avaro, essendo tanto</l>
<l>contrario al ben che più non si può dire,</l>
<l>che per farsi il più ricco, non che santo,</l>
<l>che fusse in terra, mai non sosterrebbe</l>
<l>far goder sé non ch'altri, o tanto o quanto.</l>
<l>Se non che, biasimato, ti farebbe</l>
<l>veder con buone e belle scuse, ch'elli</l>
<l>fa quel ch'ogn'uom da ben far doverrebbe.</l>
<l>E come, oltre alle decime e balzelli</l>
<l>ch'ogni dì lo forbottan, non vuol poi,</l>
<l>vecchio, che la miseria lo fragelli</l>
<l>e ch'e' figluo', se n'ha, se non ch'e' suoi</l>
<l>parenti, vuol che possin dire: “O nostro</l>
<l>Colui, che benedetto siate voi!”</l>
<l>Or non avete voi sempre dal vostro</l>
<l>di scuse un sacco? O voi che troppo e male</l>
<l>spendete, quand'alcun ve l'abbia mostro,</l>
<l>allegando che l'esser liberale</l>
<l>merita loda? e quando roviniate,</l>
<l>chi delle scuse non si serve e vale?</l>
<l>E pur che a voi e ad altri le sappiate</l>
<l>accomodare e far creder non meno</l>
<l>vaglion, che le sostanze scialacquate.</l>
<l>Ricordami un che sempre il corpo pieno</l>
<l>teneva a spese d'altri, avendo un paio</l>
<l>di cappon grassi e pieno il grembo e 'l seno</l>
<l>d'uova e di cacio, un tratto un suo coiaio</l>
<l>riscontrando in mercato, a cui doveva</l>
<l>quant'avea al mondo, ch'era calzolaio.</l>
<l>Com'e' lo vide “Gran merciè, diceva,</l>
<l>a questo modo sguazzi alle mie spese?”</l>
<l>E subito a pigliar farlo, correva.</l>
<l>Se non che 'l calzolaio, tutto cortese,</l>
<l>se li fe' incontra ed arebbel per mano</l>
<l>preso, ma i polli e 'l grembiul lo contese</l>
<l>e disse: “Ah, non vogliate esser sì strano:</l>
<l>non fo per gola o per isguazzar questo,</l>
<l>ma, per pagarvi, cerco di star sano,</l>
<l>che s'io vivessi male, il vostro resto</l>
<l>chi vi darebbe? e senza tali aiuti</l>
<l>m'ammalerei, son certo, e morrei presto”.</l>
<l>Rise il coiaio ed ebbe riceuti</l>
<l>tali argomenti e queste scuse furo</l>
<l>più tempo paga a' coiami creduti.</l>
<l>Chi è infingardo scusar non mi curo,</l>
<l>ma curandosen'egli è giuoco forza</l>
<l>ch'io gl'el consenta, ancor ch'e' mi sia duro.</l>
<l>Soglion dir che natura a llor di forza</l>
<l>non fu cortese e di complessione</l>
<l>debol si fanno e di fragile scorza.</l>
<l>E molti ancor, ch'alle nobil persone</l>
<l>non sta ben far nulla, anzi errerebbe</l>
<l>chi fa di gentiluom professione,</l>
<l>e più tosto alle volte si darebbe</l>
<l>a qualche cosa un po' stranetta, basta</l>
<l>che, bisognando, se ne scuserebbe.</l>
<l>A chi mal volentier fa nulla basta</l>
<l>poco anche avere e saprà dir che 'n pace</l>
<l>si vuole star, com'uom di buona pasta.</l>
<l>Tanto la scusa accomodata piace</l>
<l>ai luoghi e a' tempi, che restar convienti,</l>
<l>in pro di chi la fa, vinto e capace.</l>
<l>Talor nel petto una collera vienti</l>
<l>per qualche sdegno, a ragione o a torto,</l>
<l>che non riguarda amici, né parenti;</l>
<l>già nel suo colmo a scusar non conforto</l>
<l>alcun per colpa d'altri o di se stesso,</l>
<l>ch'e' sarebbe aver esca al fuoco porto;</l>
<l>basta ben, quando il discorrer concesso</l>
<l>t'è da ragion, che, con iscuse accorte,</l>
<l>chi te ne fu cagion si sia rimesso,</l>
<l>e soglion far le scuse di tal sorte,</l>
<l>ch'accettate le sue, con lui ti scusi</l>
<l>dell'esser rotto e sensitivo forte.</l>
<l>Non par che volentier pratichi o usi</l>
<l>nessun con certi fantastichi e strani,</l>
<l>ch'a ogni moscherin torcano i musi</l>
<l>e meno ancor con questi che le mani</l>
<l>hanno sempr'alte e, peggio ch'animali,</l>
<l>d'ogn'umana pietà paion lontani,</l>
<l>se già le scuse scelte a questi tali</l>
<l>non danno — e n'hanno ben bisogno — aiuto,</l>
<l>come refugio, quasi, a tutti i mali.</l>
<l>Chi potria mai scusarsi aver creduto</l>
<l>certi che per grandigia e arroganza</l>
<l>voglion che terra e ciel dia lor tributo?</l>
<l>Ogni parer gl'offende, ogni creanza,</l>
<l>se da lor non depende, hanno in dispregio,</l>
<l>ogni costume, ogn'arte e ogni usanza.</l>
<l>Non è chi nulla sappia o sia di pregio</l>
<l>nessuno altri che lor, secondo loro,</l>
<l>né più d'alti costumi o sangue regio;</l>
<l>ogni cosa di fango, d'altri, e d'oro</l>
<l>ciò ch'ànno o sia caval, servo, arme o moglie,</l>
<l>case o poderi e d'arte ogni lavoro.</l>
<l>Questi sempre alte e onorate voglie</l>
<l>si vantano esser tratti e di Cupido</l>
<l>hanno mille stendardi e mille spoglie,</l>
<l>ma tutti, alquanto sopportati, un grido</l>
<l>arebbon dietro e un picchiar di panche,</l>
<l>che e' non arien dove ficcarsi nido.</l>
<l>Se non che le madonne scuse, stanche</l>
<l>non mai, di dar aiuto a chi ricorre</l>
<l>alla lor forza, par che gli rifranche;</l>
<l>e dicon che la lor natura abborre</l>
<l>le lusinghe e 'l piaggiar, né posson certi</l>
<l>patir dappochi o per compagni torre</l>
<l>e ch'i gradi a' buon, debiti e proferti,</l>
<l>si debban tener alti e gl'esercizii</l>
<l>per addestrar gli sgraziati e' diserti</l>
<l>e che, tassando i malcostumi e' vizii</l>
<l>a viso aperto e mostrandosi altiero,</l>
<l>si cagiona infiniti benefizii.</l>
<l>Vedete voi com'il vero e 'l non vero,</l>
<l>pel valor delle scuse, scambion viso</l>
<l>e non fu come parve il Diavol nero.</l>
<l>Non era forse tolto il Paradiso</l>
<l>a Cain, per aver quel buono Abello</l>
<l>sì crudelmente per invidia ucciso?</l>
<l>Se domandato dov'era il fratello,</l>
<l>avesse fatto qualche scusa umile,</l>
<l>non risposto a traverso il ghiottoncello,</l>
<l>poteva dir che 'l Diavolo è sottile</l>
<l>e che gli venne stizza o non credette</l>
<l>ch'e' si morisse o scusa altra simile;</l>
<l>ma 'n sul rigor, senza scusarsi, stette</l>
<l>con dir: “Che ne so io? Sonn'io guardiano?”</l>
<l>Cose ch'a un facchin sarien mal dette.</l>
<l>Non fu peccato più crudele e strano</l>
<l>quel di colui che la moglie e la vita</l>
<l>tolse all'amico? e più ingrato e villano?</l>
<l>Ma perch'ei si scusò, chieggendo aita,</l>
<l>ch'acquistato e concetto da sua madre</l>
<l>era di carne, ogn'ira fu sbandita.</l>
<l>Gli storici e' filosofi e le squadre</l>
<l>de' poeti e i teologi son pieni</l>
<l>d'uomini ch'ànno fatto cose ladre;</l>
<l>poi, ricorsi alle scuse e al far de' beni,</l>
<l>son diventati chi buoni e chi santi,</l>
<l>dov'eran prima e profani e osceni.</l>
<l>Nessun di pace o di perdon si vanti,</l>
<l>di peccato commesso o ingiuria, fatta</l>
<l>trovar senza un po' po' di scusa innanti.</l>
<l>Nel favellar qualche volta ti scatta</l>
<l>una parola, ch'a farti vergogna</l>
<l>o rovinarti potrebbe esser atta.</l>
<l>Qui dich'io ben che subito bisogna</l>
<l>che tu ti scusi e dir che tu errasti,</l>
<l>parlando a caso e quasi un uom che sogna.</l>
<l>O quante volte, amanti, vi salvasti,</l>
<l>con qualche scusa accomodata e bella,</l>
<l>e non di men le voglie vi cavasti!</l>
<l>In questa parte a più di una novella</l>
<l>si potrebbe dar luogo, che farebbe</l>
<l>veder, quant'una scusa il mal cancella.</l>
<l>Ma ragionar di voi, donne, sarebbe</l>
<l>più che d'altri bisogno e non so poi</l>
<l>se qualcuna a rrovescio il pigliarebbe.</l>
<l>Qui non bisogna disputar se voi</l>
<l>siete atte nate alle scuse o le stesse</l>
<l>scuse più tosto; e non siàn così noi.</l>
<l>Natura in voi, fra l'altre doti, messe</l>
<l>questo dello scusarsi animo ardito,</l>
<l>per ogni caso ch'avvenir potesse.</l>
<l>Perché tal volte avverrà che 'l marito</l>
<l>vostro o l'amante — che per via d'essempio</l>
<l>ciò dico e chi non l'ha non m'abbia udito —</l>
<l>gli parrà verbigrazia in piazza o tempio</l>
<l>o 'n casa vostra o d'altri aver veduto</l>
<l>qualch'atto strano o non pensato scempio;</l>
<l>dienvi le scuse, oimé, di grazia aiuto</l>
<l>tosto, ch'io tremo; oh, o ben er'io sciocco,</l>
<l>subito avete — e come! — proveduto!</l>
<l>Chi vide, cieco, e chi udito e tocco</l>
<l>ha, sordo e monco resta all'infinite</l>
<l>vostre scuse, atte a far Tullio un barbiocco.</l>
<l>Se ciò non fosse ognor calpeste e trite</l>
<l>sareste e poi perché? quasi per nulla;</l>
<l>oh, scusatevi, dunque, e state ardite!</l>
<l>né sia tra voi sì vecchia o sì fanciulla</l>
<l>che di scusarsi per tempo risparmi,</l>
<l>fin alla fossa, dall'uscir di culla.</l>
<l>Venite pur innanzi o voi che l'armi</l>
<l>per arte avete e non abbiate a sdegno</l>
<l>di qualche vostra scusa accomodarmi.</l>
<l>Non si può sempre a quel sublime segno</l>
<l>arrivar di vittoria e la fortuna</l>
<l>aver seconda e la forza e l'ingegno,</l>
<l>né par lecito già perder, per una</l>
<l>volta ch'una disgrazia t'intervenga,</l>
<l>quel che 'n mille bell'opre si raguna.</l>
<l>Fate pur sempre che per voi si tenga</l>
<l>a mente di scusarvi in modo tale,</l>
<l>che da fortuna ogni difetto venga,</l>
<l>e se paura di qualche gran male,</l>
<l>come di perder l'avere e la carne,</l>
<l>— ch'a conservarle è voglia naturale —</l>
<l>vi forzasse tal volta in pace andarne</l>
<l>di qualche luogo, ove fuste guardiani,</l>
<l>o per qualche signore accomodarne,</l>
<l>mille sinistri e mille casi strani,</l>
<l>mancamento di polvere e di palle,</l>
<l>mal acque e poche e non biade, né grani</l>
<l>vi sieno scuse o se, carichi dalle</l>
<l>troppe schiere nimiche, in terra o 'n porto,</l>
<l>bisognasse fuggir per ischifalle,</l>
<l>sappiatevi scusar che gran conforto</l>
<l>è che 'l capitano viva, ancor che fugga</l>
<l>solo e chi resta poi sia preso o morto.</l>
<l>E se giornata o fatto d'arme strugga</l>
<l>quanto virtù t'avea dato e consume,</l>
<l>aver sempre le scuse ove rifugga</l>
<l>o dir che di tua gente il mal costume</l>
<l>contr'a tua voglia a combatter ti strinse</l>
<l>o inpedì valle o erta o lago o fiume</l>
<l>e che 'l nimico non per virtù vinse,</l>
<l>ma dal sito aiutato o che qualcuno</l>
<l>tuo capitano acconcio te la cinse</l>
<l>o che stanco l'esercito o digiuno</l>
<l>ti ritrovavi o 'l soccorso non venne</l>
<l>o non si mosse, al segno dato, ognuno.</l>
<l>Con queste scuse o simil altre, avvenne</l>
<l>spesso ch'un capitan perdendo, come</l>
<l>s'avesse vinto, il grado si mantenne.</l>
<l>Scusatemi, anco voi, ch'abito e nome</l>
<l>non basta aver mutato e star serrati</l>
<l>co' panni lunghi e con le rase chiome;</l>
<l>com'io v'ho sempre e difesi e scusati,</l>
<l>sendo di carne e non di legno o sasso</l>
<l>e per lo più senz'arte e sfaccendati,</l>
<l>non può patire il volgo babbuasso,</l>
<l>che traendo a sua posta il cinque e 'l sei,</l>
<l>vi venga fatto qualche volta un asso.</l>
<l>In favor vostro qui mi stenderei</l>
<l>pigliandola per voi, s'io non credessi</l>
<l>noiarvi tanto, ch'io vi scuserei.</l>
<l>Ma quel ch'io lascio ho caro che voi stessi</l>
<l>facciate, acciò che con iscuse oneste</l>
<l>vi sien dell'esser uom gl'error rimessi.</l>
<l>Né vi smovete dal ben far per queste</l>
<l>genti insensate, che ne' vizii, a gola</l>
<l>fitti, son peggio al mondo che la peste</l>
<l>e poi s'ogni costume, ogni parola</l>
<l>vostra non è di santo, gli conturba,</l>
<l>come non fusse la carne una sola.</l>
<l>Ma l'uom ch'è ben avvezzo non si turba</l>
<l>come voi, ma, scusandosi a' discreti,</l>
<l>lascia poi dir la plebe infame e furba.</l>
<l>Ecco a molti anco studianti e poeti,</l>
<l>se non fussin le scuse, la corona</l>
<l>interdirebbe le selve e' canneti.</l>
<l>O quanto spesso a scusar gli cagiona</l>
<l>aver di facultà, libri e danari</l>
<l>mancamento e d'ogn'altra cosa buona!</l>
<l>Come potrebbe un povero mio pari,</l>
<l>comparir senza scuse innanzi a' buoni</l>
<l>poeti, essendo così pochi e rari?</l>
<l>Che diren dunque? Allegheren ragioni</l>
<l>ch'ella non è nostr'arte principale,</l>
<l>però bisogna ch'e' ci si perdoni,</l>
<l>e proverren, se lo scusarci vale,</l>
<l>di non aver auto chi ci insegni,</l>
<l>se non un po' di vena naturale</l>
<l>e da noi stessi ci faremo indegni</l>
<l>d'entrar fra lor, s'e' ci venisse fatto</l>
<l>con queste scuse abbagliar quegli ingegni.</l>
<l>E s'e' non ci vorranno a nessun patto,</l>
<l>né ci varrà le scuse, scuserenci</l>
<l>d'avere in quanto a noi l'obligo fatto</l>
<l>e, come si suol dire, i nostri cenci</l>
<l>ci riporremo attorno, che non credo</l>
<l>per questo io già, che delle busse dienci.</l>
<l>Riprendami chi vuol, ch'a tutti cedo</l>
<l>per la mia parte in dir ch'io farei 'l meglio</l>
<l>a non tentar quel che ben far non credo.</l>
<l>Sta ben, tutto confesso, ma s'io veglio</l>
<l>gran parte della notte e poco dormo</l>
<l>e sol quel tempo alle mie rime sceglio,</l>
<l>che debb'io fare allor? fabbrico e formo</l>
<l>castelli in aria? e vengo a nnoia all'ozio</l>
<l>e 'n peggio assai ch'uom morto mi trasformo?</l>
<l>Sommi intorno le Muse e dicon: “Sozio,</l>
<l>piglia la penna, ecco l'inchiostro e 'l foglio;</l>
<l>sogni tu desto? or fa qualche negozio”.</l>
<l>Ben mi scuso con quelle e ben mi doglio</l>
<l>e l'esser uccellato allego e mostro</l>
<l>quant'io son poco e men tener mi soglio.</l>
<l>Tutte son baie, elle del tutto nostro</l>
<l>mi danno e del fedel, tanto ch'io dico:</l>
<l>“Alfin l'onore e 'l biasimo fia vostro”.</l>
<l>Così, scrivendo, ardito, e s'io disdico,</l>
<l>ingrato vengo, ma questo non posso</l>
<l>patir, ch'io mi sarei mortal nimico.</l>
<l>Però le scuse a levarmi d'addosso</l>
<l>chiamo di quore e, quant'io posso, il peso</l>
<l>che della schiena mi ripiega ogn'osso,</l>
<l>che s'io ho perso il tempo in versi speso,</l>
<l>sol perso ho quel che si sarebbe perso,</l>
<l>onde assai men ne debbo esser ripreso.</l>
<l>Eccomi tutto, omai, rivolto in verso</l>
<l>di noi che del disegno sian seguaci</l>
<l>tutti, se ben l'oprar nostro è diverso.</l>
<l>Ma perché, Polimnia, mi frughi? e taci</l>
<l>Erato, perché, dimmi? Io mi vi scuso,</l>
<l>non so dire e tacere, e poi, le paci</l>
<l>cercare e non le discordie son uso.</l>
</lg>
</div2>
<div2>
<head>Il secondo delle scuse</head>
<lg>
<l>Com'in collera? Ohimè, ben sarei stolto,</l>
<l>Erato nostra, a volerla con voi</l>
<l>e vi siete oramai scusata molto,</l>
<l>ch'io fussi stanco pel vegghiare e poi</l>
<l>già fusse l'alba e fusse ora d'andare</l>
<l>a dare alla mia arte i tempi suoi,</l>
<l>se m'aveste allor detto, come pare</l>
<l>ch'or m'accenniate, non m'areste fatto</l>
<l>d'infinite altre cose sospettare,</l>
<l>come dir ch'io non fussi a parlar atto,</l>
<l>di me non dico, ma degl'altri vostri</l>
<l>seguaci in verso tanto sopraffatto.</l>
<l>Ma Polimnia, che mi frugava, mostri</l>
<l>quante volte io l'ho scritto, con pregarla</l>
<l>ch'ella ci lasci fare i fatti nostri.</l>
<l>Ed ella sempre m'ha risposto: “Parla,</l>
<l>basta che tu sia inteso, in prosa o in rima;</l>
<l>non si dee sempre nel sottil guardarla”.</l>
<l>S'altri che quei che d'eccellenza in cima</l>
<l>son, non ardissin di comporre, a pochi</l>
<l>sarà concesso o saria stato prima.</l>
<l>Dica pur quante storie e quanti giuochi</l>
<l>ella m'ha avuto a far, perché la penna</l>
<l>io pigli e voi con lei sue suore invochi.</l>
<l>Forse, diceva, il viso o la cotenna</l>
<l>pesta a qualcun questo mio stil più lento</l>
<l>e fral ch'un giunco, come qualche antenna.</l>
<l>Io pur so ch'avvertito e a rilento</l>
<l>andar m'ingegno e far danno o dir male</l>
<l>a uom del mondo non cerco o consento.</l>
<l>Ben veggio il segno e vi saprei lo strale</l>
<l>voltar, ma no 'l farei, che ben intende</l>
<l>a chi tocca, un che parli in generale.</l>
<l>Poi mi scusava in me, con dir, non prende</l>
<l>me, come gl'altri, la mia rete? e cuopre</l>
<l>chi vi si cala e non men chi la tende?</l>
<l>Non men di me cerch'io che d'altri l'opre</l>
<l>non ben rette scusare, anzi alle mie</l>
<l>più severo censor convien ch'io adopre</l>
<l>e, se per torte errando e strane vie,</l>
<l>veggio ir qualcun, mentr'io scrivo, a me dico:</l>
<l>“Qui cadi e 'nciampi e ti smarrisci quie”.</l>
<l>Troppo lungo sarò se d'ogni intrico</l>
<l>vorrò scoprirvi il dubbio, in che m'avvolse</l>
<l>l'un atto acerbo e l'altro dolce e amico.</l>
<l>Ma perché mai non mi dorrà, né dolse</l>
<l>d'obbedirvi e tutt'altre, or ch'accordate</l>
<l>vi siete, e mi rilega chi mi sciolse,</l>
<l>seguitando le scuse incominciate,</l>
<l>ai miei compagni già rivolto, prego</l>
<l>che bisognando con lor mi scusiate.</l>
<l>Ch'e' si dovesse far sempre non niego</l>
<l>perfette l'opre o pur non sempre, è uopo</l>
<l>scusarsi d'ogni po' di macchia o frego.</l>
<l>Ma le scuse gagliarde usarsi dopo</l>
<l>bisogna, ch'uno ha fatto una figura,</l>
<l>che non sia nel disegno uccel né topo,</l>
<l>o s'ell'è ignuda quasi una natura</l>
<l>nuova, aver fatto altr'ossa e altri nervi,</l>
<l>in che d'errar la prima ha tal paura</l>
<l>e quand'egl'avverrà ch'e' non s'osservi</l>
<l>non pur muscoli o pelle o ombre o lumi,</l>
<l>ma posto a caso ogni cosa vedervi.</l>
<l>Allor bisognerà che l'urne i fiumi,</l>
<l>da noi dipinte in cambio d'acqua, scusa</l>
<l>versin che mai non fermi o si consumi.</l>
<l>Pongasi al breve tempo qualch'accusa,</l>
<l>al poco premio ed alle cure assai</l>
<l>e forse alcuno accuserà voi Musa.</l>
<l>Scusisi alcun con dire: “Io cominciai</l>
<l>contr'a voglia quest'opra e m'è venuta</l>
<l>a nnoia affatto e vo' sbrattarla omai”.</l>
<l>Un'altra scusa e che non men ci aiuta</l>
<l>dell'altre, si vuol sempre aver fra mano,</l>
<l>dai non dell'arte poco conosciuta,</l>
<l>che se storpiato o gamba o braccio o mano</l>
<l>vien altrui fatto o torso o testa o piede</l>
<l>o qualch'atto dal ver tronco o lontano,</l>
<l>se la ragion di ciò qualcun ti chiede,</l>
<l>ch'e' sono scorci dire, intesi solo</l>
<l>da quei dell'arte e che l'arte concede.</l>
<l>Ma quand'un se ne intende — oh, quest'è il duolo! —</l>
<l>scusianci e se per sorte la bugia</l>
<l>non passa, confessianla a solo a solo,</l>
<l>che, mescolando con galanteria</l>
<l>qualche scusetta, doverrà bastarci,</l>
<l>ch'e' paia che colui contento stia,</l>
<l>non doverrà per questo rovinarci,</l>
<l>ché gl'intendenti son tutti discreti;</l>
<l>degl'altri poi potrem manco curarci,</l>
<l>che licenza i pittor, come i poeti,</l>
<l>hanno, potrete dir, fatto o lasciato</l>
<l>cosa che l'arte ci comandi o vieti.</l>
<l>Giova molto a qualcun, quando lodato</l>
<l>non sia da altri, dar lode a se stesso,</l>
<l>ben ch'e' non l'abbia così meritato.</l>
<l>Perché, se ben di tempo con processo</l>
<l>si scuopre il ver, quel tal che lodarti ode</l>
<l>per esser galantuom ti crede spesso.</l>
<l>E io ho già sentito e me ne gode</l>
<l>l'animo, tal, ch'io so certo che mente,</l>
<l>darsi e farmele creder cento lode.</l>
<l>Pensate un altro poi se gli consente,</l>
<l>che no 'l conosce e massime se poco</l>
<l>di ciò s'intende o si cura o pon mente.</l>
<l>Naturalmente certi penon poco</l>
<l>in su l'opere lor, per più danari</l>
<l>tirare a sé, che piace lor quel gioco.</l>
<l>E sonsi avvezzi per modo, i compari,</l>
<l>che, quand'e' voglion far adagio, fanno</l>
<l>peggio che tosto e non son mica rari.</l>
<l>Lavoran lieti e non piglionsi affanno</l>
<l>d'altro, che venir presto alla vernice,</l>
<l>che solo il guadagnar per iscopo hanno.</l>
<l>Costor le scuse in sin dalla radice</l>
<l>sbarbon, con dimostrar ch'a chi fa tosto,</l>
<l>qualch'error comportar non si disdice,</l>
<l>ma che ben hanno col tempo proposto</l>
<l>di far un tratto un'opra sì perfetta,</l>
<l>ch'ogn'uomo stupirà presso o discosto.</l>
<l>Credelo il volgo e questa prova aspetta</l>
<l>e chi non crederre' che maggior bene</l>
<l>si debba fare adagio assai, che 'n fretta?</l>
<l>Per l'ordinario quel tempo non viene,</l>
<l>ché 'l lavorar senza intendere e a caso,</l>
<l>va sempre al peggio e manda in giù la spene;</l>
<l>ché se la muffa o 'l fradiciume un vaso</l>
<l>ha dominato un tempo, ancor che buono</l>
<l>vi metta il vin, si guasta o dà nel naso.</l>
<l>Così intervien di questi ch'io ragiono,</l>
<l>ch'ogni studio ch'e' pongon poi 'n un'opra,</l>
<l>si perde e scorre in quel ch'avvezzi sono.</l>
<l>Ma con le scuse allegate di sopra</l>
<l>a chi così minuto non la trita,</l>
<l>par che questo ciarpame si ricuopra.</l>
<l>È delle scuse la schiera infinita,</l>
<l>tal ch'a scoprirle tutte o false o vane</l>
<l>non suol d'un uom sì lunga esser la vita.</l>
<l>Adoprisi una scusa oggi e domane</l>
<l>un'altra e l'altro un'altra e non si tema,</l>
<l>ché, com'è detto, sempre ne rimane.</l>
<l>E se ben, com'il mar non cresce o scema</l>
<l>per pioggia, regge ad ogni scusa il vero,</l>
<l>qualche scusa gagliarda fa ch'ei trema.</l>
<l>Piacevi ch'alcun dica che 'l sentiero</l>
<l>omai del Buonarroto sia tropp'erto,</l>
<l>né d'arrivarvi niun faccia pensiero?</l>
<l>Che questo sia consiglio iniquo è certo,</l>
<l>perché l'operar suo ci è guida e insegna</l>
<l>al vero albergo e ci trae del diserto.</l>
<l>E questa scusa capricciosa regna</l>
<l>tant'oggi, che 'l dipigner si converte</l>
<l>in frasche e poco si studia e disegna</l>
<l>e le semplici turbe poco esperte</l>
<l>de' giovani van dietro a questa pesta,</l>
<l>onde l'arte dal ver cade e diverte.</l>
<l>E chi ciò dice è cosa manifesta</l>
<l>che, come quei che fe' nel cesso il salto,</l>
<l>cerca trar gl'altri alla medesma festa.</l>
<l>Pur lo stimo d'ingegno e di cor alto,</l>
<l>chi 'n cosa tanto dal dover remota,</l>
<l>ardisca far al ver sì bravo assalto.</l>
<l>E perché quest'ardir chiaro dinota</l>
<l>ch'egl'abbia delle scuse il vento in poppa,</l>
<l>da sé si scusi e da sé si riscuota.</l>
<l>Un'altra cosa non vogliano in groppa</l>
<l>portar certi bestioni e dicon certi</l>
<l>pigliarsi architettori licenzia troppa</l>
<l>e che gl'Antichi doppo molti esperti</l>
<l>modi e provati si fermaro a quelli,</l>
<l>che ci ha Vitruvio ne' suoi libri offerti.</l>
<l>E non sol hanno per istran cervelli</l>
<l>quei che forman da lor mostri e chimere,</l>
<l>ma per prosuntuosi e pazzerelli;</l>
<l>e che non posson pazienza avere,</l>
<l>senza ragion, di lor proprio capriccio,</l>
<l>vederli tanto uscir fuor del dovere.</l>
<l>E quasi anch'io con lor mi raccapriccio</l>
<l>tal volte e parmi meritar tacendo,</l>
<l>più ch'a portare i zoccoli e 'l cilicio,</l>
<l>ma sia quel modo antico reverendo,</l>
<l>né se li possa né levar né porre,</l>
<l>se non errando e contr'al ver facendo.</l>
<l>Ecco le scuse, ecco chi gli soccorre;</l>
<l>gl'Antichi uomini furo, uomini sono</l>
<l>anco i moderni e ciò non si può torre;</l>
<l>perché non possan oggi a quel lor buono</l>
<l>giudicio aggiugner questi? e trovar nuove</l>
<l>fantasie d'altro stile e d'altro tuono?</l>
<l>Par a me che son uom, diranno, dove</l>
<l>poser gl'Antichi le mensole, porle</l>
<l>co' le man come lor, quivi e altrove,</l>
<l>e le colonne allargarle e raccorle</l>
<l>con misure a mio modo e le cornici</l>
<l>far di mio capo e di regola sciorle.</l>
<l>Perché dobbian noi esser men felici</l>
<l>di loro? mancanci i modi? or chi le mani</l>
<l>ci tien legate, a noi stessi nimici?</l>
<l>E se già si pigliar gl'Oltramontani</l>
<l>tanta licenzia e furon sì lodati,</l>
<l>con tutto ch'oggi ognun ne levi i brani,</l>
<l>non è più vago andar pei verdi prati,</l>
<l>di nuovi fior tessendo una ghirlanda,</l>
<l>che farla sempre de' primi trovati?</l>
<l>Così gl'Antichi si posson da banda</l>
<l>mandare, anzi si mandano, e l'onore</l>
<l>n'ha delle scuse la schiera onoranda.</l>
<l>Chi sa se forse col tempo in favore</l>
<l>saranno certe cose che son oggi</l>
<l>d'ogni buon uso e d'ogni legge fuore?</l>
<l>Già fu il profondo del mare in su' poggi</l>
<l>e se ne vede il segno e torneravvi,</l>
<l>se prima il fuoco non fa ch'ei diloggi.</l>
<l>Così forse l'usanza avvezzeravvi</l>
<l>a sopportare il voto sotto il pieno</l>
<l>e la licenzia falsa piaceravvi.</l>
<l>Non fia vago a veder nascer nel seno</l>
<l>fors'un dì d'una donna, ov'ha le poppe,</l>
<l>le gambe? architettando non di meno?</l>
<l>E porre il viso loro in su le groppe,</l>
<l>forar gli stinchi e turar bocche e occhi</l>
<l>e i veli in terra e 'n su tener le cioppe?</l>
<l>Faccin le scuse pur che questi sciocchi</l>
<l>rimanghin con le lor ragioni stracchi,</l>
<l>ch'a voi sempre avverrà che più ne tocchi.</l>
<l>Né già la possa alle scuse si fiacchi,</l>
<l>da voi che trassinate i bronzi e i marmi,</l>
<l>né la lor daga si ripieghi o intacchi</l>
<l>e bisognando servirvi d'altr'armi</l>
<l>loro, in vostra difesa a mente stievi</l>
<l>il loro schermo e nessun le risparmi.</l>
<l>E se ben le misure ne' rilievi</l>
<l>posson male scusarsi o scarse o giuste,</l>
<l>come voi dianzi, o dipintor, facevi,</l>
<l>che con la squadra e con le seste giuste,</l>
<l>non v'è lecito errar, poi che nell'arte</l>
<l>da prospettiva e scorci esenti fuste,</l>
<l>molte di quelle scuse innanzi sparte</l>
<l>nella pittura vi possan servire,</l>
<l>senza di nuovo inbrattarne le carte.</l>
<l>Ben mi vi pare in vostra scusa udire</l>
<l>di fianco scarso o spalla o gamba o braccio</l>
<l>dir dal metallo o dal marmo venire</l>
<l>e che noi siam venuti in un mondaccio</l>
<l>ch'ognun vuol biasimare e bene spesso,</l>
<l>tal vi riprende che non ne sa straccio.</l>
<l>Non vi scordate di scusarvi appresso</l>
<l>dell'obligo per tutto sparso omai,</l>
<l>ch'à chi lieva, il ripor non è concesso,</l>
<l>se ben tal cosa non intervien mai,</l>
<l>se non a certi avventati, che 'ndegni</l>
<l>son di far soglie o di forare accquai.</l>
<l>Ma quando ella non passi fra gl'ingegni</l>
<l>pratichi questa scusa, non per questo</l>
<l>è da sprezzarla o non parerne degni,</l>
<l>perché quei che san poco e tutto il resto</l>
<l>del volgo, che non sa nulla, stupisce,</l>
<l>quando gl'è tal pericol manifesto,</l>
<l>né sa ch'un rozzo scarpellino ardisce,</l>
<l>pur ch'e' sappia il mazzuolo o lo scarpello</l>
<l>oprare e far le pietre piane e lisce,</l>
<l>quand'egl'è posto innanzi un buon modello</l>
<l>e un marmo, che 'l cappia, farlo e' puote</l>
<l>— e ce n'è stati assai — come sta quello.</l>
<l>Quanto chi intende il può, me' far si note</l>
<l>fatto, che gl'ha l'esemplo e poi non voglia</l>
<l>ignoranza e pigrizia per divote,</l>
<l>ma fedelmente le misure toglia</l>
<l>e s'e' non voglia o possa migliorallo,</l>
<l>quanto di terra fe' nel marmo accoglia.</l>
<l>Pur, quando si facessi qualche fallo,</l>
<l>con un tassello o qualche modo vago,</l>
<l>accortamente potrete scusallo.</l>
<l>Fammisi innanzi delle scuse un lago</l>
<l>sopra varie persone e stati e gradi,</l>
<l>onde a tacerle tutte non m'appago.</l>
<l>Quanto più saggi son gl'uomini e radi</l>
<l>e quanto più trattabili e benigni</l>
<l>e di miglior creanze e qualitadi,</l>
<l>più sogliano scusarsi e più maligni</l>
<l>quei che manco si scusano e i lor falli</l>
<l>soglion passar con certi falsi ghigni.</l>
<l>Guarda la gamba a questi tali e dalli</l>
<l>consigli e opre lor chi può ti guardi,</l>
<l>ché gran fatica è sapere schifalli.</l>
<l>Voglion le scuse aver certi riguardi,</l>
<l>certe accortezze e certi avvertimenti,</l>
<l>ch'elle non ti ponesser fra i bugiardi.</l>
<l>E se non vere, parer, ch'altrimenti</l>
<l>te le battezzerebbon magre o sciocche,</l>
<l>senza fidarsi poi di te le genti.</l>
<l>Ma chi non si curasse per le bocche</l>
<l>del popolo ir per cerretano o baro,</l>
<l>può seguitar, come s'a lui non tocche,</l>
<l>che non passò per valoroso e chiaro</l>
<l>alcun già mai, ch'à tolti per compagni</l>
<l>quei che dell'arte lor si vergognaro.</l>
<l>Quanti oggi eroi chiamati sono e magni</l>
<l>antichi dico, che di scuse privi,</l>
<l>sarien tenuti malvagi e mascagni.</l>
<l>Assai ci siam travagliati co' vivi,</l>
<l>né sarà male un po' rimescolarsi</l>
<l>co' morti, innanzi ch'alla fin s'arrivi.</l>
<l>Vedete voi come bene scusarsi</l>
<l>seppe Enea, sazio della bella Dido,</l>
<l>per ingrato, com'era, non mostrarsi?</l>
<l>ben ch'a dar la stretta al proprio nido</l>
<l>con Antenore fusse, è stato in modo</l>
<l>bene scusato, che di pio ha 'l grido.</l>
<l>Ricuopre a Bruto la congiura e 'l frodo</l>
<l>la scusa di voler liberar Roma,</l>
<l>che non potea salvarsi inn altro modo.</l>
<l>Scusasi Iulio aver giogata e doma</l>
<l>la patria e 'l tutto in un voler ridotto,</l>
<l>perché i nimici gli ponean la soma.</l>
<l>Ottavio, Marco e Lepido, che sotto</l>
<l>tuffar nel sangue Roma, ebber la lunga</l>
<l>pace poi per iscusa e per raddotto.</l>
<l>Ma perché tanto andar, ch'io non v'aggiunga,</l>
<l>alto vuoi stile? Or via, che te 'l concede</l>
<l>n'abbia la cura; io non vo' seco punga.</l>
<l>Scusarsi il perlon Paride si vede</l>
<l>d'aver di Leda rapita la figlia,</l>
<l>se ben sì gran ruina ne succede,</l>
<l>ch'oltre ch'amore e beltà ne 'l consiglia,</l>
<l>dice che 'l ratto d'Esiona innanzi</l>
<l>mosse a vendetta farne sua famiglia.</l>
<l>O tre volte felici o beate, anzi,</l>
<l>antiche donne, io non posso tenermi</l>
<l>pianger nuove con voi; fatevi innanzi.</l>
<l>Belle scuse avìen pur leggiadri schermi,</l>
<l>s'e' venìa fatto lor per forza o ingegno</l>
<l>qualche piacere agl'appetiti infermi,</l>
<l>avìen Giove, il sol, Marte e tutto il regno</l>
<l>del ciel, fin a quel vecchio di Saturno,</l>
<l>che colorivan loro ogni disegno.</l>
<l>Quante galanti e amorevol furno,</l>
<l>che 'ngravidate, com'accade, i figli</l>
<l>facean di Giove o del lume diurno?</l>
<l>Almena, Ercole nato, da' perigli</l>
<l>scampa Giove, che scusa altra non v'era,</l>
<l>ch'Anfitrion tropp'è dal lato uscigli.</l>
<l>Dei fondator di Roma, a cui la fiera</l>
<l>lupa dié 'l latte, s'e' non era Marte,</l>
<l>la madre era tenuta una truffiera.</l>
<l>Venere ancor di queste scuse a parte</l>
<l>si mette, a salvar gl'uomini e d'Anchise</l>
<l>amica fassi e 'l ver si cela in parte;</l>
<l>ché dovette una ninfa in quelle guise</l>
<l>esser madre d'Enea, nel bosco d'Ida,</l>
<l>di che più volte poi forse si rise.</l>
<l>Non ebber tanti scudi e Crasso e Mida</l>
<l>quant'ebber figli Giove e gl'altri Dei,</l>
<l>a chi ben numerarli si confida.</l>
<l>Poteva allora ogni monna Colei,</l>
<l>non le tornando il parto al far del conto,</l>
<l>dire: “A un Dio per forza m'arrendei”.</l>
<l>Ben avete le scuse sempre in pronto,</l>
<l>come di sopra è tocco, o pur galante</l>
<l>era quel modo e da tenerne conto.</l>
<l>Le scuse de' signori ecco davante</l>
<l>ch'or mi si fanno e materia sarebbe,</l>
<l>non men forse piacevol che 'nportante.</l>
<l>Ma perch'amarli e temerli si debbe,</l>
<l>né li mettere in burle, mi rattengo</l>
<l>che s'io ci errassi, chi mi scuserebbe?</l>
<l>Or a scusarmi finalmente vengo</l>
<l>con voi, se, delle scuse bisognoso</l>
<l>più ch'altri, or ch'a me tocca, il lume spengo.</l>
<l>Troppo lungo sarei, troppo noioso,</l>
<l>ma le legna in sul pié da me mi taglio;</l>
<l>leggetel sopra e 'n questo mi riposo,</l>
<l>scusandomi se più non posso o vaglio.</l>
</lg>
</div2>
</div1>
<div1>
<head>I saltarelli dell'Abbrucia sopra i Mattaccini di ser Fedocco</head>
<div2>
<head>1</head>
<lg>
<l>Mentre che 'l Gufo ruguma e la frotta</l>
<l>gli cresce intorno degli scioperoni,</l>
<l>Bertuccia, toi de' fogli e de' carboni,</l>
<l>fammel da' piedi infin alla cicotta.</l>
<l>Questa mi par la Brutta in culincotta.</l>
<l>Dov'è la pelle? o, questi drappelloni!</l>
<l>Ecco il giudice, o Ribbi, ecco i braconi.</l>
<l>Maso, ecco Matteuzzo e l'asse rotta.</l>
<l>Tu l'hai schizzato! Oh, buono; or, perch'e' paia</l>
<l>più desso, to' 'l colore e de' pennelli;</l>
<l>finiscil tosto pria ch'altri il dibruche,</l>
<l>ch'i corbi e le cornacchie e 'l Trentapaia</l>
<l>ci si son volti e voglianlo in brandelli.</l>
<l>Gli sta ben troppo; or vo' che si conduche</l>
<l>un che me lo riduche</l>
<l>in istampa e mandarne più d'un collo</l>
<l>pel mondo, e ch'e' si venda a fiaccacollo.</l>
</lg>
</div2>
<div2>
<head>2</head>
<lg>
<l>La targa del Fedocco e la biscotta</l>
<l>lama, provata a tutti i paragoni,</l>
<l>fann'andar la trivella strasciconi,</l>
<l>né più si ficca, anzi sdrucciola e smotta.</l>
<l>E poi che minchiattarra e bergamotta</l>
<l>ci arreca il Bratti ciarpa, i mascalzoni</l>
<l>nostri aprir doverranno a' cicaloni</l>
<l>e metter dentro gongole e pagniotta.</l>
<l>Oh sprunate mai più questa callaia</l>
<l>e passisi alle verze e a' limonchielli</l>
<l>e ogn'erba e ogn'albero si sbruche;</l>
<l>pongasi fine a questa ciangolaia</l>
<l>e cavinsi le stanghe e' chiavistelli</l>
<l>o s'ardan gl'usci e 'n qualche Marmeruche</l>
<l>d'un catelano a buche</l>
<l>vestite il parlar tosco e porsi vuollo</l>
<l>con quattro filze di lingue a armacollo.</l>
</lg>
</div2>
<div2>
<head>3</head>
<lg>
<l>Quel dì che 'l Carafulla alla Condotta</l>
<l>fu fatto capitan de' fiaccoloni</l>
<l>ferono i tafferugli e' lumaconi,</l>
<l>romor d'abbottinarsi allotta allotta.</l>
<l>E, s'e' non fusse stato il savio Motta,</l>
<l>che si pose alla guardia in su' cantoni,</l>
<l>e con bella sanopia i paroloni</l>
<l>scrisse e fe' che la turba stesse chiotta,</l>
<l>ogni lingua d'Italia e tosca e graia</l>
<l>esser voleva e compro avea i panelli</l>
<l>per fare a chi più arda e più riluche.</l>
<l>Ma la presenza sua la fanciullaia</l>
<l>fermò, ch'avea già rotti gli sportelli</l>
<l>per dare il tutto in preda alle gentuche.</l>
<l>Ben vo', pria che si sdruche</l>
<l>la cornamusa, ognun le dia lo 'ngollo,</l>
<l>ma che s'accordi al nostro torlorollo.</l>
</lg>
</div2>
<div2>
<head>4</head>
<lg>
<l>Dov'arrenò la fusta trivellotta</l>
<l>armata di chimere e rovescioni</l>
<l>e quanti furno a peso i verrettoni</l>
<l>che percosson la fabbrica nebrotta</l>
<l>e s'un ranocchio a dir “guotte” e non “guotta”</l>
<l>sarebbe censurato da' rabboni</l>
<l>e, quanto buio, andando brancoloni,</l>
<l>s'imbottere' con la nostra barlotta</l>
<l>vorrei sapere e se la succiolaia</l>
<l>dal ponte Vecchio, stampando cartelli,</l>
<l>vuol tar tropp'arti e a questo che l'induche</l>
<l>e quanto sia 'l pescar d'una ragniaia,</l>
<l>da grilli a braccia quadre e martinelli</l>
<l>tirato, e se, tra' granchi e le pesciuche,</l>
<l>di loliche e ferruche</l>
<l>può farsi un ponte, e di lolla, che 'n collo</l>
<l>tenga la piena, che sì mal conciollo.</l>
</lg>
</div2>
<div2>
<head>5</head>
<lg>
<l>Quanto la luna divisa e quadrotta</l>
<l>tien la briglia del mare a' cavalloni,</l>
<l>tanto gl'allenta e scioe come stalloni,</l>
<l>quand'ell'è 'ntera o scema e mal raddotta.</l>
<l>E s'un mi presta e poi me le rimbrotta,</l>
<l>tengasi le sue brache e' suoi calzoni,</l>
<l>ch'i' vo' più presto al palio ir zoppiconi</l>
<l>che sul dosso d'un barbero che trotta.</l>
<l>S' tu vuoi riprender, fa che e' non si paia,</l>
<l>castellan della rocca de' carelli,</l>
<l>conventato, mastraico, alifuche</l>
<l>e 'ntanto intanto a quel grembiul di saia</l>
<l>scambii le verghe e' botton per gl'ucchielli</l>
<l>poni e di cose da 'mpregnar le ciuche;</l>
<l>prima la pappa muche</l>
<l>questo bamboccio e vada a' bimbi e 'n collo,</l>
<l>poi cresca, impari e parli, e patirollo.</l>
</lg>
</div2>
<div2>
<head>6</head>
<lg>
<l>Mettiam ch'uno stidion sopr'una ghiotta</l>
<l>reggesse lepre o vitella o capponi</l>
<l>e che d'arista il lardo a stranguglioni</l>
<l>vi gocciolasse sopra ott'a otta,</l>
<l>che 'nporterebbe ch'una cucciolotta</l>
<l>più ch'un'altra volgesse? e di frasconi</l>
<l>fusse il fuoco o di pezzi? s'i bocconi</l>
<l>fussino stagionati o cotti a otta?</l>
<l>E non avendo legne alla tinaia</l>
<l>ricorrere e tor cerchi e asserelli,</l>
<l>pur che l'arrosto in tavola s'adduche.</l>
<l>E per un fondamento se la ghiaia</l>
<l>fusse d'Arno o di Tever? Dovend'elli</l>
<l>star forte in tutti i modi e senza ruche?</l>
<l>Ogn'occhial che traluche,</l>
<l>pur che mi mostri il vero, adoperrollo</l>
<l>e chi con ragion parla ascolterollo.</l>
</lg>
</div2>
<div2>
<head>7</head>
<lg>
<l>Intendo che voi fate la raddotta,</l>
<l>maestro Soda, degli scerpelloni,</l>
<l>dove saran gli strigoli e gl'arnioni</l>
<l>digrassati al Petrarca otta per otta.</l>
<l>Nuove cose vedrai se vai a buon otta</l>
<l>felice etade e quasi in processioni</l>
<l>ir gl'alfabeti e gl'enni andar cogl'oni</l>
<l>consolàti di maglia a tutta botta.</l>
<l>Vedrai, s'arrivi a tempo, la mannaia</l>
<l>mescolar con la lancia, e' zolfanelli</l>
<l>cogl'oriuoli e per ovunque ovuche</l>
<l>porre e non porre e fare una grillaia</l>
<l>Pian di giullari e quel di Monticelli</l>
<l>e seminarli di loppa e fogliuche.</l>
<l>D'un ch'ordini e traduche</l>
<l>s'ha dunque a cercar fuori? Or come puollo</l>
<l>patir chi io so di non ci dar di collo?</l>
</lg>
</div2>
<div2>
<head>8</head>
<lg>
<l>Sarebbe mai la vostra galeotta</l>
<l>ita a traverso o smarriti i padroni</l>
<l>che d'agli, aringhe e sugo di stoppioni</l>
<l>non ci avete, tant'è, fatto condotta?</l>
<l>Noi speravamo — o nostra sempliciotta</l>
<l>fede! — aver di coreggie e busecchioni</l>
<l>copia e di cervellate e zibaldoni;</l>
<l>folle chi troppo spera e chi tropp'otta!</l>
<l>Certaldo, Ancisa e 'l ponte alla Carraia</l>
<l>facean già trebbio e stavan co' mantelli</l>
<l>tesi a 'spettar le grazie modenuche.</l>
<l>Or e converso il tutto in berta e 'n baia</l>
<l>e quel ch'è peggio in cedole e 'n libelli</l>
<l>per le piazze, pe' canti e per le ruche</l>
<l>e di vostre armiluche</l>
<l>braverie un mattufol sur un zollo</l>
<l>rizzar si tratta e alla guazza pollo.</l>
</lg>
</div2>
<div2>
<head>9</head>
<lg>
<l>Già nove volte in man la scuriotta</l>
<l>s'è presa, o arcifanfan de' frusoni,</l>
<l>per farvi andar girando a balzelloni</l>
<l>come paleo che barbera e pirlotta.</l>
<l>Dovete aver sentito una manotta</l>
<l>gagliarda intorno al capo di tempioni</l>
<l>fornirvi di cazzotti e rugioloni,</l>
<l>né per molto aggravar mai perder dotta;</l>
<l>imparerete a frugar le vespaia</l>
<l>e destare il Giordan che vi sbudelli</l>
<l>e sverre al lion bravo le peluche.</l>
<l>Or nuova tela e con nuove telaia</l>
<l>d'altra trama e d'altr'opra in su' cannelli</l>
<l>si mette in punto a far toghe e vestuche,</l>
<l>acciò s'inconte e 'nduche,</l>
<l>di Giron, di Grosseto e Battifollo</l>
<l>vostra minchioneria, che pur dirollo.</l>
</lg>
</div2>
<div2>
<head>10</head>
<lg>
<l>Non vogliate però partirvi a rotta</l>
<l>così da noi ch'i vostri midolloni,</l>
<l>cenci molli, fardate e buffettoni</l>
<l>vogliam pur darvi e qualche pizzicotta;</l>
<l>che la padella, il grifo e 'l Mangiabotta</l>
<l>v'adorni il crine e 'nmerli e 'ntorrioni</l>
<l>bisogna pure e ch'e' si canti e suoni</l>
<l>la vostra festa e ve n'andiate allotta;</l>
<l>e non vi manchi querceto e legnaia</l>
<l>che v'accompagni e San Donato abbelli</l>
<l>di porpora e vi fregi le spalluche,</l>
<l>poi fatto questo, vi converta Maia</l>
<l>in Argo o Apollo in Marsia e si cancelli</l>
<l>tutto 'l dare e l'aver dalle cartuche,</l>
<l>che sare' schifo altru' che</l>
<l>più ne parlasse; or pigline l'accollo</l>
<l>la Civillara o 'l chiasso Buonbigollo.</l>
</lg>
</div2>
<div2>
<head>11</head>
<lg>
<l>Itene, saltarelli, ite e qualotta</l>
<l>sarete accesi e tratti da' vecchioni</l>
<l>mattaccin padri vostri, i cotennoni</l>
<l>fuggite e la lor setta stoicotta,</l>
<l>ch'e' vi farebbon ceffo e già fu otta</l>
<l>ch'i' fui per non vi fare alle cagioni</l>
<l>loro; or voi siete un giuoco da baioni:</l>
<l>fra loro entrate scherzando talotta;</l>
<l>e poi che 'l buon Visin, né 'l Tasso all'Aia</l>
<l>più non si trova e Giomo è spento anch'elli</l>
<l>e tante savie e liete animarnuche,</l>
<l>Itene, saltarelli, alla Topaia</l>
<l>savia e faceta e non fia chi v'appelli</l>
<l>dell'ir saltando ov'il furor vi duche,</l>
<l>indi alle magion luche</l>
<l>passate e se mai caro aravvi, arollo</l>
<l>caro ancor io, se così dir potrollo.</l>
</lg>
</div2>
<div2>
<head>12<lb/>
Aggiunta di fra Stoppino</head>
<lg>
<l>Ancora al naso questa scarpellotta</l>
<l>e duo musate e quattro mostaccioni</l>
<l>bicciangongoli cinque e di punzoni</l>
<l>una rifrusta e fia l'opra condotta</l>
<l>a cavarli duo denti? Ohimé no, potta</l>
<l>di Giuda, e' non potre' questi bocconi</l>
<l>morder di terra; ovvìa, su, ginocchioni</l>
<l>poppi lo stecco e poi pigli la trotta.</l>
<l>Non lo lasciar andar, tu vuoi la baia,</l>
<l>bisogna ch'e' si sbalzi e si carelli</l>
<l>e poi docciarlo, ma pria se gl'abbruche</l>
<l>questa barbaccia e questa cerfugliaia</l>
<l>e svelgansi le ciglia e' nipitelli</l>
<l>e che tutto si pomici e rasuche.</l>
<l>Poi tra spine e fronduche</l>
<l>d'orticha farli un letto sollo sollo</l>
<l>e stievi tanto ch'io vadia a ricollo.</l>
</lg>
</div2>
<div2>
<head>13</head>
<lg>
<l>Poco ci andrà che la reina Isotta,</l>
<l>fracida de' par vostri salamoni,</l>
<l>verrà con otri e casse e bariglioni</l>
<l>a visitarvi e darvi di scuffiotta.</l>
<l>Uscite incontro a sì bella carnotta</l>
<l>che vi farà venire in bietoloni</l>
<l>co' vostri brodi e caci mezzelloni</l>
<l>e fate un pasto alla castelvetrotta;</l>
<l>parlate basso e poco e perché 'n baia</l>
<l>non foste messo da quei suoi satelli</l>
<l>tenete sempre in gola duo molluche</l>
<l>di zuppa, acciò che quella rantolaia</l>
<l>e quella mucinaglia a garganelli</l>
<l>s'allarghi alquanto e si rammorbiduche;</l>
<l>ma fia me' ch'un vi cuche</l>
<l>la bocca e vi rinzaffi un buon catollo,</l>
<l>ch'al primo so le cadreste di collo.</l>
</lg>
</div2>
<div2>
<head>14</head>
<lg>
<l>La vostra tanto vaga quanto dotta,</l>
<l>ultima cianfrusaglia de' cestoni,</l>
<l>che la fame lasciò degna de' suoni</l>
<l>di que' fattor che vengano a malotta,</l>
<l>è arrivata, e chi la scassa e sbotta</l>
<l>afferma ch'ella sa di pedignioni</l>
<l>e, se non ch'ella è bieca e va a tentoni,</l>
<l>arebbe un'andatura troppo ghiotta,</l>
<l>cioè, sendo una bestia, e dicie il Baia</l>
<l>che que' suoi fogli a razzi e salterelli</l>
<l>serviran tosto, a tonnina e salsuche;</l>
<l>ma quel che v'è rinvolto, ancor ch'appaia</l>
<l>qualcosa e tanto puta, izze e tranelli</l>
<l>son tutte e novellucce da donnuche;</l>
<l>quest'invidie e rabbiuche,</l>
<l>bugie, gare a tuo danno, io 'l dico e sollo,</l>
<l>hai mercatato e legatelo al collo.</l>
</lg>
</div2>
</div1>
<div1>
<head>Il piato del Bronzino pittore</head>
<div2 n="Capitolo primo">
<lg>
<l>Amico, e maggior mio, molto mi duole</l>
<l>non v'aver visto è tanto, ma sappiate</l>
<l>ch'altrettanto è ch'io non ho visto il sole.</l>
<l>Cagion di certe febbri che durate</l>
<l>mi son duo mesi in una tomba fitto,</l>
<l>a uscio chiuso e finestre serrate.</l>
<l>Ma com'io abbia punto di risquitto</l>
<l>e le gambe mi possin, verrò via</l>
<l>a visitarvi fra 'l popolo afflitto;</l>
<l>e voglia Dio che questo tosto sia,</l>
<l>ma ben arei più caro di trovarvi</l>
<l>a casa vostra, in piazza o per la via.</l>
<l>Intanto mi par ben di salutarvi,</l>
<l>poi ch'io lo posso far con questa carta</l>
<l>e la dotta e cortese man baciarvi,</l>
<l>la quale, in prima che da me si parta,</l>
<l>credo dipigner da tutte le bande,</l>
<l>se la Musa, che giuoca, non la scarta.</l>
<l>Nell'ora che son cotte le vivande</l>
<l>dal calor naturale e che Morfeo</l>
<l>il secondo riposo ai lassi spande</l>
<l>e che ser Pier, ser Marco e ser Matteo</l>
<l>hanno tanto assommato il mattutino,</l>
<l>ch'e' son vicini a 'ntonare il Taddeo,</l>
<l>e canta il gallo del nostro vicino</l>
<l>la terza serenata e batte l'ale</l>
<l>e scalda il ferro il fabbro contadino</l>
<l>e la serva è chiamata — e l'ha per male —</l>
<l>che ponga l'acqua e vada a fare il pane</l>
<l>e mette il basto a' muli il vetturale</l>
<l>e che Titone in asso si rimane,</l>
<l>ché la fanciulla sua s'è già cavata</l>
<l>la cuffia e sopra 'l pettine ha le mane,</l>
<l>quand'io, che d'una notte travagliata</l>
<l>giunto presso alla fine, acconcio m'era,</l>
<l>tanto ch'io feci pure una calata,</l>
<l>cioè mi prese il sonno e di maniera,</l>
<l>che la polvere presa di Ferondo</l>
<l>aver credea, si cenava ier sera.</l>
<l>Se non che, come desto all'altro mondo</l>
<l>esser pareva a llui, sognando in questo</l>
<l>credevo al certo ed al perché rispondo:</l>
<l>perch'io conobbi molti a cui il protesto</l>
<l>non avea fatto ancor la morte e tratti</l>
<l>di questa vigna in uva o in agresto;</l>
<l>non già ch'io voglia o per nomi o per atti</l>
<l>far conoscer alcun di questi tali,</l>
<l>che forse si terrien mal satisfatti.</l>
<l>Ma, quanto l'occhio mi potea trar d'ali,</l>
<l>mi vidi intorno intorno una campagna,</l>
<l>che di finir non aveva segnali;</l>
<l>e d'ogni parte vidi tanto magna</l>
<l>turba, ch'io non pensai che tanta in terra</l>
<l>ne fusse, non ch'in Francia o nella Magna.</l>
<l>E quasi tutti l'un con l'altro in guerra</l>
<l>pareano ed in contesa e spesso spesso</l>
<l>l'un si levava e l'altro cadea in terra.</l>
<l>E, se ben qualche volta s'era messo</l>
<l>alcun per dispartirli, invano oprava;</l>
<l>né credo lo patisse il luogo stesso,</l>
<l>perch'io, ch'a tanto spettacolo, stava</l>
<l>tutto pien di stupore e di pietade,</l>
<l>che tante liti e sì gravi mirava,</l>
<l>o fusse a forza o, come spesso accade,</l>
<l>a caso fui tra quella gente spinto,</l>
<l>nimica d'amicizia e caritade.</l>
<l>Quivi da certi conosciuto e cinto</l>
<l>subito fui, che di calci e di pugna</l>
<l>mi fecion tutto livido e dipinto.</l>
<l>Ond'io mi volsi co' morsi e con l'ugna,</l>
<l>poi ch'io fui ben calpesto e ch'io m'avvidi</l>
<l>aver bisogno di biacca e di sugna.</l>
<l>Più volte intorno mi volsi e sussidi</l>
<l>chiedeva a' miei frangenti, quando voce</l>
<l>sentii che disse: “Io vo' ch'in me ti fidi”.</l>
<l>A questo suon mi volsi e feci croce</l>
<l>d'ambe le braccia e gl'occhi, ancor ch'enfiati,</l>
<l>alzai, ciascun com'una grossa noce.</l>
<l>Ma poi ch'io riconobbi agl'usitati</l>
<l>segni che d'una donna era l'offerta</l>
<l>d'assicurarmi da quei malcreati,</l>
<l>la testa, ch'io aveva alzata all'erta,</l>
<l>chinai, guardando gl'avversari miei,</l>
<l>che m'avean sì la persona diserta,</l>
<l>e dissi: “Volentier da voi saprei</l>
<l>perché mi fate questo e per che ingiuria</l>
<l>sete ver me sì crudi e farisei”.</l>
<l>Allora i miei adversari, con più furia</l>
<l>che mai, s'armorno a farmi nuova offesa,</l>
<l>veggendomi d'aiuto aver penuria.</l>
<l>Ma quella saggia, ch'alla mia difesa</l>
<l>già s'era messa, lor disse: “Genìa,</l>
<l>tornate indietro” e la man m'ebbe presa;</l>
<l>e seguì: “Turba velenosa e ria,</l>
<l>perch'a costui, ch'è un de' miei fedeli,</l>
<l>fate tal guerra e 'mpedite la via?”</l>
<l>Allor fuggiti i pessimi e crudeli,</l>
<l>rialzai gl'occhi e per vergogna il viso</l>
<l>non le mirai, ma solo i bianchi veli.</l>
<l>Ma ella assicurommi e con un riso</l>
<l>pien d'onestà mi disse: “Or non rassembra</l>
<l>me, chi non fu già mai da me diviso?”</l>
<l>Ond'io: “L'assalto ingiusto sì mi smembra</l>
<l>di conoscenza e sì da me mi fura,</l>
<l>che di vedervi mai non mi rimmembra”.</l>
<l>E ella: “Or ti conforta e di paura</l>
<l>disgombra il cor, ch'ancor del nome mio</l>
<l>ti farò lieto e questo ti si giura.</l>
<l>E per camparti in questo loco rio,</l>
<l>ov'ognun crede avermi e pochi m'hanno,</l>
<l>venni dal seggio mio puro e natio</l>
<l>e, perché tu non pruovi maggior danno,</l>
<l>ti vo' mostrar dove t'avea la sorte</l>
<l>cieca condotto a forza e per inganno.</l>
<l>Questo si chiama il campo della morte,</l>
<l>ma non di quella morte ch'altri uccida,</l>
<l>ma più malvagia e più lunga e più forte.</l>
<l>Fra questa plebe doppia, avara e 'nfida,</l>
<l>ci son dimolti semplici e leali,</l>
<l>che fato o rio consiglio ce gli guida.</l>
<l>Questi, quand'io m'abbatto, da mortali</l>
<l>colpi difendo, com'or te ho fatto,</l>
<l>ma non posso per tutto estender l'ali,</l>
<l>ché certi ingegni doppii contraffatto</l>
<l>m'hanno sì ben, ch'io son paruta dessa,</l>
<l>e sotto il nome mio gran danni han fatto.</l>
<l>Ma per mostrarti la cagione stessa</l>
<l>di tante liti, vo' che tu mi segua</l>
<l>e che con gl'occhi tuoi la vegga espressa”.</l>
<l>Seco mi mossi e non avevon tregua</l>
<l>ancora i passi suoi, ch'un alto monte</l>
<l>veder mi parve, che le stelle adegua.</l>
<l>Di maraviglia dentro e fuor la fronte</l>
<l>m'empiei, che visto non l'aveva in prima,</l>
<l>ben ch'io guardassi e d'intorno e da fronte.</l>
<l>E quale è quel che di lontano stima</l>
<l>cosa, che poi da presso se gli muta</l>
<l>e stupor nuovo sopra il primo opprima,</l>
<l>questa, ch'una montagna era paruta,</l>
<l>agl'occhi miei m'apparve una persona,</l>
<l>se bene strana a me, né più veduta.</l>
<l>E 'ntanto una gran voce mi rintruona</l>
<l>il capo e dicie: “Chi con lui s'impaccia,</l>
<l>spesso l'avere e l'onore abbandona”.</l>
<l>Com'io divenni allor pallido in faccia</l>
<l>non so, ch'io non mi veggio, ma pensate</l>
<l>qual'esser può chi dentro e fuori aghiaccia.</l>
<l>Volentier mi sarei fuggito e “Fate,</l>
<l>dissi, Donna, il mio conto, perché io</l>
<l>non vorrei più di queste balsolate”.</l>
<l>Ond'ella con un volto allegro e pio</l>
<l>“Non t'ho io detto che per modo alcuno</l>
<l>non tema, disse, o caro fedel mio?</l>
<l>Ma perch'il sol va sotto e tu digiuno</l>
<l>sei quasi di tutt'ieri e di tutt'oggi,</l>
<l>che tu ti cibi mi pare opportuno.</l>
<l>E perch'e' ti bisogna assai gran poggi</l>
<l>salir, ch'al buio e stracco non potresti,</l>
<l>sopra quest'erba fia ben che t'alloggi.</l>
<l>Poi domattina riposato e desti</l>
<l>gl'occhi, potrai salire e veder cose,</l>
<l>che, non vedute, altrui non crederresti”.</l>
<l>E poscia mano a un vasetto pose</l>
<l>d'alabastro e mi dette una composta</l>
<l>che m'empié tutto di musco e di rose;</l>
<l>né, per quanto vivanda piace o costa,</l>
<l>fu mai di questa più cara e soave,</l>
<l>la qual com'ebbi presa, in su la costa</l>
<l>destra mi stesi, addormentato e grave.</l>
</lg>
</div2>
<div2>
<head>Capitolo secondo</head>
<lg>
<l>Non prima fui disteso per dormire,</l>
<l>che nel sogno sognato feci un sogno,</l>
<l>ch'almeno in qualche parte vi vo' dire,</l>
<l>perché di molte cose mi vergogno</l>
<l>in servigio d'altrui, ch'io vidi e forse</l>
<l>non fanno a tal materia di bisogno.</l>
<l>Nell'ora che dal bue le rape morse</l>
<l>erano e ragumate, e i sagginati,</l>
<l>ch'a llui il bifolco al giorno spento porse,</l>
<l>mentre io sognava di sognare, in mali</l>
<l>nuovi rientro e parvemi una turba</l>
<l>d'uomin fra lor molto irati e bestiali,</l>
<l>né parea' di nazion plebea o furba,</l>
<l>ma togati e 'n berretta alla civile,</l>
<l>com'uom ch'agl'onor publici s'inurba;</l>
<l>con vista irata ed al fuoco simile</l>
<l>gl'occhi di fiamma e le nare gonfiate</l>
<l>e i denti con le labbra, esca e fucile;</l>
<l>né pur vituperose e scostumate</l>
<l>parole si dicien, ma traean sassi,</l>
<l>pugnal, coltelli e forbici appuntate.</l>
<l>E, come da' men saggi spesso fassi,</l>
<l>era corso a vederli molta gente,</l>
<l>fra la quale anch'io, stolto, mossi i passi.</l>
<l>Ficcami innanzi e, quand'io posi mente,</l>
<l>m'accorsi che fra lor, per trarsi, mai</l>
<l>non si ferieno o percotien niente,</l>
<l>ma che i lor colpi toccavano assai</l>
<l>di color che gli stavano a vedere</l>
<l>e stranamente mi maravigliai,</l>
<l>ch'io vedea gl'occhi in un luogo tenere</l>
<l>e' colpi andar 'n un altro e la brigata,</l>
<l>che gli toccava, non se n'avvedere.</l>
<l>Mentre ch'io sto come chi altri guata</l>
<l>e sé non vede, nella gamba manca</l>
<l>toccai d'un sasso una buona stincata</l>
<l>e fu di sorte che col piede l'anca</l>
<l>mi fei toccar, premendo con la mano</l>
<l>il colpo, e zoppo cercar d'una panca.</l>
<l>Quivi con occhi chiusi e muso strano</l>
<l>e con quell'uu, che suole uscir del naso,</l>
<l>succiai più uova ch'un abate sano.</l>
<l>Mentre ch'io sento il duolo e penso al caso,</l>
<l>un mi toccò chiamandomi per nome</l>
<l>ed ebbemi a risponder persuaso.</l>
<l>Com'io risposi ed ei mi disse: “Or come</l>
<l>tu sei così, per poco, abbandonato</l>
<l>ed hai le forze fracassate e dome?”</l>
<l>“Gran mercé, rispos'io, se voi toccato</l>
<l>aveste una sassata, com'ho io,</l>
<l>non ne fareste così buon mercato”.</l>
<l>“Sta ben”, diss'egli, e sogghignando un mio</l>
<l>amico, come lui, chiamò per cenni</l>
<l>e disse: “Or non sapete il caso rio?”</l>
<l>“Ben lo so, disse, e pria non ci venni</l>
<l>per non vi dar fastidio, avendo meco</l>
<l>da sanarlo e non so com'io mi tenni”.</l>
<l>Com'io sentii tal parole m'arreco</l>
<l>in sur un braccio e che sanar mi voglia</l>
<l>prego, per sempre averne obligo seco.</l>
<l>Pietoso mi stracciò la calza e “Doglia</l>
<l>questa non è da pigliarsela a gioco,</l>
<l>disse, un osso ci è infranto e l'altro sfoglia.</l>
<l>Pensava, aggiunse, ma, deh, guarda un poco</l>
<l>se tu n'avessi tu danari a llato,</l>
<l>ch'io lasciai la coreggia a llato al fuoco”.</l>
<l>“Guarda, diss'io, quanto avete pensato!</l>
<l>Mettete qua la mano e nella tasca</l>
<l>guardate, ch'io ci ho aver più d'un ducato”.</l>
<l>Tutti gli tolse e “Perch'e' non ci nasca,</l>
<l>disse, a stare a contarli nuovo male,</l>
<l>i' andrò a comperar quel che m'accasca.</l>
<l>Tu potrai poi, volendo, allo speziale</l>
<l>vedere il libro” “Oh, s'io non mi fidassi</l>
<l>di voi, potrei ben dirmi un animale”,</l>
<l>risposi; ond'ei volando mosse i passi</l>
<l>e tutti gl'altri che m'eran d'intorno</l>
<l>parvero ir seco e che ciascun mi lassi.</l>
<l>Indarno l'aspettai tutto quel giorno</l>
<l>fin che i garzon della stanza ov'io era,</l>
<l>volendola serrar, via mi cacciorno.</l>
<l>Stavo in su l'uscio attento, perché m'era</l>
<l>aviso che colui tornar dovesse,</l>
<l>come fa quel che per bisogno spera.</l>
<l>Eran tre ore già passate e spesse</l>
<l>le nubi e scure e pioveva sì forte,</l>
<l>che pareva che 'n acqua il ciel cadesse</l>
<l>e 'l dolor della gamba era sì forte,</l>
<l>che quello, il buio e l'acqua, s'il cammino</l>
<l>prendea, mi promettean certa la morte.</l>
<l>E quel sì grazioso cittadino</l>
<l>m'avea la tasca sì ben ripulita,</l>
<l>ch'io non potea comprare un pentolino.</l>
<l>Stando dubioso, or di morte, or di vita,</l>
<l>vidi verso di me venire un lume</l>
<l>per un chiassuol, che non ha riuscita.</l>
<l>Correa la strada che pareva un fiume,</l>
<l>ma era cupa e 'l rigagnolo stretto,</l>
<l>com'io vedevo a quel po' del barlume,</l>
<l>ch'io, giudicando ciò ch'avvenne, aspetto</l>
<l>fin che quel che 'l portava e dal mio lato</l>
<l>venir gli convenia, lo saltò netto.</l>
<l>E fu quel suo saltar cotanto a llato</l>
<l>a me, ch'e' si riscosse per paura,</l>
<l>se non che tosto l'ebbi assicurato.</l>
<l>E dissi “Ancor che 'n zucca e a sì scura</l>
<l>aria e sì tardi qui m'abbiate colto</l>
<l>non ci ha men colpa ch'io, la mia sventura.</l>
<l>Io non vi dissi come mi fu tolto</l>
<l>anco il cappel, colà dov'io toccai</l>
<l>quella sassata e fui 'n iscambio colto”.</l>
<l>Basta, che questa ed ogn'altra contai</l>
<l>mia sciagura, dall'ora che 'ncontrommi</l>
<l>mirar que' furiosi e seguitai:</l>
<l>“Qui aspettavo e trattenendo vommi,</l>
<l>fin che torni un che mi promesse aiuto,</l>
<l>mio grande amico, e che mancar non puommi.</l>
<l>Ma perché il tempo l'arà ritenuto</l>
<l>o forse è ito a casa mia, pensando</l>
<l>colà trovarmi, qui non è venuto”.</l>
<l>E, detto il nome, de' danari e quando</l>
<l>si partì dissi e del mio caso strano</l>
<l>molto pietoso e quasi lagrimando.</l>
<l>Ridendo allor colui “Dammi la mano,</l>
<l>mi disse, sempliciotto se tu credi</l>
<l>che colui torni, io vo' che ce n'andiano”.</l>
<l>“Non so s'io mi potrò reggere in piedi”</l>
<l>diss'io ed egli: “Io ho visto inn un canto</l>
<l>qua una canna; aspetta intanto e siedi”.</l>
<l>Risaltò l'acqua e none stette quanto</l>
<l>dura un credo a tornar, ch'ell'era appunto</l>
<l>dove i pegni si vendano all'incanto.</l>
<l>Presi la canna in man, com'ei fu giunto,</l>
<l>ed ei mi resse dall'offesa banda,</l>
<l>che quasi in pié non mi reggeva punto.</l>
<l>Così n'andiamo e 'ntanto ei mi domanda</l>
<l>de' nomi di color ch'io vidi insieme</l>
<l>far zuffa e dirsi ingiuria sì nefanda.</l>
<l>Quant'io sapea ne dissi, ond'egli estreme</l>
<l>risa faceva e tal ch'io dissi: “Amico</l>
<l>di non cader con voi per me si teme”.</l>
<l>“O pover'uom, diss'ei, dal tempo antico</l>
<l>io e cotesti, che tu m'hai contati,</l>
<l>ceniamo insieme 'sta sera in Panico.</l>
<l>E certi soldi che si son cavati</l>
<l>come furno i tuoi pagon lo scotto,</l>
<l>per industria e per arte ragunati”.</l>
<l>“Allor, diss'io, non so se ladro o ghiotto</l>
<l>io me lo chiamo o di tali agghiettivi</l>
<l>ne bisogna oltr'a questi sette o otto”.</l>
<l>Ond'egli a me: “Per avari e cattivi</l>
<l>ci avete tutti e certo avete il torto,</l>
<l>ma siamo accorti e non di senno privi,</l>
<l>ch'a voler trarre i frutti del nostr'orto</l>
<l>bisognan tali industrie e le fatiche</l>
<l>nostre meritan pur premio e conforto”.</l>
<l>Ond'io: “Di quel che pense il volgo o diche</l>
<l>non è da tener conto, pur ch'uomo faccia</l>
<l>che la sua conscienza non s'intriche.</l>
<l>Ma il torcifeccio mi cuopre la faccia,</l>
<l>ch'in cambio di cappel mi feste porre</l>
<l>sul capo dianzi e la gamba m'inpaccia”.</l>
<l>Ond'ei rispose: “Tu ti potrai porre</l>
<l>qui, volto il canto, in su quel muricciuolo</l>
<l>per quella via dov'il Palio si corre,</l>
<l>ma e' mi convien tornare a casa a volo”.</l>
<l>E non diss'altro e via con la lanterna</l>
<l>corse e quivi lasciommi al buio e solo.</l>
<l>Com'io rimasi io credo che 'l discerna</l>
<l>ogni cristiano e 'n pace sopportando</l>
<l>s'io guadagnavo spesso vit'etterna,</l>
<l>io stetti un pezzo di sognar bramando</l>
<l>quel ch'io sognavo a ddoppio o pur mi mossi,</l>
<l>alle botteghe andandomi appoggiando.</l>
<l>Scura era l'aria e' rigagnoli grossi</l>
<l>e la pioggia importuna rinforzava</l>
<l>e i tetti d'asse eran dal vento scossi.</l>
<l>E 'ntanto io sento un che dietro m'andava,</l>
<l>percotendo una mazza con un ferro</l>
<l>su per le lastre e quasi che m'urtava,</l>
<l>ma tosto saldo e “Fratel, s'io non erro,</l>
<l>dissi, tu sei un cieco e s' tu mi vuoi</l>
<l>fare un piacer per sempre in cuor me 'l serro”.</l>
<l>“Cieco son, disse, e che volete voi?”</l>
<l>“Che tu mi meni presso a S. Giovanni,</l>
<l>risposi presto, e so che far lo puoi”.</l>
<l>“State voi, disse, in quell'androne?” “Oh, Gianni,</l>
<l>diss'io, che lo conobbi, o tu m'hai detta</l>
<l>all'uscio l'orazion quattordici anni.</l>
<l>Io ti vo' comperare una berretta</l>
<l>nuova e donarti un giulio, s' tu mi meni</l>
<l>dov'io t'ho detto; ma non aver fretta,</l>
<l>perch'io son zoppo, ma se tu mi tieni</l>
<l>da una banda e quest'altra s'appoggia</l>
<l>come fa, i miei desir saranno pieni”.</l>
<l>“Tanto si faccia” disse. Or chi in tal foggia</l>
<l>n'avesse visti, un zoppo e l'altro cieco,</l>
<l>muoversi a vento ed a sì terribil pioggia,</l>
<l>che direbb'egli? Or via, volto alfin seco</l>
<l>quella stradetta, che conduce al Giglio;</l>
<l>ei da man manca, io dall'altra m'arreco.</l>
<l>Così andavamo e non era il periglio</l>
<l>poco, che, sdrucciolando a ogni passo,</l>
<l>bisognava adoprar l'arte e 'l consiglio.</l>
<l>Ma che ponno i par nostri? Ecco, in un sasso</l>
<l>percotemmo ambi, che mezzo la via</l>
<l>tenea dal muro al rigagnol giù basso.</l>
<l>E questo fu di là dall'osteria</l>
<l>chiamata Coroncina e quel chiassuolo</l>
<l>dov'all'umor soverchio si dà via,</l>
<l>che fra quel primo albergo e 'l Sevaiuolo</l>
<l>era un monte di sassi e calcinacci</l>
<l>e greppi e broda accanto al muricciuolo.</l>
<l>Quivi convien che disteso mi stiacci</l>
<l>e le gambe e le braccia, il petto e 'l viso</l>
<l>m'infranga e 'l cieco almanco s'accovacci.</l>
<l>Quivi di sangue e di bruttura intriso,</l>
<l>dovetti star dua ore tramortito,</l>
<l>secondo 'l mio infallibile avviso,</l>
<l>perch'il cieco credendomi fornito,</l>
<l>che, risentito, invan chiamai un pezzo,</l>
<l>o per buona creanza se n'era ito.</l>
<l>Or dich'io ben che giunto al punto sezzo</l>
<l>esser mi vidi e la morte aspettava,</l>
<l>né dato arei della mia vita un bezzo.</l>
<l>Eran dieci ore e mattutin sonava,</l>
<l>ben che pel tempo la notte senz'altro</l>
<l>chi non aveva casa l'accattava.</l>
<l>Vo' dir ch'io non potea sperar ch'un altro</l>
<l>passasse per la strada e mi facesse</l>
<l>almen come mi fe' 'l cieco e quell'altro.</l>
<l>Ma intanto, dalle nubi oscure e spesse,</l>
<l>un folgore cotal cader mi parve,</l>
<l>ch'e' convenne ch'el sonno si rompesse:</l>
<l>e 'l duol finì, com'il sognar disparve.</l>
</lg>
</div2>
<div2>
<head>Capitolo terzo</head>
<lg>
<l>Così nel sonno naturale e vero,</l>
<l>dal sogno del sognato sonno sciolto</l>
<l>esser mi parve, che fu tanto fiero,</l>
<l>e stando in sogno in quell'erba raccolto</l>
<l>e di quel sonno, sognando esser desto</l>
<l>e liberato, il ciel ringraziai molto.</l>
<l>Ma del falso dormir venuto al resto,</l>
<l>quando l'uccellatore spaniar vuole,</l>
<l>che gli bisogna andare a vender presto</l>
<l>ed in quell'ora che doler si suole</l>
<l>il timido fanciul ch'ire a bottega</l>
<l>credeva all'alba e nascer vede il sole</l>
<l>e che tornata la malvagia strega,</l>
<l>avea riposti gl'unti e gl'alberelli,</l>
<l>co' quai le notti in mille vizii impiega,</l>
<l>e che si riconoscan poverelli</l>
<l>quei ch'eran prima, trapassato il sonno,</l>
<l>ch'a ricchi eguali ed a' felici felli,</l>
<l>quand'io da pensier gravi che non puonno</l>
<l>per l'aspra vision disgombrar l'alma</l>
<l>di fuor mi sveglio e di dentro m'assonno,</l>
<l>e mi svegliai perché la pura ed alma</l>
<l>mia guida mi chiamava e “Surgi omai,</l>
<l>disse, e ti sgrava di sì grave salma”.</l>
<l>Al suo chiamar su tosto mi levai</l>
<l>ed ella: “Andianne, che lungo è il viaggio</l>
<l>e 'l sole è alto, s' tu 'l vedessi, assai,</l>
<l>ma l'ombra del gran mostro il suo bel raggio</l>
<l>e la nebbia ti cela; or passa avanti,</l>
<l>ch'io ben farò che non riceva oltraggio”.</l>
<l>Ardito e temerario allora innanti</l>
<l>mi missi a camminar per quella folta</l>
<l>nebbia, quasi obliando i passi santi.</l>
<l>E senza mai posar, né pur dar volta</l>
<l>m'andava e ben fallir potea la strada,</l>
<l>se non che la mia donna disse: “Ascolta,</l>
<l>che leggiermente, ove perquota e cada,</l>
<l>senza risurger, mai correr potresti</l>
<l>ed è tempo oramai ch'innanzi io vada.</l>
<l>Ecco colui che da lontan vedesti</l>
<l>dianzi e non ti ci arebbe alcun condotto</l>
<l>presso, se gl'atti suoi scorgevi e i gesti.</l>
<l>Ma, perché mal si può saggio né dotto</l>
<l>esser senza fatica e spesa e danno</l>
<l>provare in prima alla fortuna sotto</l>
<l>e patir pena e ingiuria a forza e inganno,</l>
<l>convien ch'accorto e liberato impari</l>
<l>che cosa è il mondo e ciò che gl'uomin fanno”.</l>
<l>Come chi vede che già si prepari</l>
<l>contr'a sé il suo nimico in campo franco</l>
<l>e debil si conosce e non suo pari,</l>
<l>che, se ben la ragion si vede al fianco,</l>
<l>teme dell'altrui forza e 'n parte spera,</l>
<l>ma il temer più lo fa pallido e bianco,</l>
<l>così, mirando quell'orribil fiera,</l>
<l>che la nebbia copria dal mezzo in suso,</l>
<l>sì che veder non la potevo intera,</l>
<l>stav'io, che mai non era a veder uso</l>
<l>sì gran figure, ancor ch'io fusse a llato</l>
<l>alla mia guida, pallido e confuso.</l>
<l>E mi sarei fuggito o disperato,</l>
<l>se l'onor non m'avesse ritenuto</l>
<l>e qualche po' di speme rincorato.</l>
<l>Ma in verità, com'io ebbi veduto</l>
<l>che e' teneva i pié fermi e a ssedere</l>
<l>stava e non era contr'a me venuto,</l>
<l>incominciai molto meno a temere</l>
<l>e, nel veder sì stupendo colosso,</l>
<l>quasi a pigliar di sua vista piacere.</l>
<l>Era lo stinco d'ogni gamba grosso,</l>
<l>dico nel più sottil presso al tallone,</l>
<l>di miglio un quarto — a quel ch'io creder posso —.</l>
<l>Pensate poi la gamba a proporzione</l>
<l>quanto sia alta e ch'un de' pié Fiorenza</l>
<l>passa, dov'ella più lunga si pone.</l>
<l>Venga or chi con buon sesto e diligenza</l>
<l>misuri il tutto, ch'io da sette miglia</l>
<l>lo giudicai, per qualche esperienza.</l>
<l>Ben mi fu detto — il che par maraviglia —</l>
<l>ch'ei cresce tanto quand'ei vuol, ch'il vecchio</l>
<l>che castrò il padre per le chiome piglia.</l>
<l>Tenea le piante in terra fitte e specchio</l>
<l>si facea intorno d'un fetido piano,</l>
<l>qual è presso a Viterbo o a Fucecchio.</l>
<l>E come spesso boccheggiar veggiamo</l>
<l>i pesci, quand'egl'hanno preso l'esca,</l>
<l>venuti a galla e pigliarsi con mano,</l>
<l>così costui che con le dita pesca</l>
<l>de' piedi, a sé raguna oro ed argento,</l>
<l>ch'a llui galleggia e par che del loto esca.</l>
<l>“Non aver, disse mia guida, ardimento</l>
<l>di porre il pié per accostarti a llui</l>
<l>in questo fango, ov'il buon seme è spento,</l>
<l>però che, come fanno i lordi sui,</l>
<l>chi ci s'inbratta par che goda e schiva</l>
<l>per sé d'uscirne o che ne 'l tragga altrui.</l>
<l>Ma per questo ciglion ch'all'ugna arriva</l>
<l>del dito grosso del pié manco andreno,</l>
<l>dove la broda di salire è priva”.</l>
<l>Così n'andava e 'ntanto io vidi pieno</l>
<l>il brutto limo di genti, ch'in quello</l>
<l>erano immerse, chi più e chi meno.</l>
<l>De' quai, se ben conobbi, non gl'appello</l>
<l>molti, ch'io ve 'l promessi e non intendo</l>
<l>cercare i fatti di questo e di quello.</l>
<l>Venimo adunque a quel piede stupendo</l>
<l>e l'argin ci fe' scala all'un de' lati</l>
<l>della grand'ugna, ov'io stupido attendo.</l>
<l>E credo che la piazza e tutti i frati</l>
<l>di Santa Croce, il convento e la chiesa</l>
<l>vi caprirrieno e starebbonvi agiati.</l>
<l>Era da llato, ove l'ugna discesa</l>
<l>s'incarnava nel dito e 'ntorno intorno</l>
<l>quasi una ripa forata e scoscesa</l>
<l>e qual io vidi già presso a Livorno</l>
<l>certe cave di tartaro, che l'onde</l>
<l>del mar vi ferno e, partite, lasciorno.</l>
<l>Ma più alte, più larghe e più profonde</l>
<l>mi parver queste e, fuor che certi scanni,</l>
<l>stamberghe vote e d'ogni ben rimonde.</l>
<l>E 'n queste al volto, alle parole e a' panni</l>
<l>mi parver molti e agl'atti, simili</l>
<l>a quei ch'io vidi ne' secondi danni.</l>
<l>Ma molti, in verità, grati e gentili</l>
<l>vi riconobbi e cari amici miei,</l>
<l>nimici de' meccanici e de' vili.</l>
<l>E, quale al giubbileo fanno i romei,</l>
<l>vidi andar su per l'ugna, innanzi e 'ndietro,</l>
<l>gente, ch'a numerar troppo starei,</l>
<l>credo salita da quel fondo tetro,</l>
<l>su le dita del pié, fra rughe e calli,</l>
<l>o per la strada a noi dinanzi o dietro.</l>
<l>Di struzzoli e grifon, d'aquile e galli</l>
<l>vidi aver molti il capo e di falconi,</l>
<l>di corbi e nibbii e smerli e pappagalli.</l>
<l>Altri avien musi d'orsi, altri lioni</l>
<l>parien in vista e molti asini e buoi;</l>
<l>chi volpi o lupi e molto più castroni.</l>
<l>Eran fra questi, o Libia, tutti i tuoi</l>
<l>serpenti e tigri e vipere e ramarri</l>
<l>e fiere, ch'io non vidi o prima o poi.</l>
<l>Ma che bisogna che 'l tutto vi narri?</l>
<l>Immaginate voi veder le teste</l>
<l>de' più fieri animali e più bizzarri</l>
<l>e veder poi molte persone oneste,</l>
<l>con volti umani e vista mansueta,</l>
<l>da quei punte, squarciate, urtate e peste.</l>
<l>Stava a mirar la mia guida discreta</l>
<l>e sarebb'ita a dare a' buon soccorso,</l>
<l>se non che la stringea sol di me pieta,</l>
<l>che, temendo di can rabbioso o d'orso,</l>
<l>che veggiendomi sol si difilassi</l>
<l>a divorarmi o sol lasciarmi il torso,</l>
<l>non voleva lasciarmi. “Oh, s'io entrassi,</l>
<l>le dissi, in un di questi magazzini</l>
<l>e 'n un di quegli armarii mi serrassi,</l>
<l>tu potresti soccorrere a' meschini”.</l>
<l>Ed ella: “Tu di' bene” e 'n un mi messe</l>
<l>tra certi scartabelli e polizini.</l>
<l>Così lasciommi e par ch'ella corresse</l>
<l>a soccorrer quegl'altri ed io restai;</l>
<l>credo per farmi dotto, ma' spendesse.</l>
<l>Di mia pietà pentito, l'aspettai,</l>
<l>pien di lamenti, in sino a mezzanotte,</l>
<l>né per la sera altrimenti cenai,</l>
<l>che gli scrittor del traffico, condotte</l>
<l>le lor faccende, se n'erano andati</l>
<l>a casa a dare a' corpi le lor dotte.</l>
<l>Quivi, dolente, rivoltando i lati,</l>
<l>or d'un fianco, or d'un altro, alfine stanco,</l>
<l>sopra que' fogli pesti e mal guidati,</l>
<l>m'addormentai, s'io non mi venni manco.</l>
</lg>
</div2>
<div2>
<head>Capitolo quarto</head>
<lg>
<l>Né, per sì magro sonno o venir meno,</l>
<l>mi vuol lasciar la mia fiera ventura</l>
<l>scordar de' miei travagli un'ora almeno.</l>
<l>Dormendo adunque, ove mia gran paura,</l>
<l>anzi mio poco senno, mi rinchiuse,</l>
<l>lontan da quella mia saggia e sicura,</l>
<l>contrarie larve e vision confuse</l>
<l>m'appaion tosto e modi torti e strani</l>
<l>in certe valli, ove ragion non use,</l>
<l>com'ir col capo e veder con le mani,</l>
<l>e' pié nell'aria, passeggiare, e 'n terra</l>
<l>veder le stelle e 'n cielo i monti e' piani</l>
<l>e, dal levar del sole all'ir sotterra,</l>
<l>esser la notte oscura e 'l chiaro giorno</l>
<l>quando la luna ed ei sotto si serra</l>
<l>e girarsi la terra al cielo intorno</l>
<l>e arder l'acqua ed agghiacciare il foco</l>
<l>e le gioie esser sozze e 'l loto adorno</l>
<l>e non potersi star dove sia loco,</l>
<l>né comportar natura altro che 'l voto</l>
<l>e la parte esser troppa e 'l tutto poco</l>
<l>e' pesci su pe' monti andare a nuoto</l>
<l>e praticar sott'acqua uomini e fere</l>
<l>e' corpi all'alme dar la forma e 'l moto;</l>
<l>udir col gusto e col tatto vedere,</l>
<l>con gl'orecchi fiutar, gustar col naso,</l>
<l>posar correndo e straccarsi a sedere</l>
<l>e quel ch'uom vede e tocca persuaso</l>
<l>sia che sia nulla e quel ch'esser non puote</l>
<l>più ch'il ver certo e sia l'ordine il caso</l>
<l>e 'l carro camminar sotto le ruote</l>
<l>e 'l punto aver le tre dimensioni</l>
<l>e le ragion del cubo esserne vote.</l>
<l>E vidi in questa tresca i savi e' buoni</l>
<l>esser gli sciocchi e' tristi e l'allegrezze</l>
<l>dolori e 'nsomma tutti rovescioni.</l>
<l>Sol v'andavon pel verso le ricchezze,</l>
<l>perch'ognun l'appetisce, ognun le chiede,</l>
<l>ognun le cerca e par che quivi apprezze.</l>
<l>Intanto io sento l'uno e l'altro piede</l>
<l>alzarmi all'aria ed andar co' capelli</l>
<l>conversi in gambe, com'ha il multipiede.</l>
<l>Gl'occhi mi nacquer ne' calcagni e quelli</l>
<l>ch'io avea in testa mi fur chiusi e secchi;</l>
<l>così la bocca; e 'ntanto odo un di quelli</l>
<l>dire: “E' convien che con un degl'orecchi</l>
<l>parli costui e per le spalle mangi,</l>
<l>come quaggiù fra noi n'abbiam parecchi</l>
<l>e che nell'altre sue membra si cangi,</l>
<l>sì che né sé, né altri non conosca</l>
<l>e 'l numer cresca alle nostre falangi”.</l>
<l>Allor qual fiera volentier s'inbosca,</l>
<l>corsi in poter di quelle storte genti,</l>
<l>bevendo l'acqua che l'anime attosca.</l>
<l>Quanti oltraggi mi fer, quanti tormenti</l>
<l>patii, da certi che la valle inferma</l>
<l>scorreano e di mal far parien contenti!</l>
<l>Ma non ch'io me ne dolga o me ne scherma,</l>
<l>prendea tutti i miei mali in gioco e 'n riso,</l>
<l>sì torta avea la mente e al mio mal ferma.</l>
<l>E, sì di corpo e di forma diviso,</l>
<l>non m'accorgea di mia miseria estrema,</l>
<l>stimando quell'inferno un paradiso,</l>
<l>finché condotto, ohimé, ch'ancor ne trema</l>
<l>per la fiera memoria il cuor nel petto</l>
<l>e 'l sangue accoglie e dalle vene scema;</l>
<l>condotto, dico, in luogo che ristretto</l>
<l>mi s'era dietro e già chiusa la strada,</l>
<l>ma innanzi aperto e piano e vago e netto,</l>
<l>saper può che convien ch'indietro vada</l>
<l>— perché dinanzi non aveva gl'occhi —</l>
<l>chi alla nuova mia figura bada.</l>
<l>E mentre mi son fatti certi sciocchi</l>
<l>giuochi da certi che rider mi fanno,</l>
<l>subito par ch'una trappola scocchi.</l>
<l>Allor color che d'intorno mi stanno,</l>
<l>tutti mi furno addosso e senza posa</l>
<l>mi danno urtate, il che non credea inganno,</l>
<l>se non che tosto — o che stupenda cosa! —</l>
<l>sentii tornarmi nella forma prima,</l>
<l>per veder cosa orrenda e perigliosa;</l>
<l>in quell'umana, dico, ove s'estima</l>
<l>per danno il male e l'util per giocondo,</l>
<l>né veder falso v'è, ch'il vero opprima.</l>
<l>E 'n su l'estremo d'un antro profondo</l>
<l>condotto, in precipizio giù rovino,</l>
<l>da morir prima ch'io toccassi il fondo.</l>
<l>E 'ntanto io detti in uno sportellino,</l>
<l>che l'armario chiudea, ond'ei s'aperse,</l>
<l>ché dovette girarsi il nottolino,</l>
<l>che l'alma a tal paura non sofferse</l>
<l>sognar lasciarmi e dettemi una scossa,</l>
<l>ch'ogni sognato sogno via disperse.</l>
<l>Caddi di quello armario e la percossa</l>
<l>non fu leggiera, ch'egl'era tant'alto,</l>
<l>che mi fece doler le carni e l'ossa.</l>
<l>Ma libero veggendomi dall'alto</l>
<l>periglio, mi contai quella caduta</l>
<l>per gran ventura e 'n pié subito salto.</l>
<l>Già non potetti uscir della carnuta</l>
<l>ripa dell'ugna e della cava, ch'era,</l>
<l>com'io dissi, bottega divenuta,</l>
<l>perché coloro il suo uscio la sera</l>
<l>avean serrato e me dentro rinchiuso,</l>
<l>che vi contai tutta la storia intera.</l>
<l>Saper dovete com'io non era uso</l>
<l>in quella stanza e non v'era alcun lume,</l>
<l>tal ch'io non saperv'ir né 'n su, né 'n giuso.</l>
<l>Ma, come debbe quivi esser costume,</l>
<l>sentii gridare un che dicea: “Rubato</l>
<l>m'ha e or fugge com'avesse piume”.</l>
<l>Era questo gridar fuori e dal lato</l>
<l>mio su per l'ugna avara, ond'io m'accosto</l>
<l>dietro alla voce e l'uscio ebbi trovato.</l>
<l>Così tastando al buio, trovai tosto</l>
<l>certi fessi in quell'asse, che scommesse</l>
<l>parieno e l'una all'altra un po' discosto.</l>
<l>Più volte invan tentai com'io potesse</l>
<l>aprir per mutar luogo: alfin m'accorsi</l>
<l>ch'un chiavistel di fuor colui vi messe.</l>
<l>E que' mostacci ancor di lupi e d'orsi</l>
<l>temevo uscendo e quivi era sicuro,</l>
<l>pur nel sì e nel no più volte corsi,</l>
<l>ch'io discorrea: “Come l'aere oscuro</l>
<l>si schiara e ch'io sia qua, forestier, colto,</l>
<l>sarò tenuto per lo manco furo”.</l>
<l>Intanto il sol ch'al bel pincerna il volto</l>
<l>riscalda, mentre il suo d'acqua ricuopre,</l>
<l>aveva il carro a' suoi destrieri accolto.</l>
<l>E 'l villan ch'al divelto aspetta l'opre,</l>
<l>poi che più volte s'è fatto a vedere,</l>
<l>vede la stella alfin che si discuopre</l>
<l>e già s'è ritto in sul letto a sedere</l>
<l>l'infermo, che si sente lo sciroppo</l>
<l>recar, ch'a viso arcigno usa di bere,</l>
<l>quand'a me che pensava a scampar doppo</l>
<l>che 'l dì nascesse e che l'uscio s'aprisse</l>
<l>mi parea l'uno e l'altro indugiar troppo.</l>
<l>Alfin pur venne il giorno e un che misse</l>
<l>sentii le mani al chiavistello e 'l trasse</l>
<l>e, l'uscio aperto, “Chi è qua dentro?” disse.</l>
<l>Credo che a caso in tal voce gridasse,</l>
<l>ma io, temendo ch'e' m'avesse visto,</l>
<l>gli risposi: “Io” e che andar mi lasciasse.</l>
<l>Ond'ei: “Che fai tu qua?”; con un suon misto</l>
<l>di paura e di collera soggiunse:</l>
<l>“Che debbi esser per certo qualche tristo”.</l>
<l>Far volea scusa, ma mi sopraggiunse</l>
<l>subito intorno un monte di ribaldi,</l>
<l>ond'il mio dire alle labbra non giunse.</l>
<l>Ma rivolto a quegl'altri “State saldi,</l>
<l>dissi, e guardate a villania non farmi,</l>
<l>ch'a torto siete in ver di me sì caldi”.</l>
<l>Subito trasser fuor l'infelici armi,</l>
<l>dicendo o ch'io pensassi a morir tosto</l>
<l>o ch'io lasciassi al giudice menarmi.</l>
<l>“Non sia nessun, diss'io, che m'abbia posto</l>
<l>le mani addosso o che toccar m'ardisca,</l>
<l>ch'io sono a irvi volentier disposto”.</l>
<l>Era di sopra ove par che finisca</l>
<l>la grotta della carne una pipita,</l>
<l>ch'a pié d'un porro par che comparisca.</l>
<l>Quivi s'entrava in prigion per la vita</l>
<l>e 'l porro del Comune era il palagio,</l>
<l>di larga entrata e di piccola uscita,</l>
<l>e la pipita, il che potette adagio</l>
<l>farsi, tant'era grande, il campanile</l>
<l>fatto da non so chi, quando n'ebbe agio.</l>
<l>Con costoro entro in un largo cortile,</l>
<l>ov'innanzi ad un uom, che 'n lunga vesta,</l>
<l>sedea 'n un seggio ornato e signorile,</l>
<l>vidi una gente insidiosa ed infesta</l>
<l>gridar con voci orrende e smisurate</l>
<l>e 'n mezzo avieno una fanciulla onesta,</l>
<l>che sol sopra le membra delicate</l>
<l>aveva un bianco vel, ma scinta e scalza;</l>
<l>né pur un nastro avien le chiome orate;</l>
<l>e quella fiera turba ognor rincalza</l>
<l>quel che sedea, ch'ei la struggesse vaghi,</l>
<l>condennasse e sbandisse e le voci alza,</l>
<l>stimuli a llei traendo e pungenti aghi;</l>
<l>ed ella sempre era più viva e bella,</l>
<l>ben che la terra il puro sangue allaghi</l>
<l>e peggio ancor che l'uom che sedea in quella</l>
<l>sedia, quasi pareva resoluto</l>
<l>di darle contro aspra sentenzia e fella.</l>
<l>Se non che prima non l'avea veduto,</l>
<l>ch'era da ciascun suo lato una donna</l>
<l>messala in mezzo per donarle aiuto.</l>
<l>Di porfido avea rotta una colonna</l>
<l>l'una in mano e seder l'altra in un seggio</l>
<l>vidi e lo scettro aver come madonna.</l>
<l>Allor, mirando più fiso, esser veggio</l>
<l>questa la guida mia, che sì lasciommi,</l>
<l>ch'io patii tanti mali e temea peggio.</l>
<l>Fui per gridar, ma rattenendo vommi</l>
<l>per reverenzia e per veder la fine</l>
<l>di quella onesta e di quei tristi sommi.</l>
<l>Ella, ch'esser credea fra le divine</l>
<l>donne sicura, umilmente chiedea</l>
<l>ch'alla causa sua si desse fine.</l>
<l>Ma la turba al messer chiusi tenea</l>
<l>con mano gl'occhi e ciascheduno orecchio,</l>
<l>tal che lei non udia più, né vedea.</l>
<l>Ecco intanto apparir per l'aria un vecchio</l>
<l>con due grand'ale, una nera, una bianca,</l>
<l>e del sol si facea misura e specchio.</l>
<l>Giunto alla pura con la mano stanca</l>
<l>le squarciò 'l velo e con l'altra la piglia,</l>
<l>dicendo: “Io son venuto a farti franca.</l>
<l>Qui non aresti luogo, o vera figlia,</l>
<l>e meno altrove in terra: alzianci al cielo,</l>
<l>ove l'ordine tuo non si scompiglia”.</l>
<l>Ma come il lume apparse e cadde il velo</l>
<l>dalle celesti membra, agl'empi scorse</l>
<l>per gl'occhi un pauroso, invido gelo,</l>
<l>onde chi qua, chi là subito corse,</l>
<l>votando il loco e 'l messer ch'era a banco</l>
<l>fuggissi e tardo di suo error s'accorse.</l>
<l>E quella ciurma che guidatomi anco</l>
<l>m'avea quivi, disparve e sol rimasi</l>
<l>con la mia donna, allegro ben che stanco.</l>
<l>Raccontar le volea tutti i miei casi,</l>
<l>ma ella sorridendo: “Or non è tempo.</l>
<l>Vienne, ch'il giorno alla terz'ora è quasi</l>
<l>e qui tempo non è da perder tempo”.</l>
</lg>
</div2>
<div2>
<head>Capitolo quinto</head>
<lg>
<l>Usciti del cortile e della porta</l>
<l>via camminiamo e none stiamo a bada</l>
<l>lungo la ripa e 'nnanzi è la mia scorta;</l>
<l>e via seguendo trovammo una strada</l>
<l>in capo all'ugna, ov'è più colma e tonda,</l>
<l>che sale al dito e dal dito digrada,</l>
<l>se ben più volte dalla torma immonda</l>
<l>ne fu noiato e conteso il camino,</l>
<l>che sempre tenevam lungo la sponda.</l>
<l>Era il sol caldo e non ellera o pino</l>
<l>ivi, che da' suoi raggi mi coprisse,</l>
<l>né vedea da posar luogo vicino.</l>
<l>Pur non teneva men le luci fisse</l>
<l>or alla spiaggia, or del gran piede al colle,</l>
<l>se cosa da notar nuova apparisse;</l>
<l>né m'era accorto prima che da folle</l>
<l>schiera di genti eran coperti e pieni</l>
<l>di numer tal, ch'ogni credenza estolle.</l>
<l>Questi or con atti storti, or con osceni,</l>
<l>cure vulgari e temerarie imprese</l>
<l>ne vanno a caso, ov'il furor gli meni.</l>
<l>Chi grilli in mano avea, chi mosche prese,</l>
<l>chi si nasconde o si tramuta il viso,</l>
<l>chi per pigliare il vento ha reti tese;</l>
<l>chi si pon l'ali alle spalle, ch'aviso</l>
<l>gl'è di volare, e salta e 'n terra cade</l>
<l>e muove intanto gl'altri sciocchi a riso;</l>
<l>chi fabbrica or castello ed or cittade</l>
<l>nell'aria o fa pensier fuor di natura</l>
<l>o va pe' campi e può ir per le strade.</l>
<l>Così molt'altri vidi in simil cura,</l>
<l>ma diversa, perduti e saprei il nome</l>
<l>dir, ma dall'odio lor chi m'assicura?</l>
<l>Troppo sarebbe lungo a dirvi come</l>
<l>ci eran da questi al camminar noiati</l>
<l>i passi e le mie forze stanche e dome,</l>
<l>ma più da certi visi affumicati,</l>
<l>che non avien se non la pelle e l'ossa,</l>
<l>con l'ugna lunghe e gli occhi spalancati.</l>
<l>Da questi par che sbrigar non mi possa,</l>
<l>che volean ritenermi a tutti i patti</l>
<l>e bisogno vi fu più d'una scossa.</l>
<l>Questi mi parver più che gl'altri matti,</l>
<l>che potendo mangiar, morir di fame,</l>
<l>per non la patir poi, stavano a patti.</l>
<l>Minacciavano altrui con certe lame</l>
<l>d'oro e 'n mano avean borse e tasche piene</l>
<l>credo, di scudi e non di piombo o rame.</l>
<l>Stavano attraversati in su le vene</l>
<l>grosse del magno pié, sì ch'a schifarli</l>
<l>andare in qua e 'n là spesso conviene.</l>
<l>Quand'un volesse, io non saprei contarli</l>
<l>di questi il nome, che l'umana forma</l>
<l>hanno perduta: or più non se ne parli.</l>
<l>Altra trovammo ancor noiosa torma,</l>
<l>quasi dal vino offesa, andare a onde,</l>
<l>a guisa di uom che vada e 'ntanto dorma.</l>
<l>Altri nel sonno immerso, altri nell'onde</l>
<l>caduto, che pur dianzi in gola flusse,</l>
<l>versate in terra, si cuopre e nasconde.</l>
<l>Taccio degl'altri omai, né credo fusse</l>
<l>lingua bastante a dir di tutti e vengo</l>
<l>dove mia guida alfin pur mi condusse.</l>
<l>Ove la gamba nasce or qui ritengo</l>
<l>il passo e dico alla mia scorta: “Omai</l>
<l>ch'addietro tornerem pur credo e tengo”.</l>
<l>“Come, diss'ella, addietro? Ohimé, non sai,</l>
<l>che bisogna salir sopra la coscia</l>
<l>e più su anco e ci è da fare assai?”</l>
<l>Allor io con fatica e con angoscia</l>
<l>ora abbassando ed ora alzando l'occhio,</l>
<l>pensato alquanto, le risposi poscia:</l>
<l>“A salir colassù, su quel ginocchio,</l>
<l>che più d'un miglio e mezzo in aria sale,</l>
<l>— né scala alcuna ci è, se bene adocchio —</l>
<l>bisognerebbe aver di gheppio l'ale</l>
<l>o se ci è altro ucciel che più su voli</l>
<l>o farci ponti o una cosa tale;</l>
<l>né quel, ch'entrò in San Leo con que' piuoli</l>
<l>ficcar di mano in man con lo scarpello,</l>
<l>son io, ché tali son nel mondo soli,</l>
<l>né del Furioso sono anco Brunello,</l>
<l>che saliva le mura intonicate</l>
<l>per rubare or le gioie ed or l'anello.</l>
<l>Però vorrei saper come pensate</l>
<l>ch'io salir possa, voi che siete saggia</l>
<l>e le mie posse so che giudicate”.</l>
<l>Già della gamba alla parte selvaggia</l>
<l>erano giunti, girando al tallone,</l>
<l>che pare un monte che profondo caggia,</l>
<l>quando rispose: “Ancor che la ragione</l>
<l>tua sia sol buon discorso, ell'è non meno</l>
<l>fondata in su la propria passione.</l>
<l>Guarda nell'ima valle, ove l'osceno</l>
<l>letame s'inpaluda, a quel che vedi</l>
<l>surgere e dov'in alto poi vien meno”.</l>
<l>Abbassai gl'occhi ove teneva i piedi</l>
<l>il gran gigante e vidi una ciscranna</l>
<l>con gambe, com'aver veggiam le sedi.</l>
<l>Quest'eran grosse assai più ch'una spanna</l>
<l>non cinge di colui che su vi siede</l>
<l>— ch'a far misure tal l'occhio s'inganna —.</l>
<l>Di questa sedia s'accostava un piede</l>
<l>al pié del mostro, tal che chi voleva</l>
<l>toccarlo a posta sua se li concede.</l>
<l>Era lo staggio, o ch'esser mi pareva,</l>
<l>di quel metallo che s'apprezza tanto</l>
<l>e 'n sin saliva ove colui sedeva.</l>
<l>Non credo già che sia grosso cotanto</l>
<l>il maggior cavalier che sia in castello,</l>
<l>quando girasse ancor più di altrettanto.</l>
<l>Seco m'accosto, come volle a quello</l>
<l>la mia duchessa, e aprì con la mano,</l>
<l>che pria non l'avea visto, uno sportello.</l>
<l>Per man mi prese e disse: “Or dentro entriano;</l>
<l>di qui si sale e ben ci è altra via,</l>
<l>ma per or questa vo' che noi pigliano”.</l>
<l>Chi è colui ch'al pozzo stato sia,</l>
<l>molto più bel, che utile, d'Orvieto,</l>
<l>ch'a scendere e salire ha doppia via,</l>
<l>pensi che tal mi par dentro il secreto</l>
<l>calle, che voto a chiocciola saliva,</l>
<l>e molti erano a noi dinanzi e drieto,</l>
<l>perché nel fondo, a quel ch'io 'ntesi, apriva</l>
<l>una gran porta a chi volea l'entrata,</l>
<l>ben ch'a molti il salir non riusciva.</l>
<l>Buia era ben la chiocciola, ma grata</l>
<l>era pur a salir, che 'l largo giro</l>
<l>la facea dolce e di larghezza agiata.</l>
<l>Veloce, con mia guida, in alto tiro,</l>
<l>senza posar, ché così vuole, all'erta,</l>
<l>— né pur la gente che saliva miro —</l>
<l>fin che giugnemo al fine, ov'era aperta,</l>
<l>lungo la coscia, sotto una gran palla,</l>
<l>l'uscita della seggiola scoperta.</l>
<l>Eravi un ponte che teneva dalla</l>
<l>carne del mostro all'uscio, che pel peso</l>
<l>spesso di tanti, cigola e traballa.</l>
<l>Di che si fusse il ponte ancora inteso</l>
<l>non ho, ch'io lo passai forte tremando,</l>
<l>sentendo così debole e sospeso.</l>
<l>Ma per tornare al fatto nostro, quando</l>
<l>noi fummo in su la coscia, che duo miglia</l>
<l>mi parea lunga, in qua e 'n là guardando,</l>
<l>nuovo timore e nuova maraviglia</l>
<l>m'assal, ch'io veggo il ciel rannugolarsi,</l>
<l>per un vento che tutto lo scompiglia,</l>
<l>e l'infelici genti insieme urtarsi,</l>
<l>che come noi saliti eran la fiera,</l>
<l>pel vento e non aver dove appiccarsi.</l>
<l>Intanto da quell'aria grossa e nera</l>
<l>grandine e pioggia impetuosa casca</l>
<l>e già mancato il giorno, era la sera.</l>
<l>Quivi non era né tetto, né frasca,</l>
<l>né grotta, né capanna, né speranza,</l>
<l>che per arte o natura ve ne nasca.</l>
<l>“In così vaga e piacevole stanza</l>
<l>m'avete, o guida mia, diss'io, condotto?</l>
<l>Né so quanto a durar si abbi la danza.</l>
<l>Quand'io sarò rotolato di sotto,</l>
<l>fra cosce o 'n su la sedia o che caduto</l>
<l>sarò fra i magri o fra 'l popolo indotto,</l>
<l>aspetterete voi di darmi aiuto,</l>
<l>che sarà quel di Rodi o di Pianosa,</l>
<l>ch'ancor, ch'io sappia, non è mai venuto?</l>
<l>Se per istrada tanto perigliosa</l>
<l>s'ha imparar senno, io non vo' mai sapere</l>
<l>arte o scienza o altra simil cosa,</l>
<l>travagliato or da uomini, or da fiere,</l>
<l>perder la vita e l'onor quasi e stare</l>
<l>i bei due dì senza mangiare o bere”.</l>
<l>Intanto in qua e 'n là vedea cascare</l>
<l>quelle meschine turbe a venti, a trenta</l>
<l>e, appiccate insieme, rotolare.</l>
<l>Era del giorno ogni scintilla spenta,</l>
<l>né per la notte nulla si scorgea,</l>
<l>se non qualche balen, che più spaventa,</l>
<l>e la mia guida umilmente dicea:</l>
<l>“Vienne pur meco, ch'alla fin del giuoco</l>
<l>tu sarai lieto” e per man mi tenea.</l>
<l>Di poca fede er'io, anzi di poco</l>
<l>senno o pur meritavo qualche scusa,</l>
<l>veggendomi condotto in simil loco.</l>
<l>Alfin colei, che confortarmi er'usa,</l>
<l>giunti con gran fatica al fianco, duro</l>
<l>mi dette un cibo, ov'era manna infusa,</l>
<l>di tanto odore e sapor, che sicuro</l>
<l>tornar mi fece e scordare ogni danno</l>
<l>e 'ntanto l'aer si fe' chiaro e puro,</l>
<l>ond'io m'addormentai senz'altro affanno.</l>
</lg>
</div2>
<div2>
<head>Capitolo sesto</head>
<lg>
<l>Ecco di nuovo a ridormir dormendo</l>
<l>ed a parermi risognar sognando</l>
<l>e quel ch'io vidi a raccontar temendo</l>
<l>del perché e del come e dove e quando;</l>
<l>pur or v'ho detto ch'io m'addormentai,</l>
<l>nella mia scorta al tutto riposando.</l>
<l>Non credo che due ore intere mai</l>
<l>dormito avessi, che 'n nuova pazzia</l>
<l>e in nuove chimere rientrai.</l>
<l>A me parea discorrer: “Questa via</l>
<l>che mi resta a fornir, tant'erta e lunga,</l>
<l>come potrassi e possibil mi fia?</l>
<l>Ben so che prima ch'al bellìco aggiunga,</l>
<l>che potrei forse attaccandomi al folto</l>
<l>pel che col pettignon par che congiunga,</l>
<l>perch'io non son di braccia forte molto</l>
<l>ed ho pur della carne e non son uso,</l>
<l>mi fia la forza e lo spirito tolto.</l>
<l>Ma se vietato m'è l'andar più suso,</l>
<l>ché non v'è d'attaccarsi cosa alcuna,</l>
<l>fin alle poppe che pendano in giuso,</l>
<l>non sarò io un giuoco di fortuna,</l>
<l>non potendo fornir l'impresa assunta,</l>
<l>qual uom che fummo o nugoli raguna?</l>
<l>Ma quand'io salga in su l'ultima punta</l>
<l>di quest'Arcigrandon, ch'arò io fatto?</l>
<l>Che pro? che premio o saper mi s'aggiunta?”</l>
<l>Questo pensando, giudicava matto</l>
<l>me, sopra tutti gl'altri, ché tal opra</l>
<l>mi conoscea dannosa e 'n ciò mal atto.</l>
<l>Ma, com'occasion mi si discuopra,</l>
<l>i' vo' tornarmi a casa e mi credea</l>
<l>poterlo far senza alle stelle ir sopra.</l>
<l>Mentre così discorro, mi parea</l>
<l>veder verso di me venir gran gente,</l>
<l>ch'era discesa ond'io salir dovea,</l>
<l>tutta festosa e sì lieta e ridente,</l>
<l>che pareva il contento naturale,</l>
<l>con veste e gioie, ornati riccamente.</l>
<l>Io che non avea ancora altro che male</l>
<l>veduto, dissi: “Che novella è questa?</l>
<l>Certo o ch'io sogno o ch'io non sono il tale”.</l>
<l>E certi di costor, danzando in festa,</l>
<l>giunti a me, fanno un mezzo cerchio intorno,</l>
<l>quasi a 'nvitar qualche fanciulla onesta,</l>
<l>e tutti ad una voce domandorno:</l>
<l>“Perché non sali onde noi siamo scesi,</l>
<l>pria che si chiugga in occidente il giorno?”</l>
<l>Risposi lor: “Con gran fatica ascesi</l>
<l>siamo una donna ed io, che non so il nome;</l>
<l>or di non ir più su partito presi;</l>
<l>e poi, quand'io volessi salir, come</l>
<l>potrei, non sendo di Dedalo il figlio</l>
<l>e sì le forze avendo stanche e dome?”</l>
<l>“Oltr'ogni mio poter mi maraviglio”</l>
<l>disse un di loro e 'n viso dimostrossi,</l>
<l>per vergogna di me, tutto vermiglio,</l>
<l>“perché di questo e di maggior colossi</l>
<l>t'arei dato la cura di salire,</l>
<l>di tale ingegno credea che tu fossi.</l>
<l>Ma perché forse, fra gli sdegni e l'ire,</l>
<l>il tuo senno smarrito si ritruova,</l>
<l>onde la sua virtù non può seguire,</l>
<l>vo' che con questo, da qui innanzi, muova</l>
<l>il passo, che veloce scende e sale,</l>
<l>del vento al pari e del folgore a prova.</l>
<l>Questo ti porterà con le sue ale”.</l>
<l>E fe' venir un uom leggiero e snello,</l>
<l>ch'io so ch'a ritener forza non vale;</l>
<l>ben lo conobbi subito, e che quello</l>
<l>penetra il cielo e penetra la terra</l>
<l>ed entra in una lente e 'nn un capello.</l>
<l>Però mi taccio e che colui non erra</l>
<l>conosco, che mi parla, e di me cura</l>
<l>cotal si prende e mi conforta a guerra;</l>
<l>né men conobbi lui, ch'or m'assicura,</l>
<l>né gli rimproverai ch'a spaventarmi</l>
<l>venne, poco era, e mettermi in paura.</l>
<l>“Orsù, poiché costui debbe guidarmi,</l>
<l>eccomi pronto, ma con questa scorta,</l>
<l>dissi, ché mai da llei non vo' scostarmi.</l>
<l>Ma questa gente ch'è teco e che porta</l>
<l>tanta gioia, chi è?” “Questi hanno vinto,</l>
<l>disse, e saper chi sieno or non t'importa.</l>
<l>Forse un giorno il saprai, fors'ancor cinto</l>
<l>sarai de' lor contenti; attendi pure</l>
<l>da questa impresa non essere spinto”.</l>
<l>Tanto mi fer le parole sicure</l>
<l>di costui del salir crescer la voglia,</l>
<l>che da me sciolser tutte l'altre cure</l>
<l>e dissi: “Or via, pur che di qui mi scioglia</l>
<l>eccomi al camminar le voglie pronte”</l>
<l>e mossi il pié, leggier com'una foglia.</l>
<l>Svegliato in questo e rinato dal monte</l>
<l>vidi il sol nuovo ed essermi d'intorno,</l>
<l>poi ch'io fui desto, le genti racconte;</l>
<l>l'essere il sogno in tutto vero e 'l giorno</l>
<l>nuovo tornato, a ddoppio mi fa pronto</l>
<l>e tutto il preso ardir, doppio ritorno.</l>
<l>Or tu che leggi non mi far più il conto</l>
<l>addosso, da qui innanzi, quand'io voli,</l>
<l>non che quand'io discendo o quand'io monto;</l>
<l>ma poi che le zanzare e' punteruoli</l>
<l>comporti, passeggiando ir per le volte,</l>
<l>molto più vo' di me che ti consoli</l>
<l>con tale aiuto; or, perché dirti molte</l>
<l>cose conviemmi, lasciate da banda</l>
<l>tutte le scuse, prego che m'ascolte.</l>
<l>Già eravan girando u' la ghirlanda</l>
<l>hanno i Davitti e gl'Ercoli, alle parti</l>
<l>ch'onestà ricoprir chiede e comanda.</l>
<l>Di quel ch'io vidi qui non vo' parlarti</l>
<l>ch'ogni po' d'aloe potrebbe amaro,</l>
<l>gran quantità di dolce cibo, farti.</l>
<l>Basta, che gl'occhi nostri penetraro</l>
<l>per quella selva e molti casi degni</l>
<l>di non esser taciuti vi trovaro.</l>
<l>La selva dico, perché grossi legni</l>
<l>pareano e lunghi quei che noi veggiamo</l>
<l>essere i peli in noi dell'aria indegni.</l>
<l>Partiti quindi, in su veloci andiamo,</l>
<l>fin alla parte donde il cibo primo</l>
<l>ha preso ciascun uomo, in fuor ch'Adamo.</l>
<l>Alzando gl'occhi or da sommo, or da imo</l>
<l>ed ora intorno, la maggior caverna</l>
<l>ch'io mai vedessi, questo luogo stimo.</l>
<l>In mezzo all'antro par che si discerna</l>
<l>un uom di marmo, ch'aveva dal piede</l>
<l>lunga al ginocchio tre braccia ogni pierna</l>
<l>e nella basa avea scritto da piede</l>
<l>“anus”, mi parve, “inperador romano”,</l>
<l>che 'l principio del nome non si vede.</l>
<l>Avea lo scettro nella destra mano,</l>
<l>nell'altra un libro aperto consumato,</l>
<l>come de' libri antichi esser veggiàno;</l>
<l>ed era tanto in margine chiosato</l>
<l>di tante mani e di tante postille,</l>
<l>che lor, né 'l testo, non s'intendien fiato.</l>
<l>Da lui levato gl'occhi, più di mille</l>
<l>catedre veggo in questa cava intorno,</l>
<l>come il favore o 'l merito sortille,</l>
<l>e dentro aver ciascuna un savio, adorno</l>
<l>di toga, di berretta e di scarsella,</l>
<l>come si vede spesso andarne attorno,</l>
<l>con diversi atti e diversa favella</l>
<l>e per lo più contrari e discordanti</l>
<l>ir dichiarando or questa cosa, or quella.</l>
<l>Stavon questi a udir, quasi studianti,</l>
<l>molti e 'mparavon formule e quistioni</l>
<l>e pochi andavon più là, ch'e' pedanti.</l>
<l>Partiti poi di quivi, i begli e' buoni</l>
<l>eran tenuti e maestri perfetti,</l>
<l>degni d'andare in sella e con gli sproni.</l>
<l>Eran costor tutti calcati e stretti,</l>
<l>chi più, chi men, da molti ch'eran fatti</l>
<l>vaghi de' loro aiuti e de' lor detti.</l>
<l>Questi pel poggio della pancia tratti</l>
<l>erano or per le mani ed or pel naso</l>
<l>o salivan lor dietro come gatti.</l>
<l>Ma per non mi scordar d'un altro caso,</l>
<l>ch'io vidi in su lo sdrucciol del bellico,</l>
<l>e ch'e' non paia ch'io proceda a caso,</l>
<l>dico che e' v'era un arbor, mezzo fico</l>
<l>e mezzo sorbo, annestato per modo</l>
<l>ch'e' non vi si vedea distinto intrico.</l>
<l>Ma quel ch'era più bel che, da quel sodo</l>
<l>legno del sorbo, eran de' fichi in chiocca</l>
<l>e 'l fico sorbe avea più senza modo.</l>
<l>All'albor dietro e che sempre lo tocca</l>
<l>stava un ch'era diviso in due colori,</l>
<l>di brace spenta e di neve che fiocca.</l>
<l>Intorno a questi stavano i migliori</l>
<l>di que' più savii e mostravano spesso</l>
<l>la parte dentro per quella di fuori</l>
<l>e giudicando l'arbor per processo</l>
<l>mostravano esser sorbe i fichi e fichi</l>
<l>le sorbe e gli scambiavano anco spesso.</l>
<l>D'intorno a questi eran molti mendichi,</l>
<l>che tempo perso avieno, oro e terreno,</l>
<l>fra le lor controversie e' loro intrichi.</l>
<l>Ma quel ch'io meno intendo — ed è non meno</l>
<l>d'intender d'uopo — è che dimolti vidi</l>
<l>cavarsi con sue mani il cuor di seno</l>
<l>e darlo a certi, che stimavon fidi</l>
<l>amici, che gittandoli avean posa</l>
<l>or nella selva, or ne' fetenti lidi.</l>
<l>Questa mi parve sì maravigliosa</l>
<l>stratagema, s'ell'è femmina, ch'io</l>
<l>non ho voluto tenervela ascosa.</l>
<l>Or, per tornar, seguitando, dov'io</l>
<l>vi lasciai dianzi, dico, che con l'una</l>
<l>e l'altra guida saliv'ancor io.</l>
<l>Saliti alfine in una selva bruna,</l>
<l>ch'è fra la manca e la mamella destra,</l>
<l>veggio che molta gente ivi s'aduna</l>
<l>e una cava in una macchia alpestra,</l>
<l>grande e di ferro a più chiavi serrata,</l>
<l>vidi e me la mostrò la mia maestra.</l>
<l>Ed un, con una vista stralunata,</l>
<l>gridava: “O per contradio o per diritto</l>
<l>convien che paghi chi vuol far passata”.</l>
<l>A questa voce il popol tutto a ggitto</l>
<l>mi si parea cacciar le mani a' fianchi</l>
<l>e pagar là senza pur fare un zitto.</l>
<l>E io fra gl'altri, acciò che non si manchi</l>
<l>per nulla ch'io non passi, feci il largo</l>
<l>e vi lasciai certe lire di Bianchi.</l>
<l>In questo, o lettor mio, nuovo letargo,</l>
<l>non mi pareva aver la tasca vota,</l>
<l>come in quel luogo che m'avvenne, spargo.</l>
<l>Allor ci fe' passar sopra una ruota,</l>
<l>— cioè quei che pagorno — e mente posi</l>
<l>che sempre si riempie e sempre è vota.</l>
<l>Noi passamo oltre con quei frettolosi,</l>
<l>che parea lor mill'anni esser ridotti</l>
<l>agl'ultimi atti, ancor che perigliosi.</l>
<l>Come noi fummo in sul petto condotti,</l>
<l>sì largo ed alto e la gola e la faccia</l>
<l>scorgo, come far posso ch'io non dotti?</l>
<l>Mirar le larghe spalle e le gran braccia</l>
<l>e le possenti man, ch'alzate al cielo,</l>
<l>faceano al sole inpallidir la faccia.</l>
<l>A me corse per l'ossa un mortal gielo,</l>
<l>quand'io gli vidi nella man più forte</l>
<l>un coltel grande, che radeva il pelo;</l>
<l>non avea punta, ma taglia di sorte</l>
<l>da una banda e dall'altra ammaccava,</l>
<l>ch'ir mi pareva a manifesta morte.</l>
<l>Nella sinistra più cose portava,</l>
<l>come per varii assalti le serbasse,</l>
<l>per offender colui ch'ei nimicava.</l>
<l>Ed eran tante che chi le contasse</l>
<l>andrebbe a rischio poi ch'alla brigata</l>
<l>il troppo e freddo cibo non tediasse;</l>
<l>però ve 'l serbo a quest'altra infornata.</l>
</lg>
</div2>
<div2>
<head>Capitolo settimo</head>
<lg>
<l>S'io potessi sognare un'altra volta,</l>
<l>mi parria certo aver migliore scusa</l>
<l>di contar quel che segue a chi m'ascolta.</l>
<l>A queste due stampite, o larga Musa,</l>
<l>donami o tu mi presta tanto fiato,</l>
<l>ch'io ne satolli la mia cornamusa.</l>
<l>Aveva, dico, dal sinistro lato</l>
<l>questi una sega, una pialla, un balestro,</l>
<l>una scure, una scala ed un pennato,</l>
<l>una trappola quadra, ov'il maestro</l>
<l>fatto avea stanze a finestre ferrate,</l>
<l>di sopra aperta, a guisa di canestro.</l>
<l>Tutte eran cose grandi e smisurate,</l>
<l>ma perch'io so ch'alla stupenda mano,</l>
<l>che le capeva, non considerate,</l>
<l>sol vi vo' dir ch'una fiaccola in mano</l>
<l>aveva grande com'una fornace;</l>
<l>dell'altre vo' che noi ce la passiano.</l>
<l>Già eravamo alla fin del torace</l>
<l>condotti e guardavàn la gran trachea,</l>
<l>se gorgozul chiamarla non vi piace.</l>
<l>Quanto costui trangugi e quanto bea,</l>
<l>chi può pensar, prima ch'e' sia satollo?</l>
<l>pien di stupor, fra me stesso dicea.</l>
<l>Ed è ben ver che satollar non puollo</l>
<l>il mondo e sempre divora e tracanna</l>
<l>e possol dir, che l'ho provato e sollo.</l>
<l>“Tu sei sì presso, che l'occhio s'inganna,</l>
<l>disse mia guida, e la veduta bassa</l>
<l>e la nebbia di sopra anco l'appanna”.</l>
<l>Ma quel leggiero disse: “Or vieni e passa</l>
<l>e non temer di sedermi in sul collo”.</l>
<l>Il che potetti far tanto s'abbassa,</l>
<l>Ei si levò nell'aria sollo sollo,</l>
<l>con tal soavità, che con men porta</l>
<l>l'aquila a far del sol prova il suo pollo.</l>
<l>E la mia donna anch'ella mi conforta</l>
<l>e con dolci parole m'assicura;</l>
<l>ché mi dovea veder la faccia smorta.</l>
<l>Ma s'io dicessi: “Io non ebbi paura”</l>
<l>non me 'l crediate, a vedermi sì in alto,</l>
<l>che 'n sino a qui non potei porvi cura,</l>
<l>ch'appena io giù guardando, era lo smalto</l>
<l>da me veduto, ove tenea le piante</l>
<l>costui, ch'al mondo fa sì grande assalto.</l>
<l>Or mi si scuopre e da llato e davante</l>
<l>la smisurata faccia e d'ogni parte</l>
<l>d'aria e color, quali elle sieno e quante.</l>
<l>Non aspettate ch'io imbratti le carte</l>
<l>per disegnarvi appunto le misure,</l>
<l>ch'io cerco altrove di mostrar tal arte.</l>
<l>Avea costui le ciglia grosse e dure,</l>
<l>la fronte crespa e gl'occhi soffornati</l>
<l>e le luci di gufo, ma più scure,</l>
<l>il naso lungo e i nari aperti e lati,</l>
<l>più che l'arte non chiede, e i labbri grossi,</l>
<l>molto eminenti e molto arrovesciati,</l>
<l>non eran di color vermiglio o rossi,</l>
<l>ma di panno di vin nero o d'aceto,</l>
<l>che pagonazzo sbiancato dir puossi.</l>
<l>I denti mi parean... pur mi sto cheto.</l>
<l>Anzi, vo' dirlo! o di cane o di luccio,</l>
<l>che l'uno e l'altro mi frugava dreto.</l>
<l>Aveva un ghigno, che tenea di cruccio,</l>
<l>e 'l mento smusso e quasi il gorgozzule</l>
<l>gli tocca e da' calcagni non me 'l succio.</l>
<l>Avea la barba ch'un mezzo grembiule</l>
<l>logoro mi parea, con fila rade,</l>
<l>e del color delle ferrette mule.</l>
<l>Un per il lato dalla bocca cade,</l>
<l>com'hanno i Turchi, due mustacchi lunghi,</l>
<l>che parevan ricolti per le strade.</l>
<l>Ma prima che dal mento io mi dilunghi,</l>
<l>non vo' lasciar di dir ch'egl'era pieno</l>
<l>di cossi e porri e di cipolle e funghi.</l>
<l>Le guancie due scarselle mi parieno</l>
<l>quasi, ma larghe e di queste all'antica</l>
<l>d'un color proprio del secco terreno.</l>
<l>Voi potrest'or con non molta fatica</l>
<l>imaginarvi l'aria del suo viso,</l>
<l>senza ch'io più ne scriva o più ne dica.</l>
<l>“Come ti sei da lui così diviso?</l>
<l>Ove sono i capelli? Ove gl'orecchi?”</l>
<l>Direste voi, secondo ch'io m'avviso.</l>
<l>Ma perch'in questo ancor non ci si pecchi,</l>
<l>dico ch'io non potei veder la fine</l>
<l>del capo mai, ben ch'a llui m'alzi e specchi,</l>
<l>ché lassù, dov'io penso avere il crine,</l>
<l>era sì scuro, che mai non potei</l>
<l>del desiderio mio venire al fine.</l>
<l>Ben degl'orecchi quattro volte o sei</l>
<l>v'ho voluto parlar, né per indugio</l>
<l>dimenticato mai me lo sarei.</l>
<l>Non tira tanto una palla archibugio,</l>
<l>quant'e' son lunghi, o una freccia un arco,</l>
<l>quant'hanno largo il concavo pertugio,</l>
<l>nel quale io vidi più di mille al varco</l>
<l>entrare uccei di più sorte, adunati</l>
<l>da ogni banda; e son nel mio dir parco;</l>
<l>ma dalla destra banda eran volati</l>
<l>certi che mi parean tenuti bene</l>
<l>grassi con belle penne e ben cibati</l>
<l>e chiedendo udienza, porgean piene,</l>
<l>l'ugna del piè, di mille gentilezze,</l>
<l>come dir gioie e perle e d'ogni bene.</l>
<l>A questi par ch'ogni porta si spezze</l>
<l>ed eran messi dentro e tosto uditi</l>
<l>e fatto lor mille amorevolezze.</l>
<l>Dall'altro orecchio certi, che nutriti</l>
<l>parean di buio, quando là giugnemo,</l>
<l>vidi pelati e magri, afflitti e triti.</l>
<l>Di questi molti, appena in su l'estremo</l>
<l>dell'alvo giunti, spennacchiati, fuori,</l>
<l>percossi e brulli giù cader vedemo</l>
<l>e 'n cambio di ricchezze o gemme o ori</l>
<l>recavon lenti o cicerchie o lupini</l>
<l>e ben avean di ciò degni favori,</l>
<l>che certi pappagalli a que' tapini</l>
<l>dicìeno: “Andate via, che voi ci empiete</l>
<l>di spazzatura e pidocchi pollini”.</l>
<l>“Come, dicevon loro, pazzi, volete</l>
<l>entrar così stentati? Andate, andate</l>
<l>e ritornate grassi che voi siete.</l>
<l>E s'il falcon t'ha le schiene pelate</l>
<l>e l'aquila a quell'altro ha tronche l'ali,</l>
<l>andate al naso e vi rammaricate”.</l>
<l>Di questi giuochi e simili altri tali</l>
<l>vidi fare agl'uccei di quella banda</l>
<l>e così vanno i poveri animali.</l>
<l>Partiti quindi, io feci una domanda</l>
<l>a quel che mi portava, in voce onesta,</l>
<l>quant'io potei, persuasiva e blanda:</l>
<l>“I' vorrei, dissi, il fin veder di questa</l>
<l>figura, s'e' vi piace, e forse farlo</l>
<l>potrei se mi portaste in su la testa”.</l>
<l>Allor mia guida: “E' si vuol contentarlo”</l>
<l>e colui mi posò, dov'il ciuffetto</l>
<l>termina in su la carne, a disegnarlo.</l>
<l>Ma tosto mi penti' d'averlo detto,</l>
<l>ch'ivi posato, l'error mio conosco</l>
<l>e di chiederne venia il tempo aspetto,</l>
<l>perch'ov'io ero e tutto il capo un bosco</l>
<l>e così alto e cupo ed io sì sotto</l>
<l>era, che 'l mio veder si fe' più fosco.</l>
<l>Mentre fuor di me stesso non fo motto</l>
<l>per mia folle domanda, un piè mi scocca</l>
<l>e caddi a dietro col capo di sotto.</l>
<l>Alzò la testa il mostro e “Chi mi tocca?”</l>
<l>disse e io giù pel naso tombolando</l>
<l>un quarto d'ora, al fin gli caddi in bocca.</l>
<l>E s'io cadeva sopra i denti, quando</l>
<l>del naso il precipizio traboccai,</l>
<l>in quanto a vita, io mi vi raccomando.</l>
<l>Ma il cader dentro in bocca, ov'io toccai</l>
<l>la lingua, ch'era pur morbida e molle,</l>
<l>fu cagion, per allor, ch'io la campai.</l>
<l>Come il cader, se ben d'un alto colle,</l>
<l>profonda valle fa d'un coccolino,</l>
<l>tanto par che costui per me si crolle.</l>
<l>Io stetti un pezzo, a quel ch'io m'indovino,</l>
<l>non di men tramortito e dell'uscita</l>
<l>mi disperai, se ben v'era vicino,</l>
<l>ch'i denti eran sì spessi e la salita</l>
<l>delle gengie sì alta e sì repente,</l>
<l>ch'e' non sare' la cosa riuscita.</l>
<l>E se ben colassù fra dente e dente</l>
<l>per appuntarsi eran di larghe vie,</l>
<l>di salirvi uom mortale era niente.</l>
<l>Pensar dovete che le scorte mie,</l>
<l>forse ad altro badando, non m'avieno</l>
<l>visto cader, non che m'aiuten quie.</l>
<l>Alfin di doglia e di paura pieno,</l>
<l>mi par men mal da que' denti scostarmi,</l>
<l>ch'a pur mirarli mi veniva meno,</l>
<l>e per la lingua comincio avviarmi</l>
<l>sotto il magno palato, ch'a guardallo</l>
<l>una montagna vota veder parmi</l>
<l>e gl'occhi or qua, or là voltando, al ballo</l>
<l>de' larghi e lunghi e grossi mascellari,</l>
<l>s'io temeva e stupia, ch'il prova sallo.</l>
<l>Ma perch'io non poteva andar sì pari,</l>
<l>ch'io none sdrucciolassi qualche volta,</l>
<l>sentì il gigante e none stette guari</l>
<l>che giù pel gorgozzul mi diè la volta.</l>
</lg>
</div2>
<div2>
<head>Capitolo ottavo</head>
<lg>
<l>Quand'io cascai dalla suprema fronte,</l>
<l>il sol, ch'in occidente giù calava,</l>
<l>era quasi del mar giunto in sul ponte</l>
<l>e di quel quarto, quand'io rotolava,</l>
<l>e di due ore intere ch'io penai,</l>
<l>a camminar per quella scura cava,</l>
<l>faccendo il conto, a quand'io mi trovai</l>
<l>inghiottito, eran tre ore di notte</l>
<l>con lo star tramortito, ch'io contai;</l>
<l>ma parte che costui così m'inghiotte,</l>
<l>il vapor mi sostenne d'un cammino,</l>
<l>che 'n su salia, da più vivande cotte.</l>
<l>E come suol nell'aria un moscherino</l>
<l>portarne il fummo, un atomo, una penna,</l>
<l>fu cagion che nel fondo io non rovino,</l>
<l>anzi, com'alla punta d'una antenna</l>
<l>già vidi alzare un uom per far la scorta,</l>
<l>m'alzò nel luogo che più giù s'accenna.</l>
<l>Quivi, tremando e con la faccia smorta</l>
<l>stava, ch'il luogo non ha altro caldo,</l>
<l>se non quel tanto ch'il fummo vi porta.</l>
<l>Io non sapeva ov'io mi fosse e saldo</l>
<l>stava e pensoso, quand'io vidi un lume</l>
<l>apparir, che mi fe' sicuro e baldo.</l>
<l>Parvem'esser allor fra certe schiume,</l>
<l>che suol far l'acqua che scende da' colli,</l>
<l>poi riscontra nel piano erba o pattume.</l>
<l>E mi ricorda che più volte volli</l>
<l>da me schivarle e m'avvidi che 'nvano,</l>
<l>ché sempre mi copria delle più molli.</l>
<l>Era quel lume abbagliato e lontano,</l>
<l>ma di magno vigore e di grandezza</l>
<l>da non creder ch'un uom l'avesse in mano.</l>
<l>Or comincio a guardar l'ampio e l'altezza</l>
<l>del circuito grande, in ch'io mi trovo</l>
<l>e l'occhio a ppoco a ppoco ci s'avvezza.</l>
<l>Io mi pensava esser 'n un mondo nuovo,</l>
<l>che non v'era più stato e che pien d'aria</l>
<l>fusse, ma spessa più ch'albume d'uovo.</l>
<l>Pur v'alitavo dentro, ma contraria</l>
<l>m'era al polmone e tanto agl'occhi e al naso,</l>
<l>ch'io non andrei mai quivi a mutar aria.</l>
<l>Pareami d'una cupola o d'un vaso</l>
<l>aver forma il gran sito, o ver d'un fiasco,</l>
<l>che col collo all'in giù fusse rimaso.</l>
<l>Intanto in fantasie nuove ricasco,</l>
<l>non so se desto, e veggo in aria un seggio</l>
<l>sospeso, ond'io trasecolo e rinasco</l>
<l>e una donna in quel sì bella veggio</l>
<l>seder, di tanto altera e nobil vista,</l>
<l>ch'ogn'altra a ppar di lei giudicai peggio.</l>
<l>In quell'aria sì grossa e con la vista,</l>
<l>com'io vi dissi, appannata e 'npedita</l>
<l>e con quel lume ch'a gran pena acquista,</l>
<l>mi credea averla più chiara e spedita</l>
<l>e veder me' che mai — credenza inferma —,</l>
<l>né più curava o d'entrata o d'uscita,</l>
<l>e 'n quella donna tenendola ferma,</l>
<l>com'io v'ho detto, più nobile e bella</l>
<l>di ciascuna altra il giudicio l'afferma;</l>
<l>e mirando or la man, di ricche anella</l>
<l>adorna, ed or l'incoronata chioma,</l>
<l>di gran bellezza e di gran pregio appella,</l>
<l>in veste tale e sì ricca, che Roma</l>
<l>non potea farla a questa simigliante,</l>
<l>quando la Terra avea più vinta e doma.</l>
<l>S'io volessi contarvi tutte quante</l>
<l>le sue delizie e la pompa che spande,</l>
<l>queste mie carte non sarebbon tante.</l>
<l>Tenea la destra in sur un dado grande,</l>
<l>che di cristallo lucido pareva,</l>
<l>pari e pulito da tutte le bande.</l>
<l>Nella sinistra uno scettro teneva</l>
<l>di gran valuta e vedev'io che 'n pregio</l>
<l>più quel quadro cristallo e caro aveva.</l>
<l>D'intorno a questa un nobile collegio</l>
<l>veder mi par de' più saggi e migliori,</l>
<l>che 'l mondo avesse e di più chiaro fregio;</l>
<l>e capitani e prelati e signori,</l>
<l>ognun la riverisce, ognun la 'nchina</l>
<l>e se le fanno schiavi e servitori.</l>
<l>E, digradando in sino alla meschina</l>
<l>gente, vi vidi di più sorte e stati,</l>
<l>tanto che per mirar l'occhio s'inchina.</l>
<l>E tutti erano accetti e carezzati</l>
<l>dalla gran donna e da quei degni eroi,</l>
<l>ch'ella avea 'ntorno, e vestiti e cibati.</l>
<l>S'io avea voglia d'onorarla a voi</l>
<l>lascio pensare e quanto io mi struggea</l>
<l>d'esser degnato ne' servigi suoi.</l>
<l>Per farle offerta di me mi parea</l>
<l>muovere il passo umilmente e devoto,</l>
<l>ch'il suo pié ginocchion baciar volea.</l>
<l>O mia falsa credenza! Ecco ch'io noto,</l>
<l>quand'io lo vo' baciar, che gl'era tutto</l>
<l>nero e peloso e d'ogni grazia voto.</l>
<l>Se ben di forma umana, era sì brutto,</l>
<l>che, schifandolo, a me ritirai presto</l>
<l>le labbra e 'l viso, sbigottito in tutto.</l>
<l>E com'io l'alzo io veggo tutto il resto</l>
<l>corrispondere al piede; or s'e' m'assaglia</l>
<l>stupore io lascio a voi pensarlo questo.</l>
<l>Le veste e gl'ori e le gemme di paglia</l>
<l>si fero un fascio ed ella una bertuccia,</l>
<l>che mi coccava e par che su vi saglia.</l>
<l>Intanto io veggo il popol che si cruccia,</l>
<l>che gl'era intorno, e non pur far quistione,</l>
<l>ma ch'a l'un l'altro il sangue preme e succia.</l>
<l>E quelle che parien buone persone,</l>
<l>saggie, oneste e da bene erano in fere</l>
<l>tutte converse e di mala intenzione.</l>
<l>E que' minor mi pareva vedere</l>
<l>pesciolin diventar chiocciole e granchi,</l>
<l>buoni a mangiar, ma di piccol potere.</l>
<l>Né mi parea però ch'esser vi manchi</l>
<l>tortole e starne e castrati ed agnelli</l>
<l>ed altri che con l'uom si tengan franchi.</l>
<l>Questi eran morsi e graffiati da quelli</l>
<l>animai più possenti e più feroci,</l>
<l>ch'era una gran pietà pure a vedelli.</l>
<l>Né lor giovava al cielo alzar le voci,</l>
<l>che Giove molte volte non gl'udiva,</l>
<l>tant'era in alto o vedea le lor croci.</l>
<l>Intanto il fummo che lassù saliva</l>
<l>si converse in catarro e seco in giuso</l>
<l>tirommi, ov'il cibreo più non bolliva;</l>
<l>caddi, dico, nel luogo ove rinchiuso</l>
<l>si cuoce il cibo, che poi, per l'ambicco,</l>
<l>diventa quel ch'a dirlo non son uso.</l>
<l>Ma ritornando a galla, alfin m'appicco</l>
<l>in verso il collo della cornamusa</l>
<l>e quant'io posso di laggiù mi spicco</l>
<l>e guardando in quel lago, alla rinfusa</l>
<l>vidi esser tanta gente, che all'occhio</l>
<l>creder vie manco il discorso non usa.</l>
<l>Io vedevo or un braccio, or un ginocchio</l>
<l>venire a proda e un, quasi smaltito</l>
<l>diventar, com'un gambo di finocchio.</l>
<l>Altri gridava, ma non era udito,</l>
<l>che consumar la carne si sentiva</l>
<l>in quel guazzetto più volte bollito.</l>
<l>Altri un po' più gagliardo, giunto a riva,</l>
<l>come me s'era attaccato dai lati</l>
<l>e tutto lieto in verso me veniva.</l>
<l>Pur tutti suzzi e tutti maltrattati</l>
<l>erano e non uscia per cento sei</l>
<l>e parean dalla ruggine mangiati.</l>
<l>Io con molti altri, tanto dissi e fei,</l>
<l>che sbrigati di lì venimmo in loco,</l>
<l>che per vergogna mai non lo direi.</l>
<l>Turando il naso ed alitando poco,</l>
<l>mi sarei per uscir di tal miseria,</l>
<l>volentieri accordato a star nel foco,</l>
<l>cangiarmi in Ecco o rinnovare Egeria</l>
<l>mi torrei per accordo o pur entravo,</l>
<l>otta per otta, in qualche misenteria.</l>
<l>Mentre ch'a forarn'una frugolavo,</l>
<l>sento una voce ed un che mi s'accosta</l>
<l>e dice: “Qui non giova fare il bravo.</l>
<l>Qui s'entra ben, ma non s'esce a sua posta,</l>
<l>se non si giura in prima di far pace</l>
<l>ed ogni lite aver tronca e deposta”.</l>
<l>“Come? diss'io, mai non mi piacque o piace</l>
<l>di litigare e l'ingiurie rimetto,</l>
<l>ma de' gran danni miei, chi mi riface?”</l>
<l>“Che danni o che non danni, poveretto?</l>
<l>diss'egli, assai ti fia se gnudo e brullo</l>
<l>di questo luogo ti diparti netto.</l>
<l>Vedi, or tu sei nel luogo ove Lucullo</l>
<l>fondeva il suo; vuoi ritornarti in mezzo,</l>
<l>girando poi come trottola o rullo?”</l>
<l>Qua è un saggio ch'è mezz'uomo e mezzo</l>
<l>caval, che suole, intese le quistioni,</l>
<l>farne un fastello e tagliarlo per mezzo.</l>
<l>Né guarda troppo a' torti o alle ragioni</l>
<l>e non dic'altro se non: “Torna addietro”</l>
<l>o “Tu vien tosto alle conclusioni”.</l>
<l>“Vadasi pure innanzi a questo metro,</l>
<l>rispondo, e del tornar, Dio me ne guardi,</l>
<l>in quel vil luogo, puzzolente e tetro.</l>
<l>Ma tu chi sei, che di saperlo m'ardi?</l>
<l>Come sai tu tal via? Seici tu stato</l>
<l>mai più? Deh, dilmi se Giove ti guardi”.</l>
<l>“Qui sto io sempre, disse, e d'ogni lato</l>
<l>per varie strade un popol ci concorre,</l>
<l>che non sarebbe mai da uom pensato.</l>
<l>Che questo mostro alfin tanto s'aborre</l>
<l>pel fetor, per le perdite e' perigli,</l>
<l>ch'a ritrovarmi ognun volentier corre.</l>
<l>Ed io con ragion valide e consigli</l>
<l>e buon ricordi, da questo malvagio</l>
<l>gli scampo, da' suoi denti e da' suoi artigli”.</l>
<l>E mostrommi una via dove a bell'agio</l>
<l>potemmo andar, ch'era molto lontana</l>
<l>da quella ov'il grandon facea su agio.</l>
<l>Venimmo alla Chimera, ch'una strana</l>
<l>cosa mi parve da principio e poi</l>
<l>mi riuscì più ch'il credere umana.</l>
<l>Fece il solito giuoco a molti e a noi</l>
<l>poi volto, disse: “E voi passar volete?”</l>
<l>Ed io: “Vorremmo, s'e' piacesse a voi”.</l>
<l>Ed ei: “L'usanza far che voi sapete</l>
<l>convienvi”. Ed io: “Tagliate a vostra posta,</l>
<l>dandomi meno ancor che non solete”.</l>
<l>“Che sia tu benedetto” per risposta</l>
<l>mi disse e poi mi diede anco un po' manco</l>
<l>di quel ch'io chiesi nella mia proposta.</l>
<l>Uscimmo alfin d'una fistola al fianco</l>
<l>sinistro che scendeva all'osso sagro,</l>
<l>dove la donna mia m'aspettava anco.</l>
<l>“Per voi, diss'io, Madonna, un Meleagro</l>
<l>poteva diventar; pur voi vedete</l>
<l>ch'io ci entrai grasso e sonne uscito magro.</l>
<l>Un'altra volta, quando voi volete</l>
<l>aiutar uno e farli tante offerte,</l>
<l>trattatelo un po' me', se voi potete.</l>
<l>In tanti affanni e tante morti certe</l>
<l>m'avete sol lasciato! Ed or venite,</l>
<l>quando mi son le strade tutte aperte?”</l>
<l>Appena ebb'io tal parole fornite,</l>
<l>ch'ella ridendo disse: “Sempre teco</l>
<l>stata son io, per la tua lunga lite”.</l>
<l>E ciò che m'incontrò da ch'in lo speco,</l>
<l>caddi in bocca a colui, contommi all'ora</l>
<l>che qui mi trova; ond'io mi scusai seco;</l>
<l>ed ella: “Vienne; omai, vedi ch'è fuora</l>
<l>con Ganimede il sole e della loro</l>
<l>bellezza Giove e Clizia s'innamora.</l>
<l>Saggio or diventa e che 'ncontra a coloro</l>
<l>pensa, ch'io non soccorro, poi che 'nsieme</l>
<l>teco, hai sofferto sì lungo martoro”.</l>
<l>“Andianne, diss'io, pur ch'ancor si teme</l>
<l>per me del mostro e se più mi ci coglie,</l>
<l>tengami in corpo in sin all'ore estreme”.</l>
<l>Scendemmo per la chiocciola che scioglie</l>
<l>altrui di briga e giunti in terra, un altro</l>
<l>argine ci fe' via, che 'n su s'accoglie.</l>
<l>“Or fa, disse mia donna, che sii scaltro,</l>
<l>sì che costor che stanno nel pantano</l>
<l>tu non ti degni di mirar, non ch'altro.</l>
<l>Scaccia ogn'affetto via, vile e villano;</l>
<l>tien l'occhi al cielo e non curar ch'il fango</l>
<l>ti sia conteso, sì nocivo e vano”.</l>
<l>Guidommi infino a casa, ov'io rimango</l>
<l>lieto, perch'ella sempre mi promisse</l>
<l>d'esser con meco o pur nel partir piango.</l>
<l>Prima il suo nome e degl'altri mi disse</l>
<l>tutti, ch'or non accade ch'io vi dica,</l>
<l>per non far tanto le cose prolisse.</l>
<l>Alfin dopo sì lunga e gran fatica,</l>
<l>mi svegliai daddover, ch'era alto il giorno,</l>
<l>pur nel mio letto e non so che mi dica,</l>
<l>ch'io veggo starmi i medici d'intorno</l>
<l>con dir ch'il dormir più mi faria male,</l>
<l>che molto travagliato mi trovorno</l>
<l>da poi 'n qua, perch'io sappia non mi vale,</l>
<l>che tutti i sogni, e più quei degl'infermi,</l>
<l>son vani e da non farne capitale.</l>
<l>Onde, s'avvien ch'io m'abbocchi o mi fermi</l>
<l>un dì col mio Zanobi Lastricati,</l>
<l>non credo di pregar poter tenermi</l>
<l>ch'e' m'abbia questi sogni interpretati,</l>
<l>né mi convenga a Norcia o a Galatrona,</l>
<l>i Nepi o le Sibille aver cercati,</l>
<l>or ch'io son oltre e grave di persona.</l>
</lg>
</div2>
</div1>
<div1>
<head>Lo spedale</head>
<lg>
<l>La Terra, general di tutti madre,</l>
<l>mentre ch'ell'era giovane e fanciulla</l>
<l>fu molto carezzata da suo padre</l>
<l>e dettele per balia dalla culla</l>
<l>l'età dell'oro in fin che da marito</l>
<l>fusse e non le lasciava mancar nulla.</l>
<l>Vedendole poi crescer l'appetito</l>
<l>e fare anzi che no qualche cosetta,</l>
<l>gli parve ben di pigliarne partito</l>
<l>e maritolla a un che chi n'aspetta</l>
<l>sapere il nome qui se ne può ire,</l>
<l>ch'io vo' farli appartata un'operetta.</l>
<l>E perché mai non avess'a patire</l>
<l>la sua figliuola, come ben sapeva</l>
<l>che le potre' poi vecchia intervenire,</l>
<l>le dié gran dota e perch'ei non voleva</l>
<l>che tutta mai le potesse andar male</l>
<l>— che dello sposo un pochetto temeva —</l>
<l>per fondo stabilissimo dotale</l>
<l>a vita sua e de' suoi successori</l>
<l>le dette in sempiterno lo spedale.</l>
<l>Or qui bisogna rivoltare i cuori,</l>
<l>voi tutte, o Muse, acciò ch'il vostro drudo,</l>
<l>santo spedal da voi per me s'onori,</l>
<l>ch'io ben che pensi di spogliarmi ignudo</l>
<l>e ficcarmici tutto, pur mi sento</l>
<l>debole a tanta impresa e tremo e sudo.</l>
<l>E anco quand'io penso mi sgomento</l>
<l>che l'uom favella a certi schifi, ch'hanno</l>
<l>a nnoia il nome, non ch'entrarvi drento.</l>
<l>Ma sia che vuol, per questo non faranno</l>
<l>ch'io mi rattenga o 'l proposito muti,</l>
<l>che fors'un giorno si rimuteranno.</l>
<l>Quanti son quei che porgerli saluti</l>
<l>non degnavon passando ch'alla fine</l>
<l>a bitarvi e morirvi son venuti?</l>
<l>Questo è il riparo a tutte le rovine,</l>
<l>quest'è la fede, quest'è la speranza</l>
<l>sicura e certa e che non ha mai fine.</l>
<l>Getti un via ciò che gl'ha, facci a fidanza</l>
<l>con la fortuna e col mondo, che poi</l>
<l>dello spedal l'entrata pur gl'avanza.</l>
<l>Né contrattar, né vender non lo puoi,</l>
<l>che per fidecommisso non può farsi,</l>
<l>ch'e' non ricaggia in ogni modo a noi.</l>
<l>Ma che bisogna tanto affaticarsi?</l>
<l>Questo mai, né per caso, né per tempo</l>
<l>può dall'uman legnaggio alienarsi.</l>
<l>Quanti son quei che sani e ricchi un tempo</l>
<l>stanno, ch'alfine, ammalati e furfanti,</l>
<l>hanno bisogno finir quivi il tempo?</l>
<l>Però fu necessario a tutti quanti</l>
<l>pensar gl'eventi e fare una fortezza,</l>
<l>che forza o inganno non l'atterri o spianti.</l>
<l>Non sarebbe virtù, non gentilezza,</l>
<l>non liberalità, non cortesia</l>
<l>e mancherebbe ogn'amorevolezza,</l>
<l>se lo spedal non fusse e tutta via</l>
<l>saremmo stran l'uno all'altro e crudeli</l>
<l>nimici e 'nsomma una brutta genia.</l>
<l>Saremmo ingrati, ignoranti e 'nfedeli</l>
<l>e tanto scostumati e dispettosi,</l>
<l>ch'a pur pensar mi s'arricciano i peli.</l>
<l>Ma perch'io so che tutti vogliolosi</l>
<l>siete ch'io ve ne renda la ragione,</l>
<l>prima ch'io passi innanzi o mi riposi,</l>
<l>vo' che sappiate come le persone</l>
<l>che voglion esser cortesi e da bene</l>
<l>e far di lealtà professione,</l>
<l>quand'egl'aranno fatto tutto il bene</l>
<l>ch'e' vorranno o potranno o saperranno,</l>
<l>com'e' si debbe e come s'appartiene,</l>
<l>e ch'e' faccin poi 'l conto, in capo all'anno</l>
<l>si troverranno aver messo al di sotto</l>
<l>tanto, che 'n poco tempo falliranno.</l>
<l>E chi spenderà 'l suo per farsi dotto</l>
<l>e seguitar le Muse e le cagioni</l>
<l>saper per quel che cinque e tre fann'otto</l>
<l>o vorrà mantener conclusioni</l>
<l>e starà su pe' libri dì e notte,</l>
<l>per giovar parimente a' tristi e a' buoni,</l>
<l>in capo al giuoco con le scarpe rotte</l>
<l>si troverrà, senza danari e vota</l>
<l>aver l'arca di pan, di vin la botte,</l>
<l>onde bisognerà che da sé scuota</l>
<l>ogn'amore e virtù, perch'altrimenti</l>
<l>non fia chi dallo stento lo risquota;</l>
<l>ch'e' si sa ben ch'amici, né parenti</l>
<l>non ha la povertà; buono a tua posta,</l>
<l>ogn'uom t'ha a nnoia, come suo diventi.</l>
<l>Ma quel ch'al ben oprar di cuor s'accosta,</l>
<l>va seguitando e d'altro non si cura,</l>
<l>nello spedale ogni speranza posta.</l>
<l>E lieto dice: “Gira pur ventura</l>
<l>a tuo modo la ruota e tu mondaccio</l>
<l>fa pur contr'a' miglior sempre congiura,</l>
<l>ch'io nel ben far mi diletto e compiaccio;</l>
<l>e quand'io sia da voi scacciato e strutto</l>
<l>il mio santo spedal mi porge il braccio”.</l>
<l>E segue in sino al fin di spender tutto</l>
<l>il suo per esser virtuoso e buono,</l>
<l>fin che dello spedal si gode il frutto.</l>
<l>E i primi quegli a condurvelo sono</l>
<l>e lasciarvel morir che de' suoi mali</l>
<l>hanno più cura e tenuti gli sono.</l>
<l>Così se lo sperar di questi tali</l>
<l>non fusse lo spedal, tutti sarieno</l>
<l>come son gl'altri, ignoranti e bestiali,</l>
<l>che veggendosi il tutto venir meno,</l>
<l>per non avere a morirsi di fame,</l>
<l>come gl'altri farien, né più né meno.</l>
<l>Or, satisfatto a tutte vostre brame,</l>
<l>fia ben che drento vi passiamo un poco,</l>
<l>acciò ch'il mondo lo conosca ed ame.</l>
<l>Qui sempre e pane e vino e letto e fuoco</l>
<l>e della vita non ti dico, chiedi:</l>
<l>ch'e' v'è buon canovaio e miglior cuoco.</l>
<l>Come tu entri a llui, t'è detto: “Siedi”</l>
<l>e cavate le calze, se tu l'hai,</l>
<l>ti son lavati e rasciugati i piedi.</l>
<l>E, poi spogliato, un pelliccione arai,</l>
<l>un berrettone e un paio di pianelle</l>
<l>e 'ntanto il letto rifatto vedrai.</l>
<l>E starti intorno almanco quattro e 'n quelle</l>
<l>lenzuola bianche metterti e coprirti</l>
<l>e non v'è, s' tu non vuoi, chi ti favelle.</l>
<l>Quivi son sempre parati a servirti</l>
<l>più servidori e tutti hanno di grazia</l>
<l>che tu comandi lor per ubbidirti.</l>
<l>E mangi e bei, fin ch'il corpo si sazia,</l>
<l>buon capponi, buon pane e miglior vino</l>
<l>e non si paga altrui, né pur ringrazia.</l>
<l>E dopo desinare un sonnellino</l>
<l>puoi stiacciare e poi desto trattenerti</l>
<l>con qualche altro malato tuo vicino.</l>
<l>Ancor che, s' tu non sei de' più diserti,</l>
<l>che stanno anch'eglin ben, tu arai sei</l>
<l>sempre, che quivi aran caro vederti.</l>
<l>Quivi guardato e medicato sei</l>
<l>ed acconcio dell'anima e non manca</l>
<l>nulla a morir cristian, come tu dei.</l>
<l>Morto, t'è fatta la tua vesta bianca,</l>
<l>cantato la vigilia e, fatto questo,</l>
<l>si dà riposo alla tua carne stanca.</l>
<l>Ma perch'io t'ho ammazzato troppo presto</l>
<l>e perch'e' si guarisce anche tal volta</l>
<l>e m'è rimasto in mano un po' di resto,</l>
<l>vo' che noi diamo un pochettin la volta</l>
<l>e passeggiam così, mezzi guariti,</l>
<l>per lo spedal, che ghignando ci ascolta.</l>
<l>Varii i cervegli sono e gl'appetiti</l>
<l>diversi com'i volti, e una cosa</l>
<l>par ch'uno a riso, un altro a pianto, inviti.</l>
<l>Questa è dello spedal maravigliosa</l>
<l>natura, ch'ora a divozion ti tira</l>
<l>ed ora a farti rider d'ogni cosa.</l>
<l>Alcun che degl'infermi il fatto mira</l>
<l>e ch'uno abbrucia, un altro batte i denti,</l>
<l>questo straluna e quel le calze tira;</l>
<l>un par che l'ossa e la pelle diventi;</l>
<l>quello è ferito e quell'altro è storpiato,</l>
<l>com'intervien per diversi accidenti;</l>
<l>considera malato per malato</l>
<l>e 'ntanto pensa alla miseria umana</l>
<l>e tutto al cielo ha l'animo voltato.</l>
<l>Un altro ch'ha la testa più balzana,</l>
<l>se ben no 'l fa per mal, pur se ne ride,</l>
<l>come si fa di qualche cosa strana</l>
<l>e sentend'un che si lamenta e stride</l>
<l>gli scapperà di bocca un “Ti dié Dio”,</l>
<l>se ben poi dice che non se ne avvide.</l>
<l>E s'il padre o 'l figliuol, l'avolo o 'l zio</l>
<l>fusse, non ch'altri, che farneticasse,</l>
<l>ride ch'e' crepa — e questo l'ho vist'io —.</l>
<l>E 'n verità di queste cose basse</l>
<l>del mondo, ch'un s'allegri, un altro doglia,</l>
<l>non so chi biasmo o loda meritasse.</l>
<l>Felici quei ch'o per voto o per voglia</l>
<l>o per bisogno, questo non inporta,</l>
<l>piglion di servigiale abito e spoglia.</l>
<l>A questi il pollo, il confetto e la torta</l>
<l>avanza sempre e stanno freschi e grassi</l>
<l>e lavorare a gnun non si comporta</l>
<l>e hanno in modo gl'uffici e gli spassi</l>
<l>compartiti fra lor, che sempre mai</l>
<l>v'è chi spasseggia e chi mangia e chi stassi.</l>
<l>Fannosi tutti pratichi e dassai</l>
<l>e non curan di morte, né di vita</l>
<l>e sempre allegri e lieti gli vedrai.</l>
<l>Questi, s'e' fanno buona riuscita,</l>
<l>— che sarebbon ben pazzi a non la fare —</l>
<l>hanno per premio starvi drento a vita.</l>
<l>Ma perché questo passo non può fare</l>
<l>così ognuno, a chi è conceduto</l>
<l>d'entrarvi infermo, si può contentare.</l>
<l>Chi in questo luogo è veduto e seduto</l>
<l>non gl'è mai posti accatti, né balzelli,</l>
<l>né vi si paga entrata, né rifiuto;</l>
<l>gravezze, arbitrii, decime e livelli</l>
<l>chi si conduce allo spedale è segno</l>
<l>che son finiti e cento altri fragelli.</l>
<l>Va, di' ch'un creditor faccia disegno</l>
<l>di citarti, pigliarti o pegnorarti,</l>
<l>fin che tu sei dello spedal nel regno?</l>
<l>Anzi, più presto, non cerchi prestarti</l>
<l>danar di nuovo e te ne profferisca,</l>
<l>pur che tu voglia accettarli degnarti?</l>
<l>E non è mai di lor chi dirti ardisca</l>
<l>una parola pur che ti dispiaccia,</l>
<l>bramosi, più di te, che tu guarisca.</l>
<l>O spedal santo, e chi nelle tue braccia</l>
<l>sarà mai che non entri volentieri</l>
<l>o arà mai di biasimarti faccia?</l>
<l>L'arme e gl'amori, le donne e' cavalieri,</l>
<l>dopo l'imprese perigliose e vane,</l>
<l>spesso posano in te tutti i pensieri.</l>
<l>I pellegrin, le genti cortigiane</l>
<l>sotto la tua speranza vanno attorno</l>
<l>e servon lieti, aspirando al tuo pane.</l>
<l>Ha lo spedal del grande, ha dell'adorno</l>
<l>e una maestà ch'a sé l'uom tira,</l>
<l>cagion che sempre te gl'aggiri intorno.</l>
<l>Questo t'alletta, questo ti disira,</l>
<l>questo ti fa carezze e questo t'ama;</l>
<l>né mai teco si sdegna o muove a ira.</l>
<l>Questo chi non lo prova non lo brama,</l>
<l>ma chi lo gusta un tratto ha poi più caro</l>
<l>lo spedal, ch'uno amante la sua dama.</l>
<l>E conosch'io di quei che s'ingegnaro</l>
<l>d'aver la febbre, ch'al suo dolce avvezzi,</l>
<l>pareva loro ogn'altro luogo amaro.</l>
<l>E gran mercé che quivi cento vezzi</l>
<l>ti son fatti e durandoti in effetto</l>
<l>il mal, par ch'ognun t'ami e t'accarezzi.</l>
<l>Ma s' tu guarisci, ohimé, non per difetto</l>
<l>dello spedal, che 'n quanto a llui, cent'anni</l>
<l>potresti starvi o levato o nel letto,</l>
<l>ti son portati — pazienza — i panni</l>
<l>e che tu ti rivesta — o fastidioso! —</l>
<l>ti dirà verbigrazia un fra' Giovanni,</l>
<l>allor che ti giovava più il riposo,</l>
<l>le minestrine e l'uova e' polli pesti</l>
<l>e 'l pan ben fatto e 'l vin miracoloso.</l>
<l>Qui cred'io ben che di doglia morresti,</l>
<l>quando, vestito, “Avviati, dicesse,</l>
<l>a casa”, ove per te non torneresti</l>
<l>e che dallo spedal ti dividesse,</l>
<l>sì buon, sì bello e sì utile a starvi,</l>
<l>se la speranza non ti promettesse</l>
<l>che tu avessi tosto a ritornarvi.</l>
</lg>
</div1>
<div1>
<head>Del bisogno</head>
<div2>
<head>Capitolo primo</head>
<lg>
<l>Come il marito avesse nome e quanto</l>
<l>valesse della nostra madre antica,</l>
<l>com'udirete, seguitando io canto.</l>
<l>O Muse, a questa mia nuova fatica</l>
<l>ben ch'io potessi, io non vo' senza voi</l>
<l>far che per me si pensi nulla o dica,</l>
<l>ché mi starebbe forse ben, se poi</l>
<l>io vi chiamassi in qualch'altro mio fatto,</l>
<l>voi mi diceste: “Or fa da te s' tu puoi”.</l>
<l>Ma in verità costui ch'io canto è atto</l>
<l>aiutar voi, non ch'altro, e senza lui</l>
<l>poco s'è mai pensato o detto o fatto.</l>
<l>Or a voi, che saper chi sia costui</l>
<l>bramate, il dico e ve 'l promissi dianzi,</l>
<l>quando dello spedal largo vi fui.</l>
<l>Ma perch'io vorrei farmi un poco innanzi,</l>
<l>vi vo' pregare a non l'aver per male,</l>
<l>pensando che del dì molto ci avanzi.</l>
<l>Eran gl'uomini antichi giunti a tale</l>
<l>nel secol d'oro, ch'era una vergogna</l>
<l>e a far cominciavano ogni male,</l>
<l>tanto che Giove “Proveder bisogna”</l>
<l>disse e cominciò loro a far venire</l>
<l>qualche ciccione o qualche po' di rogna,</l>
<l>per veder s'e' poteva farli uscire</l>
<l>d'ozio e ch'almen gl'avessino a grattarsi,</l>
<l>ché già non gli poteva più patire.</l>
<l>Erano avvezzi i merendoni a starsi</l>
<l>e a bere e mangiar senza pensieri,</l>
<l>tal ch'appena potevan dimenarsi.</l>
<l>Eran lor presti tutti que' piaceri,</l>
<l>che si possan mai chiedere o pensare</l>
<l>a tavola o altrove a' bei messeri.</l>
<l>Né vi date ad intender, come pare</l>
<l>che voi vi diate, che d'acqua o di ghiande</l>
<l>fussin contenti, e scalzi e gnudi andare,</l>
<l>ché belle e cotte le miglior vivande,</l>
<l>che sien mai state o sieno, e' miglior vini</l>
<l>avevan questi sempre e 'n copia grande.</l>
<l>Avìen case e palazzi, avìen giardini</l>
<l>ricchi e agiati e sempre verdi e freschi,</l>
<l>da far musiche e balli e sonnellini.</l>
<l>E, perch'il freddo o 'l caldo non rincreschi</l>
<l>loro, avìen primavera sempre mai,</l>
<l>senza aver a bramare i caldi o' freschi,</l>
<l>ché la natura, ch'aver fatto assai</l>
<l>le pareva a produr questo bel fante,</l>
<l>da poter esser prudente e dassai,</l>
<l>lo manteneva pulito e galante,</l>
<l>sempre san, ben vestito e ben cibato,</l>
<l>senza dell'altre cose più importante.</l>
<l>Come l'uom s'era dal letto levato</l>
<l>— che si poteva levare a suo posta —</l>
<l>trovava sempre cotto e apparecchiato.</l>
<l>Avìeno a gusti le vivande a posta,</l>
<l>né di catarro o di stomaco forte</l>
<l>era notizia o di voglia indisposta.</l>
<l>L'infermità, né 'l diavol, né la morte</l>
<l>non si sapìeno o vergogna o paura,</l>
<l>né fatica o dolor d'alcuna sorte.</l>
<l>Non era né fortuna, né sciagura;</l>
<l>non era signorie, né magistrati,</l>
<l>notai o birri o prigione o tortura.</l>
<l>Non eran preti allor, non eran frati,</l>
<l>monache manco e non leggi o scritture,</l>
<l>che scoprissero i debiti o i peccati.</l>
<l>Non erano spaventi o battiture</l>
<l>pe' fanciulli e la scuola e la bottega</l>
<l>ancor non erano in rerum naturae.</l>
<l>Non il martel, non l'ago e non la sega,</l>
<l>non il pennello o la squadra o 'l mazzuolo,</l>
<l>ferro, che pugne, o fune, ch'altri lega.</l>
<l>Non bisognava la morte al figliuolo</l>
<l>del padre, per poter fare a suo modo</l>
<l>della roba e di sé, restando solo,</l>
<l>ché tutti ricchi e contenti a un modo</l>
<l>erano e tutti liberi e non era</l>
<l>servir, né premio e non virtù, né frodo.</l>
<l>Amor non so, perché quella versiera,</l>
<l>che suol nascer con lui, non era nata,</l>
<l>gelosia detta, sì malvagia e fiera.</l>
<l>Non era uom dispettoso e donna ingrata</l>
<l>non si trovava e di quanto facevi</l>
<l>non te n'aveva invidia anima nata.</l>
<l>E 'nsomma quanto volevi o chiedevi</l>
<l>o dall'aria o dall'acqua o dalla terra</l>
<l>t'era portato o da chi non vedevi.</l>
<l>Ma, perch'a fare altrui troppo ben s'erra</l>
<l>spesso com'a far male, eran venuti,</l>
<l>non conoscendo morte o fame o guerra,</l>
<l>costor ch'io dico tanto dissoluti,</l>
<l>tanto infingardi, perloni e gnoranti,</l>
<l>pe' troppi benefici ricevuti,</l>
<l>che Giove fu forzato a tutti quanti</l>
<l>levar tant'agi e soverchi diletti</l>
<l>e farli in tutto miseri e furfanti;</l>
<l>e fe' che la gran madre, in fatti o 'n detti,</l>
<l>non s'impacciasse più de' fatti loro</l>
<l>se non di farli ignudi e poveretti.</l>
<l>E fece un genio che d'ogni ristoro</l>
<l>avesse carestia, ma pronto e desto</l>
<l>da far faccende e ragunare tesoro.</l>
<l>E disse: “O Terra over Natura, questo</l>
<l>vo' che sia tuo marito ed abbia cura</l>
<l>dell'uom sì trascurato e disonesto.</l>
<l>Questo lo guidi e lo tenga in paura</l>
<l>e lo faccia prudente e costumato</l>
<l>e l'accompagni in sino in sepultura.</l>
<l>Né li sia commodezza o agio dato,</l>
<l>né piacer, né riposo, né conforto,</l>
<l>se da costui non li fia ministrato.</l>
<l>Troppo sei stata seco larga e porto</l>
<l>gl'hai troppo il tutto e aperto ogni cosa,</l>
<l>cagion ch'e' s'è da noi diviso e torto”.</l>
<l>Allor madonna, alquanto vergognosa,</l>
<l>“Sia fatto il tuo voler” disse e 'l Bisogno</l>
<l>le dié l'anello e se la fece sposa.</l>
<l>Ebbe assai buona dota, ma bisogno</l>
<l>fu ch'ei la combattesse e la piatisse</l>
<l>e gli tornò men d'un barile il cogno.</l>
<l>Ben ebbe salde alcune cose e fisse</l>
<l>come sare' lo spedale e 'l convento,</l>
<l>che di quel, poco sopra vi si disse.</l>
<l>Or ecco che del nome v'ho contento:</l>
<l>Bisogno fu chiamato e questo manco</l>
<l>mai non ci viene al godere e allo stento.</l>
<l>Fatte le nozze intanto il mal del fianco</l>
<l>saltò in campagna e la fame e la peste</l>
<l>e fu finita la ragion del banco.</l>
<l>Le disgrazie e le pene furon preste;</l>
<l>la povertade e la vecchiezza e 'nsieme</l>
<l>quant'oggi ha l'uom che l'affligga e moleste.</l>
<l>La Terra anch'ella e de' frutti e del seme</l>
<l>levò la tratta, lasciando al marito</l>
<l>tutto il maneggio, onde s'affanna e geme.</l>
<l>Così 'l Bisogno, che pronto e ardito</l>
<l>si ritrovava, il gran traffico tolse</l>
<l>ch'ogn'altro arebbe stanco e sbigottito.</l>
<l>Nacquegli più figliuoi e 'l primo volse</l>
<l>chiamare Pensiero e Operar secondo,</l>
<l>né da sé mai gran fatto gli disciolse.</l>
<l>La Cura e la Fatica dal fecondo</l>
<l>ventre ebbe due sorelle: una arruffato</l>
<l>sempre ebbe il capo e l'altra ornato e biondo.</l>
<l>Lo Studio, il Ghiribizzo e l'avventato</l>
<l>Ardir, la Masserizia e 'l timoroso</l>
<l>Accorgimento alla Modestia a llato.</l>
<l>Ben nacque anco con essi — ahi, doloroso</l>
<l>stuolo! — Avarizia, Invidia e Crudeltade,</l>
<l>seme al bisogno sempre ingrato e odioso,</l>
<l>Tradimento e Buia che, di pietade</l>
<l>e lealtà nimici, han fatto omai</l>
<l>dar delle schiene in terra a questa etade.</l>
<l>Ma dove, o stile, scorri? e dove il vai</l>
<l>tu man seguendo? In qua tornate, troppo</l>
<l>vi siete stesi in questo, non ch'assai.</l>
<l>E dove prima cieco o monco o zoppo</l>
<l>non si trovava alcun, venne il difetto</l>
<l>che gli produsse i più sgraziati doppo;</l>
<l>e bisognò che questo benedetto</l>
<l>Bisogno provvedesse a chi la gruccia</l>
<l>e a chi altro, secondo l'infetto.</l>
<l>Le case col midollo e con la buccia</l>
<l>convenne per usar rifar di nuovo</l>
<l>e 'n fino a ogni minima cosuccia.</l>
<l>Nacque intanto la Forza e seco trovo</l>
<l>l'Ingiuria e chi dal suo l'ebbe, la parte</l>
<l>si fe' a suo modo in questo mondo nuovo.</l>
<l>Però l'Astuzia con l'Industria e l'Arte,</l>
<l>come piacque al Bisogno, la moneta</l>
<l>trovorno, ch'ogni cosa accoglie e parte</l>
<l>quella, che tanto si nasconde e vieta</l>
<l>oggi al Bisogno, che ne fu inventore,</l>
<l>da quella Furia, che mai non s'acqueta;</l>
<l>mutato insomma, per non uscir fuore</l>
<l>tanto di nostra via quel viver primo,</l>
<l>parte peggiore all'uom, parte migliore.</l>
<l>Venir bisogna a giudicar s'io stimo</l>
<l>bene a stimar che 'l Bisogno oggi tenga</l>
<l>in questo secol nostro il luogo primo;</l>
<l>onde, per fondamento, che sostenga</l>
<l>questo edificio, ch'io vo' finir tosto,</l>
<l>pria che qualcuno a 'mpedirmelo venga,</l>
<l>dico che quanto ordinato e disposto</l>
<l>fu mai, è oggi o per l'avvenir sia,</l>
<l>è dal Bisogno pensato e proposto,</l>
<l>com'io son di mostrarvi per la via.</l>
</lg>
</div2>
<div2>
<head>Capitolo secondo</head>
<lg>
<l>Tanto è grande il travaglio e la fatica</l>
<l>dell'uomo in terra, poi che fu mutato</l>
<l>quel secol detto e quell'usanza antica,</l>
<l>dell'aver sempre a stare in campo armato,</l>
<l>or contr'al caldo, or contr'al freddo e ora</l>
<l>contr'a la morte e la fortuna e 'l fato,</l>
<l>come ben sa chi negozia o lavora,</l>
<l>scrive, serve, cammina o segue o fugge,</l>
<l>teme, spera e contende or dentro or fuora,</l>
<l>che s'e' non fusse il Bisogno, che strugge</l>
<l>ogni pigrizia e fa parer leggieri</l>
<l>gl'affanni di ciascun, ch'a llui rifugge,</l>
<l>di far castelli in aria e van pensieri</l>
<l>tutti ci pasceremmo e 'n ogni loco</l>
<l>s'udrebbon lamenti e dispiaceri.</l>
<l>Ma il Bisogno, ch'è proprio com'il fuoco,</l>
<l>fa risentire ognun, consiglia e 'nsegna</l>
<l>far daddovero e sgranchia ogni dappoco;</l>
<l>e come padre universal s'ingegna</l>
<l>d'avvezzarci a' pericoli e a' disagi,</l>
<l>mentre i nostri ozii e sicurtà disegna.</l>
<l>Questo la terra arar, questo i palagi</l>
<l>murar costrigne e por le viti e gl'orti</l>
<l>coltivar, per poi darci i cibi e gl'agi.</l>
<l>Questo le navi, onde s'arrechi e porti</l>
<l>quel ch'a noi od altrui manca, e a quelle</l>
<l>trovò bussole e carte e foci e porti,</l>
<l>l'osservazion de' tempi e delle stelle,</l>
<l>l'ordin, la forza e dir le leggi e pose</l>
<l>il luogo e 'l modo, che l'adopra e tielle.</l>
<l>Trovò le vene nella terra ascose,</l>
<l>che dianzi l'accennai, d'ogni metallo,</l>
<l>che la sua moglie — o che cervel! — nascose.</l>
<l>L'asino al basto, alla sella il cavallo</l>
<l>ci avvezzò, domò 'l bue, giogogli il collo,</l>
<l>per potere a nostr'uso adoperallo.</l>
<l>Trovò la medicina e bisognollo</l>
<l>fare e sperimentò l'erbe e 'l veleno</l>
<l>scoperse, ond'uomo oprare e fuggir puollo.</l>
<l>Diede il parlare all'uomo, empiegli il seno</l>
<l>di voglia di sapere, onde ne nacque</l>
<l>quant'ha di studio e d'arte il mondo pieno.</l>
<l>Da questo il monte di Parnaso e l'acque</l>
<l>aveste, o Muse, del vostro Ippocrene,</l>
<l>che tanto a Febo e a Minerva piacque.</l>
<l>Ma come tutto non si può, conviene</l>
<l>tacer gran parte ancor di quel che puossi</l>
<l>dire in sua loda e che 'n mente mi viene.</l>
<l>Questo assottiglia e aguzza i tondi e grossi</l>
<l>cervegli, apre altrui gl'occhi e desta i sensi</l>
<l>e fa gl'uomini sperti, arditi e mossi.</l>
<l>Questo, che l'uom discorra, intenda e pensi,</l>
<l>tenti e legga e risolva, fa, né curi</l>
<l>fatiche estreme e pericoli immensi.</l>
<l>Questo gl'animi innalza e fa sicuri</l>
<l>penetrar nell'inferno, al ciel volare,</l>
<l>spianare i monti e passar gl'alti muri.</l>
<l>Qui chi volesse negl'essempi entrare,</l>
<l>se ne verrebbe a capo, quando appunto</l>
<l>chi volesse le stelle annoverare.</l>
<l>E chi sare' quel che si pigliasse assunto,</l>
<l>cioè ch'ardisse mai di pigliar moglie,</l>
<l>s'e' non fusse da lui sferzato e punto?</l>
<l>Considerando a' fastidi e alle doglie</l>
<l>e alle strane cose e senza fine,</l>
<l>che non son or da dir, di chi ne toglie?</l>
<l>Se non che, poi che 'l comun uso fine,</l>
<l>ebbe, ché gelosia del mondo il trasse,</l>
<l>ce l'ordinò 'l Bisogno e a buon fine;</l>
<l>anzi chi saria mai ch'amar cercasse</l>
<l>o sia donna o sia uom, quando a' suo affanni</l>
<l>pensassi, s'il Bisogno no 'l tirasse?</l>
<l>E chi sare' che l'aver tutto e gl'anni</l>
<l>spendesse in piati e 'l giudice o 'l notaio</l>
<l>gli dica: “Io ti farò rifar de' danni”?</l>
<l>E chi fare' il treccone o 'l calzolaio,</l>
<l>il ferravecchio, il votapozzi o 'l messo</l>
<l>s'e' non fusse il Bisogno? o 'l guancialaio?</l>
<l>Qui nasce un dubbio e no 'l risolvo io stesso,</l>
<l>che pensando dipigner senza lui,</l>
<l>meco di me mi maraviglio spesso,</l>
<l>ché se ben fu 'l piacer più volte cui</l>
<l>mi trasse a lavorar, non però senza</l>
<l>bisogno sono o spero essere o fui.</l>
<l>Onde, volendo farne esperienza,</l>
<l>bisognerebbe il bisogno levarmi,</l>
<l>liberando in me l'atto e la potenza,</l>
<l>e veder poi se la virtù tirarmi</l>
<l>potesse a lavorare e 'l piacer solo</l>
<l>o pur mi risolvessi in tutto a starmi.</l>
<l>E chi arebbe mai tentato il volo</l>
<l>di Dedalo, se questo non l'avesse</l>
<l>tentato? il che mal far seppe il figliuolo!</l>
<l>E chi sare' ch'a star, mai si mettesse</l>
<l>per servo? e spesso per vil prezzo im mano</l>
<l>d'altri l'arbitrio e la vita ponesse?</l>
<l>E chi che, ben che sia capriccio strano,</l>
<l>per tre ducati il mese andasse al soldo,</l>
<l>là dov'il danno è certo e l'util vano?</l>
<l>E chi tanto a se stesso manigoldo</l>
<l>ch'accattasse a usura? e chi, sì pazzo,</l>
<l>per render una crazia per un soldo?</l>
<l>E qual signor che s'empiesse il palazzo</l>
<l>di gente strana? e si desse in blia,</l>
<l>s'e' non fusse il Bisogno, al popolazzo?</l>
<l>E chi mai in casa sopportar potria</l>
<l>famigli o serve, se far senza loro</l>
<l>potesse, ognor che bisogno vi sia?</l>
<l>Poco sare' virtù, manco decoro</l>
<l>d'abito, di scienza o di costumi</l>
<l>non bisognando or pompa, or carne, or oro.</l>
<l>E se ben par che talor si consumi</l>
<l>sol di sapere un galantomo e soglia</l>
<l>cercar del vero e fuggir l'ombre e' fumi,</l>
<l>pur li bisogna, a salvar questa spoglia,</l>
<l>or cibo, or agio e, quand'altro non fusse,</l>
<l>ha bisogno di trarsi quella voglia.</l>
<l>Questo le fiere alle selve ridusse,</l>
<l>gl'uccelli all'aria e a' conventi i frati,</l>
<l>dié l'acqua a' pesci e le campagne all'usse.</l>
<l>Quest'ebbe insieme gl'uomin ragunati,</l>
<l>fabricò terre e torri e munizioni</l>
<l>con porte e ponti e fortezze e steccati.</l>
<l>Questo alle corna, a' denti e agl'ugnoni</l>
<l>de' feroci animali ordinò lacci,</l>
<l>buche cieche, arme innaste e verrettoni.</l>
<l>Non è cosa nel mondo che più facci</l>
<l>alzar gl'uomini al cielo e porger preghi</l>
<l>quanto 'l Bisogno e con seco gl'abbracci.</l>
<l>O poter grande! Or chi sarà che nieghi</l>
<l>che 'l Bisogno alzi, abbassi, allenti e stringa</l>
<l>ogni nostro operare e sciolga e leghi?</l>
<l>Fatevi in su quanto l'occhio vi pinga</l>
<l>e vedrete, scendendo, ch'ogni cielo</l>
<l>ha bisogno ch'un altro il muova e cinga.</l>
<l>Or ci è bisogno del caldo, or del gielo,</l>
<l>or del secco, or del molle e or di tutti</l>
<l>far mescolanza e del mondo e del pelo.</l>
<l>Hanno bisogno esser potati i frutti,</l>
<l>l'erbe annaffiate e del sole e del vento,</l>
<l>secondo i luoghi o umidi o asciutti.</l>
<l>Esci pur col pensiero o torna drento;</l>
<l>ognuno ha di bisogno, eccetto quello</l>
<l>che fe' 'l Bisogno e questo sol consento.</l>
<l>Il maggiore e 'l minore, il brutto e 'l bello</l>
<l>hanno bisogno secondo i lor gradi;</l>
<l>l'occhio del lume e del taglio il coltello.</l>
<l>Le chiocciole ch'e' piova, e non si badi</l>
<l>a' lor fatti gl'amanti e del bastone</l>
<l>il cieco e ch'un ti rizzi se tu cadi;</l>
<l>la fante del pestel, dello schidione</l>
<l>il cuoco, il vecchio degl'occhiali e 'l prete</l>
<l>del popolo e 'l maestro del garzone;</l>
<l>i medici del male e della sete</l>
<l>gl'osti, i fornai della fame e' barbieri</l>
<l>di certe cose da tener segrete.</l>
<l>S'esser vol l'oggi, ebbe bisogno ch'ieri</l>
<l>passasse e volend'essere il domani,</l>
<l>bisognerà che l'oggi divent'ieri.</l>
<l>Le dita hanno bisogno delle mani,</l>
<l>la man del braccio e 'l braccio della spalla;</l>
<l>così discorri in tutti i membri umani.</l>
<l>Il facchin ch'e' si sgomberi e la balla</l>
<l>del magazzino e dell'acqua la secchia</l>
<l>e di stacciuoli e trespoli la palla.</l>
<l>Dicesi per proverbio che la vecchia</l>
<l>fa trottare il Bisogno, che vuol dire</l>
<l>ch'e' la puntella, stuzzica e punzecchia.</l>
<l>Il poltrone ha bisogno di fuggire,</l>
<l>di guadagnar l'avaro e di guardarsi</l>
<l>dal mangiare e dal bere e dal vestire.</l>
<l>I panni e gl'ammalati di purgarsi</l>
<l>hanno bisogno e gli sposi e le spose</l>
<l>dell'uova e' disperati d'impiccarsi.</l>
<l>Le donne di lisciarsi e delle chiose</l>
<l>e del palio i fanciulli o d'altra festa</l>
<l>o che 'l maestro ammali o simil cose.</l>
<l>I debitor delle ferie e chi resta</l>
<l>aver, ch'elle trapassino, e la corte</l>
<l>di pacienza e riaver chi presta;</l>
<l>l'opere e' manovali han delle corte</l>
<l>giornate di bisogno e chi cavalca</l>
<l>di buone strade e' frati delle torte;</l>
<l>i ciurmadori e' zanni della calca</l>
<l>e de' corribi e di chi creda e spenda,</l>
<l>non di chi lor bugie scuopre e difalca;</l>
<l>la gabella e' sensali ch'ognor si venda</l>
<l>e compri, i passeggier di frodi e 'l presto</l>
<l>di straccurarti, acciò che 'l Monte renda;</l>
<l>di brodetti e pancotti e pollo pesto</l>
<l>han bisogno gl'infermi e d'argomenti;</l>
<l>d'olio la fava e 'l savor dell'agresto.</l>
<l>Il giovane che 'l vecchio s'addormenti</l>
<l>e chi aspetta reditade arebbe</l>
<l>bisogno ch'e' morissero i parenti</l>
<l>e la nuora la suocera e potrebbe</l>
<l>intervenir così de' cardinali</l>
<l>col papa, ben che creder non si debbe.</l>
<l>Distendesi il Bisogno in tanti e tali,</l>
<l>ch'a scriverne l'ottavo erano scarse</l>
<l>duo risime di fogli imperiali.</l>
<l>Ben me n'accorsi al principio e mi parse</l>
<l>d'esser entrato in un mar senza riva,</l>
<l>come 'l Bisogno per tema m'apparse.</l>
<l>Venga un che più ne sappia e più ne scriva,</l>
<l>ch'io per più non tediarvi non vi conto</l>
<l>quello a che di lui scriver mi serviva.</l>
<l>Or andate, in buon'ora, e fate conto</l>
<l>che sempre vi bisogni aver bisogno,</l>
<l>per non aver a far duo volte il conto.</l>
<l>Ben si può dir a me che del bisogno</l>
<l>tratto, ch'io n'abbia la mia parte; or ecco</l>
<l>ch'io lo confesso e non me ne vergogno;</l>
<l>ché peggio è ch'un troncon fracido e secco</l>
<l>chi è senza bisogno e manco vale,</l>
<l>s'ei se ne trova, che la voce d'ecco.</l>
<l>Molto è 'l bisogno de' par nostri e tale,</l>
<l>com'io vi dissi già, ch'i suoi favori</l>
<l>posson guidarci in sin allo spedale.</l>
<l>Ma più importanti bisogni e maggiori</l>
<l>convien che sien ne' personaggi grandi,</l>
<l>che sono papi, Cesari e signori.</l>
<l>Di questi, quand'alcun me ne domandi,</l>
<l>dirò none star bene a me d'entrarvi,</l>
<l>ancor ch'un certo che me lo comandi.</l>
<l>E poi bisognerebbe rinvitarvi</l>
<l>per un'altra giornata e non so anco</l>
<l>s'i' mi potessi il quinto raccontarvi.</l>
<l>Quand'un povero ha 'l modo alzare il fianco</l>
<l>che vedeva la fame, si contenta</l>
<l>d'aver del pane e facciam ch'e' sie bianco;</l>
<l>tosto ch'ei sa d'averne, se gl'avventa</l>
<l>desio de' cibi e del vino alla gola</l>
<l>e s'e' non n'ha col pan, dice che stenta;</l>
<l>ecco che già dov'una cosa sola</l>
<l>gl'era a bastanza, il bisogno gli cresce,</l>
<l>né però questo l'acqueta e consola;</l>
<l>ché, non bastando e di carne e di pesce</l>
<l>saziarsi e d'altri cibi, vorrà servi</l>
<l>tenere e chi lo scalza e chi gli mesce.</l>
<l>Così crescendo di grado s'osservi</l>
<l>che 'l bisogno anco cresce e vien maggiore,</l>
<l>come per prova potete avvedervi.</l>
<l>Va sagliendo dal povero al signore</l>
<l>di grado in grado e di marchese a duca,</l>
<l>re, cardinale e papa e 'mperadore.</l>
<l>Quanto più alto par che si conduca,</l>
<l>maggior bisogno e da più lati il preme,</l>
<l>come va più materia in maggior buca.</l>
<l>Non sappiam noi che chi più ha più teme</l>
<l>di perderlo? e bisogna per guardarlo</l>
<l>maggior bisogno e ch'ei crescano insieme?</l>
<l>Or non vogliate a più chiaro provarlo</l>
<l>affaticarmi o d'essempi o di prove,</l>
<l>ché da voi stessi ben potete farlo.</l>
<l>Ma per darvi omai festa, colà dove</l>
<l>io dissi ch'ancor io bisogno avea,</l>
<l>se ben di rado io l'abbia detto altrove,</l>
<l>di che sorte bisogno vi volea</l>
<l>dir ch'era il mio, non già come gl'avari</l>
<l>per serrarli, ma spenderli chiedea</l>
<l>da un ch'io arei aver certi danari.</l>
</lg>
</div2>
</div1>
<div1>
<head>La vergogna</head>
<lg>
<l>Or m'è venuta innanzi la vergogna,</l>
<l>mezza adirata e dice ch'io la canti,</l>
<l>se non che mi farà più che vergogna;</l>
<l>e contr'a sua natura ardita in tanti</l>
<l>pensier mi mette, ch'io non so in che lato</l>
<l>porla: al par del bisogno o indietro o avanti.</l>
<l>A questo dich'io ben ch'io son forzato,</l>
<l>o figliuole di Piero, e che s'io ci erro,</l>
<l>non m'aiutando voi, sarò scusato;</l>
<l>perché, se col pensiero al ver m'afferro,</l>
<l>or l'uno, or l'altra han combattuto e vinto</l>
<l>spesso l'un l'altra e 'nsanguinato il ferro.</l>
<l>Che cosa sia vergogna anche distinto</l>
<l>non si può diffinir, ch'elle son tante,</l>
<l>che non son tante vie 'n un laberinto.</l>
<l>E volendo trattar di tutte quante</l>
<l>sarebbe forza contradirsi spesso</l>
<l>da far vergogna a ogni vil pedante.</l>
<l>Ch'altra vergogna è quella ch'in te stesso</l>
<l>ti nasce e altra è quella che ti nota</l>
<l>o per tuo proprio o per altro interesso.</l>
<l>La prima alla ragion sempre è divota,</l>
<l>l'altra può farsi a torto e a ragione,</l>
<l>ma pur sempre d'onor ti scema o vota.</l>
<l>Ecci vergogna che teme lo sprone</l>
<l>del pentimento e un'altra restia,</l>
<l>che non la farebb'ire uno spuntone.</l>
<l>Ne pare ancor ch'una vergogna stia</l>
<l>bene in ogni persona e 'n ogni etade,</l>
<l>tutto che della buona e giusta sia.</l>
<l>Usasi una vergogna per le strade,</l>
<l>un'altra in chiesa e la tavola e 'l letto</l>
<l>ricercan tutti nuova qualitade.</l>
<l>Di melensaggin una e di rispetto</l>
<l>terrà un'altra e semplice e fagnona</l>
<l>se n'è trovata or nel viso, or nel petto.</l>
<l>Ma per non dir di tutte — ch'a persona</l>
<l>non piacerebbe — doverrà bastare</l>
<l>favellar d'una, poi che sì mi sprona.</l>
<l>Favellar, dico; io non la vo' lodare,</l>
<l>né biasimarla intendo, ma mostrarvi</l>
<l>ch'ella può molto e nel dire e nel fare.</l>
<l>E perché voi intendiate e per parlarvi</l>
<l>chiaro e far la quistion, la prima cosa,</l>
<l>che non abbiate poi meco adirarvi,</l>
<l>io non vo' dir di quella vergognosa,</l>
<l>che si dà per gastigo, ma di quella,</l>
<l>ch'è quasi sempre onesta e virtuosa.</l>
<l>Io dico quasi, perché spesso anch'ella</l>
<l>erra o pur no 'l facendo per malizia</l>
<l>col suo proprio fragel gastigherella.</l>
<l>Naturalmente ognun piglia tristizia</l>
<l>del biasimo e del danno o poco o molto,</l>
<l>secondo il più o 'l men di lor dovizia.</l>
<l>Ma quand'è per tua colpa o vile o stolto</l>
<l>esser ti pare e dentro un pentimento</l>
<l>senti, che par che t'abbia in fuoco volto.</l>
<l>Il cuor lo scaccia prima ch'e' sia spento,</l>
<l>va seco il sangue e fuggirebbe fuori,</l>
<l>se la pelle cedesse al suo sgomento.</l>
<l>Da questo vien quel caldo e que' rossori</l>
<l>ch'appariscon nel viso e qualche volta</l>
<l>poi, sfinimenti e ghiacciati sudori,</l>
<l>perché come quel sangue dà la volta</l>
<l>per ritornare al cuor, che n'era senza,</l>
<l>ogni vena a soccorrerlo si volta.</l>
<l>E questo è chiaro per esperienza,</l>
<l>che dopo la vergogna, più che prima,</l>
<l>si divien bianco e di minor potenza.</l>
<l>Ecci qualcun che nascondersi stima</l>
<l>volere il viso e, poi ch'e' non ha altro,</l>
<l>gli manda il cuor quel sangue in cima in cima.</l>
<l>Ma siane la cagion questo o quell'altro</l>
<l>o non sia l'altro o l'uno, altro mi tira,</l>
<l>sì ch'e' m'è forza di pensare ad altro.</l>
<l>Basta, ch'a questo assalto si ritira</l>
<l>la ragion seco e recasi in fortezza</l>
<l>e con chi n'è cagion grida e s'adira.</l>
<l>E se bene il bisogno la cavezza</l>
<l>le pone al collo e serrala e 'nportuna,</l>
<l>spesso lo vince e' suoi bisogni spezza;</l>
<l>a quando e' s'accord'anche la fortuna</l>
<l>col bisogno e lo stento e la paura</l>
<l>di qualche macchia disonesta e bruna,</l>
<l>talor s'arrende ed è ben sua sciagura,</l>
<l>ch'inbrattandosi un tratto, mai non torna,</l>
<l>come prima solea, libera e pura.</l>
<l>E talor anco ogni nimico scorna</l>
<l>e più tosto morir si vuol di fame,</l>
<l>che spogliarsi del regno che l'addorna.</l>
<l>Qualcun rinniega il mondo, ché le dame,</l>
<l>se non fusse costei, tutte le voglie</l>
<l>crederrian trarsi, ognor ch'altri le chiame.</l>
<l>E dicon che disagi e pianti e doglie</l>
<l>provon gl'amanti e che morir di rabbia</l>
<l>gli fa vergogna, del rispetto moglie.</l>
<l>Né so che dirmi a questo; anch'io di gabbia</l>
<l>l'arei voluta trar già d'una e credo</l>
<l>ch'omai, mentre che vive, a star seco abbia.</l>
<l>Quest'è, per quel ch'io dissi, ch'io concedo</l>
<l>ch'ell'erri anch'ella qualche volta e passi</l>
<l>nel troppo a tener sempre in man lo spiedo,</l>
<l>che, quando a crudeltà vergogna fassi</l>
<l>compagna, è forse vergogna maggiore</l>
<l>che s'ella stesse a passeggiar pe' chiassi.</l>
<l>Ed è pur bene a far qualche favore,</l>
<l>— né si scema vergogna qualche dotta —</l>
<l>a qualch'uomo da ben che per te muore.</l>
<l>Ma, poi ch'io v'ho la vergogna ridotta,</l>
<l>come virtù, nel mezzo degl'estremi,</l>
<l>di ragionar quant'ella possa è otta.</l>
<l>Né possibil sarà che non si scemi</l>
<l>di sua possanza con sì poca parte</l>
<l>ch'io son per dirne or oltre: mano a' remi!</l>
<l>Se non fusse vergogna ogn'opra, ogn'arte</l>
<l>sare' ladra e viziosa e disonesto</l>
<l>ogni costume in ogni luogo e parte;</l>
<l>non sarebb'uom che non fusse richiesto</l>
<l>ogni dì di danar da questo e quello,</l>
<l>se non fusse vergogna, in dono o in presto;</l>
<l>e spesso spesso la cappa e 'l cappello</l>
<l>ti sarien chiesti in mezzo della strada,</l>
<l>ben ch'e' piovesse, o i zoccoli o 'l mantello.</l>
<l>Chi avesse caval potre' di biada</l>
<l>poca fornirsi, ch'e' sare' in prestanza</l>
<l>sempre, ancor che così purtroppo accada.</l>
<l>E chi s'avesse acconcio una sua stanza</l>
<l>con buone masserizie, troverrebbe</l>
<l>chi ne farebbe con seco a fidanza.</l>
<l>Non so già se la moglie si sarebbe</l>
<l>prestata, la figliuola o la sirocchia,</l>
<l>ma so ben che qualcun le chiederebbe.</l>
<l>Quante volte ho io visto ch'uno aocchia</l>
<l>'n un orto un nesto, un cederno e la branca</l>
<l>vi stenderia, ma vergogna lo crocchia!</l>
<l>E 'l contadin senza vergogna a panca</l>
<l>vorrebbe a llato a te mangiare e bere</l>
<l>e mandarti di sotto e a man manca.</l>
<l>Che dirò io del cherico col sere?</l>
<l>E che del ser col popol, ch'a vicenda</l>
<l>vorrebbono scambiar grado e parere?</l>
<l>Ben veggo che fra man questa faccenda</l>
<l>mi cresce e, quanto più strignerla penso,</l>
<l>par ch'ella più s'allunghi e si distenda.</l>
<l>Non è ancor giunta la festa all'incenso,</l>
<l>non sono ancora i barberi alle mosse,</l>
<l>né 'l convito al cibreo, per quel ch'io penso.</l>
<l>None starebbon saldi alle percosse</l>
<l>i soldati alla guerra, vi rammento</l>
<l>— ciò è di molti — se costei non fosse.</l>
<l>Né molte donne alle busse e allo stento</l>
<l>de' lor mariti starebbon mai salde;</l>
<l>e' frati resterebbano un per cento.</l>
<l>Sentirebbonsi dir le più ribalde</l>
<l>cose del mondo e “'l tal fece” e “'l tal disse”</l>
<l>e 'nghiottirsi le genti calde calde.</l>
<l>Non metterebbe fuor di casa Ulisse</l>
<l>appena il pié, che Penelope a ddoppio</l>
<l>si fornirebbe e che può n'avvenisse.</l>
<l>Né forse s'udire' quel grande scoppio</l>
<l>dell'onor di Lucrezia, che rimbomba</l>
<l>tanto e di molte che con seco accoppio.</l>
<l>E tal ch'a molti pare una colomba,</l>
<l>se la vergogna non fussi, sovente,</l>
<l>disse Michel, non tornerebbe a bomba.</l>
<l>Quanti studianti che dal lor parente</l>
<l>son mandati a studiar fanno qualcosa,</l>
<l>per la vergogna pretta solamente!</l>
<l>Non può la gente dare a una sposa</l>
<l>loda maggior che quando se le dice</l>
<l>ch'ella sia di natura vergognosa.</l>
<l>Non si loda per altro Euridice,</l>
<l>che per vergogna fuggendo Aristeo,</l>
<l>fece assai credo, ma di più si dice.</l>
<l>E s'e' non fusse d'altro morto Ateo,</l>
<l>o Ateone, sarebbe forse vivo,</l>
<l>quand'e' vidde l'Aguglia e 'l Culiseo.</l>
<l>Quest'è un passo di quei ch'io vi scrivo,</l>
<l>che tocca la vergogna che Diana,</l>
<l>ch'ebbe per riguardarla, ogn'uomo a schivo;</l>
<l>are' potuto par nella fontana</l>
<l>accoccolarsi, senza trargli in faccia</l>
<l>quell'acqua, ond'ebbe morte così strana</l>
<l>o pur suo danno avesse visto a caccia</l>
<l>di non si menar drieto tanti cani,</l>
<l>poi star con la vergogna a faccia a faccia.</l>
<l>Che più? Venere stessa, ch'agli strani</l>
<l>n'è tal volte cortese, la nasconde</l>
<l>in Belveder con l'una delle mani.</l>
<l>S'e' non fusse vergogna, oibò, le immonde</l>
<l>cose sarien senza riguardo viste</l>
<l>e in minor pregio le pure e gioconde.</l>
<l>Quant'è, se bene una donna le viste</l>
<l>faccia di vergognarsi, quella grazia</l>
<l>accetta! E quanto amor par che s'acquiste!</l>
<l>E per contràdio quanto s'odia e strazia,</l>
<l>se ben fuor non si mostra, una scorretta,</l>
<l>ch'alla vergogna è caduta in disgrazia.</l>
<l>Questa fa che, mangiando, l'uno aspetta</l>
<l>l'altro e che, riscontrando un personaggio,</l>
<l>se gli fa largo e trasi la berretta.</l>
<l>E s'egl'avvien ch'e' si dia vino a ssaggio,</l>
<l>l'uom si fa indietro e lascia ch'e' sia 'l primo</l>
<l>qualcun di grado o più vecchio o più saggio.</l>
<l>Ov'è vergogna esser rispetto stimo,</l>
<l>onestà, mente pura e gentilezza</l>
<l>e, partit'ella, se ne vanno al primo.</l>
<l>Questa fa ch'un signor ama e carezza</l>
<l>chi lo serve e ch'un sevo non te 'l pianta,</l>
<l>acquistato ch'ei n'ha grado e ricchezza.</l>
<l>E anche spesso affrena quella tanta</l>
<l>voglia ch'arebbon molti de' presenti</l>
<l>e sol vergogna di questo si vanta.</l>
<l>E che quand'uno ha già promesso venti</l>
<l>volte una cosa alfin ch'ei te l'attenga,</l>
<l>pria che tu muoia o non te ne rammenti.</l>
<l>E ch'a roderti l'ossa non ti venga</l>
<l>ogni dì quel parente o quel compagno,</l>
<l>cagion ch'in breve ogni tuo aver si spenga.</l>
<l>E dove onore o piacere o guadagno</l>
<l>altri aspettava d'un'opera sua,</l>
<l>non te la levi su qualche grifagno.</l>
<l>E che contento della roba tua</l>
<l>lasci star l'altra, o tu che non la rendi,</l>
<l>quando t'è chiesta o una volta o dua,</l>
<l>e che 'l tuo con quel d'altri e doni e spendi</l>
<l>e poi fallisci o fingi di fallire</l>
<l>e la vergogna in ischerzo ti prendi.</l>
<l>Sta la vergogna a vedere e udire</l>
<l>ciò che tu fai; e fa pur di nascosto</l>
<l>quanto tu puoi, ch'ella te 'l sa ridire!</l>
<l>Non è luogo sì chiuso o sì riposto</l>
<l>che ti scampi da lei; sempre l'hai teco,</l>
<l>più che la pelle o che la carne accosto.</l>
<l>Né ti val nulla lo scusarti seco,</l>
<l>quando tu fai la cosa e poi “Non volli”,</l>
<l>di', ché tu non hai mica a far con cieco.</l>
<l>Giunse il Petrarca fra l'erbette e i colli,</l>
<l>che per l'alloro al cammin non badava;</l>
<l>quand'ei si trovò in terra e co' pié molli,</l>
<l>e confessò che questo gli bastava,</l>
<l>ben che madonna Laura lo morse</l>
<l>di sorte spesso ch'ei si vergognava.</l>
<l>Quante cose lasciate e quante corse</l>
<l>n'ho io, per vergognarmi d'esser lungo</l>
<l>e di non saper dirle stando in forse!</l>
<l>O pur quest'altra — e sia che si vuole — aggiungo</l>
<l>che dimolti animali ho già veduto</l>
<l>aver vergogna e usarla a dilungo.</l>
<l>Chi non ha visto un can che ritenuto</l>
<l>s'è dalla carne, ch'in tavola scorge,</l>
<l>per la vergogna e darle solo un fiuto?</l>
<l>E s'un pezzo grandetto se gli porge</l>
<l>o di quella o di cacio, lo ricusa,</l>
<l>che cosa di vergogna esser s'accorge.</l>
<l>Aiutami or, ch'io te ne prego, Musa,</l>
<l>a cantare il valor d'un cagnolino,</l>
<l>ch'io tenni già come tal volte s'usa.</l>
<l>Quest'era di pel rosso e sì piccino</l>
<l>che per ridurlo a once non pesava</l>
<l>duo libbre e mezzo e lo chiamavo Cino.</l>
<l>Quest'era bravo sì che non lasciava</l>
<l>accostar gatte a tavola o al fuoco</l>
<l>e solamente a' bisogni abbaiava.</l>
<l>Erami entrato in quel tempo d'un giuco</l>
<l>di tavole un capriccio e solo solo</l>
<l>ogni sera giucavo assai o poco.</l>
<l>Chi crederebbe che questo cagnuolo,</l>
<l>s'io fussi stato, in sin a mezzanotte</l>
<l>vegliava? E non lo posso dir pel duolo!</l>
<l>Com'io finivo e sentiva le botte</l>
<l>del rassettar le tavole, abbaiando</l>
<l>alle mie serve, a me l'avea condotte.</l>
<l>E parea che dicesse: “Io vi comando</l>
<l>che voi mettiate a lletto il padron nostro,</l>
<l>ch'è stato in sì bell'opra tribolando”.</l>
<l>Morder gli vidi già tal can, ch'un mostro</l>
<l>parea, tant'era grande, e non pativa</l>
<l>ch'un bambin ch'era in casa fusse mostro;</l>
<l>solamente alla balia sofferiva</l>
<l>toccarlo, a me, all'avola e a una</l>
<l>serva; la madre o altri non s'ardiva.</l>
<l>Com'io tornavo a casa ad una ad una</l>
<l>strascicava le gatte per la gola,</l>
<l>fin ch'a venirmi incontro le raguna.</l>
<l>Pareva in casa un maestro di scuola;</l>
<l>comandava, ordinava e con un cenno</l>
<l>m'aveva inteso, non ch'una parola.</l>
<l>Deh, perché qui di sue virtuti e senno</l>
<l>parlo, dove sì breve esser conviemmi,</l>
<l>che di mill'una a mala pena accenno?</l>
<l>Or vegnamo a quel dì, che 'l colpo diemmi</l>
<l>vergogna e mi levò quanto trastullo,</l>
<l>per un tal animal levar potemmi.</l>
<l>Era ancor, si potea dire, un fanciullo,</l>
<l>non aveva ancor l'anno, allor che volle</l>
<l>crudo il suo fato alla morte condullo.</l>
<l>Aveva a fuoco una mia fante — ahi folle! —</l>
<l>posto in un pentolin due curatelle</l>
<l>e senza guardia nessuna lasciolle;</l>
<l>e partendosi quindi, le scodelle</l>
<l>andò a rigovernare, ond'una gatta</l>
<l>graffiò quel pentolino e versar felle</l>
<l>e arebbele tolte, ma sì fatta</l>
<l>urtata le dié Cino e sì la spinse</l>
<l>ch'ella fuggì, che le valse esser atta.</l>
<l>Or son le curatelle in terra e vinse</l>
<l>tre volte la ragion la voglia, tanto</l>
<l>che poi nel fine il senso gliela cinse</l>
<l>e mangionne una insomma e poi nel canto</l>
<l>si pose a guardar l'altra, sbigottito</l>
<l>per la vergogna e non potrei dir quanto.</l>
<l>Io, che questo romore avea sentito</l>
<l>e la gatta fuggir vidi, là corsi</l>
<l>e vidil vergognoso e avvilito.</l>
<l>Subito agl'atti suoi di fuor m'accorsi</l>
<l>che quella curatella avea mangiata,</l>
<l>ond'a gridarlo, ahi, che purtroppo scorsi.</l>
<l>Uscì dal canto e 'n viso mi guata</l>
<l>per la vergogna e 'n camera avviossi</l>
<l>facendogl'io pur dietro la fischiata.</l>
<l>A ficcar poverin 'n un letto andossi</l>
<l>e la vergogna lo strinse per modo,</l>
<l>che la mattina poi morto trovossi.</l>
<l>Questo ho io detto per fermarvi il chiodo,</l>
<l>ch'ell'ha possanza nelle bestie ancora,</l>
<l>né pel mio danno la biasimo o lodo.</l>
<l>Un dipintor che senz'essa lavora,</l>
<l>abborraccia in un tratto, ove, con essa,</l>
<l>l'opere studia e vergogna l'onora.</l>
<l>Se vergogna non ha chi si confessa,</l>
<l>non aspettate mai ch'e' si rimuti</l>
<l>e non ricaggia in quella colpa stessa.</l>
<l>Il fuoco il fuoco par che cresca e aiuti,</l>
<l>la pioggia l'acqua e par che l'uno apprezzi</l>
<l>l'altro simile e 'l contrario rifiuti.</l>
<l>Sol la vergogna in questo muta vezzi,</l>
<l>ch'a chi l'apprezza l'onore augumenta</l>
<l>e par senz'ella ch'e' si fiacchi e spezzi.</l>
<l>Udir dire un soldato mi rammenta</l>
<l>ch'era già stato col signor Giovanni</l>
<l>tra mille morti mille volte trenta,</l>
<l>che, trovandosi addosso cinquant'anni,</l>
<l>si vergognava esser vivo; or s'impari</l>
<l>qui se vergogna all'onor presta i vanni.</l>
<l>Pensato ho spesso per quel, ch'un mio pari</l>
<l>ha sempre aver la cassetta e la tasca</l>
<l>che si vergognin di tener danari.</l>
<l>Ma or son certo che questo m'accasca:</l>
<l>e' me ne tocca pochi, acciò che sempre</l>
<l>mi cresca onor, che da vergogna nasca.</l>
<l>Ma la penna è già stanca e ch'io la tempre</l>
<l>non vuol vergogna e gl'ordin naturali</l>
<l>non dantur, che quaggiù nulla s'insempre.</l>
<l>Potrevi dir della vera i segnali</l>
<l>vergogna e della falsa, s'io volessi,</l>
<l>e dove la sta bene e quando e 'n quali.</l>
<l>Ma se, per sorte, io manco gli sapessi</l>
<l>di voi, non arei io datovi un vano</l>
<l>fastidio, onde vergogna m'arrogessi?</l>
<l>Pur v'avvertisco a star sempre lontano</l>
<l>da chi non è mai uso a vergognarsi,</l>
<l>ch'e' vi potrebbe alfin parere strano.</l>
<l>Né anche meno, anzi è più da guardarsi</l>
<l>da chi nel troppo vergognarsi pecchi,</l>
<l>ch'ella potrebbe usanza e vizio farsi.</l>
<l>Voglion costor ch'il vergognarsi ai vecchi</l>
<l>sia cosa vana, come se per uso</l>
<l>fusse e paia con lor che 'l vizio invecchi.</l>
<l>Io se più si vergognan più gli scuso,</l>
<l>sendo gl'errori in lor più biasimati;</l>
<l>e chi può non errar mentre è quaggiuso?</l>
<l>Guardatevi da' visi invetriati,</l>
<l>che non mutan color, massime quando</l>
<l>in error manifesti son trovati.</l>
<l>E da quegl'anco che vanno mostrando</l>
<l>di fuor vergogna e, cambiandosi in viso,</l>
<l>di rifar nuovo mal vengon pensando.</l>
<l>Conoscerete questi che, diviso</l>
<l>da lor chi gli riprende, abito o vita</l>
<l>non mutan per consiglio o buono avviso.</l>
<l>Buona è quella vergogna ch'apparita</l>
<l>tosto si vede e, dopo il fuoco, smorta</l>
<l>lascia la faccia e confusa e smarrita.</l>
<l>Questa d'ogni vergogna il vanto porta</l>
<l>ed è gran segno d'animo gentile,</l>
<l>che 'l vizio offende e la virtù conforta,</l>
<l>massimamente in età giovenile.</l>
</lg>
</div1>
<div1>
<head>La paura</head>
<lg>
<l>Quel che più ci difende e ci assicura</l>
<l>e che più ci conserva e ci riguarda</l>
<l>dalle disgrazie e' danni è la paura.</l>
<l>Questa, molto non è, che d'una giarda,</l>
<l>che m'era ordita, per istrana via</l>
<l>mi sviluppò con man pronta e gagliarda,</l>
<l>onde non posso far ch'io non le dia</l>
<l>luogo fra queste mie di mezza taglia</l>
<l>rime e non mostri ch'amico le sia.</l>
<l>E se prego fu mai ch'al monte saglia</l>
<l>vostro, o fanciulle, che paura tiene</l>
<l>vergini, forse il mio salirvi vaglia.</l>
<l>Vorrei mostrare onde paura viene,</l>
<l>quel ch'ella sia e per quel ch'ell'è data</l>
<l>all'uomo e s'ell'è male o s'ell'è bene.</l>
<l>S'ell'è buona o cattiva, giudicata</l>
<l>sarà da voi, buone persone, allora</l>
<l>ch'io ve l'avrò dipinta o disignata.</l>
<l>Nacque paura la medesim'ora</l>
<l>che l'uom conobbe ch'e' gli conveniva</l>
<l>guardarsi, ancor ch'ella rinasca ognora.</l>
<l>Non vi curate così ch'io vi scriva</l>
<l>chi fu il padre o la madre, basta ch'ella</l>
<l>è una cosa, senza corpo, viva.</l>
<l>Non credo già ch'ella sia troppo bella</l>
<l>per dirne il ver — ma che c'importa questo? —</l>
<l>o bella o brutta, e' non s'ha mai a vedella.</l>
<l>Basta ch'ella ci è utile e nel resto</l>
<l>avvertita e guardinga e savia molto,</l>
<l>di che si dee tener conto più presto.</l>
<l>Sempre sta desto e sempre sta in ascolto</l>
<l>chi ha paura e tien gl'orecchi tesi,</l>
<l>né mai si trova sprovveduto colto.</l>
<l>Chi ricercando va gl'altrui paesi</l>
<l>e ha paura, a ogni cosa pensa</l>
<l>e 'nvan gli sono inganni o lacci tesi.</l>
<l>S'e' giugne all'oste, al letto e alla mensa</l>
<l>pon cura e la sua bestia adagia e serra</l>
<l>ben l'uscio e 'l tempo e 'l luogo ben dispensa.</l>
<l>Che dirò io di quei che 'n su la guerra</l>
<l>vanno, che sendo sempre paurosi,</l>
<l>non son mai vinti o per mare o per terra?</l>
<l>L'animo tropp'ardito licenziosi</l>
<l>fa i soldati e, i nimici non curando,</l>
<l>son poi tarpati cotti o sonnacchiosi.</l>
<l>Chi ha paura ogni legge, ogni bando</l>
<l>vuol udire e sapere e 'l tutto osserva,</l>
<l>né passerebbe alla porta frodando.</l>
<l>Va', di' che mai di quel d'altri si serva</l>
<l>un ch'à paura, contro alla tuo voglia,</l>
<l>non ch'altro, d'un famiglio o d'una serva?</l>
<l>Non senti mai ch'e' biasimi o si doglia</l>
<l>di quanto ordini o faccia un magistrato;</l>
<l>né pur che nelle spalle si raccoglia.</l>
<l>E s'e' ved'un ch'abbia la spada a llato,</l>
<l>o alabarda o altr'arme e ch'e' tenga</l>
<l>mezza la strada, va dall'altro lato.</l>
<l>Non vo' però che 'n animo vi venga,</l>
<l>ch'io lodi la paura, ch'è cagione</l>
<l>di danno o che l'onore o scemi o spenga,</l>
<l>che chi è vil di natura e poltrone</l>
<l>ch'io lo lodassi mai, Dio me ne guardi,</l>
<l>o fugge in guerra senza gran ragione!</l>
<l>La mia paura ch'io lodo, a' gagliardi</l>
<l>e animosi mai non si disdice;</l>
<l>ben vo' ch'ella gli salvi e gli riguardi.</l>
<l>Or non ha l'uom, che brama esser felice,</l>
<l>paura che l'onor non se gl'imbratti</l>
<l>e di quanto a ben viver contraddice?</l>
<l>Fa la paura avere a' proprii fatti</l>
<l>suoi cura e di que' d'altri non s'impaccia</l>
<l>e sempre, ov'ella possa, aiuteratti.</l>
<l>Non vuol già che tu salti tante braccia</l>
<l>quant'Alessandro, allor che troppo audace</l>
<l>gli stava ben rimanere alla stiaccia.</l>
<l>Né partirsi senz'arme anco li piace,</l>
<l>mandricardo, potendo andar fornito</l>
<l>e cercar poi le brighe e fuggir pace.</l>
<l>Né sia da dar la nave al mare ardito,</l>
<l>quando il tempo è contrario, uno, e che poi</l>
<l>invano abbia paura e brami il lito.</l>
<l>Dette natura la paura a' suoi</l>
<l>uomini cari e anco agl'animali</l>
<l>per benefizio e di loro e di noi.</l>
<l>Non vi pensate che gl'orsi e' cinghiali</l>
<l>stessin pe' boschi e' lioni e le fiere</l>
<l>altre selvaggie, gagliarde e bestiali,</l>
<l>se non che la paura le fa avere</l>
<l>dell'uom paura e tanta, che di mente</l>
<l>esce loro ogn'ardire, ogni potere.</l>
<l>Se ciò non fusse, non potria la gente</l>
<l>uscir di casa e quivi anco, sicuro</l>
<l>saria l'uom come dir poco o niente.</l>
<l>Non so trovar per quel che dello scuro,</l>
<l>cioè del buio della notte, tanta</l>
<l>paura s'abbia; e fatica ci duro.</l>
<l>Né gli crediate, se ben un si vanta</l>
<l>spesso di non aver paura ignuna,</l>
<l>ch'e' n'ha poi più degl'altri o altrettanta.</l>
<l>Quel non vederti intorno cosa alcuna</l>
<l>e potervi esser venti com'un solo,</l>
<l>forse questa paura ci raguna.</l>
<l>Ma che vuol dir che, non ch'altro, un cagnuolo</l>
<l>ti giova allor che tu abbia con teco,</l>
<l>un mucinuzzo o qualch'altro bestiuolo?</l>
<l>Già non varrebbe aver tal guardie seco,</l>
<l>se dua o tre ribaldi o più la festa</l>
<l>volessin farti, ov'è com'esser cieco.</l>
<l>Ed ha maggior paura un quando resta</l>
<l>solo in una gran casa o in una chiesa,</l>
<l>che 'nn un po' di stanzuccia lesta lesta.</l>
<l>Musa, aiutami tu, ch'a questa impresa</l>
<l>ho gran paura rimaner a ppiede,</l>
<l>che con paura m'è venuta presa.</l>
<l>Forse esser può che dove non si vede</l>
<l>lume ti nasce subito un pensiero,</l>
<l>mezzo dal mondo e mezzo dalla fede.</l>
<l>Il mondo al buio t'ha per forestiero</l>
<l>e par ch'e' t'abbandoni, e' suoi colori</l>
<l>ti cela e ti nasconde ogni sentiero.</l>
<l>Onde tu quasi di te stesso fuori</l>
<l>resti e ti par ch'ognun pigliar ti possa,</l>
<l>né poterti difender ti rincuori.</l>
<l>E tanto più questa paura ingrossa,</l>
<l>quant'hai più stanze intorno abbandonate,</l>
<l>com'a più gente per tuo danno mossa.</l>
<l>E par che, dov'er'uso a star brigate,</l>
<l>sendo allor vote e tu rimasto al buio,</l>
<l>che quelle stanze a' ladri sien restate.</l>
<l>La fede poi, ch'ama la luce e 'l buio</l>
<l>odia, ti mette in certe fantasie,</l>
<l>che farebbon paura in sin a Cuio.</l>
<l>Spiriti e morti, diavoli e malie,</l>
<l>tregende e streghe e furie e inferni brutti</l>
<l>ti fanno entrare in mille frenesie.</l>
<l>Con l'immaginazion formi i più rutti</l>
<l>visi del mondo e quanti casi strani</l>
<l>hai mai sentiti, innanzi t'ha condutti.</l>
<l>Non t'ardisci, non ch'altro, con le mani</l>
<l>andar tastando, per non porle addosso</l>
<l>a qualcun, che ti ciuffi e squarti e sbrani.</l>
<l>Allor s'un'asse scricchia o senti mosso</l>
<l>dal vento un uscio o qualch'altro romore</l>
<l>in quel silenzio nero t'ha riscosso,</l>
<l>per questo un tuo animal ti può minore</l>
<l>far esser la paura, ch'a chiamarlo,</l>
<l>rompi quell'aria cheta e quell'orrore;</l>
<l>e sentendo romor, puoi creder farlo</l>
<l>egli, e tenendol teco appresso, parti</l>
<l>esser tra i vivi, potendo toccarlo.</l>
<l>Le chiese ancor, perché son grandi, farti</l>
<l>posson più gran paura e da più lati</l>
<l>e men par ch'ivi alcun possa aiutarti.</l>
<l>Quivi ti par de' morti sotterrati</l>
<l>essere in preda e passeggiar li senta</l>
<l>e ch'e' panni da lor ti sien tirati.</l>
<l>Quivi ti par che possin più di trenta</l>
<l>mila schiere di spiriti venire</l>
<l>e, non ch'altro, il segnarti ti sgomenta,</l>
<l>per non gli fare in collera venire</l>
<l>o metter qualche strido, che ti facci</l>
<l>per la paura subito morire.</l>
<l>Ma perché m'avvolgh'io fra tanti impacci</l>
<l>paurosi, essend'uopo che più tosto</l>
<l>dal dubbio che vi strigne, vi sdilacci?</l>
<l>Il quale è questo: a che fine ci ha posto</l>
<l>simil paure la natura avanti,</l>
<l>tanto dal vero e dal dover discosto?</l>
<l>Non vuol natura che nessun si vanti</l>
<l>di saper ogni cosa, anzi segreti</l>
<l>ci sien nascosti, infiniti e inportanti.</l>
<l>Par non di meno, ancor che ci si vieti</l>
<l>saperli in fatto, ch'in noi sia potenza</l>
<l>che d'esserne un dì chiari s'interpreti.</l>
<l>Troppo sarebbe fuor di squadra, senza</l>
<l>cagione averci tal paure invano</l>
<l>date natura e quasi ch'a credenza.</l>
<l>Massimamente ch'esser la veggiano</l>
<l>cotanto in tutto 'l mondo universale,</l>
<l>che senza, non par l'uomo essere umano.</l>
<l>Né par che fuor dell'uomo altro animale</l>
<l>tema spiriti o morti o 'l buio aborra,</l>
<l>come colui ch'ha l'anima mortale.</l>
<l>Là dov'all'uomo è dato ch'e' discorra</l>
<l>dell'altra vita, a suo marcio dispetto,</l>
<l>per tal paure, ond'al suo Dio ricorra.</l>
<l>Chi è colui di sì poco intelletto,</l>
<l>che non confessi che, 'n quanto al periglio,</l>
<l>si potre' star con un morto nel letto?</l>
<l>Pur non è uom di sì savio consiglio,</l>
<l>che solo, al buio o al lume, ve 'l tenesse</l>
<l>di notte o almen non ne turbasse il ciglio.</l>
<l>Questo vuol dir che quell'anime stesse</l>
<l>vivano ancora e ti mettano in forse</l>
<l>d'esser allora in que' corpi rimesse.</l>
<l>Per questo adunque all'uom natura porse</l>
<l>paura, ch'a chiarir l'anima etterna,</l>
<l>argomento fortissimo la scorse.</l>
<l>Provato questo, or che non discerna</l>
<l>sarà, quanto paura possa e vaglia?</l>
<l>E chi, s'e' non è matto, che la scherna?</l>
<l>Pongasi pur fra la peggior canaglia</l>
<l>che sia, colui che paura non sente</l>
<l>e che dietro alle spalle se la scaglia,</l>
<l>perch'egl'è forza che costui divente</l>
<l>scorretto e licenzioso e tanto tristo,</l>
<l>ch'e' non abbia con l'uomo a far niente;</l>
<l>e per contrario sperisi ogn'acquisto</l>
<l>di buon costumi e saviezza e bontade</l>
<l>in chi paura conservar s'è visto.</l>
<l>Questa comincia in puerile etade</l>
<l>a farsi avere a' putti, or con befane,</l>
<l>maschere e orchi e simil vanitade;</l>
<l>ed è cagion che spesso si rimane</l>
<l>qualcun di lor di certe lezie e vizii,</l>
<l>che si farien col tempo usanze strane.</l>
<l>Questa conserva in giustizia gl'ufizii</l>
<l>e fa fare il dovere agl'artigiani</l>
<l>e' preti esser divoti e dir gl'ufizii.</l>
<l>Questa farebbe più forti i cristiani,</l>
<l>avendone un po' più degl'infedeli,</l>
<l>trar loro i denti e 'ncatenar que' cani.</l>
<l>O di voi stessi e di noi più crudeli,</l>
<l>che non avete paura del danno,</l>
<l>che v'are' sempre a tener ritti i peli!</l>
<l>Ch'aspetterete voi quand'e' faranno</l>
<l>della paura e del danno un fastello</l>
<l>e 'n sempiterno addosso ve 'l terranno?</l>
<l>La paura che nasce a questo e quello</l>
<l>è di due sorti o, se sola si conta,</l>
<l>quand'ha brutto il vestire e quando bello.</l>
<l>Coi buon l'ha vago e a consolargli è pronta</l>
<l>e co' tristi l'ha sozzo e sempre orrenda</l>
<l>e spaventosa in mezzo al cuor gl'affronta.</l>
<l>Quanto conforto par ch'un buon si prenda</l>
<l>con la paura ch'ha di non far cosa</l>
<l>che Dio o sé o 'l suo compagno offenda!</l>
<l>E quanto affanno un tristo, che non osa</l>
<l>d'errar per la paura del supplicio,</l>
<l>che faria, senza, ogn'opra niquitosa!</l>
<l>Da questo si può far retto giudicio</l>
<l>che 'l ben ne' buoni accresce e 'l mal ne' rei</l>
<l>scema, onde ci fa sempre beneficio.</l>
<l>Che cosa or sia paura a dir v'arei</l>
<l>e come e dove in noi nasce, onde e quando,</l>
<l>ma dirvi tante cose non vorrei.</l>
<l>Potreste ben andar considerando</l>
<l>dagl'effetti di quella per voi stessi,</l>
<l>quel che, per non farvi uggia, vo stralciando.</l>
<l>Ma s'un dicesse poi ch'io lo facessi</l>
<l>più per paura, che per esser corto</l>
<l>de' tanti avverbii che 'nnanzi v'ho messi,</l>
<l>dico che la paura è un rapporto</l>
<l>furioso e presto, che nel cuor si lancia</l>
<l>per far altrui d'ingiuria o danno accorto;</l>
<l>nel cuore o sia da vero o sia da ciancia</l>
<l>nasce e li vien dall'occhio o dall'orecchio</l>
<l>o dal pensier talor che 'l fiede e lancia.</l>
<l>Quando, esser sempre può, ma in apparecchio</l>
<l>mai non ti truova, che minor verrebbe</l>
<l>assai e questo essempio vi sia specchio,</l>
<l>ch'un subito romor, come sarebbe</l>
<l>quel della guardia, paura che importi,</l>
<l>sappiendol prima, mai non ti farebbe;</l>
<l>ma chi no 'l sa, non sia che si conforti</l>
<l>di non aver paura, essendo presso</l>
<l>e fuor di tempo; e ben più ne' men forti.</l>
<l>Non so già s'io v'arò pel verso messo</l>
<l>la veste addosso, ma ben so che quanto</l>
<l>io n'ho saputo il me' ch'io posso ho spresso.</l>
<l>Ma non è la paura a ch'io dò vanto</l>
<l>questa, ch'appena è nata, ch'ell'è morta,</l>
<l>né suol far l'uom più cattivo o più santo.</l>
<l>Questa muor come la ragion l'ha scorta</l>
<l>vana, ma la mia nasce col discorso</l>
<l>e 'l vero o 'l verisimil sempre apporta.</l>
<l>Nasce a bell'agio e scema e cresce e 'l corso</l>
<l>non termina per poco e vive assai,</l>
<l>perché sempre bisogna all'uom soccorso.</l>
<l>Ma quando di paura incominciai</l>
<l>a dire, ebbi paura di dir poco;</l>
<l>or ho paura di non finir mai.</l>
<l>Or ritornianci, Muse, al nostro giuoco,</l>
<l>ché 'n verità per vostra gentilezza</l>
<l>m'avete fatto far cose di fuoco.</l>
<l>Con poche voglie paura ci avvezza</l>
<l>e quelle poche ancor vuol che sien tutte</l>
<l>di bassa mano e di mezzana altezza.</l>
<l>Non sarrebbe mai in cima per le frutte,</l>
<l>se di terra l'aggiugne e mari e monti</l>
<l>sfugge, s'ir può per piane strade e asciutte;</l>
<l>s'e' trova un fiume che 'l cammin l'affronti,</l>
<l>non si curerà ire uno o due miglia</l>
<l>per ischifarlo o passarlo in su i ponti.</l>
<l>Misurerà l'altezza con le ciglia,</l>
<l>più che co' pié, di Lerice o San Leo</l>
<l>e di discosto, giudicio ne piglia.</l>
<l>Arà più caro avere il giubbileo</l>
<l>nella sua terra, che d'andare a Roma,</l>
<l>ché la spaventa il cammin caro e reo.</l>
<l>Questa puledro o bestia altra non doma,</l>
<l>mai non cavalca e, quando restia fosse,</l>
<l>ne smonta e fugge i carri e ogni soma.</l>
<l>Non attraverserà ciglioni o fosse</l>
<l>col cavallo e trovando scesa o passo,</l>
<l>cattiva, scende giusta le sue posse.</l>
<l>Poco la troverai di notte a spasso</l>
<l>e cammina a bbell'agio e non riscalda,</l>
<l>massimamente quand'ell'è in un grasso.</l>
<l>Chi ha paura pigliare una calda,</l>
<l>avvien di rado, ché, se pure e' suda,</l>
<l>se ne va a lletto e prima se lo scalda.</l>
<l>Dite che in una calca si rinchiuda</l>
<l>o, dove i Lanzi con l'aste fan largo,</l>
<l>si ficchi innanzi o con qualch'arme ignuda?</l>
<l>Non averia tant'occhi il pover Argo</l>
<l>quanti ha paura e tiengli sempre aperti,</l>
<l>né l'altrui zufolar le fa letargo.</l>
<l>Lascia alle bestie le tane e i diserti</l>
<l>e le tempeste al mar, le strade a' ladri</l>
<l>e prende gl'agi che gli sono offerti.</l>
<l>Lascerà Plinio andar dov'egli squadri</l>
<l>Etna e Vulcano, acciò che non gli costi</l>
<l>o trovi cosa alfin che non gli quadri.</l>
<l>E veggendo a un muro i legni posti,</l>
<l>dove si muri o un tetto si spazzi,</l>
<l>non aspettate mai che vi s'accosti.</l>
<l>E quando il carnoval fanno i ragazzi</l>
<l>a' sassi, si sta in casa o le vie smuccia</l>
<l>e non dà noia o corre dietro a' pazzi.</l>
<l>Non s'accosta o a orso o a bertuccia,</l>
<l>non tocca serpi o simil bestie e cheto</l>
<l>sta quand'un altro gridando si cruccia.</l>
<l>Vorrà più tosto pagare il divieto,</l>
<l>ch'ir capitan verbigrazia a Livorno,</l>
<l>per tornar poi come l'aringhe indrieto.</l>
<l>Non mangerà com'egl'escon di forno</l>
<l>i bassotti o la fava, per la bocca</l>
<l>lagrimar cotta e aver danno e scorno.</l>
<l>Parràgli cosa spaventosa e sciocca</l>
<l>impacciarsi di stati o favellarne</l>
<l>e tanto più, quanto manco gli tocca.</l>
<l>E per cacciare a' porci, a' lepri o starne</l>
<l>andrà in mercato e, non avendo il modo,</l>
<l>proverrà s'e' si vive a non mangiarne.</l>
<l>Non andrebbe anco a conficcar quel chiodo,</l>
<l>come fe' quello sciocco di quel prete,</l>
<l>cosa da non lasciarla a nessun modo.</l>
<l>Erano insieme una sera segrete</l>
<l>in San Lorenzo, innanzi mattutino</l>
<l>ch'avien cenato più brigate liete.</l>
<l>Era un tempo crudele e malandrino</l>
<l>più che mai fusse e buio, com'in gola,</l>
<l>da far paura a ogni baiardino,</l>
<l>e, com'avvien, di parola in parola</l>
<l>si venne a dir della paura e come</l>
<l>a simil tempi scapigliata vola.</l>
<l>Allor ch'un prete, ch'io non dico il nome,</l>
<l>disse: “Chi vuol giucar di polli un paio,</l>
<l>che — mi s'arriccia a pur dirlo le chiome —</l>
<l>ora e solo e al buio nel carnaio,</l>
<l>sotto le volte, andrò fin colà entro,</l>
<l>dov'oggi fu sepolto il carrettaio;</l>
<l>e per segnal di ciò, nel fesso dentro</l>
<l>ficcherò del suo avello questo aguto,</l>
<l>con un martello, in sin al capo a dentro?”</l>
<l>Giucò un seco e pattovì ch'aiuto</l>
<l>non se li desse, ond'ei partì col ferro</l>
<l>e col martello, andando al tasto e al fiuto.</l>
<l>Scese la scala — ahi, troppo ardito e sgherro! —</l>
<l>volse a man destra e così brancoloni</l>
<l>n'andava, avendo fatto un cuor di ferro.</l>
<l>Più volte in que' pilastri e 'n que' cantoni</l>
<l>percosse ed in quell'ossa per esempio</l>
<l>poste e per farci dir “Dio gli perdoni”.</l>
<l>Passò il sepolcro di Cosimo e 'l tempio</l>
<l>insomma tutto e sentì molte volte</l>
<l>romori e voci e pur v'andò, lo scempio.</l>
<l>Venuto insomma in capo delle volte</l>
<l>e trovato l'avello al tasto e 'l fesso,</l>
<l>si chinò giù con le gambe raccolte.</l>
<l>Ma quando ei pensò aver l'aguto messo</l>
<l>in quel convento, de' panni un gherone</l>
<l>si conficcò col martello egli stesso.</l>
<l>Poi, per rizzarsi, ch'era in ginocchione,</l>
<l>si mosse, ma l'aguto fermo il tenne,</l>
<l>tanto ch'e' cadde, alla conclusione.</l>
<l>Subitamente nel pensier gli venne</l>
<l>ch'un di que' morti lo tirasse e steso</l>
<l>per la paura, più che morto, svenne.</l>
<l>I suoi compagni, che l'avieno atteso</l>
<l>un pezzo, dubitando, alfine un branco</l>
<l>v'andorno, avendo più d'un lume acceso.</l>
<l>Giunti a llui, freddo trovandolo e bianco,</l>
<l>e vista la cagion di ciò, di quivi</l>
<l>lo sconficcorno e seco il portorno anco,</l>
<l>ove, con argomenti molto attivi,</l>
<l>lo rinvenirno e una gran fatica</l>
<l>durorno a farlo ritornar fra i vivi.</l>
<l>Or chi, ch'aver paura si disdica,</l>
<l>potrà mai dire a l'uom, per savio e scaltro</l>
<l>ch'e' sia, che se ne pensi il volgo o dica?</l>
<l>Anzi farsene beffe par, non ch'altro,</l>
<l>cosa da stolti e però vi ricordo</l>
<l>aver paura e 'mparar l'un dall'altro,</l>
<l>ché, quando il danno e la paura accordo</l>
<l>insieme fanno, invan ti duoli e piagni,</l>
<l>né lieva il male accusarsi balordo.</l>
<l>Or fate dunque ch'ella v'accompagni</l>
<l>sempre e ch'ella v'abbracci e tenga e stringa,</l>
<l>acciò ch'onore e util vi guadagni.</l>
<l>Come paura si figuri e finga,</l>
<l>saper vorreste e con che viso e chiome</l>
<l>e com'ella si calzi e vesta e cinga.</l>
<l>Troppo lungo sarei, ch'a questo nome</l>
<l>convengan tanti aspetti, abiti e volti,</l>
<l>che 'nvan si tenterebbe il quale e 'l come;</l>
<l>ch'una furiosa, e' crin canuti e sciolti,</l>
<l>e gnuda e vecchia esser vorrebbe e fiera</l>
<l>avventar ferri e fuochi in atti stolti;</l>
<l>un'altra, se ben pallida e severa,</l>
<l>mostrar modesta e savia e di coprirsi</l>
<l>dall'aria, che lontan vede far nera;</l>
<l>un'altra delle veste alleggerirsi</l>
<l>e correr verso un poggio, che la piena</l>
<l>scorge d'un fiume incontra alta venirsi.</l>
<l>Donna che segga sopra sasso o rena</l>
<l>può farsi e che, 'nvitata entrare in nave,</l>
<l>mostri la terra d'erbe e frutti piena.</l>
<l>E donna in contro un zeffiro soave,</l>
<l>gittato in terra in più pezzi la rosta,</l>
<l>con mano il manto in sul petto s'aggrave.</l>
<l>Una potre' di nebbia esser composta</l>
<l>o tutta o mezza o dal capo o da' piedi</l>
<l>e altra starsi rinvolta e nascosta,</l>
<l>tanto che, 'n quante più forme la credi,</l>
<l>più te ne manca; orsù, poi ch'egl'è otta,</l>
<l>Musa, finir, sol questo mi concedi,</l>
<l>ch'avendo la paura nome dotta,</l>
<l>cioè, quella ch'io lodo, abbia per fermo</l>
<l>la gente ch'ell'è util, buona e dotta</l>
<l>e sia certa anco che qui non mi fermo,</l>
<l>perch'io non abbia più cose e più nuove</l>
<l>da dir, ma che più oltre io passi al fermo</l>
<l>non vuol paura e mi rivolge altrove.</l>
</lg>
</div1>
<div1>
<head>La prigione</head>
<lg>
<l>Chi non si spoglia d'ogni passione</l>
<l>e non si piglia il tutto in burla e 'n gioco</l>
<l>non può saper che cosa è la prigione.</l>
<l>Costui ne taccia o ne favelli poco</l>
<l>e quanto al giudicar non ci si metta,</l>
<l>perch'io l'allego e corrotto e dappoco,</l>
<l>ma stia più tosto in man con la berretta</l>
<l>a sentir ragionarne a quei che sono</l>
<l>savi e alla lor sentenza si rimetta.</l>
<l>Pregione, eccovi un nome che di suono</l>
<l>non potrebbe agl'orecchi esser più grave,</l>
<l>più sentenzioso e penetrar nel buono.</l>
<l>Pregio, onore, onestà, grandezza o brave</l>
<l>sillabe, cateratte o elementi</l>
<l>chiude e non pur con una sola chiave.</l>
<l>Qui vorre' io un dì fare argomenti,</l>
<l>maestro, e silogismi contr'a certi,</l>
<l>che non par mai che 'l mondo gli contenti.</l>
<l>E se non han le campagne e' diserti</l>
<l>in libertà, par ch'e' muoin di tedio,</l>
<l>le cateratte alzate e gl'usci aperti.</l>
<l>Poi 'l più del tempo si pongan l'assedio</l>
<l>'n un canto di soffitta o di scrittoio</l>
<l>e a trarnegli mai non è rimedio.</l>
<l>E se non fusse ch'i' ho fatto il cuoio</l>
<l>altrove, io cercherei d'entrarvi or ora</l>
<l>e parmi averne una voglia ch'io muoio.</l>
<l>Ditemi un po' da star quivi a star fuora</l>
<l>che differenza ci vedete voi?</l>
<l>Anzi ci è grande e ve lo vo' dir ora.</l>
<l>Chi è in prigion da cavagli e da buoi</l>
<l>non toccherà mai calci o fia cozzato,</l>
<l>che non è poco a chi vi pensa poi.</l>
<l>E oltre a questo è pur da dire ingrato</l>
<l>un ch'à per mal che gli sia avuto cura</l>
<l>e come gioia riposto e serbato.</l>
<l>Non è cosa nel mondo più sicura</l>
<l>della prigion, che 'l diavolo e la morte</l>
<l>hanno, non ch'altro, a toccarla paura.</l>
<l>Quivi tu sei servito e sonti porte</l>
<l>le cose cotte e affettato il pane</l>
<l>— dico in certe prigion di queste sorte —.</l>
<l>Ma non parlo or di queste, che villane</l>
<l>sono, e, se bene han molte cose buone,</l>
<l>vi si patisce poi di quelle strane.</l>
<l>Voi sapete ch'il ben sempre si pone</l>
<l>nel mezzo degl'estremi e la segreta</l>
<l>allo star fuor per diretto s'oppone,</l>
<l>che per volere esser tanto discreta</l>
<l>d'altrui, par poi ch'ella ne voglia troppo</l>
<l>ed è troppo severa e troppo cheta.</l>
<l>Sta poi nel mezzo la prigion ch'il troppo</l>
<l>fugge e 'l niente, qual donna che vada</l>
<l>fra un che corra ed uno agiato e zoppo.</l>
<l>Ma io v'arò tenuto troppo a bada,</l>
<l>forse, a distinguer cose che, se bene</l>
<l>son necessarie, ognor non ci si bada.</l>
<l>Questa non ha manette, né catene,</l>
<l>ceppi, né ferri a' pié, ma per guardarti</l>
<l>tien l'uscio chiuso e 'l resto acconcia bene.</l>
<l>E tutto fa per poter conservarti</l>
<l>e che tu non ti perda e ch'uom non possa,</l>
<l>né per te, né per altri, rovinarti.</l>
<l>Dite mai che 'n un fiume o in una fossa</l>
<l>chi sta in prigione affoghi o d'un terrazzo,</l>
<l>d'un albergo o d'un tetto cader possa?</l>
<l>Abita sempre stanze di palazzo</l>
<l>e dell'esser servito ve l'ho detto,</l>
<l>se ben l'uom fusse manco ch'un ragazzo.</l>
<l>Riscaldare o pigliare un mal di petto</l>
<l>non vi si può, ch'il luogo no 'l comporta,</l>
<l>da vento e pioggia coperto e ristretto.</l>
<l>Né tornando di villa tardi, uom porta</l>
<l>pericol mai, correndo, scarmanarsi</l>
<l>o rimanere alfin fuor della porta.</l>
<l>Quivi può l'uomo a suo bell'agio starsi</l>
<l>e chi non sa far nulla o chi non vuole</l>
<l>può far, senza un pensiero al mondo darsi.</l>
<l>Il giel di verno o della state il sole,</l>
<l>poco t'offende, ché le stanze chiuse</l>
<l>fanno al contrario che 'l tempo non suole.</l>
<l>Quivi possano all'ombra me' le Muse</l>
<l>star, che d'un elce o d'un fronzuto alloro,</l>
<l>e a non ti trovar non vale scuse;</l>
<l>così sempre star con esso loro</l>
<l>si può, senza salir Parnasi e Pindi,</l>
<l>e ber dell'acqua buona al par di loro.</l>
<l>E chi vuol ir pensando a' Persi e agl'Indi,</l>
<l>può senza spesa, e le carte vergando</l>
<l>empiere il mondo di quinci e di quindi.</l>
<l>Ed anche, a dire il ver, ditemi, quando</l>
<l>un camminasse centomila miglia,</l>
<l>or acqua or terra or selve or monti errando,</l>
<l>che piacere o che spasso se ne piglia,</l>
<l>altro che spesa e disagio? Ch'un saggio</l>
<l>di cosa alcuna non si maraviglia.</l>
<l>Puossi bene or per mare or per viaggio</l>
<l>di terra esser rubato o perder tutto</l>
<l>quant'hai e poi la vita da vantaggio.</l>
<l>Altro non truovi e cammina per tutto</l>
<l>il mondo quanto sai, che acqua e terra</l>
<l>e vedi qualche sasso e qualche frutto.</l>
<l>Or s'io mi posso star nella mia terra,</l>
<l>in un mio luogo rinchiuso e ch'io posso</l>
<l>veder, pensando, il ciel tutto e la terra,</l>
<l>che bisogn'ei che di qui mi sia mosso,</l>
<l>s'io ho veduto già il monte Morello,</l>
<l>pian di Legnaia e Arno scemo e grosso</l>
<l>e quercie, abeti e pini? Or col cervello</l>
<l>non poss'io far mill'atalanti e mille</l>
<l>selve e mill'oceani maggior di quello?</l>
<l>Possomi imaginar cittadi e ville</l>
<l>e laghi e bulicami e Mongibelli</l>
<l>e mille mostri e chimere e sibille</l>
<l>e veder la fortuna co' capelli</l>
<l>di dietro e 'l sol di fummo e che i corrieri</l>
<l>volin per l'aria e per terra gl'uccelli.</l>
<l>Non sia nessun che di vedere speri</l>
<l>cosa di nuovo, che, subito vista,</l>
<l>non la desse pel costo volentieri,</l>
<l>ché noi abbiam questa natura trista,</l>
<l>di saziarci in un tratto e ogni cosa</l>
<l>ci viene a nnoia e altro non s'acquista.</l>
<l>Non è ei meglio starsi in agio e 'n posa,</l>
<l>quand'un ben se ne penta, in una stanza</l>
<l>serrato, come gemma preziosa?</l>
<l>Oltr'a di questo, ogni spazio è a bastanza,</l>
<l>ch'è quanto noi siamo alti e larghi e lunghi;</l>
<l>e tutto il resto d'intorno ci avanza.</l>
<l>Che mi val dunque perch'io mi dilunghi</l>
<l>per tutto il mondo, s'io mai non ne tengo,</l>
<l>se non quant'io m'innalzi, allarghi e allunghi?</l>
<l>Può dire anch'un rinchiuso, quand'io vengo</l>
<l>pensando che quell'uscio ir non lo lascia:</l>
<l>“Anzi son io che d'andar fuor m'astengo”,</l>
<l>ch'il pensiero apre i chiavistelli e sfascia</l>
<l>le città, spiana i monti e secca il mare,</l>
<l>né per forza d'altrui s'arrende o accascia.</l>
<l>Così mi posso sempre immaginare</l>
<l>che la prigion sia aperta e spalancata</l>
<l>e ch'io ci sto perch'io ci voglio stare</l>
<l>e la necessitade aver mutata</l>
<l>in virtù: così fan gl'uomini egregi,</l>
<l>di gran cuore e natura segnalata.</l>
<l>Non paia a alcun ch'io biasimi o dispregi</l>
<l>per questo la prigion nelle mie carte,</l>
<l>anzi son questi a lei pendenti e fregi.</l>
<l>Quivi un poltron come s'e' fusse Marte</l>
<l>è rispettato e, 'n quanto a braverie,</l>
<l>ognun v'è, sia chi vuol, per la sua parte.</l>
<l>Monti di terra o sassi o porcherie</l>
<l>o broda o calcinacci o notte o giorno</l>
<l>non ti dan noia, come per le vie.</l>
<l>Quanti son quei che pe' lor fatti attorno</l>
<l>andando, da un putto con la scaglia</l>
<l>o senza, una sassata rilevorno!</l>
<l>Quivi non è pericol ch'e' t'assaglia</l>
<l>un tuo nimico o faccia una quadriglia</l>
<l>o, se tu l'hai ingiuriato, se ne vaglia.</l>
<l>Ognun quivi s'accetta, ognun si piglia</l>
<l>ed io ho visto tal che per entrarvi</l>
<l>è venuto discosto cento miglia.</l>
<l>Se voi volete ritirato starvi,</l>
<l>potete sempre ed anche a posta vostra,</l>
<l>come reliquia, a chi vi par mostrarvi.</l>
<l>Ben di cert'arti, come dir la vostra,</l>
<l>e di cert'altre, come dir la mia,</l>
<l>la prigione stranetta esser dimostra,</l>
<l>che, stando in casa in qualche fantasia,</l>
<l>facciàn dir di non v'esser, dove quivi</l>
<l>non si può creder che tu non vi sia.</l>
<l>Ma ben ch'un nostro pari però si privi</l>
<l>di questo, ella ti tiene anco più saldo</l>
<l>— cagion che più lavori e che più scrivi —.</l>
<l>Ma chi del mondo fusse un po' più caldo</l>
<l>potre' tenervi la vita a suo posta</l>
<l>del Moretto da Lucca o 'l mazzier Baldo.</l>
<l>Or col fiasco e 'l bicchiere, or con la rosta</l>
<l>or col Furioso, or con le carte in mano</l>
<l>puoi trattenerti e poco alfin ti costa.</l>
<l>Ma certe cose vo' che noi tocchiàno</l>
<l>di più inportanza, acciò che com'Orazio</l>
<l>dice, s'alzi lo stil di mano im mano.</l>
<l>Mossono un dubbio i legisti e 'n ispazio</l>
<l>di tempo, con ragion fondate e vere,</l>
<l>lo risolverno, ond'io ne gli ringrazio.</l>
<l>S'e' si poteva della prole avere</l>
<l>certezza e' nati fussin di que' padri,</l>
<l>che, come suoi, gl'usavon di tenere.</l>
<l>E dicien ch'a fidarsi delle madri</l>
<l>era poco sicuro, esperti omai</l>
<l>le cose aperte far nascere i ladri.</l>
<l>Pensaron sopra questo modi assai;</l>
<l>alfin della prigion sovvenne loro</l>
<l>come persone pratiche e dassai;</l>
<l>perché, quasi serrati in concistoro</l>
<l>soli il padre e la madre, chi nasceva</l>
<l>quivi, acquistato era in ver di costoro</l>
<l>e ch'altro modo mai non si poteva</l>
<l>trovar per accertarsi de' figliuoli</l>
<l>e che sol la prigion tal vanto aveva.</l>
<l>Or dich'io ben che se di lei ti duoli,</l>
<l>tu che v'abiti dentro, tu hai 'l torto</l>
<l>e di lei non t'allegri e ti consoli.</l>
<l>Tal volte avvien che e' sarà stato morto</l>
<l>qualcun di notte e ch'e' sarà rubato</l>
<l>qualche bottega o scalato qualch'orto</l>
<l>e verbigrazia qualche sciagurato</l>
<l>te 'l potre' apporre, ove s' tu sei rinchiuso</l>
<l>in prigion, non può dir che tu sia stato.</l>
<l>Sarà qualcun che non è mai stat'uso</l>
<l>a pensare a' suo fatti e la suo vita</l>
<l>arà passata, stupido e confuso;</l>
<l>ponlo in prigion: subito a mutar vita</l>
<l>pensa e discorre il suo stato e disegna</l>
<l>ch'ella non vada più com'ell'è ita.</l>
<l>E quanto può per l'avvenir s'ingegna,</l>
<l>poi che e' si vede a questo grado assunto,</l>
<l>mostrar quant'ella sa, quant'ella insegna.</l>
<l>E s'un volesse pigliarsi l'assunto</l>
<l>di far vita da sé, senza peccati,</l>
<l>quest'è un luogo a proposito appunto,</l>
<l>ch'e' ci è nel mondo più di mille frati,</l>
<l>che fanno buona vita e claustrale,</l>
<l>e none stanno alla metà serrati.</l>
<l>Gl'occhi non fanno quivi troppo male,</l>
<l>ch'e' non si vede cosa che t'inciti</l>
<l>a pompa, a roba o a vizio carnale.</l>
<l>Stomachi guasti, appetiti smarriti</l>
<l>s'acconciano e ritruovono alla prima,</l>
<l>mi dicon certi che ne sono usciti.</l>
<l>D'ogni prigion fo conto, ma per cima</l>
<l>ho poi le Stinche, che le genti sue</l>
<l>sciorina a' tempi e molto l'ama e stima.</l>
<l>Quest'è un luogo ch'à tutte le sue</l>
<l>appartenenzie e vi s'entra per grazia</l>
<l>delle tre volte per lo men le due.</l>
<l>Queste son visitate e non si sazia</l>
<l>il popol di vederle e vi si spende</l>
<l>quasi sempre il quattrin per una crazia.</l>
<l>Subito un forestier vedere intende</l>
<l>le Stinche e poi la cupola e' lioni,</l>
<l>quand'egl'avesse ben mille faccende.</l>
<l>Tutti onor sono e tutti segni buoni</l>
<l>delle Stinche e degl'altri tutti quanti,</l>
<l>ch'elle v'hanno accettati per prigioni.</l>
<l>Fanno le Pasque e fanno gl'Ognissanti</l>
<l>e carnovali allegri e berlingacci</l>
<l>senza risparmio in suoni e 'n balli e 'n canti.</l>
<l>Va, di' che ti sien date brighe o impacci,</l>
<l>s' tu vuoi far una veglia o un ritruovo,</l>
<l>da certi fastidiosi giovanacci?</l>
<l>Insomma, questo parmi un mondo nuovo,</l>
<l>che l'unione, il debito e la pace</l>
<l>in altro luogo, quant'in lui, non trovo.</l>
<l>Ed a chi starvi ed abitarvi piace</l>
<l>ha un buon gusto e può farsi di questo</l>
<l>beffe e tenerlo sgarbato e fallace.</l>
<l>Ma perch'io vo' partirmi e finir presto</l>
<l>questa ragion, s'io ho nulla a credenza,</l>
<l>vo' che noi faccian conto e darvi il resto.</l>
<l>Ha la prigione un'altra priminenza,</l>
<l>ch'obligo che tu faccia dentro a lei,</l>
<l>nulla non val, com'ella ti licenza,</l>
<l>acciò che e' si conosca che tu sei</l>
<l>suo tutto quanto o ch'ella pur lo faccia,</l>
<l>perché tu stia quel più con esso lei.</l>
<l>Basta, ch'ella non vuol che tanta faccia</l>
<l>abbia un, che, dentro a llei, t'oblighi e serri</l>
<l>a cosa, che col tempo ti dispiaccia</l>
<l>e che, partito, il muro e l'uscio e' ferri</l>
<l>della finestra a torto maladica</l>
<l>e contro alla prigion com'ingrato erri.</l>
<l>Ma perch'io non vo' darvi più fatica</l>
<l>solo una cosa vo' che per suo amore,</l>
<l>che molto importa, aspettiate ch'io dica.</l>
<l>Natura non potendo aver l'onore</l>
<l>di finir l'uomo, ancor ch'ella adoprasse</l>
<l>in ciò tutto 'l suo studio e 'l suo favore,</l>
<l>bisognò ch'alla fin si rivoltasse</l>
<l>alla prigion, che gli desse la mano</l>
<l>estrema e tutto glielo ritoccasse.</l>
<l>Or voi, ch'avete l'intelletto sano</l>
<l>considerate la sua perfezzione,</l>
<l>che per proverbio, omai, trito l'abbiàno,</l>
<l>che non è uom chi none sta in prigione.</l>
</lg>
</div1>
<div1>
<head>Del biasimo</head>
<lg>
<l>Or si vedrà quanto 'l Biasimo vale</l>
<l>e come non val tanto a mille miglia</l>
<l>la loda o sia per bene o sia per male.</l>
<l>Cosa da farsi, a dir da chi la piglia</l>
<l>troppo in furia, tener bugiardo e matto,</l>
<l>cotanto il falso e la pazzia somiglia.</l>
<l>Chi mi porge or aiuto e mi rende atto</l>
<l>a tanta impresa e così nuova, ch'io</l>
<l>tentare ardisco e già 'l foglio ne 'mbratto?</l>
<l>Ché, se ben di lodar l'animo mio</l>
<l>è 'l biasimare e 'l dir mal, pur vorrei</l>
<l>mostrar ch'io non agguaglio al buon il rio.</l>
<l>A voi, Castalie, aiuto chiederei,</l>
<l>che solete così talor ghignando</l>
<l>esser seconde ai ghiribizzi miei;</l>
<l>e ve lo chieggo finalmente, quando</l>
<l>voi non crediate perder tempo: or via,</l>
<l>veggo ben io che 'nvan non lo domando!</l>
<l>Non crediate ch'io dica ch'e' si dia</l>
<l>lode a ognun che biasma, ch'ogni lingua</l>
<l>non par che da lodar per certo sia.</l>
<l>Però bisogna che ben si distingua</l>
<l>da dir male a dir mal, da come a come,</l>
<l>da intenzione a 'ntenzion, da lingua a lingua.</l>
<l>Quei che per astio pettinan le chiome</l>
<l>altrui, cercando nuocere al sicuro</l>
<l>e certi tristi, a ch'io non vo' dar nome,</l>
<l>lacerateli pur, ch'io non mi curo</l>
<l>di lor, se non in quanto ch'agl'umani</l>
<l>son d'util grande; e so che vi par duro.</l>
<l>Ma se con occhi e con giudicii sani</l>
<l>andrete ben guardando e discorrendo,</l>
<l>non vi parranno forse così strani.</l>
<l>Ben vi bisogna, innanzi che tessendo</l>
<l>vada la tela, aspettar ch'io l'ordisca,</l>
<l>ché bene al tempo l'andrò riempiendo.</l>
<l>Par che natura quest'uso patisca</l>
<l>non solamente del dir mal, ma quasi</l>
<l>a ciò ne 'nviti, sforzi e 'nnanimisca;</l>
<l>però non è possibil che rimasi</l>
<l>se ne sian gl'uomin mai, ch'uso e natura</l>
<l>hanno troppo poter ne' nostri casi.</l>
<l>Dico così per certi, che paura</l>
<l>hanno che 'l biasimar nuoca e dispiaccia,</l>
<l>né credon nulla altrui s'e' non si giura.</l>
<l>S'il biasimo e 'l dir mal fusse cosaccia,</l>
<l>arebbe la natura troppo errato</l>
<l>a patir, non ch'a far, ch'ognun lo faccia,</l>
<l>ché non è uom, di qualsivoglia stato,</l>
<l>che se ne guardi e non ne cavo i santi,</l>
<l>che no 'l farebbon già, sendo peccato.</l>
<l>Non hanno sempre i frati predicanti</l>
<l>biasimato gl'avari e gl'invidiosi,</l>
<l>i golosi, i carnali e gl'arroganti,</l>
<l>e gl'altri vizii strani e vergognosi,</l>
<l>ch'a raccontar sarebbe cosa lunga,</l>
<l>per fare gl'uomini onesti e virtuosi?</l>
<l>Non basta che 'l villano il bue congiunga</l>
<l>al giogo e ponzi e gracchi, se talvolta</l>
<l>e bene spesso, non lo frughi e punga.</l>
<l>Così non basta all'uom, ben che raccolta</l>
<l>abbia la mente a ir pel cammin ritto,</l>
<l>se qualcun, che 'l trafigga, non ascolta.</l>
<l>Questo non lascia alla superbia un zitto</l>
<l>farli d'intorno e guarda a porre il piede</l>
<l>sul netto, acciò non sia 'ntriso o trafitto.</l>
<l>E perché ben conosce ed ode e vede</l>
<l>ch'ognun si biasma, almanco si contenta</l>
<l>d'esser a ttorto e che qualcun lo crede</l>
<l>e quand'ei sa ch'a ragion sia, diventa</l>
<l>o quanto può s'ingegna esser migliore</l>
<l>e d'aver la cagion che 'l biasma spenta.</l>
<l>S'e' si lasciasse il biasimar, l'onore</l>
<l>e 'l vituperio parrebbon fratelli,</l>
<l>d'un pelo e d'un medesimo colore.</l>
<l>Quanti sarien poltroni o trafurelli,</l>
<l>che son persone valenti e leali,</l>
<l>perché di lor ben si creda e favelli!</l>
<l>Ben ci son de' ribaldi naturali,</l>
<l>che, s'e' non fusser le scope e' capresti,</l>
<l>poco si curerien di chi cicali.</l>
<l>Ma non pensate che già mai di questi</l>
<l>parli, né di certi altri, che vergogna</l>
<l>non hanno d'esser vili e disonesti.</l>
<l>Questi non han di mitera o di gogna</l>
<l>spavento, se non forse del disagio,</l>
<l>e però favellar non ne bisogna.</l>
<l>Starebbe troppo l'uomo in ozio e 'n agio</l>
<l>e non gl'essendo mai rivisto il conto,</l>
<l>tutto che buon, si potre' far malvagio;</l>
<l>ma, temendo del biasimo l'affronto,</l>
<l>sta sempre mai 'n orecchi e 'n su le sue,</l>
<l>per ritrovarsi in ogn'assalto pronto.</l>
<l>Un dipintor, quando l'opere sue</l>
<l>sente lodar, poco n'avanza e parli</l>
<l>esser qualcosa almanco delle due;</l>
<l>ma quand'egl'ode ch'uno o più ne parli</l>
<l>con biasimarlo o sia vero o bugia,</l>
<l>s'egli è da ben, non può se non giovarli.</l>
<l>Fate pur conto che più carestia</l>
<l>sia di chi dica altrui 'l vero in sul viso,</l>
<l>che d'altra cosa che bramata sia</l>
<l>e tengasi per fermo e certo avviso</l>
<l>ch'e' non è uom di chi mal non si dica,</l>
<l>s'e' discendesse ben di paradiso.</l>
<l>Felice dunque chi senza fatica</l>
<l>può saper quel di ch'egl'è biasimato</l>
<l>e che 'n qualche bel modo un glielo dica.</l>
<l>Dico in bel modo, ché, quando allegato</l>
<l>t'è, la persona propria che ti carda,</l>
<l>appena puossi non l'avere odiato,</l>
<l>se ben chi con ragion diritto guarda</l>
<l>devrebbe amarsi e sapergnene grado</l>
<l>di più, non sendo in tutto empia e bugiarda,</l>
<l>massime non avendo o ponte o guado,</l>
<l>da passar questo pelagaccio lordo,</l>
<l>miglior di questo o di più fermo grado.</l>
<l>Un savio ch'ode biasimarsi, il sordo</l>
<l>suol dimostrare e 'ntanto far s'ingegna</l>
<l>con la virtute e 'l ver lega e accordo</l>
<l>ed a se stesso sé chiama e rassegna</l>
<l>i pensieri e gl'affetti, i modi e l'opre</l>
<l>e ne fa paragon, che 'l ver gl'insegna;</l>
<l>né più crede a credenza o finge o cuopre</l>
<l>d'esser perfetto o senza macchia, almeno</l>
<l>a se medesmo, anzi ogni ver si scuopre.</l>
<l>E fa ragion che chi magagna in seno</l>
<l>porta, convien che nel viso la mostri</l>
<l>e quale il seme fu, scuopra il terreno.</l>
<l>E i biasimi di fuor ci fanno a' nostri,</l>
<l>che noi spesso sogliam dare a noi stessi,</l>
<l>dentro scoprir mille imboscate e mostri.</l>
<l>Sono i biasimi certo doni espressi</l>
<l>di natura e del cielo e senza loro</l>
<l>non è discorso che non la corressi.</l>
<l>Ma donde vien ch'un così gran tesoro</l>
<l>è sì poco apprezato, anzi è da molti</l>
<l>spogliato di creanza e di decoro?</l>
<l>Quest'è che con dolor par che s'ascolti</l>
<l>il biasimo di sé, ch'esser tenuto</l>
<l>ignorante o vizioso troppo duolti</l>
<l>e pria ch'un altro il dicesse, voluto</l>
<l>aresti rimutarti, ove che poi</l>
<l>non ti par che 'l ben far ti sia creduto.</l>
<l>E donde ancor che quel che spiace a noi</l>
<l>diam quasi a tutti e biasimasi spesso</l>
<l>— che par gran cosa — i cari amici suoi?</l>
<l>Quest'è ch'un non s'ardisce a quello stesso</l>
<l>ch'erra, versare i suoi biasimi addosso,</l>
<l>perch'offenderlo parli troppo espresso.</l>
<l>Già non puoi far che quand'un altro mosso</l>
<l>s'abbia a dir qualch'error di lui, s'il vero</l>
<l>dice, che sempre tu l'abbia riscosso;</l>
<l>ma per parere altrui d'animo intero,</l>
<l>t'accordi seco e mostri ch'e' ti duole</l>
<l>d'averlo a biasimar, come fa in vero.</l>
<l>Ma quando di suo amico un fa parole</l>
<l>tali, che sol si fan con gl'altri amici,</l>
<l>ridirle al biasimato non si vuole,</l>
<l>se non generalmente, ché gl'offici</l>
<l>de' buoni son di giovar, sempre avvertendo</l>
<l>di non appiccar liti o far nimici.</l>
<l>Potrai ben, verbigrazia, dir ch'essendo</l>
<l>'n un luogo, udisti dir non so che cose,</l>
<l>andandole velando e rivolgendo,</l>
<l>e tanto far, con parole ingegnose,</l>
<l>che colui intenda, ancor che tu non paia</l>
<l>dirlo, acciò che gli sien manco noiose.</l>
<l>Suolsi tal volte ordir, come per baia,</l>
<l>qualche favola, un terzo biasimando</l>
<l>di qualche vizio, che col suo s'appaia</l>
<l>e tanto accortamente irla adattando,</l>
<l>che quel tuo amico, se ben altro finge,</l>
<l>per sé la piglia e si va rassettando,</l>
<l>ché la vergogna e 'l dolor lo costringe,</l>
<l>e tanto più s'e' vede che tu 'l fai,</l>
<l>perch'egli intenda, e di rosso si tinge.</l>
<l>Con certi poi con chi gran pratica hai</l>
<l>o che sien tua famiglia, se non basta,</l>
<l>senza velame biasmar li potrai.</l>
<l>Vero è che l'adirarsi spesso guasta</l>
<l>il biasmo e, dato con dolcezza, acconcia;</l>
<l>né si tira o si gramola ogni pasta.</l>
<l>Pur di men non si biasmi o garra un'oncia</l>
<l>alcun, dove tu vegga di far frutto,</l>
<l>se bene alquanto se n'adira e 'mbroncia,</l>
<l>perché, passato quella furia, tutto</l>
<l>che li noiasse, lo piglia per bene,</l>
<l>togliendo via le macchie, ond'era brutto.</l>
<l>Chi non vuol biasimar mai non conviene</l>
<l>con persona che sia stia solo e faccia</l>
<l>conto che 'l biasimar lo tocchi bene</l>
<l>e ch'e' non sia raddotto, né pancaccia</l>
<l>che non canti i suoi biasimi e li dia</l>
<l>per lo men di capone e di bestiaccia.</l>
<l>E però chi si truova in compagnia</l>
<l>abbia per fermo di dir male anch'elli,</l>
<l>di man im man, d'alcun che non vi sia,</l>
<l>che no 'l faccendo, contrari e rubelli</l>
<l>ti fai tutt'altri ed hannoti a sospetto</l>
<l>e 'n pochi dì non è chi ti favelli.</l>
<l>Hanno nel biasimar certi un diletto,</l>
<l>secondo ch'io ho 'nteso già da molti,</l>
<l>ch'e' non n'han tanto a tavola e nel letto.</l>
<l>Sonci ben molti a biasimare aperti</l>
<l>un poco troppo e ti vengano a nnoia</l>
<l>in poca d'otta, in cambio di piacerti.</l>
<l>Vada per quando certi, che la soia</l>
<l>danno a qualcun, ci dan sì grande affanno,</l>
<l>ch'e' par che per l'empiezza altri si muoia.</l>
<l>Le moine e 'l piaggiar, le beffe e 'l danno</l>
<l>son quelle che ci fanno e ch'alla fine</l>
<l>c'empion d'ingiuria, falsitade e 'nganno.</l>
<l>Nasce la rosa e cresce fra le spine.</l>
<l>Così nasce virtù, mantiensi e cresce</l>
<l>fra 'l biasimo e per lui par che s'affine.</l>
<l>Quanto più vaga e più bella riesce</l>
<l>un'anima gentil ch'è biasimata</l>
<l>a ttorto e quanto più gloria gl'accresce!</l>
<l>E quanto acquista, se così purgata</l>
<l>non è, quanto al perfetto si richiede,</l>
<l>con tai punture al farsi alfin beata!</l>
<l>E se ben qualche volta esser si vede</l>
<l>il biasimo bugiardo, sempre giova</l>
<l>a chi è savio e ben gnene succede.</l>
<l>Più d'un essempio qui, più d'una pruova</l>
<l>vi si potrebbe addurre e porre innanzi,</l>
<l>dall'età vecchia tratti e da la nuova.</l>
<l>E, se ben certi, com'io dissi dianzi,</l>
<l>biasiman più per lor natura trista,</l>
<l>che perch'uom si corregga e 'n bene avanzi,</l>
<l>basta che sempre per suo far s'acquista</l>
<l>utile e sempre più si studia e 'mpara,</l>
<l>acciò che 'l vero alla bugia resista.</l>
<l>Biasimi pur chi vuol, piglila in gara</l>
<l>e faccialo per odio o per costume</l>
<l>malvagio o per natura aspra e amara:</l>
<l>tutt'alfin torna a buon onore e lume</l>
<l>e a' men buoni accresce senno e desta</l>
<l>lor, perché l'ozio vil non gli consume.</l>
<l>Che vi bisogna dunque alzar la cresta</l>
<l>o troppo alfin sensitivi e leziosi,</l>
<l>se qualche lingua il suo favor vi presta?</l>
<l>Parvi esser tanto netti e preziosi,</l>
<l>però ch'e' vi si debba aver cotanto</l>
<l>rispetto, che di voi parlar non s'osi?</l>
<l>Chi fu mai tanto savio o bello o santo</l>
<l>che non abbia trovato chi l'appunti?</l>
<l>— che quasi 'l ciel non se ne può dar vanto —.</l>
<l>Volete sempre star, folli, in su punti</l>
<l>dell'onor, né vedete che per questo</l>
<l>siete dal biasimar più tocchi e punti.</l>
<l>Non par già ragionevol, né onesto,</l>
<l>che perch'un non si sdegni o s'addolori,</l>
<l>si contristi e adiri tutto il resto.</l>
<l>Starebbon freschi i prelati e i signori,</l>
<l>se di ciò che di lor si dice, sempre</l>
<l>ne stessero 'n sull'ire e 'n sui rigori!</l>
<l>Sia buono un dal suo canto e guidi e tempre</l>
<l>a suo senno la vita, ma non voglia</l>
<l>però ch'ognun l'ammiri e lo contempre,</l>
<l>tanto che quando alcun la lingua sciolga</l>
<l>in biasimo di lui, maestà lesa</l>
<l>li paia e 'npazzi di furia e di doglia.</l>
<l>Parratti forse alcuna volta impresa</l>
<l>alta aver fatto o qualche nobil opra</l>
<l>degna d'esser lodata e non ripresa;</l>
<l>e forse sarà 'l ver; ma chi di sopra</l>
<l>ha tanta maggioranza, che piacerla</l>
<l>possa fare a ciascun, ch'i sensi adopra?</l>
<l>Non è tenuto in tanta stima averla</l>
<l>un com'un altro e s'ella non gl'aggrada</l>
<l>non biasimarla e brutta e vil tenerla.</l>
<l>A chi piacciono i libri, a chi la spada</l>
<l>e chi l'un come l'altro ama o disprezza</l>
<l>e chi conto non tien com'ella vada.</l>
<l>Non è la turba de' mortali avvezza</l>
<l>tutta a un modo e vedesi che molto</l>
<l>natura il vario favorisce e prezza.</l>
<l>O pure in questo del biasimo, involto</l>
<l>si vede il più degl'uomini, quand'hanno</l>
<l>l'arbitrio intero e dal timor disciolto.</l>
<l>Vo' dir che se dimolti altra non fanno</l>
<l>arte, che 'l biasimar, non dee parerci</l>
<l>strano e perciò pigliarsi tanto affanno.</l>
<l>Divisi l'un dall'altro e sciolti ferci</l>
<l>dicano il sole e l'uomo, e volti e 'ngegni</l>
<l>diversi e volontadi e gusti dierci.</l>
<l>Or chi è quel sì stolto che si sdegni</l>
<l>che l'acqua bagni e l'aria freddi e 'l fuoco</l>
<l>scaldi e la terra porga i sassi e i legni?</l>
<l>Perché ti par, verbigrazia, dappoco,</l>
<l>tu che segui il disegno, un bottegaio,</l>
<l>che non l'adopri o che l'adopri poco?</l>
<l>Non comprerrebbe natura un danaio</l>
<l>più te, ch'un di costoro e, se ben guardi,</l>
<l>poco più vali e so che stran ti paio.</l>
<l>E, quando tante avvertenze e riguardi</l>
<l>a questi letterati non s'avesse,</l>
<l>arebbe Apollo a non lasciarsi dardi!</l>
<l>Ma perch'io non vorrei ch'e' vi paresse</l>
<l>ch'i' volessi far pari i goffi e i savi,</l>
<l>le carni almeno ugual mi sien concesse.</l>
<l>Ciascuno è carne e ben ch'un se la lavi</l>
<l>più d'un altro o l'addorni o la proffumi,</l>
<l>non sia mai che di carne esser la cavi.</l>
<l>Simile a quel terren d'esser presumi</l>
<l>miglior, ch'in ugual campo il cultor diede</l>
<l>grano a produrre, al resto siepi e dumi.</l>
<l>Solamente ha qui l'uom quanto concede</l>
<l>il ciel, né certo è s'a suo danno o prode,</l>
<l>da poi che chi più ha, più se li chiede.</l>
<l>A che dunque o per biasimo o per lode</l>
<l>allegrarsi o tristarsi, se non tocca</l>
<l>nulla del nostro chi ci biasmi o lode?</l>
<l>Né ti paia però sì falsa o sciocca</l>
<l>la gente, ch'è di biasimar sì 'ngorda,</l>
<l>che tu le brami ricucir la bocca.</l>
<l>Se tu fussi colui che si discorda</l>
<l>da te, faresti appunto come lui,</l>
<l>bench'or ti paia ch'a torto ti morda.</l>
<l>Perché vuoi tu legar la lingua altrui,</l>
<l>potendo tu la tua tenere sciolta</l>
<l>e fare a modo tuo de' membri tui?</l>
<l>Se non ti piace al biasimar rivolta</l>
<l>lasciar la tua, ritienla o loda o taci</l>
<l>e fa del tuo terren sol la ricolta.</l>
<l>L'altre, quantunque pungenti e mordaci</l>
<l>ti paian, possan fare a modo suo</l>
<l>e piaccion forse a sé, quanto a te piaci.</l>
<l>Non è già posto nell'arbitrio tuo</l>
<l>sentenziarle a silenzio sempiterno,</l>
<l>poi che non son da te fatte o del tuo.</l>
<l>Ma che vo io come cosa d'inferno</l>
<l>favellando del biasimo? e ch'io 'l scemo</l>
<l>di pregio intanto e grado non discerno?</l>
<l>Cercando di scusar chi biasma, temo</l>
<l>ch'e' non si dica che di sopra io dissi</l>
<l>pur mal di certi e 'n preda ve li demo.</l>
<l>In sul principio in contro a tali scrissi</l>
<l>com'il luogo chiedea, ma non per questo</l>
<l>contrario senso a quel ch'io metto, missi.</l>
<l>Ma ch'io voglia or la pentola col testo</l>
<l>accordar no 'l crediate, ché ridurmi</l>
<l>non voglio a liti; in questo po' del resto,</l>
<l>a me, sì com'io credo agl'altri, furmi</l>
<l>utili i biasmi e sempre mai ne fei</l>
<l>capital, né crediate ch'io vi ciurmi.</l>
<l>E quando alcun darmi lode intendei,</l>
<l>tutto che rado le credessi, al cielo</l>
<l>come sua cosa sempre le rendei.</l>
<l>Né mi sentii già mai crescer d'un pelo</l>
<l>l'animo o stimolarmi a maggior corso;</l>
<l>e se non fusse il ver, perché direlo?</l>
<l>Ben mi son tante volte, quando morso</l>
<l>sono stato dal biasimo, ridutto</l>
<l>più sotto 'l peso e col collo e col dorso;</l>
<l>e mi sono sforzato che tal frutto</l>
<l>renda quel seme, che 'l mio campo serba,</l>
<l>che per mia colpa non sia vano in tutto.</l>
<l>E se ben qualche piaga agra o acerba</l>
<l>m'è talor parsa o di taglio o di punta,</l>
<l>n'ho dato colpa alla carne superba.</l>
<l>Né par gran fatto nella prima giunta</l>
<l>che 'l biasimo t'assal, parerti strano,</l>
<l>fin che 'l duol passa e con ragion s'appunta.</l>
<l>Ma trovandolo alfine utile e sano,</l>
<l>m'è poi paruto sì dolce e soave,</l>
<l>ch'io l'ho bramato e chiamato con mano,</l>
<l>né più fidata o più ingegnosa chiave</l>
<l>ho trovato al segreto aprir del vero,</l>
<l>né man più pura che mie macchie lave.</l>
<l>Dunque chi mi vuol far piacere intero,</l>
<l>guardi pur dov'io manco e me l'accocchi,</l>
<l>ch'io più in un biasmo o vero o falso spero,</l>
<l>che 'n quante lodi mi si venga o tocchi.</l>
</lg>
</div1>
<div1>
<head>Del tutt'una</head>
<lg>
<l>Usava Matteo fabbro dir che gnuna</l>
<l>cosa era al mondo sì diversa e strana,</l>
<l>che 'n capo al giuoco non fusse tutt'una.</l>
<l>Né da gnoranza a sapienza umana</l>
<l>faceva differenza, argomentando</l>
<l>che l'una e l'altra è parimente vana.</l>
<l>L'esser signore e l'andare accattando</l>
<l>era tutt'una e l'esser brutto o bello</l>
<l>e star nel suo paese o aver bando;</l>
<l>morir di febbre o morir di coltello,</l>
<l>nel letto o 'n terra, in casa o alla foresta,</l>
<l>par pari è l'esser questo, come quello;</l>
<l>aver debito o credito una festa</l>
<l>medesima, esser preso o far pigliare</l>
<l>e quel ch'accatta, come quel che presta;</l>
<l>andarsi a spasso, quanto lavorare</l>
<l>voleva dire e far questa o quell'arte</l>
<l>tanto s'era, e stentar quanto sguazzare;</l>
<l>mostrar del corpo questa o quella parte</l>
<l>o coprirsi con quelle ancora il viso</l>
<l>none svariava in qualsivoglia parte;</l>
<l>essere astuto o straccurato, intriso</l>
<l>o netto, ben vestito o strambellato</l>
<l>un sol guazzetto, una pasta, uno 'ntriso;</l>
<l>bastonar altri o esser bastonato:</l>
<l>ne hai, ne hai; e star nell'acqua o al fuoco</l>
<l>la state o 'l verno o nel mezzo o da llato.</l>
<l>L'esser tenuto dassai o dappoco:</l>
<l>la romfa del vallera; e 'n su la gruccia</l>
<l>stare o tenervi un altro era un sol giuoco.</l>
<l>Esser più lepre, che orso o bertuccia,</l>
<l>uccello o pesce o cavolo o 'nsalata</l>
<l>era un pelo, un colore e una buccia,</l>
<l>diceva, e ch'ogni cosa o fatta o nata,</l>
<l>insomma, era una stessa cianfrusaglia,</l>
<l>se ben parea divisa o mescolata.</l>
<l>Io che più volte or accordo or battaglia</l>
<l>con tale opinione ho fatto e presa,</l>
<l>veggo ch'alfin più tosto ella m'attaglia,</l>
<l>e che più ragion trova in sua difesa</l>
<l>e più gagliarde assai, che per mandarla</l>
<l>a tterra, un che volesse farne impresa.</l>
<l>Ma perché sempre vince chi me' ciarla</l>
<l>e spesso il ver con la bugia si cuopre,</l>
<l>non mi par or di stare a disputarla.</l>
<l>La cagion per l'effetto si discuopre,</l>
<l>più che per altro e s'uno è buono o tristo</l>
<l>suol giudicarsi da' segni e dall'opre.</l>
<l>Veggiam dunque la perdita o l'acquisto</l>
<l>che si farebbe a seguitar la schiera,</l>
<l>che dal nostro Matteo guidar s'è visto.</l>
<l>Tutto quel che si teme o che si spera</l>
<l>nel mondo è forza mettere in non cale</l>
<l>a chi vuole imparar la suo maniera.</l>
<l>Guardate or voi s'e' vi par bene o male</l>
<l>sbandir queste due cose e trarle fuore</l>
<l>di questo nostro corso accidentale.</l>
<l>La prima cosa, io credo che 'l timore,</l>
<l>chi potesse far senza, arebbe il torto</l>
<l>a voler suo amicizia o suo favore.</l>
<l>Anche la speme con tutto il suo orto,</l>
<l>pien di frasche e di vento, a darci il frutto</l>
<l>suole indugiare il più, quand'altri è morto.</l>
<l>Che 'l vizio sempre scelerato e brutto</l>
<l>sia, chi negasse si potrebbe dire</l>
<l>sciagurato e vizioso o bestia in tutto.</l>
<l>Da questo parmi sentirvi arguire</l>
<l>che, sendo la virtù contraria al vizio,</l>
<l>si dee questo fuggir, quella seguire.</l>
<l>Né par che fatto sia con buon giudizio</l>
<l>faccendo il vizio e la virtù par pari:</l>
<l>così va questa setta in precipizio,</l>
<l>ché, non si comportando duo contrari</l>
<l>'n un tempo in un medesimo subbietto,</l>
<l>convien che l'un dall'altro si separi.</l>
<l>Bene arguite e bene avete detto,</l>
<l>ma questa opinion di Matteo nostro</l>
<l>giudica la cagion sol dall'effetto;</l>
<l>dunque bisognerà che li sia mostro</l>
<l>che cosa sia la virtù vera e dove</l>
<l>ell'abita oggi e 'n qual casa o 'n qual chiostro;</l>
<l>e, se per sorte avvien ch'ella si trove,</l>
<l>veder che frutti ella produca, a fine</l>
<l>ch'e' se le creda per opre e per prove.</l>
<l>Quell'avere a scalzarsi e fra le spine</l>
<l>per vie sassose e erte ir, fan ch'altrui</l>
<l>rado va dietro a quella vera e fine.</l>
<l>Ma, s'alcun va pur seco, guai a lui</l>
<l>e guai a chi li crede e a chi lo segue</l>
<l>e a' parenti e agl'amici sui.</l>
<l>Onde, se tal virtù col vizio adegue,</l>
<l>par che ne vada ben la poverella,</l>
<l>considerando al pro che gliene segue.</l>
<l>Di quell'altra virtù, che buona e bella</l>
<l>mostra di fuori e dentro è brutta e ria,</l>
<l>il nostro fabbro virtù non l'appella,</l>
<l>ma vuol che, quando un virtuoso sia</l>
<l>d'ambizione o d'avarizia tinto</l>
<l>o d'altre macchie, a par col vizio stia;</l>
<l>concederebbe forse che distinto</l>
<l>ci fusse qualche grado, ma non tanto</l>
<l>che tu l'avessi mai per questo vinto.</l>
<l>E chi saria, che vistolo in un canto</l>
<l>col ferro, fuoco e col martello im mano,</l>
<l>si desse quivi di spuntarlo vanto?</l>
<l>Tutto, dicea, quant'è nel mondo è vano,</l>
<l>tutt'una cosa e quella è vana e questo</l>
<l>sol non è van, ch'io non lo dico invano.</l>
<l>Oh, 'l vituperio, maestro, e l'onesto</l>
<l>son ei tutt'una? Essendo ambeduo vani,</l>
<l>ti rispondeva, almen son pari in questo.</l>
<l>O cure stolte o appetiti strani!</l>
<l>A che pigliarvi tante brighe e tanti</l>
<l>fastidi or con l'ingegno or con le mani?</l>
<l>Dicea con alta voce e con sembianti</l>
<l>gravi, e seguia: Non v'accorgete, stolti,</l>
<l>che voi siete ingannati tutti quanti?</l>
<l>Natura fatti v'ha liberi e sciolti</l>
<l>e voi v'andate legando e faccendo</l>
<l>servi — e perché? — tra vane cure involti.</l>
<l>A che vi serve andar sempre caendo</l>
<l>vostra rovina, mentre che cercate</l>
<l>su le cime degl'alberi ir salendo?</l>
<l>Che siete voi di più, quando sagliate</l>
<l>lassù? Già non siete altro che quel ch'eri</l>
<l>prima, se non se quando giù cascate.</l>
<l>O van tre volte, se ti pensi o speri</l>
<l>per seder alto e fra le genti il primo,</l>
<l>di non esser tenuto oggi quel ch'ieri!</l>
<l>Né più, né men ti riverisco o stimo</l>
<l>e ne vai ben s'io non ti fo di peggio</l>
<l>e quel ch'avanza sol ti sego e cimo</l>
<l>o come vil ti tengo e ti dileggio,</l>
<l>avaro, ricco e ti fo men più tosto,</l>
<l>che pari al più meschin che 'n terra veggio.</l>
<l>E tu che terre e mar, presso e discosto,</l>
<l>cerchi e di metti a mille rischi in coppia,</l>
<l>se torni, a chi sta fermo t'arò posto.</l>
<l>Che bevanda mortifera v'alloppia</l>
<l>e vi trasforma in altrettante fiere</l>
<l>e da voi stessi vi divide e scoppia?</l>
<l>Vostri discorsi e vostre tantafere</l>
<l>tutti son fummi, fantasime e sogni,</l>
<l>favole e ombre, nugoli e chimere.</l>
<l>Che pro vi fa, quando v'avanzi d'ogni</l>
<l>cosa del mondo, poi che non potete</l>
<l>usarne più che pe' vostri bisogni?</l>
<l>Già non più che la fame o che la sete</l>
<l>potete trarvi o dal freddo o dal caldo</l>
<l>schermirvi e 'l resto a vostro danno avete.</l>
<l>Non ha tanto a chi manca il pensier saldo,</l>
<l>che lo trafigga e sferzi a procacciarlo,</l>
<l>né sì 'nportuno a consumarlo e caldo,</l>
<l>quanto di quel ch'avanza a conservarlo</l>
<l>avete voi, tanto ch'a farvi uguali</l>
<l>chi vi ricerca, ben potete farlo.</l>
<l>Di queste cose e di mille altre tali,</l>
<l>che saria lungo a dir, Matteo dicea</l>
<l>spesso con modi arguti e naturali.</l>
<l>E volete voi altro? ch'e' facea</l>
<l>cader le braccia a molti, che fil filo</l>
<l>stavon per affibbiarsi la giornea.</l>
<l>Che dite adunque? parvi che 'l suo stilo</l>
<l>sia da stimar di canapa o finocchio</l>
<l>o pur d'acciaio in buona tempra e filo?</l>
<l>So ben ch'e' ci bisogna saldo l'occhio</l>
<l>tenere e non passar del vero il segno</l>
<l>e cader forse più che col ginocchio,</l>
<l>tenendo sempre fermo il giusto e 'l degno,</l>
<l>la fede e l'altre sue compagne e molte</l>
<l>cose altre, che per or lasciar convegno.</l>
<l>Pur non ostante questo, molte volte</l>
<l>c'insegna il fabbro a tener false e vili</l>
<l>queste cose, quaggiù nel fango involte,</l>
<l>e diventar trattabili e umili,</l>
<l>né presumer di sé sopra il compagno,</l>
<l>sendo alfin tutti gl'uomini simili.</l>
<l>Né ci spaventi il perdere o 'l guadagno</l>
<l>troppo ci faccia assicurar, potendo</l>
<l>cangiarsi all'uno e l'altro ognor vivagno;</l>
<l>né s'andar tanto intricando e 'ngerendo</l>
<l>in queste nostre alfin pur vane cure,</l>
<l>ogni pace e quiete in lor perdendo.</l>
<l>Non biasmo già che chi può s'assicure</l>
<l>dal timor, dal periglio e dallo stento,</l>
<l>cose troppo, nel ver, pungenti e dure,</l>
<l>ma non ch'ogni riposo, ogni contento</l>
<l>per ciò si perda e, per non patir poi,</l>
<l>patire in sin al dì ch'altrui sia spento.</l>
<l>Ond'io ti lodarò quando tu puoi</l>
<l>modestamente il tuo goder, se 'l fai,</l>
<l>ponendo fine ai desideri tuoi.</l>
<l>Cura ha di tutti la natura e mai</l>
<l>non lascia altrui, pur ch'altrui sé non lasci</l>
<l>o si procacci a studio affanni e guai.</l>
<l>Che vuoi tu più se tu ti vesti e pasci</l>
<l>e della terra ti godi e del cielo</l>
<l>la vista e l'uso, e carne umana fasci?</l>
<l>Perché superbia in fuoco, invidia in gielo</l>
<l>eterno pommi, se aver più non posso</l>
<l>che questo? e senza lor più dolce arèlo?</l>
<l>Perché porrommi tanto grave addosso</l>
<l>peso che mi difaccia? e quand'io 'l porti</l>
<l>che fia? che pro? più ch'esser fiacco e rosso?</l>
<l>Nulla si fa quaggiù che vaglia o importi</l>
<l>nulla, salvo il ben fare e sol di certo</l>
<l>abbiam che tutti e 'n breve andrem fra i morti.</l>
<l>Allor di queste vane imprese il merto</l>
<l>fia la vergogna, il pentimento e 'l danno</l>
<l>e fia palese il ver, ch'ora è coperto.</l>
<l>Allor le vane voglie e 'l vano affanno</l>
<l>preso per pompa aver, piaceri e oro</l>
<l>e pari e vane si conosceranno.</l>
<l>Là dich'io ben che 'l tormento e 'l ristoro</l>
<l>giusti saran, perché tempo o fortuna</l>
<l>non potran far, come fan qua, di loro</l>
<l>a scambio, onde Matteo ne fa tutt'una.</l>
</lg>
</div1>
<div1>
<head>Lo sdegno</head>
<lg>
<l>Nuovo capriccio mio, che dello sdegno</l>
<l>chiedi or ch'io dica e sai pur ch'egl'è molto</l>
<l>precipitoso e di bizzarro ingegno!</l>
<l>Chi sa che se' a cantar di lui mi volto,</l>
<l>sopra questa zampogna di contado,</l>
<l>e' non si sdegni e mi dia dello stolto?</l>
<l>Che mal si può con persone di grado</l>
<l>e massime sdegnose andar burlando,</l>
<l>ch'almen almen non te ne sanno grado.</l>
<l>Muse, che fo? s'io mi vi raccomando</l>
<l>basteramm'egli il vostro aiuto? o pure</l>
<l>mi converrà da altri irlo cercando?</l>
<l>Venite, Muse, pur, ch'esser sicure</l>
<l>v'ho conosciute e fatemi dir cose,</l>
<l>vi prego, oneste e piacevoli e pure.</l>
<l>Lo sdegno è una delle maggior cose,</l>
<l>che sia stata o possa essere o sia</l>
<l>fra l'umane, terrene e mortal cose.</l>
<l>Faretevi poi dir da chichessia</l>
<l>altri, che cosa sia lo sdegno e come</l>
<l>e dove e' nasca e quando e per qual via;</l>
<l>ch'io, che pur troppo gravi e sconce some</l>
<l>mi reco addosso, non posso badare</l>
<l>a diffinirli o analogarli il nome.</l>
<l>Quando lo sdegno è generoso, stare</l>
<l>può con ogni virtute a paragone</l>
<l>e non si lascia a gnuna sopraffare;</l>
<l>ma quando egl'è di nimico e fellone</l>
<l>animo verso te, va largo a' canti,</l>
<l>ch'e' non riguarda gradi, né persone.</l>
<l>Adunque è forza darli doppii vanti,</l>
<l>s'e' può fare a suo posta bene e male</l>
<l>e praticar co' diavoli e co' santi.</l>
<l>Non si lodi del mal, ma quanto e' vale,</l>
<l>— dico in possanza — poi s'e' giova o nuoce,</l>
<l>piglisi o lasci da questo o quel tale.</l>
<l>Servitevi del fuoco, ma s'e' cuoce,</l>
<l>non lo toccate; e' non è già per questo,</l>
<l>ch'e' segli debba dar cattiva boce.</l>
<l>Lo sdegno è ragionevole e onesto,</l>
<l>ma io sto troppo a farvelo con mano</l>
<l>toccare, ov'è bisogno di far presto.</l>
<l>Natura dette a tutti e non invano,</l>
<l>poi ch'ella ci ebbe fatti, un certo amore</l>
<l>di conservarci il più che noi possiano.</l>
<l>E perché sanità, roba e onore,</l>
<l>piaceri e vita e buona grazia e quanto</l>
<l>si trova altro di buono o di migliore,</l>
<l>tutto a chi si vuol ben si brama tanto,</l>
<l>volendone a noi stessi, è forza a noi</l>
<l>bramarlo sempre e non lo por da canto,</l>
<l>che tutte queste cose dette e poi</l>
<l>dell'altre sono acconce a conservarci,</l>
<l>par a me — dico — s'e' pare anch'a voi.</l>
<l>Or quando e' venga qualcuno a privarci</l>
<l>di questi benefizi, in tutto o in parte,</l>
<l>e 'n quello scambio i lor contrari darci,</l>
<l>ha ordinato — o che mirabil arte! —</l>
<l>natura il padre sdegno, che sozzopra</l>
<l>trabocca il desco e getta via le carte.</l>
<l>E, secondo ch'è il giuoco, or forza adopra,</l>
<l>or preghi ed ora industria ed ora inganno,</l>
<l>pur che da chi l'offende si ricuopra.</l>
<l>Né vi pensate che color che hanno</l>
<l>in lor vergogna di qualche difetto,</l>
<l>potessin mai pigliar pel verso il panno,</l>
<l>se non fusse lo sdegno, ch'io v'ho detto,</l>
<l>che per quella vergogna ricevuta</l>
<l>gl'abbrucia dentro e sbucchia e monda il petto.</l>
<l>E se ben un più tardi si rimuta</l>
<l>ch'un altro e poi, secondo la vergogna,</l>
<l>che con lo sdegno nel viso gli sputa,</l>
<l>basta che teco sdegnarsi bisogna</l>
<l>e, senza questo, la vergogna, poco</l>
<l>ti gioverebbe a guarir la tua rogna.</l>
<l>Anzi più importa a conservarti, il giuoco</l>
<l>dello sdegnarti teco stesso, ch'egli,</l>
<l>quando e' si venga di qual si sia loco.</l>
<l>Quante volte l'avaro pe' capegli</l>
<l>tira lo sdegno e mostra ch'egli stenta,</l>
<l>perch'e' figliuoli sguazzino e' frategli!</l>
<l>E 'l viver corto e l'error gli rammenta,</l>
<l>dello stremarlo e dell'esser beffato,</l>
<l>finch'e' si sdegna e di sé si rammenta.</l>
<l>Un altro, che si vede diventato</l>
<l>per sua sciagurataggine un furfante,</l>
<l>senza virtù, danari, amici o fiato,</l>
<l>truova lo sdegno, che gli dice tante</l>
<l>villanie, che lo pungano e sì spesso,</l>
<l>ch'e' lo fa diventar buono e galante.</l>
<l>Guai a colui che non si sdegna e presso</l>
<l>non lo tien sempre, ch'e' sare' per lui</l>
<l>me' ch'e' s'andasse a 'nnegare egli stesso!</l>
<l>Tutti i peccati spenti son da lui,</l>
<l>tutti i costumi o maliziosi o sciocchi</l>
<l>si lascion ir da noi, mercé di lui.</l>
<l>Questo ci fa tenere aperti gl'occhi,</l>
<l>perché qualche ignorante o qualche tristo</l>
<l>l'onor, la roba o 'l piacer non ci tocchi.</l>
<l>Questo t'insegna a mantener l'acquisto</l>
<l>degl'amici e 'ngegnarti esser da loro</l>
<l>da ben tenuto e con buon occhio visto.</l>
<l>Né ti farebbe, per tutto il tesoro</l>
<l>del mondo, sopportar cosa che punto</l>
<l>ti scemasse d'onore o di decoro.</l>
<l>Vuol che 'l tuo grado ti mantenga appunto</l>
<l>o più tosto l'accresca e s'a scemarsi</l>
<l>ha, che tu stesso ne pigli l'assunto.</l>
<l>Per amore e virtù suole obligarsi,</l>
<l>non per timore o utile e gl'onori</l>
<l>giudica ai buoni, non men ch'ai ricchi darsi.</l>
<l>Ama con fede e gl'amici e i maggiori</l>
<l>e per lor tempo, stato, avere e vita</l>
<l>pone e tutt'altro, dall'onore in fuori.</l>
<l>Con la vera virtù gli animi invita</l>
<l>amarsi e non con ciancie o ciurmerie,</l>
<l>ma pura mente e non doppia e scaltrita,</l>
<l>e 'nsomma sdegna tutte quelle vie,</l>
<l>che possano altrui dar calunnia a torto,</l>
<l>nimico capital delle bugie.</l>
<l>E com'ei s'è d'un doppio e falso accorto,</l>
<l>d'un vantatore o d'un prosuntuoso,</l>
<l>esser non può ch'e' non lo guardi torto.</l>
<l>Bene sta qualche volta anco nascoso</l>
<l>dentro, lo sdegno, e fuor non si dimostra</l>
<l>per non parer villano o dispettoso.</l>
<l>Ma questa alfana in troppo ardita giostra</l>
<l>mi vorre' trasportare a forza e ch'io</l>
<l>facessi troppo suntuosa mostra;</l>
<l>non fu da prima, e meno è ora, il mio</l>
<l>pensier d'entrar nello sdegno talmente,</l>
<l>che facesse sdegnare il buono e 'l rio.</l>
<l>E chi non sa che ridurre alla mente,</l>
<l>ch'e' rompe e spezza il tutto, apre e rovina,</l>
<l>sarebbe cosa vana e inpertinente?</l>
<l>E che, 'nfino allo sdegno, si cammina</l>
<l>con pacienza e con rispetto e cura</l>
<l>s'aspetta e pate, e le spalle si china?</l>
<l>E che poi giunto, non s'apprezza e cura</l>
<l>nulla e, tolgasi onore, amore e fede,</l>
<l>cosa non è che con lui sia sicura?</l>
<l>Non è nuovo ad alcun, che sdegno diede</l>
<l>già pregando a' nimici e mura e porte</l>
<l>per man di tal, ch'appena esser si crede.</l>
<l>Cose queste non son di quella sorte,</l>
<l>ch'io volea dir di lui, come s'ei mette</l>
<l>talor se stesso, non ch'altri, alla morte,</l>
<l>e ch'e' non guardi a far le sue vendette</l>
<l>a figli, a mogli, a parenti o a compagni</l>
<l>o a qual si voglia, quand'ei vi si mette.</l>
<l>Co' libri e con gl'essempi s'accompagni</l>
<l>chi 'l vuol saper, ch'a dirvel'io sarebbe</l>
<l>come dir che 'l fuoco arda e l'acqua bagni.</l>
<l>E anco forse, contrario parrebbe</l>
<l>a quel ch'io dissi di sopra, che mai</l>
<l>contr'all'onore o la fé non farebbe.</l>
<l>Questo intervien che gli sdegni d'assai</l>
<l>maniere sono e però fanno effetti</l>
<l>diversi e molti più ch'io non contai.</l>
<l>Non mi fate andar, Muse, su pe' tetti,</l>
<l>s'io posso ir per la via, né dir mi fate,</l>
<l>che già ve ne pregai, noie e dispetti.</l>
<l>Entra lo sdegno in tutte le create</l>
<l>cose, intendendo giù sotto la luna,</l>
<l>e per lui son corrotte e generate.</l>
<l>Se non fusse egli, ogni cosa tutt'una</l>
<l>sarebbe stata in poche settimane,</l>
<l>né ci sarebbe varietà nessuna.</l>
<l>Stan gl'elementi come gatta e cane</l>
<l>verso l'un l'altro; l'acqua ha a sdegno il fuoco,</l>
<l>l'aria la terra e son nimiche e strane.</l>
<l>E se le stelle mescolargli un poco,</l>
<l>vaghe di cose nuove, fan talvolta,</l>
<l>cercon di tornar tosto al proprio loco.</l>
<l>Vedete l'aria, che talor sepolta</l>
<l>si ritruova sotterra, che tremuoti</l>
<l>genera e 'l mondo sottosopra volta.</l>
<l>Sdegna la terra ancor l'aria e quei noti</l>
<l>manda fuori, com'avesse il mal del fianco,</l>
<l>e 'n sé si strigne e sdegna i luoghi voti.</l>
<l>Talvolta il sol, che vuol la baia, e anco</l>
<l>i suoi compagni, tiran su nell'aria</l>
<l>fummi terrosi e umidi non manco;</l>
<l>e stanno poi a veder quella contraria</l>
<l>natura loro e quegli sdegni e quelle</l>
<l>battaglie e furia stravagante e varia.</l>
<l>Sdegnansi l'una con l'altra le stelle,</l>
<l>ma son come i notai, ch'i lor contrasti</l>
<l>foran sempre a' clientoli la pelle;</l>
<l>e se ben par ch'e' si rodino i basti,</l>
<l>son d'accordo fra lor di far le viste;</l>
<l>e questo sol di lor, senza più, basti.</l>
<l>Quasi ogni cosa si sdegna e resiste</l>
<l>di barattarsi o di far mescolanza,</l>
<l>se ben mai barattar non se n'è viste,</l>
<l>ch'a natura non piace questa usanza</l>
<l>di tramutar le spezie e 'l segno ha posto,</l>
<l>perché non fusse infinita la danza.</l>
<l>Però color che voglion far l'arrosto</l>
<l>lesso, lo stagno argento o 'l ferro rame</l>
<l>son più ch'un luteran dal ver discosto.</l>
<l>Deh, venite un po' qua voi, ch'allo strame</l>
<l>serbate il riposarvi e allo stento</l>
<l>la carne e l'ossa, e la bocca alla fame,</l>
<l>non ho io già sentito dirvi cento</l>
<l>volte ch'ogni metallo ha la sua stella</l>
<l>e nasce e vive dal suo reggimento?</l>
<l>Tanto sarebbe a dir che questa in quella</l>
<l>materia, di metallo si scambiasse,</l>
<l>quanto alle stelle dar forma novella</l>
<l>e che Saturno, Giove diventasse,</l>
<l>Venere, il Sole e Mercurio, Diana</l>
<l>over la luna in Marte si mutasse.</l>
<l>Cosa non meno impossibil che vana</l>
<l>dir ch'un subbietto e una cagion sola</l>
<l>facesse cosa a sé diversa e strana.</l>
<l>Ben l'archimista i metalli consola,</l>
<l>separa e purga e affina e sublima,</l>
<l>mescola e tigne e consolida e cola,</l>
<l>ma trarli mai di quella spezie prima,</l>
<l>non può, che l'arte sostanza non muta</l>
<l>e solo in superficie oprar si stima.</l>
<l>Lo sdegno è quel che sol gl'amanti aiuta</l>
<l>e faccia ognun l'archimia quant'e' vuole,</l>
<l>ch'omai doverrebb'esser conosciuta,</l>
<l>perché quelle speranze uniche e sole</l>
<l>e quelle fedi pure e 'nviolate,</l>
<l>si vede infatti ch'amor non le vuole:</l>
<l>e però prima che vi disperiate,</l>
<l>semplici, essendo traditi o ingannati,</l>
<l>bisogna ch'allo sdegno ricorriate.</l>
<l>Sdegnano i membri netti gl'imbrattati,</l>
<l>come fan de' tintori bocca, occhi e braccia,</l>
<l>le mani o i diti arrobbiati o inguadati.</l>
<l>Né par ch'il rosso acceso al verde piaccia,</l>
<l>anzi si sdegnan sì, ch'a porli insieme,</l>
<l>offendan gl'occhi e fanno una cosaccia.</l>
<l>Sdegnansi il nero e 'l bianco e fan l'estreme</l>
<l>prove di contraddirsi, ancor che questi</l>
<l>non sien colori, ma d'ombra e lume il seme.</l>
<l>Sonci poi sdegni chiari e manifesti,</l>
<l>fra gl'animali e fra le piante ancora,</l>
<l>come veder da te stesso potresti.</l>
<l>Chi non sa che di sdegno si divora</l>
<l>la vite a veder cavoli e che i ceci</l>
<l>sdegnan di far tra le fave dimora?</l>
<l>Hanno avuto i Latini a sdegno i Greci</l>
<l>sempre e certi altri i Toscani e dimostro</l>
<l>l'hanno tra lor, non ch'una volta, dieci.</l>
<l>Non vo', se non quand'e' voglion, che 'l nostro</l>
<l>parlar sia loro e 'mparandol fil filo</l>
<l>da noi, no 'l sanno, ancor ch'e' sia lor mostro.</l>
<l>Credon ch'a ber del Petrarca nel pilo</l>
<l>basti loro, o di Dante o del Boccaccio,</l>
<l>e non san che fra noi ci è il Gange e 'l Nilo.</l>
<l>Sarà ferito una gamba o un braccio</l>
<l>o altra parte o cadravvi una scesa</l>
<l>e chi ti cura non ne saprà straccio;</l>
<l>doppo molto dolore e tempo e spesa,</l>
<l>si sdegnerà quel male e 'nfistolisce,</l>
<l>né lo guarre' poi 'l secolo e la Chiesa.</l>
<l>Sapete che lo stomaco smaltisce</l>
<l>poco o non punto anch'ei, quando si sdegna,</l>
<l>e 'ncrudisce e 'npigrisce e 'nacetisce.</l>
<l>Lo sdegno insomma entra per tutto e regna</l>
<l>e quel ch'appena in cent'anni s'impara,</l>
<l>agevolmente in men d'un'ora insegna.</l>
<l>Alla possanza sua non si ripara,</l>
<l>come sapete, e non è chi lo spunti,</l>
<l>s'e' ponta i piedi o ch'e' la pigli in gara.</l>
<l>Noi siamo in parte con lo sdegno giunti,</l>
<l>ch'e' non sarebbe mal s'a voi paresse</l>
<l>chiarir sopra 'l suo nome alquanti punti.</l>
<l>Par ch'in Fiorenza questa lettera “S”,</l>
<l>quando al nome o al verbo innanzi è posta,</l>
<l>gli spogli e spezzi quanto prima avesse;</l>
<l>come dir, verbigrazia, accosta e scosta,</l>
<l>mutata la prim'“A” nell'“S”, il senso</l>
<l>rende contrario alla prima proposta.</l>
<l>Direte dunque, per quel ch'io mi penso,</l>
<l>ch'essendo degno un nobile agghiettivo,</l>
<l>gli dia l'“S” un indegno ricompenso.</l>
<l>E se 'l cattivo buono e 'l buon cattivo</l>
<l>fa l'“S”, adunque sdegno il degno guasta,</l>
<l>ond'io chi spoglia il ben celebro e scrivo!</l>
<l>A questa vostra obbiezzion mi basta</l>
<l>risponder, credo, che m'avete porta,</l>
<l>sol con d'Acchille ricordarvi l'asta,</l>
<l>che spesso avvien che quel mal che ti porta</l>
<l>una cosa, ella sola te 'l guarisca:</l>
<l>così lo sdegno sconsola e conforta.</l>
<l>Suolsi dar ch'ogni regola patisca</l>
<l>eccezzione e chi sa s'in tal caso</l>
<l>lo sdegno il degno megliori e aggrandisca?</l>
<l>Né vo' mancar, per non cedere a ccaso,</l>
<l>dir che sforzarsi arroge forza a forza,</l>
<l>non che l'“S” alla forza abbia un pel raso.</l>
<l>Non ci è egli anco spenzolarsi e smorza,</l>
<l>ch'a penzolo ed ammorza gl'essi posti,</l>
<l>ciascuno il suo, anzi che no, rinforza?</l>
<l>Così gli sdegni che dentro riposti</l>
<l>son, posson crescer dignitade e pregio,</l>
<l>massime allor ch'alla virtù gli accosti.</l>
<l>Par che lo sdegno abbia quant'ha di egregio</l>
<l>e di degno raccolto e fuor lo mandi,</l>
<l>come si sceglie il primo d'un collegio,</l>
<l>e chi qui l'“S” serva come a spandi,</l>
<l>così lo sdegno si sdegna, allor che spigne</l>
<l>il degno in campo a far que' fatti grandi.</l>
<l>Sdegnerassi un pennel con chi dipigne</l>
<l>tal volte e fa col dipintore in modo,</l>
<l>ch'a metterlo in riposo lo costrigne.</l>
<l>Sdegnasi contro al maniscalco un chiodo</l>
<l>e 'nchioderà la bestia o si ripiega,</l>
<l>né vorrà ir pel verso a nessun modo.</l>
<l>Sdegnasi un ago, un succhiello, una sega</l>
<l>e appunto in sul buon d'adoperarlo</l>
<l>e che tu non hai altro, te la frega.</l>
<l>Sdegnasi un legno e lasciasi dal tarlo</l>
<l>roder, che dell'ingiuria si ricorda,</l>
<l>che gli fu fatta del bosco a levarlo.</l>
<l>Sdegnansi gli oriuoli e non s'accorda</l>
<l>mai l'un con l'altro a sonar l'ore al pari</l>
<l>e d'un liuto o d'altro qualche corda.</l>
<l>Sdegnasi il cervel d'uno e ch'egli impari</l>
<l>non patisce per nulla cosa buona</l>
<l>e molte borse sdegnano i danari.</l>
<l>Sdegnasi un frutto con qualche persona</l>
<l>e 'nticchisce e dà indietro s'ella il tocca</l>
<l>e i pomi conti a sdegnarsi cagiona.</l>
<l>Sdegnasi il cuore spesso con la bocca,</l>
<l>che favellando senza sua licenza,</l>
<l>le sente spesso dir qualcosa sciocca.</l>
<l>Né men con gli occhi, che, senza avvertenza,</l>
<l>a veder certe immagini gli danno,</l>
<l>che li fa rinnegar la pacienza.</l>
<l>Sdegnansi i dotti con que' che non sanno,</l>
<l>sdegnansi i comprator co' contadini,</l>
<l>ch'un fico sol per un quattrin ti danno.</l>
<l>Sdegnansi i pié talor, quando cammini,</l>
<l>né potranno patir vivi, né morti</l>
<l>stivali o calze o scarpette o scappini.</l>
<l>Sdegnerassi un ch'un altro lo conforti</l>
<l>e un che sarà scalzo, a ppiedi e zoppo,</l>
<l>si sdegnerà che bestia o uomo il porti.</l>
<l>Direi cent'anni e me ne sarei doppo</l>
<l>come da prima e sapete che certe</l>
<l>volte anco noia il ben, quand'egl'è troppo.</l>
<l>Or, s'io non v'ho tutte le forze aperte</l>
<l>— ma che tutte dich'io? l'una di mille —</l>
<l>di questo sdegno, ch'io n'avea proferte,</l>
<l>sdegnatevi con meco e di faville</l>
<l>mi ricoprite, sì di lui, ch'io spenda</l>
<l>il tempo in altro e sonando or le squille,</l>
<l>meco mi sdegni e a dormir attenda.</l>
</lg>
</div1>
<div1>
<head>Dello starsi</head>
<div2>
<head>Capitolo primo</head>
<lg>
<l>Con ciò sia cosa ch'io v'abbia con mano</l>
<l>fatto toccar che per affaticarsi</l>
<l>ogni nostro operare è foll'e vano,</l>
<l>io dico, seguitando, che lo starsi</l>
<l>è la più util arte e la più bella</l>
<l>che possa mai far l'uomo o immaginarsi</l>
<l>e che ogn'arte o scienza che favella,</l>
<l>scrive, lavora o travaglia, a rispetto</l>
<l>dello starsi è un sogno, una novella.</l>
<l>O starsi santo, o starsi benedetto,</l>
<l>così t'avess'io conosciuto prima,</l>
<l>ch'io ne sarei maestro omai perfetto!</l>
<l>Dov'or m'è giuocoforza fare stima</l>
<l>di lavorar fin ch'i' ho vita addosso,</l>
<l>ch'uso e natura invan si piega o lima.</l>
<l>E ch'e' sia 'l ver vedete ch'io non posso</l>
<l>ora sfibbiarmi la giornea del fare</l>
<l>versi, che da piccin mi messi indosso.</l>
<l>E pur conosco ch'e' s'arebbe a stare</l>
<l>e non mi sto, porgendo ad altri il bene,</l>
<l>che per me stesso non so poi pigliare.</l>
<l>Voi dovete saper ch'un uom da bene</l>
<l>oggi si diffinisce un che si stia</l>
<l>e sia tutto galante e viva bene</l>
<l>e non s'imbratti come la genia</l>
<l>o soffi o batta o s'inpolveri o unga,</l>
<l>ma ch'allo starsi in etterno si dia.</l>
<l>Ecco per quanto piana e poco lunga</l>
<l>strada, di gentiluom s'arriva al grado,</l>
<l>pur ch'allo starsi s'attenda e si giunga</l>
<l>e tanto più se nel tuo parentado</l>
<l>tuo padre e l'avol tuo si sono stati</l>
<l>e' tuoi parenti in quarto e 'n quinto grado.</l>
<l>A questi corron dietro i magistrati</l>
<l>e l'altre dignità, che 'l non far nulla</l>
<l>partorisce favori smisurati.</l>
<l>Chi uccella, chi caccia o si trastulla</l>
<l>con altri passatempi non s'intende</l>
<l>tra quei ch'io dico, che non danno in nulla.</l>
<l>Ché non guastan lo starsi le faccende,</l>
<l>che si fanno per giuoco e gentilezza,</l>
<l>come suol far chi 'l tempo allegro spende.</l>
<l>Già non lod'io chi, rotta la cavezza,</l>
<l>come bestia sfrenata dietro ai sensi</l>
<l>corre e trabocca e fede e legge sprezza.</l>
<l>No, no, questo non sia mai ch'i' lo pensi,</l>
<l>ché questo mio parlare non passa il segno</l>
<l>ch'all'onesto piacer giova e conviensi.</l>
<l>Ma parmi che coloro abbino ingegno</l>
<l>che sanno fare in modo ch'e' non fanno</l>
<l>nulla e ch'e' sien figure di disegno</l>
<l>e ch'e' si sieno avvisti dello 'nganno</l>
<l>che l'avarizia e che l'ambizione,</l>
<l>con le loro opre vane al mondo fanno.</l>
<l>So ben ch'e' ci saran delle persone</l>
<l>che chiameranno cosa da furfanti</l>
<l>lo starsi là com'uno scioperone</l>
<l>e mi porranno innanzi de' galanti</l>
<l>spiriti, ch'hanno il modo e nondimeno</l>
<l>fanno esercizii onorati e 'nportanti,</l>
<l>e che d'essempi il mondo è tutto pieno</l>
<l>d'uomin che per varie arti si son fatti</l>
<l>famosi, sì che mai non verran meno.</l>
<l>Tutto concedo, ma con questi patti,</l>
<l>ch'i' possa dir anch'io com'io la 'ntendo</l>
<l>e a chi poi non piace lo baratti</l>
<l>e se non vuol di quel ch'io sto scrivendo,</l>
<l>mi condanni ne' fogli e nelle penne</l>
<l>e non si conti il tempo ch'io ci spendo.</l>
<l>Io non so s'a quel tempo le cotenne</l>
<l>si vendevano a libbre e piedi, e' grifi,</l>
<l>o se da lor quant'or si fa ci venne,</l>
<l>ma so ben ch'oggi gl'uomini sì schifi</l>
<l>son di ciò che si fa, ch'e' non è cosa,</l>
<l>che, al primo, non si spregi e non si schifi.</l>
<l>Ma perché de' furfanti vergognosa</l>
<l>comparazion par che da' più si faccia</l>
<l>con chi lo starsi in ver molto si posa,</l>
<l>vi dico anch'io ch'io gli terrei cosaccia</l>
<l>per lo starsi stracciati e 'ntrisi molto,</l>
<l>vita che par ch'assai gravi e dispiaccia,</l>
<l>ma poi, quand'ò in favor di lor rivolto</l>
<l>quel sempre starsi e non aver pensieri,</l>
<l>procedo più guardingo e più raccolto.</l>
<l>Bisognerebbe a que' furfanti veri,</l>
<l>che sanno l'arte intera, sentir dire</l>
<l>per saper giudicarne i lor piaceri.</l>
<l>Quel non voler lavorar, né servire,</l>
<l>oltr'a l'aver del nobile e del grande,</l>
<l>è segno ch'e' non debbon già patire.</l>
<l>Pensate pur ch'e' non vivon di ghiande</l>
<l>e io sentii già dir del fatto loro</l>
<l>a un che n'era stato, cose grande</l>
<l>e ch'egl'avevan leggi e concistoro</l>
<l>e fra lor capi e maestri e reggenti</l>
<l>e le logge e 'l palagio e 'l tempio e 'l foro.</l>
<l>Vedete ben ch'egli stanno contenti</l>
<l>e, quand'un entra nella lor congrega,</l>
<l>daria prima ch'uscirne gl'occhi e' denti.</l>
<l>Hanno il linguaggio appartato e chi niega</l>
<l>ch'e' sia se non leggiadro? e questo, antico</l>
<l>governo e stato e reggimento allega.</l>
<l>Perch'a formarsi la lingua ch'i' dico</l>
<l>convenne che dominio alto e possente</l>
<l>avesse il furfantesimo ab antico.</l>
<l>Ma perché le memorie sono spente</l>
<l>dal tempo, non si sa di tal favella</l>
<l>il suo seggio o 'l metropoli al presente.</l>
<l>Ben tra' furfanti in questa parte e 'n quella</l>
<l>dell'universo vive e si conserva</l>
<l>ed ecci chi lo scrive e chi 'l favella.</l>
<l>Dunque non tanto strana è la caterva</l>
<l>della furfanteria, com'alcun crede,</l>
<l>che più là che con l'occhio non l'osserva.</l>
<l>Né 'l nostro starsi, che con lei si vede</l>
<l>cotanto unito, scema seco punto</l>
<l>o perde autorità, credito o fede.</l>
<l>Ed ogni po' ch'io fussi tocco o punto</l>
<l>lascerei andar tutt'altro per trattarne,</l>
<l>tanto mi sento a tal materia in punto.</l>
<l>Per or non posso, ma, s'io vivo, farne</l>
<l>potrei forse un dì storia e di tal vanto</l>
<l>ch'ella potrebbe altera e lieta andarne;</l>
<l>e mostrarei che terra e mare e quanto</l>
<l>vede il sol, più di lei si serve e addorna,</l>
<l>che di molt'altri che si stiman tanto</l>
<l>e che piacere e util grande torna</l>
<l>fuor d'ogni stima de' baroni il ceto,</l>
<l>che non disperge mai sorte o distorna.</l>
<l>E mi dà il cuor di qualche bel secreto</l>
<l>farvi presente e di lor pace e belli</l>
<l>contr'a' nimici del lor viver lieto</l>
<l>e come di paesi grandi quelli</l>
<l>so son fatti or tetrarchi or generali</l>
<l>e hanno avuto mitere e cappelli.</l>
<l>Né però sono stati questi tali</l>
<l>vaghi di scuola mai, né di bottega,</l>
<l>come persone nobili e reali.</l>
<l>Basta, che s'e' mi viene un dì la frega</l>
<l>che mi verrà, ch'io so com'io son fatto,</l>
<l>farò crepare il martello e la sega</l>
<l>ed ogn'altro strumento a noiar atto</l>
<l>la quiete e la pace e tante carte</l>
<l>s'empiera' de' lor pregi, che gran fatto</l>
<l>fia ch'uom gli sdegni o non ne pigli parte.</l>
</lg>
</div2>
<div2>
<head>Capitolo secondo</head>
<lg>
<l>Se noi fussimo, o Musa, un di que' savi</l>
<l>che s'avien tanto credito acquistato</l>
<l>col parlar rado e cogl'andar soavi,</l>
<l>ci basterebbe aver sopra accennato</l>
<l>che lo starsi è un ben non conosciuto</l>
<l>e sarebb'or creduto e seguitato;</l>
<l>ma dov'a quei bastava solo un fiuto</l>
<l>dare alle cose e far che le persone</l>
<l>non vi facessin dubbio o rifiuto,</l>
<l>a noi senza consulti di ragione</l>
<l>passati per istaccio e per filiera,</l>
<l>poveri stradiotti, ognun s'oppone;</l>
<l>anzi non basta por la cosa vera,</l>
<l>dimostrativa, liquida e digesta,</l>
<l>ch'e' te la dan di favola e chimera,</l>
<l>onde, a voler por fine a questa festa,</l>
<l>vorrei saper se voi siete dal mio</l>
<l>o pur v'armate a farmi incontro testa.</l>
<l>Più presto sì che no, veggo ben io.</l>
<l>Che vorreste voi dir? dite pur, via,</l>
<l>ché, quand'io perda, i' perderò del mio.</l>
<l>Vorreste voi mai dir ch'e' none stia</l>
<l>ben questo starsi mio, perché la gente</l>
<l>arebbe d'ogni cosa carestia?</l>
<l>E che, s'ognun non facesse niente,</l>
<l>ond'aremmo le calze o le scarpette</l>
<l>o altra cosa all'uomo appartenente?</l>
<l>Staremmo forse come le civette</l>
<l>per le grotte e pe' tufi? e come strane</l>
<l>bestie mangeremm'erbe e ghiande schiette?</l>
<l>Non più, ch'io 'ntendo e non sare' domane</l>
<l>bastante a dir di quante cose il mondo</l>
<l>sarebbe privo in poche settimane;</l>
<l>né pensate ch'io sia però sì tondo,</l>
<l>ch'io v'allegassi quell'età dell'oro,</l>
<l>dove lo starsi la menava a ttondo.</l>
<l>Ma non dico, in buon'ora, di costoro:</l>
<l>calzolai, sarti, murator, fornai</l>
<l>lavorin pur; che buon pro faccia loro;</l>
<l>e' contadin, che tanto più dassai</l>
<l>son quanto men si stanno ed altri molti</l>
<l>ch'a dir di tutti non finirei mai.</l>
<l>Ben che di questi e di molt'altri, volti,</l>
<l>ancor che bisognosi, al non far nulla,</l>
<l>si vede spesso e non son però stolti.</l>
<l>Questi hanno dalle fasce e dalla culla</l>
<l>di viver senza brighe e senza darsi</l>
<l>pensieri, se non qualcun che gli trastulla</l>
<l>e lasciano a' parenti affaticarsi</l>
<l>o agl'altri congiunti o agl'amici</l>
<l>e vivan sol del prelibato starsi.</l>
<l>Non hanno i cuori aghiadati e mendici,</l>
<l>sono animosi e si ridon di questi,</l>
<l>che non hanno mai ben, pazzi e 'nfelici.</l>
<l>Di nuovo io veggo ben che voi vorresti</l>
<l>farmegli sgherri o mariuoli o ladri,</l>
<l>ch'a dir furfanti non v'arrischieresti.</l>
<l>Assettatela pur, ch'ella vi quadri</l>
<l>a modo vostro, con questo che i tristi</l>
<l>mai non pensiate ch'io pulisca o squadri.</l>
<l>Stiasi pur un, ma non però s'acquisti</l>
<l>con tradimenti o frodi o giunterie</l>
<l>gnun di que' nomi che dir mi sentisti.</l>
<l>Né s'accetta anco nelle carte mie</l>
<l>parassiti o buffon, dico di quelli</l>
<l>che ne fanno arte o simil porcherie,</l>
<l>che ti vanno frecciando o trafurelli,</l>
<l>novellier, malelingue o susurroni,</l>
<l>che non son per lo starsi o buoni o belli.</l>
<l>No, perché questi son manigoldoni,</l>
<l>che non fanno lo starsi per grandezza</l>
<l>o con discorsi regolati e buoni,</l>
<l>ma per infingardaggine o fiacchezza,</l>
<l>per fellonia, per malizia o 'ngnoranza,</l>
<l>creati a gogna, a mitera e cavezza.</l>
<l>Non vuolsi lo starsi ch'io dico in sustanza</l>
<l>simil compagni, ma persone ardite,</l>
<l>accorte e leste e di qualche creanza.</l>
<l>Persone per natura atte ed insite</l>
<l>a far, quand'e' volessin, ma si stanno,</l>
<l>perch'e' par che 'l dovere acciò l'invite.</l>
<l>Ché, se gl'orsi e' lion nulla non fanno</l>
<l>e' cignali e tant'altre fiere e bruti</l>
<l>e' son pur vivi per befana ogn'anno</l>
<l>e la natura par che sì gl'aiuti</l>
<l>e provvegga di cibo e arme e vesti,</l>
<l>non voglion esser da manco tenuti,</l>
<l>dove ch'i buoi e gl'asini e di questi</l>
<l>altri sgraziati, affaticati e morti</l>
<l>vivano a stento or punzecchiati or pesti.</l>
<l>Queste son pur ragion gagliarde e forti;</l>
<l>se par loro esser me' ch'e' porci e' draghi,</l>
<l>parn'e' però ch'egl'abbin tutti i torti?</l>
<l>Quanti son que' che per esser sì vaghi</l>
<l>di far vivon a compito e alla fine</l>
<l>non hanno tanto che 'l fornaio si paghi?</l>
<l>E forse ch'ogni giorno le dozzine</l>
<l>non si vede fallirne? e chi s'impaccia</l>
<l>con lor, s'affoga nelle lor ruine.</l>
<l>O tre volte felici voi che, faccia</l>
<l>chi vuol quel che gli par, vivete a starvi,</l>
<l>che vi si può ben dir: buon pro vi faccia.</l>
<l>Orsù, che dite? volete accordarvi</l>
<l>con meco a celebrarli o pur di nuovo</l>
<l>converrà ch'io ritorni a tempestarvi?</l>
<l>E voi pur duri; or oltre s'io mi muovo</l>
<l>contro a chi fa senza forza o bisogno,</l>
<l>basterann'egli? e con ragion ve 'l provo.</l>
<l>Ben potrei dir ch'ogni cosa ombra e sogno</l>
<l>è che si fa; ma tante volte è detto</l>
<l>che a rinfrescarvel più me ne vergogno.</l>
<l>Ditemi un poco or voi che l'intelletto</l>
<l>avete volto al fare, alla fatica,</l>
<l>potendo starvi in agio e in diletto,</l>
<l>poi che costor non voglion ch'io lo dica</l>
<l>a' poveri e, ben poveri d'ingegno,</l>
<l>più che di roba e di fortuna amica,</l>
<l>che vorreste voi far, che fusse degno</l>
<l>esercizio per voi? Treccon, barbieri</l>
<l>non cred'io già che sien vostro disegno.</l>
<l>Né certe altre arti che mal volentieri</l>
<l>fan le persone meccaniche e vili,</l>
<l>non ch'i par vostri uomin galanti e veri.</l>
<l>Vorrete opere far chiare e gentili;</l>
<l>ma qual saranno? A qual v'appiccherete?</l>
<l>Di che maniere o di che sorti o stili?</l>
<l>A mercatura forse attenderete?</l>
<l>Troppo pericolosa in mare e 'n terra</l>
<l>e di che pregio sia voi ve 'l sapete.</l>
<l>Vi volgerete all'arte della guerra?</l>
<l>Fate voi, se voi siete a ciò inclinati,</l>
<l>né curate storpiarvi o ir sotterra;</l>
<l>ben che la maggior parte de' soldati</l>
<l>son dello starsi o creati o divoti,</l>
<l>vaghi d'andarsi a spasso e sfaccendati.</l>
<l>E questo passo è degno che si noti</l>
<l>che l'ire al soldo e 'l lavorare, insieme</l>
<l>non vanno e son di spezie assai rimoti.</l>
<l>E s'e' duron fatiche spesso estreme</l>
<l>non è per conto di studio o lavoro,</l>
<l>ma perch'il lor pensier nulla non teme.</l>
<l>Né io per me dallo starsi costoro</l>
<l>saperrei separar, se già ingordigia</l>
<l>non gli tirasse a ciò d'argento e d'oro,</l>
<l>perché, quando ciò fusse, assai più bigia</l>
<l>d'ogn'altra opera e scura mi parrebbe,</l>
<l>da fuggirne la vista e le vestigia.</l>
<l>Ma farla per difesa e qual si debbe</l>
<l>pel giusto, per la patria e per la fede,</l>
<l>chi saria quel che non la loderebbe?</l>
<l>E poi che 'l fin della guerra si vede</l>
<l>esser lo starsi, la pace e 'l riposo,</l>
<l>per un giuoco di starsi si concede.</l>
<l>Questa non ha quel durar fastidioso</l>
<l>ch'hanno gli studii e l'arti, ma finisce,</l>
<l>spento 'l falso, l'eretico e 'l noioso.</l>
<l>Finita adunque, che farete? ordisce</l>
<l>l'animo vostro altro viluppo? e darvi</l>
<l>a che scienza o arte altra appetisce?</l>
<l>Legisti forse o filosofi farvi</l>
<l>cercate o forse medici o poeti</l>
<l>o 'n pittura o scultura esercitarvi?</l>
<l>Deh, perché non poss'io mille segreti</l>
<l>fastidi aprirvi in qual sia studio e arte,</l>
<l>da farvi stare essendo savii, cheti?</l>
<l>Ma perch'a voler dare ad ogni parte</l>
<l>il suo dover sarebbe opra tediosa,</l>
<l>restrignerenci a ragionar di parte,</l>
<l>come lo starsi alquanto si riposa.</l>
</lg>
</div2>
<div2>
<head>Capitolo terzo</head>
<lg>
<l>Ogn'arte, ogni scienza, ogni esercizio</l>
<l>chi gli facesse bene il conto addosso</l>
<l>arebbe qualche macchia e qualche vizio,</l>
<l>ma io che per lodarvi mi son mosso</l>
<l>lo starsi, entrar non voglio in questa tresca,</l>
<l>anzi sempre le lodo il me' ch'i' posso.</l>
<l>So ben quant'un che sa, più ch'uom riesca</l>
<l>e per contrario uno ignorante quanto</l>
<l>manchi in subbietto e 'n predicato cresca.</l>
<l>Però quant'un più sa, più gli do vanto,</l>
<l>ma vorrei col saper ch'anco ei sapesse</l>
<l>starsi, potendo, e non bandirlo tanto.</l>
<l>Né terrei molto conto che paresse</l>
<l>ch'e' non fusse maestro o baccelliere,</l>
<l>pur ch'e' un balordo, alcun non lo tenesse,</l>
<l>perché, com'uno ha nome di sapere,</l>
<l>par che gli piova addosso una tempesta,</l>
<l>ch'e' non può mai riposo o pace avere.</l>
<l>Ognun lo stracca, ognun gli toe la testa</l>
<l>e ben ch'e' perda la vita e 'l cervello,</l>
<l>se manca un tratto, il gioco d'ognun resta.</l>
<l>E dicon ch'egl'è questo e ch'egl'è quello,</l>
<l>dandogli del superbo e del maligno</l>
<l>o s'e' ci è soprannome altro più bello.</l>
<l>L'invidia con biechi occhi e muso arcigno</l>
<l>sempre il forbotta, scuotola e spelazza</l>
<l>co' suoi tormenti e velenoso ordigno.</l>
<l>Non può parlar, non può risponder, pazza</l>
<l>cosa è pur questa ch'e' sare' tenuto</l>
<l>or vantatore, or uom di mala razza.</l>
<l>Vede infiniti error degl'altri e 'l muto</l>
<l>convien ch'e' faccia, ché subito a' fianchi</l>
<l>la caccia arebbe del popol minuto.</l>
<l>Né pensi per tacer costui che manchi</l>
<l>chi lo scardassi, abbia ragione o torto,</l>
<l>pe' canton, per le piazze e su pe' banchi;</l>
<l>e 'l suo riposo e 'l suo maggior conforto</l>
<l>è di durare ognor maggior fatica</l>
<l>e 'l ver l'aiuta poi, quand'egl'è morto.</l>
<l>Dove quand'un si sta sempre il nutrica</l>
<l>letizia e puolla dir com'ei la 'ntende</l>
<l>e parlar sempre o male o ben ch'e' dica.</l>
<l>E quando di se stesso conto rende,</l>
<l>può dir che s'e' faceva, arebbe fatto</l>
<l>maggior cose egli e 'ngegnose e stupende.</l>
<l>Né si può dirli arrogante, né matto,</l>
<l>com'a chi fa, poi che non s'è mai visto</l>
<l>di lui nessun errore in prova e 'n atto;</l>
<l>onde vien di colui maggiore acquisto</l>
<l>aver fatto, che tanto affaticossi,</l>
<l>senza aver pur d'un biasimo il cuore tristo.</l>
<l>Così galante e 'ntendent'uom far puossi</l>
<l>tenere, a starsi, e acquistarsi fama</l>
<l>senza fatica. O folli uomini e grossi!</l>
<l>Quanto si cerca oltr'a questo e si chiama</l>
<l>che i tuoi studi, i tuoi stenti, i tuoi sudori</l>
<l>sien conosciuti! E quanto invan si brama!</l>
<l>Conosciuti sì ben saran, ma fuori</l>
<l>di quel che stimi e giudicati spesso</l>
<l>pien di mille difetti e mille errori.</l>
<l>E tu forse aspettavi lode e appresso</l>
<l>qualch'util, qualche grado e qualche chiara</l>
<l>memoria! Oh, quanti amor ne 'nganna spesso!</l>
<l>Sempre vivendo qualcosa s'impara,</l>
<l>ma conoscer se stesso avvien sì rado,</l>
<l>che prima suol venir l'urna e la bara!</l>
<l>Che vuoi tu che si lodi in te? che grado</l>
<l>vuoi che ti sappia alcun delle tue opre</l>
<l>o de' tuoi amici o del tuo parentado?</l>
<l>Non vede l'occhio tuo quel che si scuopre</l>
<l>da tanti altr'occhi e parti averlo netto,</l>
<l>là dove forse oscura nebbia il cuopre.</l>
<l>Lascia che 'l sol si levi e chiaro e schietto</l>
<l>ti mostri il vero i tuoi lavori e poi</l>
<l>t'accorgerai com'ogn'opra ha difetto.</l>
<l>Conoscer forse, io non te 'l niego, puoi</l>
<l>alcun far peggio e forse anco t'inganni.</l>
<l>Ma che più? statti, se biasmi non vuoi,</l>
<l>ché per affaticarti i mesi e gl'anni</l>
<l>fai sol cimento di saper far poco,</l>
<l>vivendo sempre in sospetto e 'n affanni.</l>
<l>Qui si potrebbe rivoltare il gioco</l>
<l>del nostro starsi intorno a' letterati,</l>
<l>che voglion sempre il pié fra 'l troppo e 'l poco.</l>
<l>E quando e' si son bene affaticati,</l>
<l>perduto 'l cibo e 'l sonno, al caldo e al gielo,</l>
<l>più confusi che mai si son trovati.</l>
<l>Voglion sapere i segreti del cielo</l>
<l>e non sanno quaggiù che cosa sia</l>
<l>una formica, un grillo, un ragnatelo.</l>
<l>Ma perch'io vi promessi in questa via</l>
<l>non entrar de' filosofi, sol voglio</l>
<l>toccarvi alquanto della poesia,</l>
<l>perché con essa anch'io tal volte soglio</l>
<l>far lo scrittore e so ch'io farei il meglio</l>
<l>a starmi e rispiarmar l'inchiostro e 'l foglio.</l>
<l>Se ben quel tempo che m'avanza sceglio,</l>
<l>non avendo imparato ancora a starmi</l>
<l>e sia di sperienza omai pur veglio,</l>
<l>già non pens'io fra' suoi biasimi andarmi</l>
<l>avvolgendo, ch'io l'ho per sì gentile,</l>
<l>ch'ell'ha potuto sempre comandarmi.</l>
<l>Ben dico e, quant'io posso il dico umile,</l>
<l>che 'mpacciarsi con essa è gran periglio,</l>
<l>chi non è d'un giudicio alto e sottile;</l>
<l>ma chi non è più sicuro consiglio</l>
<l>sarebbe a starsi, perché facilmente</l>
<l>con lei s'impazza e fa dal senno esiglio,</l>
<l>né mai più si ritorna e non è gente</l>
<l>che più s'uccelli e manco se n'avveggia,</l>
<l>né se n'astien l'amico, né 'l parente.</l>
<l>Sarà chiamato e pregato ch'e' leggia</l>
<l>alcun suoi versi e glieli loda ognuno</l>
<l>e com'egl'è partito lo dileggia.</l>
<l>Ecci un'altra disgrazia ch'a nessuno</l>
<l>può mostrar opre un povero poeta,</l>
<l>senza aver nome di vano e 'nportuno.</l>
<l>Questo gli tien con sua gran doglia cheta</l>
<l>la bocca e pur convien ch'e' legga e ascolti</l>
<l>le cose d'altri, in vista asciutta e lieta,</l>
<l>e se pur si risolve alfin (ch'avvolti</l>
<l>purtroppo i suoi poemi lo tormenta</l>
<l>tenere o chiusi e peggio che sepolti)</l>
<l>a leggerli o mostrarli, ne diventa</l>
<l>spesso con faccia o sbiancata o vermiglia,</l>
<l>ché vede quanto poco uom si contenta</l>
<l>e dov'indur piacere o maraviglia</l>
<l>credette, vede por vigne e canneti</l>
<l>e chi si gratta il capo e chi sbaviglia.</l>
<l>Vede ben certi che si mostron lieti</l>
<l>ma ch'e' lo fanno sol per avvertenza</l>
<l>e pur par lor mill'anni ch'e' si cheti.</l>
<l>Né sia chi pensi ch'agli sciocchi e senza</l>
<l>sugo componimenti solo avvenga</l>
<l>questa cortese e leggiadra accoglienza,</l>
<l>ma sia qual vuole e onde si vuol venga,</l>
<l>s'ei non invecchia e muor chi l'ha composto,</l>
<l>rado avverrà che conto se ne tenga;</l>
<l>potrassi bene all'acciughe più tosto</l>
<l>intorno avvolte, al burro, alla tonnina</l>
<l>veder le carte o a pilottar l'arrosto.</l>
<l>Ed io n'ho viste già d'arte e dottrina</l>
<l>piene a vestir salsiccia e caviale,</l>
<l>uscite poco fa dall'officina.</l>
<l>Altre a' cartocci di gesso o di sale,</l>
<l>altre a far trombe, razzi o salterelli.</l>
<l>Oh ciechi! il tanto affaticar che vale?</l>
<l>Studiate dunque, o poeti novelli,</l>
<l>non abbiate mai ben notte né giorno,</l>
<l>a ciò ch'ognun vi sbalzi e vi carelli.</l>
<l>Se delle Muse è questo il frutto e 'ntorno</l>
<l>se ne fan ghiotte le scienze e l'arti,</l>
<l>godansel pur, ch'io con lo starsi torno,</l>
<l>purch'io possa, alle spese e s' tu mi parti</l>
<l>da lui, pittura o poesia, già mai</l>
<l>ben potrai di poter seco vantarti.</l>
<l>Che dirai tu, quando tu mi vedrai</l>
<l>ed ella, che dirà, starmi in riposo,</l>
<l>parendomi aver fatto pur assai?</l>
<l>Non già ch'al pigro, al vile o al nighittoso</l>
<l>voglia accostarmi o diventare amico,</l>
<l>anzi guardargli ognor torto e ritroso,</l>
<l>che questo starsi, ch'io vi lodo e dico</l>
<l>e vi ridico, non vuol perdigiorni</l>
<l>sgratiati o goffi o di cervel mendico.</l>
<l>Ma perch'io vo' lasciarvi, in sin ch'io torni</l>
<l>statevi di così, ché forse il tutto</l>
<l>vi potrei dichiarar fra pochi giorni:</l>
<l>intanto vi conforto a starvi tutto</l>
<l>quest'avanzo del tempo che vi resta,</l>
<l>poi che del far si cava sì bel frutto.</l>
<l>E poi che la natura ce lo presta,</l>
<l>chi non se n'è avveduto se n'avvegga</l>
<l>e faccia conto aver avuto festa.</l>
<l>Una vitetta quieta s'elegga,</l>
<l>cercando a chi ci fece, esser accetto:</l>
<l>questo si cerchi sol, questo si chiegga.</l>
<l>Potrevi dir che lo stato perfetto</l>
<l>sta nel riposo e più cose mostrarvi,</l>
<l>ma basterà quel tanto che s'è detto</l>
<l>a far, mi penso, che vogliate starvi.</l>
</lg>
</div2>
</div1>
<div1>
<head>Capitolo dell'esser chiaro</head>
<lg>
<l>Color ch'anticamente poetaro,</l>
<l>perché l'uom discernesse il ben dal male,</l>
<l>non ragionaron mai dell'esser chiaro.</l>
<l>Perché non so, ma so ben ch'egl'è tale,</l>
<l>ch'altro non chiede ogni filosofia</l>
<l>o sia logica o fisica o morale,</l>
<l>sì cara gioia in mezzo della via</l>
<l>sia stata tanto e non sia stato alcuno</l>
<l>mai che chinato a ricorla si sia?</l>
<l>Io per me ve lo dico, se qualcuno</l>
<l>mi terrà tropp'ardito, s'io ne canto,</l>
<l>mi farò beffe e di lui e d'ognuno.</l>
<l>Un tratto io vo' trattarne o tanto o quanto</l>
<l>e, se ben questa non è la mia arte,</l>
<l>avessel fatto a chi toccava è tanto;</l>
<l>ma perch'io non intendo che la parte</l>
<l>abbia la prima cosa qua lo sdegno,</l>
<l>voglio i debiti altrui lasciar da parte.</l>
<l>Ben, perché nuova fabrica disegno,</l>
<l>vi prego a sopportar ch'io abbia dato</l>
<l>un po' di fondamento per sostegno.</l>
<l>Come l'uom si conobb'esser dotato</l>
<l>di ragion, di discorso e d'intelletto,</l>
<l>pensò bell'e poter farsi beato;</l>
<l>e tutt'allegro si messe in assetto</l>
<l>a scerre il ben dal mal, per torlo poi</l>
<l>tutto per sé, com'ei l'avesse netto.</l>
<l>Vientene pur, dicea, con esso noi,</l>
<l>madonna volontà, perch'e' conviene</l>
<l>che tu debba poter, poi che tu vuoi.</l>
<l>Tu vuoi sol per tuo fine e chiedi il bene</l>
<l>e natura t'ha dato questa voglia,</l>
<l>a cui far nulla invan mai non conviene.</l>
<l>Or via, su dunque, il dispetto e la doglia,</l>
<l>la povertà, la fatica e 'l timore</l>
<l>faccin fardello e sgomberin la soglia.</l>
<l>E sia con noi l'allegrezza e l'amore,</l>
<l>il riposo e 'l contento e non ci manchi</l>
<l>ricchezza e s'altro ci è tale o migliore,</l>
<l>come stato e favor, gagliardi e franchi</l>
<l>essere e ch'ognun ci ami, onori e 'nchini,</l>
<l>né pensiero entri in noi che 'l pelo inbianchi.</l>
<l>Ma perché col suo conto io non cammini</l>
<l>in infinito, ei non aveva ancora</l>
<l>dell'esser chiaro pur tocco i confini.</l>
<l>Messosi adunque or questa voglia ed ora</l>
<l>quest'altra a seguitar, trovò contrari</l>
<l>e travagli infiniti e dentro e fuora.</l>
<l>Pur con industria e fatica e danari</l>
<l>acquistatone alcune, ond'ei credeva</l>
<l>in gioia e sicurtà non aver pari,</l>
<l>s'accorse alfin che 'l mondo non faceva</l>
<l>con le sue grasce lieto né satollo</l>
<l>ed era falso in ciò ch'ei prometteva;</l>
<l>presolo intanto, l'esser chiaro alzollo</l>
<l>e fegli veder Lucca, ond'ei si rise</l>
<l>sempre del mondo poi, sempre spregiollo.</l>
<l>E se ben poi più volte a costui mise</l>
<l>sue frasche innanzi il mondo per giuntarlo,</l>
<l>sempre schifolle e da sé le divise.</l>
<l>Eccovi il fondamento, ché gittarlo</l>
<l>convenne prima; or fia ben che si tiri</l>
<l>su la muraglia e non s'indugi a farlo.</l>
<l>Ovunque il pensier volga o gl'occhi giri</l>
<l>mi si fa innanzi l'utile e 'l bisogno</l>
<l>dell'esser chiaro e par ch'ognun mi tiri.</l>
<l>Quel che sarebbe, a dirlo mi vergogno,</l>
<l>l'uom senza lui, né si conoscerebbe</l>
<l>il ver dalla bugia, l'esser dal sogno.</l>
<l>Sempre in ambiguo e sempre si starebbe</l>
<l>senza risoluzion, sempre in pendente</l>
<l>e ogni cosa a caso si farebbe.</l>
<l>L'esser qualcosa con l'esser niente</l>
<l>parrebbe mescolato e 'l quello e 'l questo</l>
<l>sarebbe preso indifferentemente.</l>
<l>Il poco, il molto e 'l tanto, il tardi e 'l presto</l>
<l>verrebbon l'un per l'altro spesso tolti</l>
<l>e confuso il non lecito e l'onesto;</l>
<l>i buon da' tristi e i savi dagli stolti</l>
<l>non arebbon divario, ancor che savi</l>
<l>non ci sarebbe mai pochi né molti.</l>
<l>Starebbon le buon'opre e' vizii gravi</l>
<l>tutte in un monte e più stimati o manco</l>
<l>i padron non sarebbon che gli schiavi.</l>
<l>Io arei prima con l'udirmi stanco</l>
<l>la pacienza, ch'al padre Stradino</l>
<l>poteva star'a petto in campo franco,</l>
<l>ch'io fussi giunto al quarto del cammino</l>
<l>per contare il mescuglio, che vedremmo</l>
<l>in questo albergo nostro pellegrino.</l>
<l>Come credete voi che la faremmo,</l>
<l>se non avendo mai serbato nulla,</l>
<l>infermi e vecchi e poveri saremmo?</l>
<l>E come chi da la fossa a la culla,</l>
<l>stentando avesse sempre mai riposto,</l>
<l>poi lo lasciasse a chi se lo trastulla?</l>
<l>Squopreci l'esser chiaro tosto tosto</l>
<l>ogni difetto, ogni cosa nociva</l>
<l>e fa l'uomo avvertito e ben disposto;</l>
<l>e bene spesso fa che l'uom si priva</l>
<l>di molte cose che piacevan prima,</l>
<l>acciò che me' si faccia e più si viva.</l>
<l>Come, per dirvi, un giovane si stima</l>
<l>trovare ogni tesoro ed ogni gioia</l>
<l>dov'onestà non dice in prosa o 'n rima</l>
<l>e ben che fra il piacer dispetto e noia</l>
<l>trovi, pur si rificca e si riprova,</l>
<l>senza pensar come si viva o muoia;</l>
<l>ed ogni giorno a qualche impresa nuova</l>
<l>rimette mano e ne lascia e ripiglia</l>
<l>e sempre quel medesmo o peggio trova.</l>
<l>Vien l'esser chiaro intanto e lo consiglia</l>
<l>a ritirarsi o lo riduce in loco</l>
<l>ch'e' non possa lo spron più che la briglia.</l>
<l>Né fan per altro i vecchi, oltre che 'l giuoco</l>
<l>dispiace lor, men prove, e va scemando</l>
<l>ogni dì pur la forza e 'l vital foco;</l>
<l>quanto ch'avendo cerco e non trovando</l>
<l>mai se non quel che prima, ora intrafatto</l>
<l>si son chiariti e più non van cercando,</l>
<l>tanto che di dì in dì si fa men atto,</l>
<l>perché schifando il disonesto e 'l vile</l>
<l>il vecchio ha d'astenersi abito fatto.</l>
<l>O esser chiaro, onesto ed o gentile,</l>
<l>da quant'opere indegne, infami e stolte</l>
<l>è libera per te l'età senile!</l>
<l>Per te chiariti omai, di quante folte</l>
<l>tenebre sono usciti e 'n che travagli</l>
<l>sono stati e perigli e quante volte,</l>
<l>non lasciano appiccarsi più sonagli</l>
<l>e non calano al fischio e la civetta</l>
<l>può squittire a suo posta e allettagli.</l>
<l>Conoscon che all'età lor non s'aspetta</l>
<l>canti né balli e della giovinezza</l>
<l>ridano e del piacer che la diletta;</l>
<l>e se ben molti hanno la fanciullezza</l>
<l>nel capo fitta, nella lor vecchiaia</l>
<l>e' pensano poter fare ogni prodezza;</l>
<l>se l'esser chiaro intorno a qualche baia</l>
<l>gli scuopre, son forzati a ritirarsi,</l>
<l>acciò che grave ogni lor atto appaia.</l>
<l>Intanto vien la voglia onesta a farsi</l>
<l>pari a la possa e stanno uniti e 'n pace,</l>
<l>senz'aver più cagion di scompagnarsi.</l>
<l>Sta l'esser chiaro in mezzo fra 'l rapace</l>
<l>e quel che getta via per farli accorti,</l>
<l>ch'alla virtù né l'un, né l'altro piace.</l>
<l>Al primo dice: O stolto, a che t'importi</l>
<l>non so veder la tua infinita cura,</l>
<l>danar per ogni via sempre riporti;</l>
<l>non vedi tu che di quel che paura</l>
<l>hai ch'avvenir ti possa nella fine,</l>
<l>or or t'avviene? e più ti nuoce e dura?</l>
<l>E che le genti mendiche e meschine</l>
<l>son di te più felici e ricche assai</l>
<l>e sonti i tesor tuoi triboli e spine?</l>
<l>Se, mentre che tu puoi, non godi mai,</l>
<l>anzi pur sempre inaridisci e stenti,</l>
<l>fuggito ogni poter che ne farai?</l>
<l>Mancan le forze poi, cascano i denti,</l>
<l>né 'l piacer piace più, senza che 'n breve,</l>
<l>senza riparo alcun morir convienti.</l>
<l>Se questo tal l'ascolta, come deve,</l>
<l>si va mutando, ond'ogn'onesto aiuto</l>
<l>cortese porge altrui, per sé riceve.</l>
<l>Ben s'è di rado rimutar veduto</l>
<l>chi s'avvezza al guadagno o pur per grazia</l>
<l>dell'esser chiaro è tal volte accaduto.</l>
<l>All'altro poi che 'l suo dilegua e strazia</l>
<l>senza punto pensar come né dove,</l>
<l>con men fatica insegna e con più grazia,</l>
<l>ché pieno il mondo d'essempi e di prove</l>
<l>gli mostra tutto dì quei che rimasti</l>
<l>sono in miseria ai soli e alle piove,</l>
<l>ond'a chi proveder tanto che basti</l>
<l>se non n'ha insegna ed a chi n'ha soverchio</l>
<l>serbarne tanto che 'l dover non guasti.</l>
<l>E così com'il punto in mezzo il cerchio</l>
<l>fugge ogn'estremità, tale ogni eccesso</l>
<l>si schifa e scampa sotto 'l suo coperchio.</l>
<l>Non pensi alcun, senz'esser chiaro espresso,</l>
<l>conoscer l'amicizia o vera o finta,</l>
<l>perché ingannato resteranne spesso,</l>
<l>ch'un parrà l'alma teco avere avvinta</l>
<l>e 'l cuore e s'altro v'è che piaccia o giovi</l>
<l>e nel bisogno poi te l'arà cinta.</l>
<l>E però l'esser chiaro amici nuovi</l>
<l>non consente pigliar, se primamente</l>
<l>non ti chiarisci e gli provi e riprovi;</l>
<l>né si piega anco troppo facilmente</l>
<l>a creder ch'un sia santo o ricco o saggio,</l>
<l>ma sol con l'esser chiaro lo consente.</l>
<l>Né crede più, ch'omai n'ha visto il saggio,</l>
<l>come prima facea, del mondo al finto</l>
<l>suo ben, ch'ei porge sol per farne oltraggio</l>
<l>e tutto quel ch'ei s'avea già dipinto</l>
<l>per suo cammin sicuro aperto e piano,</l>
<l>conosce uno 'ntricato laberinto,</l>
<l>né ricchezza l'acqueta e l'aver sano</l>
<l>il corpo e l'alma inferma non gli approda</l>
<l>e l'amaro nel petto e 'l dolce in mano.</l>
<l>Odia la pace sua doppia di froda,</l>
<l>fugge i falsi onor suoi, sdegna i suoi gradi</l>
<l>e teme più quanto più 'l piaggia e loda,</l>
<l>né la volontà sua vuol più che badi</l>
<l>al suo bene orpellato e non si fida</l>
<l>di sue impromesse e vane qualitadi;</l>
<l>poco lo teme irato e quando ei rida</l>
<l>non s'assicura o pone in lui speranza,</l>
<l>che l'esser chiaro lo consiglia e guida.</l>
<l>Questo quieto il fa, questo baldanza</l>
<l>gli dà ne' suoi contrari e tale il rende,</l>
<l>ch'il mondo ha poca in lui parte o possanza.</l>
<l>Nulla si sa, né si conosce o intende,</l>
<l>dov'il nostro esser chiaro esser non degna;</l>
<l>nulla s'acquista e nulla si comprende.</l>
<l>Il tempo perde e chi impara e chi insegna</l>
<l>che non l'ha seco e quasi andando al tasto</l>
<l>l'un pieno di nebbia, altrui di nebbia inpregna.</l>
<l>Onde vengan le liti? onde il contrasto</l>
<l>di legisti, filosofi e poeti,</l>
<l>ch'hanno omai co' lor dubbi il viver guasto?</l>
<l>Se non che l'esser chiaro i suoi segreti</l>
<l>non apre a lor, che, com'ei gli scoprisse,</l>
<l>senza più guerra si starien quieti.</l>
<l>L'ire e le gare, com'or vi si disse,</l>
<l>non arian luogo in terra e 'l sotto e 'l sopra,</l>
<l>or salir, or cader, chi fece o scrisse.</l>
<l>Non ci saria da pentirsi per opra</l>
<l>di simulato amor fatta o non fatta,</l>
<l>fin che con l'esser chiaro il ver si scopra.</l>
<l>O quanto inganno e perfidia s'adatta</l>
<l>di fede in vece e verità, che 'n quello</l>
<l>non saria più scambiata o contraffatta!</l>
<l>Indugia spesso innanzi che 'l suo bello</l>
<l>splendor discuopra un tempo o, s'ei si scuopre,</l>
<l>pochi hanno grazia di poter vedello;</l>
<l>vien poi nel fin ch'ognun lo scorge e l'opre</l>
<l>degne d'esser pregiate illustra e quelle</l>
<l>mendose e false spregia, annulla e copre.</l>
<l>Deh no, Musa, deh no, fin ch'io favelle</l>
<l>dell'esser chiaro, non mi porre innanzi</l>
<l>cose noiose e da in fastidio avelle!</l>
<l>O nobil arte, in tal pregio pur dianzi,</l>
<l>ove sono i tuoi studii? ove la strada,</l>
<l>ove sempre col ver s'andava innanzi?</l>
<l>Che selva è questa? e 'n che strana contrada</l>
<l>audacia invidia e avarizia tira</l>
<l>in guisa te, ch'ognor ti perda e cada?</l>
<l>Vieni, esser chiaro, omai, vieni e con l'ira</l>
<l>giusta del lume tuo sazia e riempi</l>
<l>chi la veduta tua brama e sospira.</l>
<l>Vieni, che fra mille strazii e mille scempi</l>
<l>vedrai la donna, che co' tuoi favori</l>
<l>i fori ornava già, le case e i tempi.</l>
<l>Vienne, che se più indugi, oltre agl'onori</l>
<l>tolti agli antichi nostri è chi procaccia</l>
<l>di far ruine e più brutte e maggiori.</l>
<l>Ma non più, Musa mia, ché dove in traccia</l>
<l>di lepri e damme entrai, di porci e d'orsi</l>
<l>a poco a poco mi porresti in caccia.</l>
<l>Gran forza ha 'l vero e la pietade; or porsi</l>
<l>voglino in mia difesa, s'a preghiera</l>
<l>di lor, contr'a mio uso, in ira scorsi,</l>
<l>ché, se ben tarda, un dì verrà chi spera</l>
<l>ogn'amico del dritto e 'l padre nostro</l>
<l>disegno tornerà giusto com'era.</l>
<l>Ma perché poche carte a questo inchiostro</l>
<l>restan, s'io ve l'empiessi di querele,</l>
<l>mancheria 'l fine al principio dimostro.</l>
<l>E pur bastasse a quant'io tronche e cele</l>
<l>— m'è cagion brevità — non ch'altrettante,</l>
<l>ma del mar anco le più larghe vele!</l>
<l>Or per tornare a quel ch'io dissi avante,</l>
<l>dove l'uom di cercar più si rattenne</l>
<l>della quiete in questo mondo errante,</l>
<l>dico ch'ei fu perché per fermo tenne</l>
<l>ch'ella non si trovasse e come cieco</l>
<l>n'andò poi sempre, come ben gli venne.</l>
<l>Venga or tutto lo stuol latino e 'l greco</l>
<l>e confessi con Socrate “Unum scio”,</l>
<l>ch'io non so nulla e favelli or con meco.</l>
<l>Hanno i maggior delle lor sette, a Dio</l>
<l>lasciando sempre il sommo seggio e 'l grado,</l>
<l>ché parlar qui di lui non intend'io,</l>
<l>hanno, dico, tentato più d'un guado</l>
<l>per veder d'arrivare in questa vita</l>
<l>al sommo ben, che all'uom è tanto a ggrado.</l>
<l>E quella omai conclusion sì trita,</l>
<l>che la voglia di ciò vana non possa</l>
<l>essere, a ciò gli sprona, a ciò gl'invita.</l>
<l>E dato a questa polvere una scossa,</l>
<l>tutta quaggiù la virtù sola han tolta</l>
<l>per questo, ogn'altra sua cosa rimossa.</l>
<l>E questa ancora in qua e 'n là rivolta</l>
<l>con l'abito acquistarne il bene han fermo</l>
<l>nella contemplazione in lei rivolta.</l>
<l>Andiamo un po' a bell'agio o se l'infermo</l>
<l>nostro intelletto ha poco fa concluso</l>
<l>non saper nulla, il lor contrario affermo:</l>
<l>ch'è il contemplar con l'intender confuso;</l>
<l>cosa confusa non può far felice,</l>
<l>ond'il lor sommo ben resta deluso;</l>
<l>poi la contemplazion per sé non lice</l>
<l>chiamare il sommo ben, ch'essendo inmoto,</l>
<l>passione e difetto aversi dice.</l>
<l>Ma l'esser chiaro ogni difetto ha voto</l>
<l>e si riposa e 'l contemplato gode</l>
<l>da ogni dubbio e non saper rimoto.</l>
<l>Ben potete veder come le prode</l>
<l>scambion costor dal mezzo e com'attorno</l>
<l>vanno aggirando chi gli segue ed ode.</l>
<l>Direte forse: Oh, come non trovorno</l>
<l>quest'esser chiaro tuo que' dotti tanti,</l>
<l>che tanto in là con le dottrine andorno?</l>
<l>Non l'ignorar per esser ignoranti,</l>
<l>potrei dir, ma 'l cammin non era aperto,</l>
<l>ond'ei venisse a farsi loro avanti.</l>
<l>Poco avevan di ver, nulla di certo,</l>
<l>se non d'esser incerti e 'l perché sanno</l>
<l>quelli a cui l'esser chiar non è coperto.</l>
<l>Ma, perch'il lungo dir non desse affanno,</l>
<l>concludo che chi brama viver lieto</l>
<l>fuor d'ogni ingiuria, passione e danno,</l>
<l>s'attenga all'esser chiaro e con discreto</l>
<l>ordine si governi e lasci al volgo</l>
<l>il piacer falso e 'l ver goda in segreto;</l>
<l>ma non già per sì stretto vi raccolgo</l>
<l>e diserto sentier, ch'umani e grati</l>
<l>non siate e dolci o 'l conversar vi tolgo;</l>
<l>anzi i seguaci suoi fin agl'ingrati</l>
<l>debban esser cortesi, ancor che certi</l>
<l>di non esser, non ch'altro, ringraziati.</l>
<l>E pur che l'esser chiaro gl'occhi aperti</l>
<l>vi tenga e non v'inganni e non vi scherna</l>
<l>il mondo, fia gran premio ai vostri merti.</l>
<l>Prudenzia e non astuzia in voi si scerna,</l>
<l>animo schietto e parlar dolce e intero,</l>
<l>mosso da fede e vera pace interna.</l>
<l>Or s'io v'ho posti in luogo alto e col vero</l>
<l>scoperto il bene e 'l male, il vile e 'l caro,</l>
<l>chiaro e sicuro omai, che siate spero</l>
<l>di quant'alto valor sia l'esser chiaro.</l>
</lg>
</div1>
</body>
<back>
<div1>
<head>Appendice</head>
<div2>
<head>Sonetto in forma di scritta</head>
<lg>
<l>Io Agnolo di Cosimo, chiamato</l>
<l>il Bronzin dipintore, fo fede ch'io</l>
<l>e Alessandro Davanzati, Dio</l>
<l>gli perdoni, restammo già in Mercato</l>
<l>Nuovo, che quando io era sfaccendato</l>
<l>gli facessi un bel quadro e eziandio</l>
<l>ch'e' mi contò dieci scudi nel mio</l>
<l>terreno a lire sette per ducato.</l>
<l>Tutto a buon conto, e lire trentadua</l>
<l>pagò per noi a mon'Antonia, ch'era</l>
<l>già nostra serva; ed hollo creditore</l>
<l>di tutto a un mio libro; e quella sua</l>
<l>pittura è meza fatta e quando intera</l>
<l>mente sarà fornita e 'l compratore</l>
<l>verrà, suo debitore</l>
<l>mi chiamo per pagarli senz'alcuna</l>
<l>eccezione a chi mi fia per una</l>
<l>volta ordinato; e niuna</l>
<l>obbligazione intendo aver, se none</l>
<l>come quella ch'io ebbi col Fiandrone</l>
<l>buona memoria; e buone</l>
<l>farò le centodua lire a quel tale,</l>
<l>che m'imporranno i Sei o l'ufiziale</l>
<l>di Mercanzia: e se vale</l>
<l>o varrà più la mia pittura, intero</l>
<l>sarà il mio resto. E per fede del vero</l>
<l>così confesso; e spero</l>
<l>pagare al tempo. E così di mie mano</l>
<l>ho fatto questa scritta sponte e sano</l>
<l>in questo dì, che siano</l>
<l>a' ventun di dicembre nel cinquanta</l>
<l>quattro, in Firenze. Trentadue e LXXX</l>
<l>fa centodua e tanta</l>
<l>è la somma ch'io debbo a lui o a' sua</l>
<l>eredi o altri [...] lire 102.</l>
</lg>
</div2>
<div2>
<head>Del ravanello</head>
<lg>
<l>Compar, per uno istinto naturale</l>
<l>avendo messo ogni Musa in bordello</l>
<l>m'er'io quasi condotto a l'ospedale.</l>
<l>Onde mi venne un griccio nel cervello</l>
<l>ch'a forza mi fe' tor la penna in mano</l>
<l>e scriver la virtù del ravanello.</l>
<l>Che se 'l dicesse il ciel mi par pur strano</l>
<l>ch'un frutto così dolce e saporito</l>
<l>sia riputato ventoso e malsano;</l>
<l>e spesso mi si rizza l'appetito</l>
<l>sol in pensar che questa nobil pianta</l>
<l>onori inanzi e drieto ogni convito.</l>
<l>Ma la rabbia mi monta che fra tanta</l>
<l>turba bestial de' poeti novelli</l>
<l>nessun di quest'erba mirabil canta.</l>
<l>S'empie il Mauro di fave e de bacelli,</l>
<l>ma sarebbe più in bocca alle persone</l>
<l>se s'empiesse il budel de ravanelli.</l>
<l>Non dico che le fave non sian buone,</l>
<l>ma senza il ravanello sono una fola</l>
<l>da mangiarne cinquanta in un boccone.</l>
<l>E le donne non voglion fava sola,</l>
<l>ma tolto insieme l'uno e l'altro frutto,</l>
<l>se 'l caccian ne la canna dela gola;</l>
<l>mangia' il ravanel molle ed asciutto</l>
<l>e inanzi e drieto al pasto ed a merenda</l>
<l>e senza romper l'inghiotiscon tutto.</l>
<l>Or a voler lodar questa facenda,</l>
<l>compar, non so chi sia meglior di voi</l>
<l>che con ragion di ciò più conto renda.</l>
<l>Sapete bene, a dirlo qui fra noi,</l>
<l>che a quei che voglion vosco la pastura</l>
<l>gli date il ravanel primo e da poi.</l>
<l>Voglio che la stimiate gran ventura</l>
<l>conoscer di quest'erba i magisteri,</l>
<l>che son propr'il ripien dela natura.</l>
<l>Voi l'adoprate spesso a far cristeri</l>
<l>e dir solete che piace alle donne,</l>
<l>più che non fan le chiacchiare ai barbieri.</l>
<l>Ma le regine e l'altre gran madonne</l>
<l>alor se tengon esser più felici</l>
<l>quand'hanno il ravanel sotto le gonne.</l>
<l>E quei son delle donne i primi amici,</l>
<l>quei son più favoriti che ne l'orto</l>
<l>han più grossa semenza de radici.</l>
<l>Il ravanel vuol esser grosso e corto</l>
<l>e molti voglion mangiarselo a forza,</l>
<l>predicando che 'l più dà più conforto.</l>
<l>Dicono alcuni che la sete ammorza</l>
<l>e bisogna che 'l sia tenero e bianco;</l>
<l>a me più piace quel ch'ha nera la scorza.</l>
<l>Giova al mal de la madre, al mal del fianco,</l>
<l>a la quartana, a l'opilazioni</l>
<l>e tutti i mali umor fa venir manco.</l>
<l>Or vadino questi medici coglioni</l>
<l>tutto 'l dì drieto a medicine elette</l>
<l>e poi son tutti un branco de castroni.</l>
<l>Qualunche donna una cura si mette</l>
<l>di questa cosa dove più li duole:</l>
<l>li gioverà più che mille ricette.</l>
<l>Ma che bisogna dir tante parole?</l>
<l>Questa radice gloriosa è quella</l>
<l>che augumenta e mantien l'umana prole.</l>
<l>E non è sì sdentata vecchiarella,</l>
<l>né sì semplice e pura fanciulletta</l>
<l>che non se n'empia spesso le budella.</l>
<l>Non potrai mai tener donna sì stretta,</l>
<l>che, se ode ove ne sia grossa semenza,</l>
<l>per avern'ogni studio non vi metta.</l>
<l>Donna non è che voglia star mai senza</l>
<l>tanto dolce gli par, tanto gli è grato,</l>
<l>pur che ne faccia un tratto isperienza.</l>
<l>Già molte fur che essendogli vietato</l>
<l>ne tolse più d'un frutto di man propria</l>
<l>al padre, ai figli, al fratello, al cugnato.</l>
<l>Semiramis per non patirne inopia</l>
<l>creò molti orti e gli ortolani affisse</l>
<l>che non avean di ravanelli in copia.</l>
<l>Penelope aspettò vent'anni Ulisse</l>
<l>perché egli il suo bisogno conoscea</l>
<l>e mai di ravanelli gli disdisse.</l>
<l>Vestita da ragazo Issicratea</l>
<l>seguiva tra i nimici il suo consorte,</l>
<l>perch'ei del ravanel con seco avea.</l>
<l>Giudith, ebrea presontuosa e forte</l>
<l>perché ei suoi ravanei non fosser colti</l>
<l>diede al grande Oloferne indegna morte.</l>
<l>Poteva ancor degli uomini addur molti</l>
<l>che di questa radice anch'essi vaghi</l>
<l>s'udiano ognora averne buon raccolti.</l>
<l>Urlan come leoni e come draghi</l>
<l>se non n'hanno a bastanza: or ch'è questo</l>
<l>che ognun del ravanel par che si paghi?</l>
<l>Sì che, compar, per conchiuderla presto</l>
<l>non voglio andar per testimonii altrove,</l>
<l>se 'l ravanel vi piace è ben onesto,</l>
<l>che a Giunon piace, a Ganimede e a Giove.</l>
</lg>
</div2>
</div1>
</back>
</text>
</TEI.2>
