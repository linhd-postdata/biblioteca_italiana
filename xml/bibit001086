<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Vaiasseide</title>
      <author>Giulio Cesare Cortese</author>
    </titleStmt>
    <extent>216 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001086</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere poetiche</title>
        <author>Cortese, Giulio Cesare</author>
        <editor id="ed">Malato, Enrico</editor>
        <publisher>Edizioni dell'Ateneo</publisher>
        <pubPlace>Roma</pubPlace>
        <date>1967</date>
        <note>2 v.</note>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600851.3 - POESIA ITALIANA. 1492-1542</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>2004-10-13T00:00:00.000+02:00</date>
      <respStmt>
        <name>Simona Casciano</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-10-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1 type="dedica">
<head>Cap. 1</head>

<opener><salute><hi rend="sc">L'AUTORE ALLE LEGGETURE</hi></salute></opener>

<p>Pe cchiù de cincociento storie se pò vedere muto bene quanto songo state 'n ogne ntiempo 'lostrisseme e nobelisseme le vaiasse: e stenga zitto Omero che dice ca li Pruoci se nnammorattero de Penelope, ca ne mente pe la canna, pocca se trova scritto ca erano spantecate pe le vaiasse. E Ercole avenno venciuto tante vèstie, pe cchiù granne grolia soia voze essere vaiassa, e co le vaiasse de Iole filava tutto lo iuorno la lana. E chillo che facette cacare de paura tutte li Troiane, non se vestette perzì da femmena, e pe avere parte delle laude vaiassesche non se fece vaiassa della bellissema figliola de lo Re Liccomerda? Et Apuleio non voze cchiù pe na cernuta de Lucia, vaiassa de Petronio, che pe tutte li sfuorge e bellizze de Laura bolognese? Non voglio dicere mo de Sardanapallo e de tante autre che vozero puro provare tanta nobeletate e grannezza de vaiassiare, ca sarria lo cunto dell'uorco: vasta dicere ca cchiù priesto se poteriano contare a uno a uno tutte li vruoccole che se magnano la Quaraiesema a Napole, tutte le cetrangola che se spremmeno, tutte le zeppole che sguigliano e tutte le ranonchie de lo lago d'Agnano, che dicere la manco parte delle lloro grannizze e bellezzetudene cose. E io mo che me songo puosto a chisto ballo de poetare sopra de chelle, aggio granne paura de fare lo sauto d'Icaro, perché me voglio 'nzeccare allo caudo sole de tante bellizze co le ascelle 'mpeccecate co la cera: ma non aggio raggione de dobetare, perché se Icaro cascatte a maro non comportaranno le piatose vaiasselle meie ch'io puro me ne venga vrociolanno 'n terra per l'ammore lloro, ma corraranno tutte a rompecuollo co le pettole auzate pe me aparare. Accossì cascanno a lo ceniero non me faraggio male. Chesta speranza me face anemuso, tanto che me sforzaraggio, se no' 'n tutto, allo mmanco 'mparte dicerenne quarche cosa. Ma perché l'autezza de la materia è accossì granne che nce vorria autra chiricoccola che la mia, tutta vota m'arremetto alla sprofonna cortesia de vuie letture sapute, ca scosarrite l'arrure che saranno 'n chisto componemiento, consederanno ca non me scappa pe le brache l'arte refettoria de Tullio né la grammateca pelosa: e se puro nce asciate quarche cosa de buono, datene le grazie a Febo, ca isso puro fu vaiasso de Ammeto e mo ha boluto favorire le laude de la vaiasseria. E pregannove da Cielo sanetate e tornise assaie, me ve raquaquiglio. </p>
</div1>
<div1>
<head>Cap.  2</head>
<lg>
<head><hi rend="sc">ALLE SDAMME SCIORENTINE</hi></head>

<lg>
<l>Aggio paura ca ste Dammecelle</l>
<l>Se penzano ca so' quarche pacchiano,</l>
<l>O ca so' nato fuorze ad Antegnano,</l>
<l>Che me fanno onne nghiuorno guattarelle.</l>
</lg>
<lg>
<l>Ca songo segnorazze e ca so' belle,</l>
<l>Non sanno ca io so' Napoletano?</l>
<l>Quanno le dico: «Vasove le mmano»</l>
<l>A che serve sona' le ciaramelle?</l>
</lg>
<lg>

<l>Aggio strutto na coppola pe lloro</l>
<l>E faccio reverenzie co la pala,</l>
<l>Ed esse sempre co lo risariello.</l>
</lg>
<lg>

<l>Stongo co no golìo che me ne moro</l>
<l>De vedere una che pe me se cala,</l>
<l>Ma cchiù priesto averaggio lo scartiello.</l>
</lg>
</lg>
</div1>
<div1>

<head>Cap.  3 </head>
<lg>
<head><hi rend="sc"> DE LO SMORFIA</hi></head>

<head>Accademeco Pacchiano</head>
<lg>
<l>Ferma, ferma, Poeta, affé, c'hai tuerto</l>
<l>Ire tant'auto co ssi vierze tuoie.</l>
<l>Ah, poveriello! Vrociolare vuoie</l>
<l>Azzò ne chiagna Lavinaro e Puerto.</l>

</lg>
<lg>

<l>Comme songo aseno! Avea lietto stuorto,</l>
<l>Manco nce veo, a l'uocchie de li gruoie:</l>
<l>Tu laude le vaiasse, neh? Ah, ca puoie</l>
<l>Ire zompanno da l'Occaso a l'Uorto.</l>

</lg>
<lg>

<l>Va' puro, va', Poeta, va' 'n Parnaso,</l>
<l>Ca na sarma de frasche hanno cogliuto</l>
<l>Le Muse pe te fare na corona.</l>
<l>Mo sì ch'onne Poeta è no paputo,</l>
<l>E pò ire a strigliare lo Pegaso,</l>
<l>Ca tu sì l'arce-Abbate d'Alecona.</l>
</lg>
</lg>
</div1>
<div1>

<head> Cap.  4</head>
<lg>
<head><hi rend="sc"> DELLO MEDESIMO</hi></head>


<l>«Canta, Poeta, canta»,</l>
<l>Decean le vaiasselle</l>
<l>A remmore de céncole e scotelle.</l>
<l>Ed isso le respose:</l>
<l>«Che me darrite, po', sninfie moccose?</l>
<l>Tanno disse Paciona</l>
<l>Co no trépete 'n capo pe corona:</l>
<l>«Averrai, commo Re de la cocina,</l>
<l>No spito 'mmano e 'ncuollo na mappina».</l>
</lg>

</div1>
<div1>

<head> Cap.  5</head>
<lg>
<head><hi rend="sc"> DE LO SGUESSA</hi></head>

<head> Accademeco Smatricolato</head>

<l>Che bellizze d'Elena,</l>
<l>Cheste brache salate!</l>
<l>Belle so' le vaiasse 'nnammorate,</l>
<l>Ca pe lloro co mille frezze Ammore</l>
<l>Spertosa l'arma e smàfara lo core.</l>
</lg>

</div1>
<div1>

<head> Cap.  6</head>
<lg>
<head><hi rend="sc"> DELLO CATAMMERO</hi></head>


<head> Accademeco Chiafeo</head>

<l>Ora stìpate, Ammore, la frezzella,</l>
<l>Ca la vaiassa mia</l>
<l>Dà 'mpietto a l'ommo co n'artegliaria,</l>
<l>Ed èi schitto na tenutamente</l>
<l>Saglioccolata, truono e fuoco ardente.</l>
</lg>

</div1>
</front>
<body>
<div1>

<head><hi rend="sc"> CANTO PRIMMO</hi></head>
<lg>
<head><hi rend="italic">Argomiento</hi></head>
<lg rend="italic">
<l>Cecca fa na 'nfroata a lo patrone</l>
<l>De Renza, ca no' l'have maretata,</l>
<l>Tanto ch'isso le dace 'sfazïone,</l>
<l>E lo zito e la zita s'è corcata;</l>
<l>Ma primma fa banchetto, e 'n crosïone</l>
<l>Da le sogre la zita è conzigliata</l>
<l>Zò c'ha da fare, e 'n chesto tutto fuoco</l>
<l>Zoccola venne e scónceca lo iuoco.</l>

</lg>
<lg>

<head>1</head>
<l>Io canto commo belle e vertolose</l>
<l>So' le vaiasse de chesta cetate,</l>
<l>E quanto iocarelle e vroccolose,</l>
<l>Massema quanno stanno 'nnammorate;</l>
<l>Dirraggio po' l'autre isce belle cose</l>
<l>Che fanno quanno songo nmaretate:</l>
<l>Ma non faccio li vierze 'n toscanese</l>
<l>Azzò me 'ntenga onnuno a sto paese.</l>
</lg>
<lg>
<head> 2</head>

<l>Aggie pacienzia pe no poco, o Musa,</l>
<l>S'io te dongo la corda, ca besogna,</l>
<l>Sore mia bella, fare commo s'usa,</l>
<l>Pe non essere ditto: «Oh che bregogna!</l>
<l>Oie è peo stare co la vocca chiusa</l>
<l>Ca la zella, la gliannola e la rogna:</l>
<l>Perzò nesciuno a Napole nce resta</l>
<l>Che no' scache la carta co la 'ngresta.</l>

</lg>
<lg>
<head>3 </head>

<l>Perzò mo me ne vengo adaso adaso:</l>
<l>Stìpame de ienestre na corona,</l>
<l>Ca voglio tutto quanto nfi' a lo naso</l>
<l>'Nchìreme de chell'acqua d'Alecona.</l>
<l>Viata te se dintro de Parnaso</l>
<l>Me faie trasire co la cera bona,</l>
<l>Ca te 'mprommetto fare pe saluto</l>
<l>No pìdeto, no sàuto e no stornuto.</l>

</lg>
<lg>
<head> 4</head>

<l>Aveva Renza n'anno e miezo mese</l>
<l>Fatte le iacovelle a Menechiello,</l>
<l>Ma lo patrone, ch'era calavrese,</l>
<l>Maie nce la voze dare a lo zitiello.</l>
<l>Cecca che l'era mamma e chesto 'ntese</l>
<l>Le disse: «Se non cagnie cellevriello</l>
<l>Faraggio che ccà dinto cchiù non trasa,</l>
<l>Ma la faccio chiavare a n'autra casa.</l>

</lg>
<lg>
<head> 5</head>

<l>«Ca tu te la chiavaste sola sola</l>
<l>De dece anne a sta casa, la maressa,</l>
<l>Che pareva na lècora 'n gaiola,</l>
<l>E mo de le vaiasse è la vavessa:</l>
<l>Ca n'ha quaranta, la scura fegliola,</l>
<l>E la gonnella ancora è chella stessa».</l>
<l>Quanto disse allecorda quarche cosa,</l>
<l>Musa, ca sta materia è precolosa.</l>
</lg>
<lg>
<head> 6</head>


<l>Sappe dicere tanto, 'n crosïone,</l>
<l>Che fu contento de la mmaretare,</l>
<l>E dezele tre onze, lo patrone:</l>
<l>Perzò sùbeto fecero chiammare</l>
<l>Mìneco, ch'era a Zoccola guarzone,</l>
<l>E bello ne la fecero portare,</l>
<l>Che ièro cchiù contiente e conzolate</l>
<l>Che chillo che va 'n miezo a li confrate!</l>

</lg>
<lg>
<head> 7</head>

<l>Deceva onnuno: «A la bona ora sia,</l>
<l>Ve guarde 'n chioppa sempre lo Segnore!»</l>
<l>Era co lloro Madamma Locia,</l>
<l>Femmena vertolosa e de valore,</l>
<l>E disse zitto zitto: «Figlia mia,</l>
<l>Tèccote chisto lazzo de colore</l>
<l>Ch'è buono, arrasso sia, p'onne fattura.</l>
<l>Chi sape, figlia, la mala ventura?»</l>

</lg>
<lg>
<head> 8</head>

<l>Arrevate a la casa s'assettaro</l>
<l>A la tavola, ch'era apparecchiata;</l>
<l>Cuotto onne ncosa e sùbbeto manciaro,</l>
<l>E pe le fare 'nore fu cantata</l>
<l>Da no vecino lloro, potecaro,</l>
<l>Chesta canzona, ch'aveva accacciata</l>
<l>Uno certo poeta de la Marca</l>
<l>Non saccio se lo Dante o lo Petrarca:</l>

</lg>
<lg>
<head> 9</head>

<l>«Bella cocchia gentile, quinci e linci,</l>
<l>Pozzate goder anco unquanco lei,</l>
<l>Pocca tu de bellizze passe e vinci</l>
<l>De lo Mercato tutti i semidei,</l>
<l>E tutto questo munno anco costrinci</l>
<l>Ad auzarete chìllete e trofei:</l>
<l>Tal che da Bacco a Tile p'accellenza</l>
<l>Se canta: Viva Menechiello e Renza!»</l>

</lg>
<lg>
<head>10 </head>

<l>Fornuta che s'avette sta canzone,</l>
<l>Che fece tutte quante ascevolire,</l>
<l>Onne vaiassa prega Iacovone</l>
<l>Che le bertute lloro voglia dire:</l>
<l>Ed isso pe le dare 'sfazïone</l>
<l>Cossì decette: «Stateme a sentire</l>
<l>Ca de vuie mo dirraggio, o vaiasselle,</l>
<l>Quanto site comprite e quanto belle,</l>

</lg>
<lg>
<head> 11</head>

<l>«Songo le vaiasselle iusto iusto</l>
<l>Cenère e ianche commo na rapesta,</l>
<l>Colloritelle propio commo arrusto</l>
<l>E saporite cchiù ca n'è l'agresta:</l>
<l>O sia de lo iennaro o sia d'agusto,</l>
<l>O iuorno de lavore o de la festa,</l>
<l>Le vide cchiù attellate e cchiù lucente</l>
<l>Ca no' lo S&lt;ant'&gt;A&lt;ntuono&gt; le iommente.</l>

</lg>
<lg>
<head> 12</head>

<l>«Tutte so' sciure e tutte penneriglie</l>
<l>E cannacche e scioccaglie e zagarelle;</l>
<l>Se radeno lo fronte co le striglie</l>
<l>Pe parere cchiù lustre, ianche e belle;</l>
<l>Se vanno 'ntonacanno po' le ciglie</l>
<l>De mille scotelluccie ed arvarelle</l>
<l>Che le patrune teneno stipato,</l>
<l>Co l'acqua de cocozza e solemato.</l>

</lg>
<lg>
<head> 13</head>

<l>«Le scarpetelle (ora lloco te voglio!)</l>
<l>Chi vedde maie la cchiù attellata cosa?</l>
<l>Dimmello a me, ch'ancora me ne doglio</l>
<l>Perché a ste spalle n'aviette na 'ntosa!</l>
<l>Craie o pescraie penzo c'arrecoglio</l>
<l>E n'accatto no paro a Prezïosa</l>
<l>De sommacco piccato, co la sòla</l>
<l>D'unnece punte, pe mo ch'è fegliola.</l>

</lg>
<lg>
<head> 14</head>

<l>«Ma io me ne so' sciso troppo priesto</l>
<l>E n'aggio ditto de l'uocchie e lo naso,</l>
<l>E de le belle vucche, e de lo riesto</l>
<l>Cchiù saporito ca non è lo caso.</l>
<l>Chella cornuta me levaie de siesto</l>
<l>E songo in sicco mo friddo rommaso.</l>
<l>Aiuta, Musa, pe l'arma de zia,</l>
<l>La nova vaiassesca fantasia.</l>

</lg>
<lg>
<head> 15</head>

<l>«Ora le vertolose qualetate</l>
<l>Chi sarrà chillo che le pozza dire?</l>
<l>Lloro sapeno fare le frittate,</l>
<l>Maccarune e migliaccie da stupire,</l>
<l>Le nobele pignate mmaretate,</l>
<l>Zéppole ed autre cose da stordire,</l>
<l>Agliata, e sàuze, e mille aute sapure,</l>
<l>Cose de cannarute e de Segnure.</l>

</lg>
<lg>
<head> 16</head>

<l>«Cheste fanno na pésema rïale</l>
<l>Che te dura pe cchiù de miezo mese,</l>
<l>Né hai paura d'ire a lo 'spetale,</l>
<l>Ca spienne poco cchiù de no tornese;</l>
<l>Na vota me ne 'nchiette no stevale,</l>
<l>Pe paura de Mastro lo Franzese.</l>
<l>O vaiasselle meie, belle e comprite,</l>
<l>Rosecarelle comme so' l'antrite.</l>

</lg>
<lg>
<head> 17</head>

<l>«Le vaiasse so' bone p'onne cosa</l>
<l>E sempre maie te danno 'sfazïone,</l>
<l>So' sempre frescolelle commo a rosa,</l>
<l>Sanno servire po' tutte perzone.</l>
<l>Di' ca ne truove maie nulla schifosa</l>
<l>E che dica: - Ste cose non so' bone -.</l>
<l>Non se pò stare propio senza lloro:</l>
<l>Onne vaiassa vale no tresoro.</l>

</lg>
<lg>
<head>18 </head>

<l>«Chi vò sapere commo sia l'ammore</l>
<l>Una vaiassa nce lo pò 'mmezzare.</l>
<l>Va' la festeggia, va' schitto doie ore,</l>
<l>E vì se non te face pazzïare.</l>
<l>Sùbeto se ne vene e dice: - Core,</l>
<l>La grazia toïa me fa spasemare -.</l>
<l>Che cosa è chella, chi non zuca e licca</l>
<l>Come fa cola [de] &lt;co&gt; la franferlicca?</l>

</lg>
<lg>
<head> 19</head>

<l>«Falle quatto carizze, àmale sulo,</l>
<l>Ca de manciare non te pò mancare:</l>
<l>Schitto che tu le dinghe no cetrulo,</l>
<l>De pettorina te fa satorare,</l>
<l>De cótene te carreca no mulo,</l>
<l>E te dà quanto maie pòte aboscare</l>
<l>E te ietta da sùso a la fenestra</l>
<l>Pe fi' a lo vruodo e pe fi' a la menestra.</l>

</lg>
<lg>
<head> 20</head>

<l>«Di' ca truove nesciuna vaiassella</l>
<l>De nomme brutto, Livia o Catarina:</l>
<l>Se chiamma onnuna Cecca e Iacovella,</l>
<l>Meneca, Prezïosa e Carmosina,</l>
<l>Vasta, Renza, Grannizia ed Antonella:</l>
<l>Nomme che ne puoie 'nchire na cantina.</l>
<l>E di' ca me pò dire quarche chiario</l>
<l>Ca songo nomme pueste 'n calannario.</l>

</lg>
<lg>
<head> 21</head>

<l>«O vaiasse, 'lustrissime Segnore,</l>
<l>Vuie cchiù nmerdate de l'aute perzune:</l>
<l>Vengano adonca pe ve fare 'nore</l>
<l>Cicco, Cenzullo, Rienzo e Vecenzone</l>
<l>E de fauzetto, vascio e de tenore</l>
<l>Le laude voste co lo calascione</l>
<l>Onnuno canta, onnuno strilla e dica:</l>
<l>- Viato chi vaiassa ha ped amica! -.</l>

</lg>
<lg>
<head> 22</head>

<l>«Cedano donca tutte Baronesse,</l>
<l>La Marchesa e la figlia de lo Duca,</l>
<l>E quanta songo cchiù gran Prencepesse:</l>
<l>Nulla de lloro sarrà maie che luca</l>
<l>De le vostre bellizze vaiassesse.</l>
<l>Vèstale Mastro Granne o Mastro Luca</l>
<l>Facciano tutto chello zò che fanno,</l>
<l>Ca maie, vaiasse, commo a vuie saranno.</l>

</lg>
<lg>
<head> 23</head>

<l>«Che serve lo zibetto e li sapune</l>
<l>Moscate, che ne songo tutte chiene,</l>
<l>Se chillo fieto ammorba le perzune</l>
<l>E face spisso addeboli' le prene?</l>
<l>Ma [da] &lt;de&gt; vostre tetélleca e tallune</l>
<l>Vale cchiù chillo adore che ne vene</l>
<l>Che quanto musco ed acque sperfummate</l>
<l>Portano le Segnore tetolate!»</l>

</lg>
<lg>
<head>24 </head>

<l>Quanno chesto cantare fu scomputo,</l>
<l>Ch'onnuno fece stare a vocca aperta</l>
<l>Commo iocasse a l'uovo cannaruto,</l>
<l>De brocca se susìjo Madamma Berta</l>
<l>E disse: «Iatevenne, ch'è venuto</l>
<l>Lo tiempo che lo zito faccia certa</l>
<l>La mogliere ch'è ommo: e craie venite,</l>
<l>Ch'a la cammisa lo 'nore asciarrite».</l>

</lg>
<lg>
<head> 25</head>

<l>Se ne ièro le gente, e se corcaro</l>
<l>Li zite: se contiente penzatello,</l>
<l>Ch'avea sett'anne che se desïaro.</l>
<l>Mineco disse: «Orsù, bene mio bello,</l>
<l>Mo me ne vengo, ma pigliame a caro,</l>
<l>Ca volimmo iocare tanto bello».</l>
<l>«Vienela, viene», disse la mogliera,</l>
<l>Comme se fosse iuoco a covalera.</l>

</lg>
<lg>
<head> 26</head>

<l>Musa, cantalo tu quanto se disse,</l>
<l>Quanto se fece a l'una e l'auta parte:</l>
<l>Cose da fare ascevolire Ulisse</l>
<l>E da fare sorreiere no Marte!</l>
<l>Venga conca d'ammore e guerra scrisse</l>
<l>Ca no' ne porria dicere na parte.</l>
<l>Vasta: ca se sosèro sbessecchiate</l>
<l>Commo se funge avessero manciate.</l>

</lg>
<lg>
<head> 27</head>

<l>Mostraro la cammisa allegramente</l>
<l>Quanno venette po' lo parentato,</l>
<l>Che pareva na vesta de vattente,</l>
<l>Tanto che ne rommase conzolato</l>
<l>Vedenno tanto 'nore a lo parente,</l>
<l>Che nullo se l'avette mai penzato.</l>
<l>E se ne ièro alliegre, ma restaro</l>
<l>Le sogre, che cossì le conzigliaro:</l>

</lg>
<lg>
<head> 28</head>

<l>«Mo che me l'allecordo, e non me 'ncresce,</l>
<l>Te dico, figlia mia, tu no' scopare</l>
<l>La casa toa quanno marìteto esce,</l>
<l>E non volere 'n tierzo manco fare</l>
<l>Lo lietto, né pigliare maie lo pesce</l>
<l>Pe la capo, e se te vuoie sfommecare</l>
<l>Ietta lo fuoco fora la fenesta,</l>
<l>Ca nullo male agurio po' nce resta.</l>

</lg>
<lg>
<head>29 </head>

<l>«Se viene a 'scire prena ed hai golìo</l>
<l>De quarche cosa, tiene mente a l'ogna,</l>
<l>O te tocca la nateca. Sai ch'io</l>
<l>Fice a fràteto 'n fronte na scalogna,</l>
<l>Che se ne desperaie lo figlio mio</l>
<l>E foiette pe còlera a Bologna.</l>
<l>A lo lèparo falle na vasata,</l>
<l>Se no lo ninno ha la vocca spaccata.</l>

</lg>
<lg>
<head>30 </head>

<l>«E caccialo tre vote quanno è nato</l>
<l>A la fenesta, ca sarrà quïeto</l>
<l>La sera; e tu lo chiamma: - Sbregognato -,</l>
<l>No' lo chiamma' pe nomme, te lo beto,</l>
<l>Ca da ianare non sarrà guastato.</l>
<l>A la cònola 'mpizza de segreto</l>
<l>Le fuerfece, e po' miette a la fenesta</l>
<l>Vallarïana, e statte sempre 'n festa.</l>

</lg>
<lg>
<head> 31</head>

<l>«A crïature no' lo fa' vasare,</l>
<l>Ca po' non parla, ed a lo pegnatiello</l>
<l>Fa' che veva, ca priesto sa parlare;</l>
<l>E se fosse no poco vavosiello</l>
<l>Da quarche schiavo tu lo fa' vasare,</l>
<l>E faccia mpumma a quarche campaniello:</l>
<l>Chello che l'è 'mprommiso falle avere,</l>
<l>Se no sempre lo vide po' cadere».</l>

</lg>
<lg>
<head> 32</head>

<l>Voleva dire cchiù, ma se sosìjo</l>
<l>Chell'auta e disse: «E tu che non saie l'uso</l>
<l>De li 'nzorate, siente che dico io.</l>
<l>Se filanno moglièreta lo fuso</l>
<l>Le cade, e tu lo piglia, figlio mio,</l>
<l>Mózzecale la coda, ca sì 'scruso</l>
<l>Da chello che da [tutto] &lt;tutte&gt; èie temuto:</l>
<l>Zoè ca mai non te farà cornuto».</l>

</lg>
<lg>
<head>33 </head>

<l>«Ora bona pozz'essere, respose</l>
<l>Renza. Madamma sogra, che decite?</l>
<l>No' besogna co mico chesse cose:</l>
<l>Ca sapite chi songo, e vederrite</l>
<l>Tutte l'opere meie fare 'norose,</l>
<l>E sempre maie de me ve laudarite».</l>
<l>«Lo creo, disse essa, ma buono è penzare</l>
<l>Chello che pò de facele accascare».</l>

</lg>
<lg>
<head> 34</head>

<l>«Sta' zitto, mamma, respose lo zito,</l>
<l>Ca se quarcuno adocchia mente schitto</l>
<l>Le cacciarraggio n'uocchio co sto dito».</l>
<l>«No, bene mio, chesto non sia pe ditto»,</l>
<l>Tanno respose Renza a lo marito.</l>
<l>E la mamma: «No [ n], singhe beneditto!</l>
<l>Se sì geluso e faie no sbarïone</l>
<l>Tu vaie de zeppa e pésole 'mpresone».</l>

</lg>
<lg>
<head> 35</head>

<l>In chesto venne Zoccola a gridare</l>
<l>Ca la taverna steva senza cuoco,</l>
<l>E nc'era gente che volea magnare,</l>
<l>Se no ca se ne ieva a n'auto luoco.</l>
<l>Perzò scompìjo lo zito de parlare</l>
<l>E scese vrociolanno a fa' lo fuoco,</l>
<l>Da dove po' tornai tutto sodunto,</l>
<l>Ma craie scompo lo riesto de lo cunto.</l>
</lg>
</lg>
</div1>
<div1>
<head><hi rend="sc">CANTO SECUNNO</hi></head>
<lg>
<lg rend="italic">
<head><hi rend="italic">Argomiento</hi></head>

<l>Figliai Renza e lacette na figliola</l>
<l>Che lo marito n'appe a spantecare.</l>
<l>Ogne vaiassa n'have cannavola</l>
<l>E se ne sbigna pe se sgolïare.</l>
<l>Vace lo banno; Prezïosa sola</l>
<l>Scrive a Cienzo e se vole mmaretare;</l>
<l>Nce la dà lo patrone, e Carmosina</l>
<l>Non pò fuire, e posta &lt;è&gt; a na cantina.</l>
</lg>
<lg>
<head>1</head>
<l>Renza campaie commo na Segnora</l>
<l>E 'scette prena 'n capo de no mese.</l>
<l>Ogne uno le diceva: «A la bon'ora!</l>
<l>Te vea mamma de Conte e de Marchese».</l>
<l>A Mineco parea mille anne onne ora</l>
<l>Che la mogliere trasesse a lo mese,</l>
<l>Ped avere no ninno o na nennella</l>
<l>Che la portasse a màmmara-nocella.</l>
</lg>
<lg>
<head> 2</head>
<l>Venne chessa ora, ma la crïatura</l>
<l>Poco mancaie che no' moresse 'n foce:</l>
<l>Ma la mammana, che n'avea paura,</l>
<l>La capo le 'ntronaie ad auta voce:</l>
<l>«Spriémmete, figlia, spriemme, ca non dura</l>
<l>Troppo st'ammaro, e venerrà lo doce.</l>
<l>Spriémmete, bene mio, sta' 'n cellevriello,</l>
<l>Aiutate, te', scioscia st'agliariello».</l>
</lg>
<lg>
<head> 3</head>
<l>Puro figliaie e 'scette a sarvamiento,</l>
<l>Ca ionze l'ora, e fece na figliacca</l>
<l>Che vessica parea chiena de viento,</l>
<l>E sùbeto che 'scìjo fece la cacca;</l>
<l>E Menechiello preiato e contiento</l>
<l>Disse: «Anna a tata, figlia de na vacca,</l>
<l>Ca chillo c'have bella 'reda a fare</l>
<l>Besogna da na squacquara 'ncignare».</l>
</lg>
<lg>
<head> 4</head>
<l>Ma la mammana disse: «Mo, compare,</l>
<l>La mecco 'n terra, e po' tu pigliatella:</l>
<l>Ma lassamella 'nnanze covernare,</l>
<l>Ca piglia friddo, po', la pacionella».</l>
<l>Cossì pigliaie lo filo pe legare</l>
<l>Lo vellicolo, e po' la forfecella,</l>
<l>E legato che l'appe lo tagliaie</l>
<l>Quanto parette ad essa ch'abbastaie.</l>
</lg>
<lg>
<head> 5</head>
<l>E de lo sango che sghizzato n'era</l>
<l>Le tegnette la facce, azzò che fosse</l>
<l>La ninna po' cchiù rossolella 'n cera:</l>
<l>Perzò ne vide certe accossì rosse.</l>
<l>E po' la stese 'ncoppa la lettèra</l>
<l>E conciàiele le vraccia, gamme e cosse;</l>
<l>Lo filo de la lengua po' rompette</l>
<l>E zuccaro e cannella nce mettette.</l>
</lg>
<lg>
<head> 6</head>
<l>Po' salïaie dinto la sportella</l>
<l>No pocorillo de sale pisato,</l>
<l>Decenno: «Te', ca cchiù saporitella</l>
<l>Sarrà quanno hai po' lo marito a lato»,</l>
<l>E le mettette la tellecarella;</l>
<l>Dapo' che lo nasillo appe affilato,</l>
<l>Co lo cotriello e co lo fasciaturo</l>
<l>L'arravogliaie che parze pisaturo.</l>
</lg>
<lg>
<head> 7</head>
<l>Po' pisaie maiorana e fasolara,</l>
<l>Aruta, menta, canfora e cardille,</l>
<l>E n'erva che non saccio, puro amara,</l>
<l>Che se dace pe vocca a peccerille,</l>
<l>E disse: «Te', se la tenite cara</l>
<l>A bevere le date sti zuchille,</l>
<l>Ca n'averrà de ventre maie dolore</l>
<l>E se farrà commo no bello sciore».</l>
</lg>
<lg>
<head> 8</head>
<l>Postala 'n terra, po', disse: «Ora susso</l>
<l>Auzala mo, compare, allegramente,</l>
<l>E benedicetella, e chillo musso</l>
<l>Le vasa, e po' la mostra a ss'aute gente».</l>
<l>Isso lo fece e se facette russo</l>
<l>De prieio, e po' la deze a no parente,</l>
<l>E cossì l'uno a l'auto la mostraro,</l>
<l>Che commo palla la pallottiaro.</l>
</lg>
<lg>
<head>9 </head>
<l>Ora mo la mammana vertolosa</l>
<l>Redenno se 'nzeccaie co la figliata</l>
<l>E disse: «Non me stare regnolosa,</l>
<l>Ca cchiù fatica è fare na colata».</l>
<l>«Non dicere, commare, tale cosa,</l>
<l>Ca tutta quanta me sento schiattata,</l>
<l>Essa respose. Io tengo &lt;'n&gt; cellevriello</l>
<l>De no' nce stare cchiù co Menechiello».</l>
</lg>
<lg>
<head> 10</head>
<l>«De chesto me ne rido, la mammana</l>
<l>Respose tanno, ca non tanto priesto</l>
<l>Passarà, figlia mia, chesta semmana</l>
<l>Che farraie co mariteto lo riesto!</l>
<l>Tu dice chesso mo ca no' staie sana</l>
<l>E lo dolore te leva de siesto:</l>
<l>Ma 'nnanze de pescruozzo te ne piente</l>
<l>E farraie commo n'auta. Ora mo siente:</l>
</lg>
<lg>
<head> 11</head>
<l>«Dice ch'era na vota na zitella</l>
<l>C'avea le doglie e non potea figliare,</l>
<l>E strillanno chiammava chesta e chella,</l>
<l>Che venessero priesto ad aiutare.</l>
<l>- Che me venga, dicea, 'n capo la zella,</l>
<l>Se cchiù nce 'ncappo a fareme 'mprenare.</l>
<l>Marito tradetore, e che m'haie fatto?</l>
<l>Ca me sento morire, e crepo e schiatto! </l>
</lg>
<lg>
<head> 12</head>

<l>«A chille strille corze la Voccera</l>
<l>E tutte le vecine della strata:</l>
<l>Mettettero na cosa a la spallera,</l>
<l>Tanto che 'n quatto doglie fu figliata;</l>
<l>Ma manco la seconna 'sciuta l'era</l>
<l>Quanno essa disse a chi l'avea aiutata:</l>
<l>- Stìpame, sore mia, sta chella, ascota,</l>
<l>Pe quanno figliarraggio n'auta vota -.</l>
</lg>
<lg>
<head> 13</head>
<l>«Voglio dicere mo ca buono saccio</l>
<l>De vuie aute zitelle l'appetito,</l>
<l>Ca tutte pagarissevo no vraccio</l>
<l>Pe no morzillo schitto de marito:</l>
<l>E cchiù priesto volite quarche abbraccio</l>
<l>Che ve 'ncignare no nuovo vestito.</l>
<l>Uh, mara me, quanno era giovene io</l>
<l>Quante carizze fice a Fonzo mio.</l>
</lg>
<lg>
<head>14</head>
<l>«Gaude mo, figlia, che gaudere puoie,</l>
<l>Ca commo po' sì vecchia non porraie:</l>
<l>Giovene tu puoie fare zò che vuoie,</l>
<l>Ma vecchia no, ca sì chiena de guaie.</l>
<l>Se na vecchia vò dire li guaie suoie,</l>
<l>Uh, negra me, ca no' la scompe maie.</l>
<l>Ma lassammo da banna sso parlare,</l>
<l>Ca passa ll'ora de te covernare.</l>
</lg>
<lg>
<head> 15</head>
<l>«Ora pruóieme ccà chill'arvariello</l>
<l>Addove stace chello metredato,</l>
<l>E damme puro sso fiaschetiello</l>
<l>Con chello grieco che non è adacquato,</l>
<l>E sta grasta co l'uoglio de lauriello</l>
<l>Co l'aute cose ch'aggio apparecchiato:</l>
<l>Acqua ed uoglio de sciure e lo cemmino</l>
<l>E n'onza e meza de zuccaro fino».</l>
</lg>
<lg>
<head> 16</head>
<l>Sùbeto tutto chesto le portaie</l>
<l>Madamma Vasta, e dèrole pe vocca</l>
<l>Lo metredato e grieco, e po' l'ontaie</l>
<l>Con chelle ogliara e disse: «Mo te tocca</l>
<l>La torta e lo peccione, pocca l'haie:</l>
<l>E magna, a la bon'ora, e po' te cocca.</l>
<l>E se purgasse fuorze poccorillo</l>
<l>'Npìzzate (ah, tu sai mo) chisto penillo».</l>
</lg>
<lg>
<head> 17</head>
<l>Ma lassammole mo co li guaie lloro</l>
<l>E decimmo de Zeza e de Grannizia,</l>
<l>De Meneca, de Ciancia, e quanta foro</l>
<l>Che contra Amore gridaro iostizia.</l>
<l>Onne vaiassa face concestoro,</l>
<l>De chelle che trasettero a malizia,</l>
<l>Pocca primmo de lloro mmaretata</l>
<l>S'è Renza, tutta scura e sciallacquata.</l>
</lg>
<lg>
<head> 18</head>
<l>Meneca fu la primma che parlaie,</l>
<l>E co na 'rraggia che iettava fuoco</l>
<l>E l'uocchie pesciarielle accommenzaie:</l>
<l>«Avite visto Renza co lo cuoco</l>
<l>Commo se gaude? E nuie stammo a li guaie</l>
<l>E commo cionche maie cagnammo luoco.</l>
<l>Ora susso facimmo de manera</l>
<l>Ch'onne una gaude 'nnanze craie a sera!»</l>
</lg>
<lg>
<head> 19</head>
<l>«Mo m'allisto, Grannizia le respose,</l>
<l>E tanto me strellicco e po' me 'nchiacco</l>
<l>Che faccio cheste masche commo a rose</l>
<l>E propio pareraggio la Dea Bacco».</l>
<l>«Nulla de vuie me passa de sse cose,</l>
<l>Respose Ciancia. Io tutte mo ve smacco,</l>
<l>Me faccio schitto quatto ricce 'n fronte</l>
<l>E pareraggio po' la Dea Caronte».</l>
</lg>
<lg>
<head> 20</head>
<l>«Ah ah che riso, ma non n'aggio voglia!</l>
<l>Chi è sso Caronte e Bacco che decite?,</l>
<l>Le disse Rosa. Fosse uorto de foglia?»</l>
<l>Respose Caradonia: «Te', sentite!</l>
<l>Eie no sanguinaccio, èie na 'nnoglia!</l>
<l>Ente megnogne, e chesto non sapite?</l>
<l>Mara me, che vregogna, uh che sciocchezza!</l>
<l>Chesse songo le Dee de la bellezza!</l>
</lg>
<lg>
<head>21 </head>
<l>«Ma parlammo de chello che nce 'mporta:</l>
<l>Onne una parla mo co lo Segnore</l>
<l>O pe lo fenestriello o pe la porta,</l>
<l>E le faccia a&lt;s&gt;sapere lo suo ammore;</l>
<l>E pe mostrare ca ped isso è morta</l>
<l>Le faccia no presiento o no favore,</l>
<l>Zoè no moccaturo lavorato</l>
<l>De pedemosca o d'afreco perciato».</l>
</lg>
<lg>
<head> 22</head>
<l>Manco essa avea scomputo de parlare</l>
<l>Che tutte quante 'nzembra s'accordaro,</l>
<l>Quanno lo Sole stracquo de trottare</l>
<l>Pe fare de lo cuorpo scenne a maro,</l>
<l>De ire tutte quante ped asciare</l>
<l>Chille pe chi cchiù vote spantecaro.</l>
<l>Cossì concruso onne una s'abbïaie</l>
<l>Decenno: «Po' nce vederimmo craie».</l>
</lg>
<lg>
<head> 23</head>
<l>Ma Prezïosa che non potea 'scire</l>
<l>E se sentea schiattare de martiello,</l>
<l>Pe non volere 'n tutto ascevolire</l>
<l>Da lo puzzo chiammaie no scolariello,</l>
<l>Che le screvette quanto sappe dire,</l>
<l>Ch'avea no bello 'nciegno e cellevriello,</l>
<l>E fecero na lettera ammorosa,</l>
<l>Bene mio bello, e che pentata cosa!</l>
</lg>
<lg>
<head> 24</head>
<l>«Magnifeco, dicea, muto 'lustrissemo,</l>
<l>Che me faie spantecare e ire 'nzuoccole,</l>
<l>Segno' Cenzullo mio caro e bellissemo,</l>
<l>Cchiù saporito ca non so' li vruoccole;</l>
<l>Deh, vienem'a trovare, ca certissemo</l>
<l>Haie tuorto, e non me fare tanta ngnuoccole.</l>
<l>Viene, musso mio d'oro, a conzolareme,</l>
<l>Se no so' resoluta de sbentrareme».</l>
</lg>
<lg>
<head> 25</head>
<l>Sùbeto la chiudette e seiellaie</l>
<l>Co pane mazzeccato, e lo scolaro</l>
<l>Pe farele piacere la portaie</l>
<l>A Cienzo suo, moscolïato e caro.</l>
<l>Ntratanto onne vaiassa se trovaie</l>
<l>Lo guzzo, e già contente ne restaro;</l>
<l>Ma la vaiassa onne patrone aspetta:</l>
<l>Non la vedenno vace a lo trommetta.</l>
</lg>
<lg>
<head>26 </head>
<l>Ieze lo banno mo pe la cetate</l>
<l>E se iettaie a lo Mercato, a l'Uorto</l>
<l>De lo Conte, perzì a la Caretate,</l>
<l>A la Rua Catalana e 'n miezo Puorto;</l>
<l>Né maie da li patrune foro asciate,</l>
<l>Ed era lo trommetta miezo muorto</l>
<l>Decenno: «Onne patrone èie cortese,</l>
<l>Ed a chi l'ascia dace no tornese».</l>
</lg>
<lg>
<head> 27</head>
<l>Ma lassammole ire a la bon'ora</l>
<l>E parlammo no poco de Cenzullo,</l>
<l>Che la lettera avìje de la Signora</l>
<l>E disse: «Aimé, so' cuotto co no vullo,</l>
<l>E no iuorno me pare onne meza ora</l>
<l>Che [siammo] &lt;stammo&gt; 'nzembra e no' nce vega nullo,</l>
<l>Pe fare co le iedeta lo cunto</l>
<l>De quante vote m'haie co ss'uocchie punto».</l>
</lg>
<lg>
<head> 28</head>
<l>E ieze de corzera a lo Segnore</l>
<l>Patrone de la bella Prezïosa</l>
<l>E le decette: «Io svisciolato ammore</l>
<l>Porto a sta toa zitella vroccolosa,</l>
<l>E ped ella aggio mo no crepacore</l>
<l>Che ne pozzo morire; e non è cosa</l>
<l>Ca vago, arrasso sia!, co lo demmonio.</l>
<l>Perzò facimmo mo sso matremmonio».</l>
</lg>
<lg>
<head>29 </head>
<l>Lo patrone, ch'avea buono iodizio</l>
<l>E sapea ca lo munno era 'mbrogliato</l>
<l>E de chelle foiute avette 'nnizio,</l>
<l>Sùbeto se fu bello contentato;</l>
<l>E chiammanno essa co Nota' Frabizio</l>
<l>Se concrudette llà lo parentato,</l>
<l>E s'appontaie che po' l'auta semmana</l>
<l>S'abballasse e corresse la quintana.</l>
</lg>
<lg>
<head>30 </head>
<l>Ma mentre se conzerta pe la danza,</l>
<l>Tornammo a chelle che se ne foièro</l>
<l>Pe farese vassalle a Re de Franza.</l>
<l>Ora chi penzaria fi' dove ièro?</l>
<l>Chi ieze a la Chiazzetta e chi pe stanza</l>
<l>Pigliaie la Caglientescia o lo Quartiero.</l>
<l>Vasta: ca pe lo primmo carnevale</l>
<l>Tutte ièro a morire a lo 'spetale.</l>
</lg>
<lg>
<head>31 </head>
<l>Ma Carmosina no, perché l'asciaro</l>
<l>Quanno foiea 'mmiezo li scalandrune;</l>
<l>Perzò li ture buono le menaro,</l>
<l>Sempre a cuorpo de tùtare e sgrognune,</l>
<l>E abbascio la cantina la chiavaro,</l>
<l>Che steze sempre 'ncoppa li cravune</l>
<l>Commo a gatta frostera. Ma dirraggio</l>
<l>Craie commo 'scette, e de lo mmaretaggio.</l>
</lg>
</lg>
</div1>
<div1>
<head><hi rend="sc">  CANTO TIERZO</hi></head>
<lg>
<lg rend="italic">
<head><hi rend="italic">Argomiento</hi></head>

<l>Cienzo se 'nzora e Prezïosa piglia</l>
<l>E se 'ncigna li sfuorge de le feste;</l>
<l>La mamma lo corriero fa a la figlia</l>
<l>E ogne uno de livrera se nce veste,</l>
<l>E de correrese nce se conziglia</l>
<l>Na paparella sotto le fineste:</l>
<l>Correno, vence Cienzo, e a na cantina</l>
<l>Vrociola Ciullo, et ascia Carmosina.</l>
</lg>
<lg>
<head> 1</head>
<l>Scùmpela, susso, dimme ss'auto riesto,</l>
<l>Madamma Musa mia, cara e comprita,</l>
<l>Ca se sì fredda te faccio no tiesto:</l>
<l>Perzò me conta commo ìjo la zita</l>
<l>Già Prezïosa a la 'ncorrenno, e priesto</l>
<l>La mamma n'avisaie, Madamma Rita:</l>
<l>Commo essa a l'ora bona è nmaritata,</l>
<l>'Vïammola contenta e conzolata.</l>
</lg>
<lg>
<head> 2</head>
<l>La vecchia, che la nova 'ntesa avette,</l>
<l>Pe lo gran prieio s'appe a 'scevolire,</l>
<l>E priesto a li pariente lo decette</l>
<l>Perché a la festa vogliano venire;</l>
<l>Sùbeto no corriero le facette:</l>
<l>O Musa, frate, aiutamello a dire,</l>
<l>Ch'a dire tanta 'nure e compremiente</l>
<l>Se 'nfettaria na nave de pezziente.</l>
</lg>
<lg>
<head> 3</head>
<l>Essa acchiettaïe cchiù de na cosella,</l>
<l>Commo a dicere mo no cantariello,</l>
<l>Na caudara, no spito, na tïella,</l>
<l>Na scafareia, na scopa, n'agliariello,</l>
<l>No trèpete, no tiesto, na scotella,</l>
<l>No cato, na porpara e no teniello,</l>
<l>E na cestella po' zeppa fi' 'ncoppa</l>
<l>De cocchiare, conocchie, fusa e stoppa.</l>
</lg>
<lg>
<head> 4</head>
<l>L'apparecchiaie dapo' Madamma Lisa,</l>
<l>La sogra de la zita, pe le dare</l>
<l>De tela de Bertagna na cammisa,</l>
<l>No paro de cauzette verde mare</l>
<l>De tarantola, e tre parme de frisa</l>
<l>Co no coscino pe nce lavorare,</l>
<l>E mille marcancegne e scartapelle,</l>
<l>Scarpe, chianielle, scuffie e zagarelle.</l>
</lg>
<lg>
<head>5 </head>
<l>Ma Cienzo se 'ncignaïe no vestito</l>
<l>De panno de Gragnano verdevaie,</l>
<l>E ieva alla smargiassa tanto ardito</l>
<l>Che pareva (isce!) non vedisse maie.</l>
<l>Onne uno canoscea ch'era lo zito</l>
<l>E le diceva: «E be', che festa faie?»</l>
<l>Isso decea: «Cose che maie vedisse</l>
<l>Se tu, vossegnoria, me favorisse».</l>
</lg>
<lg>
<head>6 </head>
<l>«Io songo, onne uno disse, apparecchiato</l>
<l>Pe te faurire, ca po' vossoria</l>
<l>Me serverite quanno so' 'nzorato»;</l>
<l>Ed accossì na bella compagnia</l>
<l>Appero chillo iuorno conzertato:</l>
<l>Ch'onnuno propio 'n miezo a chella via</l>
<l>Accravaccato a n'aseno venesse,</l>
<l>E na pàpara po' se nce corresse.</l>
</lg>
<lg>
<head> 7</head>
<l>Ntratanto Prezïosa non dormette</l>
<l>E fatto s'appe no vagno topiello;</l>
<l>De ferrannina gialla se vestette,</l>
<l>E co lo filo po' marfetaniello</l>
<l>Li pile de la facce se radette,</l>
<l>E co lo solemato e lomenciello,</l>
<l>Verace, armiento, canfora, argentata</l>
<l>Se fece bella a l'uocchie de na fata.</l>
</lg>
<lg>
<head>8 </head>
<l>N'antecunnale avea de filonnente</l>
<l>Co no pezzillo 'n ponta a francetella</l>
<l>E no 'ntruglio de vrito pe pennente,</l>
<l>Che 'mponta nce tenea na campanella;</l>
<l>E perché avea cchiù vote puosto mente</l>
<l>A Donna Petronilla Spagnolella,</l>
<l>Essa voze perzì lo manteglino,</l>
<l>Ch'era de cordellato fino fino.</l>
</lg>
<lg>
<head> 9</head>
<l>E 'n crosïone, pe no' ve tenere</l>
<l>Pésole, quanno foro 'ngaudïate</l>
<l>Ièzero tutte a tavola a sedere</l>
<l>Dove se foro bone satorate.</l>
<l>A le fenestre po' ièro a vedere</l>
<l>Li corzeture, ch'erano arrevate</l>
<l>Co certe 'mprese ch'erano a modiello</l>
<l>De chelle de Vargaglia e de Rusciello.</l>
</lg>
<lg>
<head> 10</head>
<l>La festa se faceva a la Chiazzetta,</l>
<l>Luoco pe chesso propio fatto a posta,</l>
<l>Perch'èie larga, longa, chiana e netta</l>
<l>Che schitto pare fatta pe la iosta.</l>
<l>Onne uno canna apierto l'ora aspetta</l>
<l>E dove sta la papara s'accosta;</l>
<l>Ma chi non voze folla ed appe agresta</l>
<l>S'allogaie &lt;a&gt; na decinco na fenesta.</l>
</lg>
<lg>
<head> 11</head>
<l>La primma che venette fu Petella,</l>
<l>Sore carnale de no cacciavino,</l>
<l>Ch'avea na faccie ianca, rossa e bella</l>
<l>Che copèta parea de lo Pennino.</l>
<l>Portava de Gragnano na gonnella</l>
<l>E no ieppone viecchio d'armosino,</l>
<l>Co no corzetto po', co la granniglia,</l>
<l>Che fece a cchiù de quatto auza' le ciglia.</l>
</lg>
<lg>
<head> 12</head>
<l>Pimpa po' venne, figlia a la mammana:</l>
<l>Oh mamma mia che uocchie a zennariello!</l>
<l>Na rrobba avea de capisciòla e lana</l>
<l>A la 'ntrellìce, commo terzaniello;</l>
<l>Teneva schitto quanto na campana</l>
<l>Na vozzolella 'n canna e no scartiello.</l>
<l>De lo riesto era tutta saporita</l>
<l>Che n'appe gelosia quase la zita.</l>
</lg>
<lg>
<head> 13</head>
<l>Appriesso a chessa Iovannella ionze,</l>
<l>Che se be' aveva n'uocchio scarcagnato</l>
<l>A lo banco tenea cchiù de seie onze,</l>
<l>E cchiù d'uno nce avea l'uocchie appizzato;</l>
<l>E ntra l'autre uno che vennea caionze</l>
<l>Ieva muorto ped essa e spantecato,</l>
<l>E tanto cchiù mo se ne iea 'mbrodetto</l>
<l>Ca portaie na camorra de dobretto.</l>
</lg>
<lg>
<head> 14</head>
<l>Con chessa accasïone s'affrontaie</l>
<l>Co Pantullo la figlia de Rinella,</l>
<l>Che non s'erano viste ch'era assaie,</l>
<l>E adesa ne sperea, la poverella:</l>
<l>Co l'uocchie l'uno a l'auto se parlaie,</l>
<l>Ma essa non capea dinto la pella,</l>
<l>E pe darele sùbeto no vaso</l>
<l>L'appe a cacciare n'uocchio co lo naso.</l>
</lg>
<lg>
<head> 15</head>
<l>Ch'era tanto la folla de le gente</l>
<l>Che lo vasaie senz'essere veduta,</l>
<l>Ed isso puro potte allegramente</l>
<l>Darele quatto vase a la sfoiuta;</l>
<l>Ma ecco lo scurisso ca se sente</l>
<l>Tutta la vocca de ianchetto 'nchiuta,</l>
<l>Tanto che le fo forza, pe dolore,</l>
<l>Correre a Mastro Paulo 'nciarmatore.</l>
</lg>
<lg>
<head> 16</head>
<l>No marïuolo, 'n chesto, co doie deta</l>
<l>A chella folla ne zeppolïaie</l>
<l>Da na vaiassa na vorza de seta,</l>
<l>Che mille scartapelle nce trovaie;</l>
<l>Che se be' dinto no' nce asciaie moneta</l>
<l>Nc'erano robbe da magnare assaie,</l>
<l>Zoè mela, castagne e arravogliata</l>
<l>Na carta straccia de sonzeverata.</l>
</lg>
<lg>
<head> 17</head>
<l>Essa se n'adonaie e foro tante</l>
<l>Li strille (terra tienete!) che ciento</l>
<l>Le corzero dereto, pretïante,</l>
<l>Ma chillo se ne ieze commo a viento.</l>
<l>«Para, piglia!», deceano tutte quante.</l>
<l>Para ste brache! Io creo c'avea l'agniento</l>
<l>De le ianare, pocca 'n miezo a chelle</l>
<l>Gente volaie commo s'avesse ascelle.</l>
</lg>
<lg>
<head> 18</head>
<l>E fu tanto l'allucco e lo gridare</l>
<l>De ciento porta-robba e peccerille</l>
<l>Che nce voze doie ore pe acquetare</l>
<l>La illaiò, la baia e tanta strille;</l>
<l>Ma dapo' che scompèro de se dare</l>
<l>Spettorune e scianchette cchiù de mille,</l>
<l>Quanno se fo la chiazza arresettata</l>
<l>Li iostrature fecero la 'ntrata.</l>
</lg>
<lg>
<head>19 </head>
<l>Lo zito, ch'era lo mantenetore,</l>
<l>S'avea fatta na giubba a la torchesca</l>
<l>De carta straccia, ed era de colore</l>
<l>De fogliamolla còuta fresca fresca;</l>
<l>E no tagliero avea de buono adore</l>
<l>Pe parte de na taraca moresca</l>
<l>Co na cepolla penta, e po' na scritta:</l>
<l>«So' forte cruda, ma so' doce fritta».</l>
</lg>
<lg>
<head>20 </head>
<l>Dereto ad isso po' venea Pacione,</l>
<l>Che vestuto s'avea de zegriniello,</l>
<l>E tenea scritto 'ncoppa no pallone:</l>
<l>«Ammore che m'abbotta è sghizzariello».</l>
<l>Veneva appriesso ad isso Menecone</l>
<l>E 'n miezo de no culo de tiniello</l>
<l>Avea na vorza d'oro e seta ianca</l>
<l>Co no mutto spagnuolo: «Non haie blanca».</l>
</lg>
<lg>
<head>21 </head>
<l>Po' venne Tonno, che de cordovana</l>
<l>Portava no ieppone ragamato,</l>
<l>E no cauzone de tela bottana</l>
<l>Tutto de filo ruggio repontato;</l>
<l>E portava no pettene de lana</l>
<l>Co chisto mutto: «Ammore m'ha cardato».</l>
<l>E iea 'ncoppa na varda, de manera</l>
<l>Ch'ad onnuno parea vuto de cera.</l>
</lg>
<lg>
<head> 22</head>
<l>Dapo' chisso venea tutto vestuto</l>
<l>Mase de cannavaccio 'ncelentrato,</l>
<l>E 'ncoppa no tompagno de liuto</l>
<l>No truocchio co na meza avea pintato;</l>
<l>E no mastro de scola assaie saputo</l>
<l>L'aveva chisto mutto sfrocecato:</l>
<l>«Habere a canto mulïere bella</l>
<l>Sine Cerere e Bacco, frïetella».</l>
</lg>
<lg>
<head>23 </head>
<l>Titta venette po', lo cchiù galante,</l>
<l>E fu cierto lo 'nore de la festa,</l>
<l>Perché isso schitto portava li guante</l>
<l>Co li stivale e n'albernuzzo 'n testa.</l>
<l>E fo la 'mpresa soa propio d'amante:</l>
<l>Na vita, na varvetta e na rapesta,</l>
<l>Co la lettera scritta a marzapano:</l>
<l>«Rape-sta vita mia, core de cano!».</l>
</lg>
<lg>
<head> 24</head>
<l>Venettero perzì Ciullo, Masillo,</l>
<l>Pizio, Meo, Peppo, Tonno, Cicco, Nato,</l>
<l>Cola, Nardo, Pïone, Lello e Millo,</l>
<l>E lo sciore de Puorto e lo Mercato.</l>
<l>Onne guarzone ed onne peccerillo</l>
<l>Steva pe na corzera apparecchiato,</l>
<l>Ma passïato ch'àppero a lo tuorno</l>
<l>Corze lo zito a suono de no cuorno.</l>
</lg>
<lg>
<head> 25</head>
<l>La papara era grossa ed avea ontato</l>
<l>Tutto quanto lo cuollo de sapone,</l>
<l>Perzò lo zito no' nce l'ha sciccato,</l>
<l>Né nesciuno auto de chelle perzone:</l>
<l>Perché da mano a tutte è sciulïato,</l>
<l>Restanno co no parmo de nasone,</l>
<l>E tanto fu la illaiò e l'allucco</l>
<l>Che se sentïjo da Trocchia a Castrocucco.</l>
</lg>
<lg>
<head>26 </head>
<l>Lo zito mo decette: «Mazzafranca</l>
<l>Da ccà e da llà, frate, tornammonella</l>
<l>&lt;l&gt;Ca se chesta vranzolla non me manca</l>
<l>Penzo &lt;a&gt; sta botta de sceccarennella».</l>
<l>Ma Ciulio a mano ritta e a mano manca</l>
<l>Tenette mente, e non vedenno chella,</l>
<l>Carmosina, zoè, che sta 'mpresone,</l>
<l>Non fece de la trippa corazone.</l>
</lg>
<lg>
<head> 27</head>
<l>Ma co na zirria granne, resoluto</l>
<l>De non campare cchiù, lo poveriello</l>
<l>Chiavaie no bello spruoccolo appontuto</l>
<l>Propio sotta la coda a l'aseniello:</l>
<l>Che manco se no spireto trasuto</l>
<l>Le fosse, arrasso sia, ne lo vodiello,</l>
<l>Tanto corze e zompaie fi' che da duosso</l>
<l>Lo sbalanzaie de pésole a no fuosso.</l>
</lg>
<lg>
<head> 28</head>
<l>Ma lassammolo stare a chello bruoco,</l>
<l>Ca la sorte le fu sore carnale,</l>
<l>E tornammo a la fine de lo iuoco,</l>
<l>Ca s'io trico lo zito l'have a male.</l>
<l>Isso commo no furgolo de fuoco</l>
<l>Pigliaie na corza, e de manera tale</l>
<l>A doie mano afferraie la paparella</l>
<l>Che le scippaie lo cuollo e meza 'scella.</l>
</lg>
<lg>
<head>29 </head>
<l>Lloco fo no remmore accommenzato</l>
<l>Che lo munno parea ire a ruina:</l>
<l>Li sische t'averriano scervellato,</l>
<l>E duravano fino a la matina</l>
<l>Se non ch'a chesto miezo vrociolato</l>
<l>Se n'era Ciullo dinto la cantina:</l>
<l>Perzò scompìjo la festa e la preiezza</l>
<l>E deventaie sciabbacco l'allegrezza.</l>
</lg>
<lg>
<head>30 </head>
<l>Chi a la faccie se fa mille rascagne,</l>
<l>Chi la varva e le zèrvole peleia,</l>
<l>Chi stordisce li vuosche e le campagne</l>
<l>Tanto pe doglia strilla e voceteia,</l>
<l>Chi a pisciariello e chi a selluzzo chiagne,</l>
<l>Tanto ch'onnuno régnola e gualeia,</l>
<l>Tutte credenno mo ca Ciullo è muorto:</l>
<l>Ma isso e Carmosina è quase 'mpuorto.</l>
</lg>
<lg>
<head> 31</head>
<l>Pocca 'n chella medesemo cantina</l>
<l>Dove ieze a cadere, stea presone</l>
<l>Chella ch'era lo 'nore de cocina</l>
<l>E l'avea spertosato lo permone.</l>
<l>Ma commo canoscette la meschina</l>
<l>Mentre era tutta tenta de cravone,</l>
<l>E commo 'scèro po' da chello stritto,</l>
<l>Ve lo dico mo mo se state zitto.</l>
</lg>
</lg>
</div1>
<div1>
<head> <hi rend="sc"> CANTO QUARTO</hi></head>
<lg>
<lg rend="italic">
<head><hi rend="italic">Argomiento</hi></head>


<l>Ciullo se penza ch 'è scazzamauriello</l>
<l>Vedenno Carmosina negrecata;</l>
<l>A lo saglire, po', lo foneciello</l>
<l>Se rompe e lanno n'auta vrociolata.</l>
<l>Lo patrone che scassa lo portiello</l>
<l>'Ntenne commo la cosa èie accascata:</l>
<l>Conta Ciullo li guaie e catalaie</l>
<l>Ed isso pe pietà lo contentaie.</l>
</lg>
<lg>
<head>1</head>
<l>Aveva Carmosina tanto a forte</l>
<l>Ca Ciullo non vedea, stanno presone,</l>
<l>E commo fosse connannato a morte</l>
<l>'Nficcato a lo mandrullo o cammarone</l>
<l>Chiagnenno tozzolava chelle porte,</l>
<l>Lebertate cercanno a lo patrone.</l>
<l>Ma isso fino a mo no' l'ha respuosto,</l>
<l>Tanto è crodele e commo vreccia tuosto.</l>
</lg>
<lg>
<head> 2</head>
<l>E mentre strilla e se rascagna e scicca</l>
<l>Vróciola Ciullo dinto la cantina,</l>
<l>E cade assaie cchiù auto che na picca,</l>
<l>E vrociolanno fa na gran ruina:</l>
<l>Tanto che pe gran iaio essa se ficca,</l>
<l>Sempre strillanno, dintro na latrina.</l>
<l>Ciullo che vede scuro e chello ha 'ntiso</l>
<l>A lo 'nfierno se crede essere sciso.</l>
</lg>
<lg>
<head> 3</head>
<l>E deceva chiagnenno: «O maro mene,</l>
<l>E quanno Carmosina vedarraggio</l>
<l>Se so' caduto a le 'nfernesche pene</l>
<l>E chi sa quanno maie da ccà 'scïarraggio? </l>
<l>Penzava priesto d'abbracciare a tene</l>
<l>E mo, nigro me, scuro, abbracciarraggio</l>
<l>Pe parte toia, o Carmosina mia,</l>
<l>O Mecene o Protone o quarch'Arpia».</l>
</lg>
<lg>
<head> 4</head>
<l>Pe lo tùfolo steva ausolïanno</l>
<l>Carmosina sorrèsseta e sbanuta</l>
<l>Zò che deceva Ciullo gualïanno,</l>
<l>Ed avenno la voce canosciuta</l>
<l>Sùbeto 'scette e ièzese 'nzeccanno,</l>
<l>Decenno: «S'èie Ciullo, me saluta!»</l>
<l>Ma isso che credea stare a lo 'nfierno</l>
<l>Le parette vedere lo zifierno.</l>
</lg>
<lg>
<head>5 </head>
<l>E tremmanno tremmanno le deceva:</l>
<l>«O spireto nmarditto, fatte arrasso!»,</l>
<l>Penzanno, perché tenta la vedeva,</l>
<l>Ch'era, pe lo tentare, Sautanasso;</l>
<l>Ma essa, ch'isso meglio canosceva,</l>
<l>Accostata che s'appe n'auto passo</l>
<l>Decenno (l'abbracciaie): «Facce de boia,</l>
<l>Zitto, ca songo Carmosina toia».</l>
</lg>
<lg>
<head>6 </head>
<l>Tanno respose: «Non me delleggiare!</l>
<l>Sì Carmosina, non me vide acciso,</l>
<l>O fuerze chillo che puozze squagliare,</l>
<l>O l'ombra de chill'ommo ch'oie s'è 'mpiso?»</l>
<l>Ed essa: «Se be' stongo pe crepare,</l>
<l>Respose, puro schiattome de riso.</l>
<l>Non me vide? Te', toccame, sciaurato.</l>
<l>Viata me, co tale 'nnammorato!»</l>
</lg>
<lg>
<head>7 </head>
<l>Voleano dire mo de che manera</l>
<l>L'uno e l'auto llà dinto se so' asciate;</l>
<l>Ma li compagne suoie de la varrera,</l>
<l>Che a la desgrazia s'erano trovate,</l>
<l>Erano iute tutte de corzera</l>
<l>Facenno no greciglio pe le strate,</l>
<l>Tanto che venne cchiù de no parrella,</l>
<l>Chi co cuofano e chi co fonecella.</l>
</lg>
<lg>
<head>8 </head>
<l>E sùbeto calaro a lo pertuso</l>
<l>Chiammanno Ciullo pe ne lo tirare:</l>
<l>Lo quale priesto, pe no' stare 'nchiuso:</l>
<l>«Covernamette», disse, e po' afferrare</l>
<l>Se voze a chella funa e ire suso;</l>
<l>Ma Carmosina mesese a strillare</l>
<l>Decenno: «Te ne vaie mo, tradetore?</l>
<l>E te puorte de me l'arma e lo core!</l>
</lg>
<lg>
<head> 9</head>
<l>«Vecco c'hanno la funa già calata:</l>
<l>Légate mo, fatte tirare susso,</l>
<l>Ca me ne vengo co tico abbracciata</l>
<l>Se non vuoie che te 'ntommaca sso musso».</l>
<l>«Uh, Carmosina, e commo sì arraggiata,</l>
<l>Respose Ciullo, e se facette russo.</l>
<l>Se me vuoie bene lassamenne ire,</l>
<l>Ca commo è bruoco te farraggio 'scire».</l>
</lg>
<lg>
<head> 10</head>
<l>E s'attaccaie e po' decette: «Tira!»,</l>
<l>E l'aïsava cchiù de no guarzone,</l>
<l>Quanno essa se votaie co na granne ira</l>
<l>Che parze, arrasso sia, fosse scorzone,</l>
<l>Ed a lo naso fecele la nmira</l>
<l>Pe faresenne propio no voccone:</l>
<l>Ma non potenno le gamme l'afferra</l>
<l>E dèro tutte duie zùffete 'n terra;</l>
</lg>
<lg>
<head> 11</head>
<l>Ca rèiere non potte tanto pìsemo</l>
<l>La fonecella, ch'era 'nfracetata,</l>
<l>Tanto ch'onne uno avea lo parasìsemo,</l>
<l>Ca fo troppo crudele vrociolata,</l>
<l>E decevano: «Oimé, dove nce misemo?</l>
<l>Tiente, che bella cocchia stroppïata,</l>
<l>Tiente lo premio che nce dace Amore:</l>
<l>Presonia, chianto, vrògnola e dolore».</l>
</lg>
<lg>
<head> 12</head>
<l>Ntratanto lo patrone era venuto</l>
<l>De Carmosina, ch'era meza morta,</l>
<l>E dinto li cosciale de velluto</l>
<l>Va cercanno la chiave de la porta;</l>
<l>Né la trovanno, se fo resoluto</l>
<l>Darela 'n terra, ch'è la via cchiù corta.</l>
<l>E scassata che fu Ciullo trovaie</l>
<l>E de tutto lo fatto lo spiaie.</l>
</lg>
<lg>
<head>13 </head>
<l>Ed isso disse: «Patrone mio caro,</l>
<l>Mo conto pe lo filo commo è stato,</l>
<l>Se be' me trovo commo fele ammaro.</l>
<l>Io no iuorno venea da lo Mercato</l>
<l>E chiste uocchie co l'uocchie s'affrontaro</l>
<l>De sta cornuta, che m'ha 'ntommacato:</l>
<l>Da donne Ammore, che n'avea che fare,</l>
<l>Me voze co na frezza spertosare.</l>
</lg>
<lg>
<head> 14</head>
<l>«M'accomenzaie a sbattere lo core</l>
<l>E perdiette lo suonno e l'appetito,</l>
<l>Comme fa lo malato quanno more;</l>
<l>E pe golìo de l'essere marito</l>
<l>'Noratamente faciette l'ammore,</l>
<l>E pagaria pe averela sto dito.</l>
<l>Mo, correnno a sta festa, vrociolaie</l>
<l>E ccà dinto cod essa me trovaie.</l>
</lg>
<lg>
<head> 15</head>
<l>«E se be' steva tutto 'mbrognolato</l>
<l>E me doleano l'usse e li filiette,</l>
<l>Pe farela da vero 'nnammorato,</l>
<l>Commo ch'era essa propio conoscette</l>
<l>Dapo' che m'appe quase speretato</l>
<l>Pe paura, ca tenta la vediette,</l>
<l>Le sautaie 'ncuollo lieggio comm'a grillo</l>
<l>E diezele no vaso a pezzechillo.</l>
</lg>
<lg>
<head> 16</head>
<l>«Ma non volenno ch'io me ne sagliesse,</l>
<l>Quanno tirare 'ncoppa me vedeva</l>
<l>A le gamme afferrata me se messe</l>
<l>E commo a grancio o purpo me stregneva.</l>
<l>Ma pe lo piso granne, o se rompesse</l>
<l>La funa, o ca scappasse a chi teneva,</l>
<l>Simmo cadute, ed io moro crepato</l>
<l>Se no' me schiaffo dinto no crastato.</l>
</lg>
<lg>
<head> 17</head>
<l>«Chesto è quanto io te pozzo mo contare,</l>
<l>E de lo mio non te nce metto niente.</l>
<l>Ora se nce volite perdonare</l>
<l>Ed avere pietà de sti trommiente</l>
<l>Facitence sta sera 'ngaudïare,</l>
<l>Ca facimmo chiammare li pariente</l>
<l>E ve restammo schiave ed obrecate</l>
<l>Propio commo nce avissevo accattate».</l>
</lg>
<lg>
<head>18 </head>
<l>Lo gentelommo, avennolo sentuto,</l>
<l>E canoscenno ca lo vero ha ditto,</l>
<l>Le disse: «Io me so' propio 'ntenneruto</l>
<l>E non te voglio cchiù vedere affritto.</l>
<l>Pocca co 'nore mio nce sì venuto</l>
<l>Va', pigliatella, e singhe beneditto;</l>
<l>E iammoncenne suso, e a sta pedata</l>
<l>Conzertammo pe craie st'auta 'nmarcata».</l>
</lg>
<lg>
<head> 19</head>
<l>Accossì s'abbïaro chiano chiano</l>
<l>Da la cantina a la vota de suso,</l>
<l>Tutte alliegre e contiente pe la mano,</l>
<l>Commo è de zite lo costumme e l'uso.</l>
<l>Ma perché steva Ciullo poco sano</l>
<l>Pe la caduta, e de sodore 'nfuso,</l>
<l>Lo gentelommo pe compassïone</l>
<l>Lo fa corcare 'ncoppa no saccone.</l>
</lg>
<lg>
<head> 20</head>
<l>E disse: «Frate mio, pocca 'nzorato</l>
<l>Te sì con chesta ch'è zitella mia,</l>
<l>Voglio che 'nnanze singhe covernato</l>
<l>Pe te scanzare da na malatia:</l>
<l>Mo mo sarrà lo miedeco chiammato</l>
<l>Azzò quarche remmedio isso te dia</l>
<l>Pe tutte chesse brògnola sanare,</l>
<l>Ca po' craie ve farraggio 'nguadïare».</l>
</lg>
<lg>
<head> 21</head>
<l>E sùbbeto mannaie lo servetore</l>
<l>A chiammare no cierto messe' tale,</l>
<l>Ch'è no miedeco cierto de Segnore</l>
<l>Ed ha sfrattato cchiù de no 'spetale.</l>
<l>Venette, e 'ntiso avenno lo dolore</l>
<l>E commo e quanno se facette male,</l>
<l>Parlaie toscano e disse: «Ho 'nteso a pieno:</l>
<l>Ecco lo rezettario de Galeno.</l>
</lg>
<lg>
<head> 22</head>
<l>«Mo vedarrimmo s'a chesta caduta,</l>
<l>Pocca èie stata dinto na cantina,</l>
<l>E buono ontare co zuco de ruta</l>
<l>O veramente co cera cetrina.</l>
<l>Chesta arte nostra èie na scienzia futa</l>
<l>Ed è de l'aute scienzie na Regina,</l>
<l>Ed ha trovato propio pe onne male</l>
<l>Agniento, nmedecina e serveziale».</l>
</lg>
<lg>
<head> 23</head>
<l>Con chesto revotaie lo levretiello,</l>
<l>E quanno l'appe tanto po' leiuto</l>
<l>Che perzo nce averria lo cellevriello</l>
<l>Onne auto letterùmmeco saputo,</l>
<l>Asciaie che de mortella e de rosiello</l>
<l>La porva (o bello miedeco saputo!),</l>
<l>Dapo' ch'ontato ave[v]a &lt;d'&gt;uoglio rosato,</l>
<l>Se semmenava a chello 'mbrognolato.</l>
</lg>
<lg>
<head>24 </head>
<l>Accossì tanno de no cierto Losa</l>
<l>A la poteca no fegliulo iette</l>
<l>Ed accattaie sùbbeto onne cosa</l>
<l>Secunno che deceano le rezette.</l>
<l>Carmosina l'ontaie tutta piatosa,</l>
<l>E po' lo pane cuotto le facette</l>
<l>Conciato, ch'era cosa prencepale,</l>
<l>Con aglie ed uoglio, arecheto, acqua e sale.</l>
</lg>
<lg>
<head>25 </head>
<l>Carmosina perzì se fece ontare</l>
<l>Da n'autra vaiassella peccerella,</l>
<l>E la matina se fece trovare</l>
<l>E 'nciricciata e netta e ianca e bella:</l>
<l>E tutte quante fece po' scetare</l>
<l>Che ancora 'n cielo nce parea na stella,</l>
<l>Comm'a dicere, mo, propio a chell'ora</l>
<l>Che no Toscano decerria l'aurora.</l>
</lg>
<lg>
<head> 26</head>
<l>E ièro tutte quante a 'ngaudïare</l>
<l>Accossìne, 'n chell'ora mateniello,</l>
<l>Ca tiempo no' nce fo d'apparecchiare</l>
<l>Pe fare festa e quarche banchettiello;</l>
<l>A la tornata fece cocenare</l>
<l>Lo patrone doie torza e no sciosciello,</l>
<l>E po' facette a tavola sedere</l>
<l>A canto ad isso Ciullo e la mogliere.</l>
</lg>
<lg>
<head>27 </head>
<l>Ma Carmosina, che stea crepantosa</l>
<l>Ca s'era 'ngaudiata senza festa,</l>
<l>Ieva facenno tanto la schefosa</l>
<l>Che parea che magnasse o sorva o agresta.</l>
<l>Lo patrone le disse: «Staie cianciosa,</l>
<l>O Carmosina mia, che cosa è chesta?</l>
<l>Magna mo, figlia mia, sta' allegramente,</l>
<l>C'haie pigliato no giovane valente».</l>
</lg>
<lg>
<head>28 </head>
<l>«Lo saccio, respose essa, e chesto è chello</l>
<l>Che me fa stare co sta crepantiglia:</l>
<l>Ca chella che pigliaie no guarzonciello</l>
<l>Ha fatto festa e tante parapiglia,</l>
<l>Ed io, ch'aggio pigliato no gioiello,</l>
<l>E m'avite chiammato sempre figlia,</l>
<l>So' nmaretata senza 'nmita' nullo.</l>
<l>Che se dirrà de Carmosina e Ciullo?»</l>
</lg>
<lg>
<head>29 </head>
<l>Respose isso: «Te voglio contentare</l>
<l>E farraggio mo mo feste de truono,</l>
<l>E no' schitto de farence abballare</l>
<l>Ciento cascarde a tiempo de lo suono,</l>
<l>Ma na farza perzì farraggio fare,</l>
<l>Na 'mpertecata da no mastro buono,</l>
<l>Forze d'Ercole e po' li mattacine,</l>
<l>E 'nmetarence tutte le vecine».</l>
</lg>
<lg>
<head> </head>
<l>A che30sta nova tanto se preiaie</l>
<l>La zita, che s'avette a 'scevolire;</l>
<l>Po' commo n'allupata se magnaie</l>
<l>Quanto a tavola nc'era da 'ngorfire,</l>
<l>Né nce fu arciulo che non devacaie</l>
<l> (Bacco, se nc'iere, aiutamello a dire).</l>
<l>Po' pe se 'ntrattenere fi' a lo bruoco</l>
<l>Chiammaro ad uno co lo vottafuoco.</l>
</lg>
<lg>
<head>31 </head>
<l>Lo quale ieze a lo zito e a la zita</l>
<l>'Mmezzanno quarche nova cascardella,</l>
<l>Commo «Proderzia», «Maddamma la Zita»,</l>
<l>«Cunto de l'Uorco», «Vascia e Serenella»;</l>
<l>Dove iea Carmosina tanto ardita,</l>
<l>Iettanno ccà e llà sta gamma e chella,</l>
<l>Che parea propio, co li chianellette,</l>
<l>Cavallo che se 'nmezza a fa' crovette.</l>
</lg>
<lg>
<head>32 </head>
<l>Accossì fi' a la sera la passaro</l>
<l>Ficché fu l'ora de lo mazzecare,</l>
<l>Che se sedèro a tavola e magnaro</l>
<l>Auto auto, pe cchiù priesto se corcare.</l>
<l>Ma pe parte de doce oh quanto ammaro</l>
<l>La fortuna a lo lietto fece asciare:</l>
<l>Pocca d'Ammore 'ntranno a lo steccato</l>
<l>S'adonaie Ciullo d'essere legato.</l>
</lg>
<lg>
<head>33 </head>
<l>Perché s'avea tenuto na guaguina</l>
<l> (Potta de nnico e che mala ventura! )</l>
<l>Che ieze de corzera a na vecina</l>
<l>E le facette fare na fattura:</l>
<l>Perzò non potte maie co Carmosina</l>
<l>Fare quanto commanna la natura,</l>
<l>Ma li scurisse se scolaro tutte</l>
<l>Senza d'ammore cogliere li frutte.</l>
</lg>
</lg>
</div1>
<div1>
<head><hi rend="sc">  CANTO QUINTO</hi></head>
<lg>
<lg rend="italic">
<head><hi rend="italic">Argomiento</hi></head>


<l>Cenza da Ciullo have na sbravïata;</l>
<l>Vene l'amico e da no fenestriello</l>
<l>Le tira co na scopa na mazzata,</l>
<l>Tanto che fa de gente no rotiello.</l>
<l>Micco Passaro iogne e a cappa e spata</l>
<l>Fa fare a lo Pertuso no doviello;</l>
<l>Scompisce a la taverna ogne roina</l>
<l>E rotta è la fattura a Carmosina.</l>
</lg>
<lg>
<head>1 </head>
<l>Già 'sceva l'Arba co lo mantesino</l>
<l>Zippo de coppetielle e de papagne,</l>
<l>E commo perne quanto no carrino</l>
<l>Stizze sbruffava 'ncoppa le campagne;</l>
<l>Già li sturne e le quaglie ben matino</l>
<l>Stordevano li vuosche e le montagne,</l>
<l>E de la Terra le ventosetate</l>
<l>Cotolavano l'erve defrescate;</l>
</lg>
<lg>
<head>2 </head>
<l>Quanno s'era sosuto, cchiù arraggiato</l>
<l>Che chi vace pe debbeto presone,</l>
<l>Ciullo marisso, e stea tanto scornato</l>
<l>Che non mirava 'n facce a le perzone,</l>
<l>Pocca 'mpierdeto s'era affatecato</l>
<l>Senza dare a la zita 'sfazïone,</l>
<l>E perzò se resorve o de morire</l>
<l>O farene l'ammica arrepentire.</l>
</lg>
<lg>
<head>3 </head>
<l>E sotta se mettette no cortiello</l>
<l>E de corzera la ieze a trovare,</l>
<l>Perché s'ha puosto propio 'n cellevriello</l>
<l>Se no' lo scioglie llà de la scannare:</l>
<l>Ma perché ieze troppo matiniello</l>
<l>L'abbesognaie la porta tozzolare,</l>
<l>Ca se ieva cchiù tardo asciava apierto</l>
<l>E lo designo le resceva cierto.</l>
</lg>
<lg>
<head> 4</head>
<l>Ma chella s'affacciaie a la fenesta</l>
<l>Addove pe le fare quarche male</l>
<l>Abbesognava avere na valesta,</l>
<l>E stare arrasso pe quarche aurinale;</l>
<l>E comme ch'era assaie chiappina e lesta</l>
<l>Essa facette mo de lo fescale,</l>
<l>Gridanno: «Guardia, guardia, ca m'apposta</l>
<l>Sto tradetore, testemmonia vosta!»</l>
</lg>
<lg>
<head> 5</head>
<l>Se Ciullo se 'ntosciai non te lo dico,</l>
<l>Ca da te stisso te lo puoie penzare:</l>
<l>Puro fa 'nfenta de l'essere ammico,</l>
<l>Fuerze co chesso lo facesse 'ntrare.</l>
<l>Ma chella ha 'n cuorpo lo fauzo nemmico</l>
<l>E se mettette cchiù forte a strillare,</l>
<l>Perché sapenno chello c'have fatto</l>
<l>Ha gran paura de no schiaccomatto.</l>
</lg>
<lg>
<head>6 </head>
<l>Isso vedenno mo c'avea sgarrato</l>
<l>Chillo triunfo che penzava fare,</l>
<l>Se lassaie propio commo desperato</l>
<l>A quanto cchiù la potte 'nciurïare:</l>
<l>«Non te cura', ienimma de crastato,</l>
<l>Ca mo propio te faccio 'ngabellare.</l>
<l>Scrofazza, pettolella, singhe accisa,</l>
<l>Ca puerte carta straccia pe cammisa.</l>
</lg>
<lg>
<head>7 </head>
<l>«Non m'haie legato, strega fattocchiara,</l>
<l>Perchiepetola, brutta zantragliosa!</l>
<l>E Carmosina mia scura ed ammara</l>
<l>Faie che co mico stia pe chessa cosa.</l>
<l>Zitto! La burla costaratte cara,</l>
<l>Ca vennetta farraggio auta e famosa.</l>
<l>Uh, se t'avesse mo le mano adduosso</l>
<l>Acciso sia se sano avisse n'uosso!»</l>
</lg>
<lg>
<head> 8</head>
<l>«Tiente, ragazzo, le respose Cenza</l>
<l> (Ch'accossì la guagnastra era chiammata),</l>
<l>De che te cride stare 'mpretennenza</l>
<l>Che me la frusce co la sbravïata?</l>
<l>Va', straccia-vrache mio, ped auta penza,</l>
<l>Ca cchiù pe te no' stongo ammartellata:</l>
<l>E s'haie golìo d'avere ste bellizze</l>
<l>Va' ca n'haie sceca, quanto curre e 'mpizze!</l>
</lg>
<lg>
<head>9 </head>
<l>«A me co felatielle? Pane-a-parte,</l>
<l>Guattaro, zuca-vroda, marïuolo!</l>
<l>Tu faie co mico de lo capoparte,</l>
<l>E po' vorrisse quarche ferraiuolo.</l>
<l>Tu saie ca l'ommo mio è cchiù de Marte,</l>
<l>E te fa co no cauce ire a lo Muolo:</l>
<l>Squàgliamette da 'nanze stammatina</l>
<l>Se provare non vuoie la tremmentina».</l>
</lg>
<lg>
<head>10 </head>
<l>«Venga, esca, dov'è chisto smargiassone?</l>
<l>Con chisso la vogl'io, Ciullo decette,</l>
<l>Ca se schitto le do no secozzone</l>
<l>Con cheste mano, mo, che songo nette,</l>
<l>Voglio che zompa commo no pallone</l>
<l>E corra iusto commo le staffette:</l>
<l>Ca io, quanno da vero sto 'nzorfato,</l>
<l>Me la piglio co miezo lo Mercato».</l>
</lg>
<lg>
<head> 11</head>
<l>No' avea scomputo ancora isso de dire</l>
<l>Quanno che Cenza da lo fenestriello</l>
<l>Lo 'nnammorato suo vedde venire,</l>
<l>Che tanno se carcava lo cappiello,</l>
<l>Perché già le pareva de sentire</l>
<l>Parole de chi ha male cellevriello,</l>
<l>E gridaie: «Mase mio, viene mo suso:</l>
<l>Sciaccamillo da ccà sto presentuso».</l>
</lg>
<lg>
<head>12 </head>
<l>Ed isso pe lo muro rente rente</l>
<l>Se ne trasette bello zitto zitto,</l>
<l>E pontellaie la porta da valente</l>
<l>E po' disse da suso: «Be', c'hai ditto?</l>
<l>Te cride fuorze de gliotti' la gente?</l>
<l>Affé, s'a chesta tiene mente schitto</l>
<l>Te voglio fare tale mazzïata</l>
<l>Che 'n aterno te scuorde sta iornata».</l>
</lg>
<lg>
<head> 13</head>
<l>«Me ne rido de chesso! Viene a chiazza,</l>
<l>Ca vedarimmo po' ssa bravaria, </l>
<l>Decette Ciullo: ca co spata e mazza</l>
<l>Darraggio cunto de la vita mia.</l>
<l>E voglio propio ssa ianara pazza</l>
<l>Che mo me guasta la fattocchiaria,</l>
<l>A despietto de chi la vò faurire,</l>
<l>Ca voglio co moglièrema comprire».</l>
</lg>
<lg>
<head> 14</head>
<l>«Tu parle troppo, e sì no caca-sotta!</l>
<l>Saglie ccà suso e vide che te faccio,</l>
<l>Respose Mase, ca co meza botta</l>
<l>Da la capo a li piede te scafaccio».</l>
<l>Ciullo arraggiato, mo, la porta votta</l>
<l>E volea propio 'scire da sso 'mpaccio.</l>
<l>La trova chiusa e grida: «Apre, vaiasso,</l>
<l>Se no sta porta co no cauce scasso!»</l>
</lg>
<lg>
<head>15 </head>
<l>Tanno Mase respose: «Abbotta puro,</l>
<l>Brutto anchione, pacchiano, marranchino!</l>
<l>Schiatta, tozza la capo pe sso muro,</l>
<l>'Mbrïacone fetente, otra de vino!</l>
<l>Va', bene mio, va' córcate a lo scuro</l>
<l>Se n'haie auta cannela, e craie matino</l>
<l>Va', vienetenne quanno face iuorno,</l>
<l>Ca volimmo secarete no cuorno».</l>
</lg>
<lg>
<head> 16</head>
<l>«Ne miente, pe ssa canna, busciardone,</l>
<l>Respose Ciullo. Songo ommo 'norato</l>
<l>E pozzo stare a tutto paragone,</l>
<l>Che tu no' nce pueie stare, sbregognato!</l>
<l>Scinne, pocca me faie lo smargiassone</l>
<l>A la fenesta, scinne ccà, frustato!»</l>
<l>Aggio paura ca nce 'nnevenaie,</l>
<l>Ca Mase a sso «frostato» se 'nzorfaie.</l>
</lg>
<lg>
<head> 17</head>
<l>E con gran zirria le tiraie na mazza</l>
<l>De scopa vecchia, che se le coglieva</l>
<l>Cierto restava 'n miezo chella chiazza</l>
<l>E na mummia o scapece ne faceva.</l>
<l>A chesso Ciullo commo cosa pazza</l>
<l>Co na preta sciaccare lo voleva,</l>
<l>Quanno che Micco Passaro arrivaie</l>
<l>E lo remmore sùbbeto acquetaie.</l>
</lg>
<lg>
<head> 18</head>
<l>Che afferraie pe la mano Ciullo e disse:</l>
<l>«Core mio bello, non me vide muorto:</l>
<l>Contame commo passano sse risse.</l>
<l>Tu saie chi songo e se me teme Puorto!</l>
<l>Vediste quanno vinne ca s'affisse</l>
<l>Onnuno? Ma non saccio chi have tuorto:</l>
<l>Perzò lo vero propio vuoie contare,</l>
<l>Ca te 'mpromecco mo de v'aggiustare».</l>
</lg>
<lg>
<head> 19</head>
<l>Ora Ciullo le disse propio quante</l>
<l>Cose ha passato, pe fi' a no puntillo:</l>
<l>Onne 'mbruoglio de Cenza disse 'nnante,</l>
<l>Appriesso po' chell'auto de Masillo.</l>
<l>Micco Passaro, ch'era dovellante</l>
<l>Ed avea 'n capo sempre quarche grillo,</l>
<l>Disse: «Besogna, pocca è chesso, frate,</l>
<l>Che quatto cuorpe 'nzembra ve tirate».</l>
</lg>
<lg>
<head>20 </head>
<l>«Chesso aggio a caro, disse Ciullo, e saccio</l>
<l>Ca io lo zollo buono, sso potrone,</l>
<l>E me lo zuco commo sanguinaccio,</l>
<l>Perché la spata saie ca vò raggione».</l>
<l>«Mo mo te levaraggio da sso 'mpaccio</l>
<l>Senza che lieve né che vaie presone,</l>
<l>Decette Micco. Vattenne a magnare,</l>
<l>Ca da ccà a n'ora te vengo a pigliare».</l>
</lg>
<lg>
<head> 21</head>
<l>Ntra chesto ieze a trova' Mase, Micco,</l>
<l>E le decette ca non ha raggione,</l>
<l>Ed èie cosa de verrillo e sbricco</l>
<l>Fare da suso de lo smargiassone:</l>
<l>«S'io dinto de sta casa mo me ficco,</l>
<l>Che paura aggio manco de Sanzone?</l>
<l>Non serveno da ccà le sbravïate:</l>
<l>Besogna 'scire e fare a cortellate.</l>
</lg>
<lg>
<head> 22</head>
<l>«Ora vattenne fora lo Pertuso,</l>
<l>Ca con tico se vò cortellïare».</l>
<l>«De grazia, isso respose, ma me scuso,</l>
<l>Ca lo voglio de botta smafarare».</l>
<l>In chesto Cenza sbalanzaie lo fuso</l>
<l>E mesese co Micco a sbravïare</l>
<l>Decenno: «Sì cardascio de Masillo</l>
<l>E che s'acciga vuoie co no verrillo!»</l>
</lg>
<lg>
<head> 23</head>
<l>«E tu, respose Micco, non devive</l>
<l>Fare le cose de chillo che squaglia;</l>
<l>Accossì l'ommo tuo no' lo mettive</l>
<l>A sto remmore ed a chesta retaglia.</l>
<l>Ma zitto: tutte duie 'sciarranno vive,</l>
<l>Pocca io le porto da chesta battaglia.</l>
<l>N'ave' paura, figlia (statte sàuda),</l>
<l>Che lo scrivano o miedeco ne gauda.</l>
</lg>
<lg>
<head>24 </head>
<l>«Ca po' facimmo sùbeto la pace:</l>
<l>Ma besogna guastare chella cosa,</l>
<l>Azzò quanno a corcare po' se vace</l>
<l>Pozza d'amore cogliere la rosa».</l>
<l>«Se commo hai ditto la cosa se face,</l>
<l>Essa respose, io guasto mo la dosa».</l>
<l>Ed accossìne tutte s'accordaro</l>
<l>E verzo lo Pertuso s'abbïaro.</l>
</lg>
<lg>
<head>25 </head>
<l>Masillo fu lo primmo che nce iette,</l>
<l>Mentre che Micco va Ciullo a chiamare:</l>
<l>Lo quale, perché giacco non avette,</l>
<l>De carta straccia ièzese a 'nforrare,</l>
<l>E quanno che chiammare se sentette</l>
<l>Pigliaie na sferra, e po' pe no' schiantare</l>
<l>A la soa cara e doce Carmosina</l>
<l>Se ne sfilai quanno era a la cocina.</l>
</lg>
<lg>
<head>26 </head>
<l>Che quanno s'adonaie ca co la spata</l>
<l>Ciullo era 'sciuto, tutta se sciccaie;</l>
<l>Ma mentre chiagne e stace desperata</l>
<l>A lo Pertuso Mase Ciullo asciaie</l>
<l>E no miglio da 'rasso appe arrancata</l>
<l>La sferra, ed a lo vraccio arravogliaie</l>
<l>La cappa. E 'n chesto Ciullo da valente</l>
<l>Disse: «L'haie fatta propio 'nfammemente!</l>
</lg>
<lg>
<head> 27</head>
<l>«E mo ccà te lo boglio mantenere</l>
<l>E carcàrete buono lo cappiello».</l>
<l>Mase respose: «Non te trattenere,</l>
<l>Miette mano e scompimmo sto doiello:</l>
<l>Se no te 'mpizzo, ca non pozzo avere</l>
<l>Fremma, ca volle già lo cellevriello».</l>
<l>Ma disse Ciullo: «Adaso, mazzafranca,</l>
<l>Ca sta spata è arroggiuta e non s'arranca».</l>
</lg>
<lg>
<head>28 </head>
<l>Po' quanno mese mano se tiraro</l>
<l>Quatto cuorpe de chiatto e duie scenniente,</l>
<l>Ma de manera che non se toccaro,</l>
<l>Ca ne forriano tutte duie pezziente.</l>
<l>Micco, che pe ste cose era ommo raro:</l>
<l>«Fermàte, disse, giuvene valiente»,</l>
<l>E 'n miezo se ficcaie commo no Marte,</l>
<l>E co la spata sùbeto le sparte,</l>
</lg>
<lg>
<head> 29</head>
<l>Dicenno: «O figli mieie, mo se pò fare</l>
<l>La pace, ca ve site sgolïate,</l>
<l>E nc'è lo 'nore vuostro, ca me pare</l>
<l>Ca site tutte duie brave e forzate.</l>
<l>E se be' pò quarcuno chiacchiarare</l>
<l>Decenno: - Comme saude le mazzate? -,</l>
<l>A chisso dàlle 'n facce no permone</l>
<l>E po' respunne: - Siente, cannarone!</l>
</lg>
<lg>
<head>30 </head>
<l>«S'a no sordato 'n capo o forte o chiano</l>
<l>Dà co na mazza co lo fierro 'mponta</l>
<l>Lo Capitanio, chi è chillo pacchiano</l>
<l>Che dice ch'è bregogna e ca l'affronta?</l>
<l>Perzò defengo co na picca 'n mano</l>
<l>Dinto no fumo o co na mazza agghionta</l>
<l>Ca non fu niente propio la mazzata,</l>
<l>Pocca 'mponta la scopa avea 'mpizzata -».</l>
</lg>
<lg>
<head>31 </head>
<l>Uh, chi dirria quanto se chiacchiaraie</l>
<l>'Ncoppa sto fatto? Puro s'accordaro.</l>
<l>Po' Micco la parola ne pigliaie</l>
<l>E verzo lo Cerriglio s'abbïaro.</l>
<l>Dapo' che l'uno e l'auto se vasaie</l>
<l>Llà foro da Giansarvo tavernaro</l>
<l>Servute propio commo tre Segnure,</l>
<l>E scompìjo la taverna sti remmure.</l>
</lg>
<lg>
<head> 32</head>
<l>Po' comme appero buono mazzecato</l>
<l>Trippa, sambrusche, rósole ed arrusto</l>
<l>E mangiaguerra e lagrema sciosciato,</l>
<l>E de li suone avuto no gran gusto,</l>
<l>Ciullo, de la fattura allecordato:</l>
<l>«Mase, frate, decette, sarria iusto</l>
<l>Che facisse guastare la fattura,</l>
<l>Ché Carmosina n'aggia cchiù cottura».</l>
</lg>
<lg>
<head> 33</head>
<l>Micco decette: «Zitto, poveriello,</l>
<l>Con chi te pienze tu d'avere a fare?</l>
<l>Avimmo rutto lo catenacciello</l>
<l>'Nnanze che tu nce avisse da penzare,</l>
<l>E puoie rompere cierto lo castiello.</l>
<l>Perzò lo veveraggio me puoie fare».</l>
<l>«De grazia», Ciullo disse, e pe allegrezza</l>
<l>Le dà sei rana dinto de na pezza.</l>
</lg>
<lg>
<head>34 </head>
<l>E po' decenno: «Schiavo e servetore</l>
<l>Ve songo a tutte», se pigliaie la via;</l>
<l>E perché porta a la mogliere ammore,</l>
<l>E levare le vò la cardacia</l>
<l>Corze e tutto azzoppato de sodore</l>
<l>Ionze a la casa e disse: «Gioia mia,</l>
<l>E scomputo ogne trivolo e despietto:</l>
<l>Dirraggio commo po', dinto lo lietto».</l>
</lg>
<lg>
<head>35 </head>
<l>E co na granne festa s'abbracciaro,</l>
<l>Pigliannose isce bello quanto spasso!</l>
<l>Po' co no granne gusto se corcaro</l>
<l>Ma fecero lo suonno stare arrasso,</l>
<l>Perché la notte a staglio fatecaro</l>
<l>Che se sentìjo doie miglia lo fracasso.</l>
<l>E Carmosina stea tanto de vena</l>
<l>Che chella primma notte 'scette prena.</l>
</lg>
</lg>
</div1>

<div1>
<head>MICCO PASSARO 'NNAMMORATO</head>
<head>POEMA</head>
<div2>
<head><hi rend="sc"> CANTO PRIMMO</hi></head>
<lg>
<lg rend="italic">
<head><hi rend="italic">Argomiento</hi></head>

<l>Scrive lo Re che facciano gran gente</l>
<l>Pe ghire contra ad ogne malandrino:</l>
<l>Micco 'ncoraggia ognuno ch'è valente</l>
<l>A Puorto, a lo Mercato e a lo Pennino</l>
<l>Che cod isso se scriva allegramente,</l>
<l>Ch'a Napole non s'ascia no carrino;</l>
<l>E dapo' assauta cierte compagnune,</l>
<l>E le cadeno 'n terra li cauzune.</l>
</lg>
<lg>
<head>1 </head>
<l>Io canto chelle brave cortellate,</l>
<l>Le fente, li revierze e li scenniente,</l>
<l>Li fuorte stramazzune e le 'mbroccate</l>
<l>De lo sciore de l'uommene valiente,</l>
<l>E chille ammure tanto nnomenate</l>
<l>Da quanta foro e so' ricche e pezziente</l>
<l>De chillo ch'è smargiasso perzì muorto,</l>
<l>Micco Passaro, nato 'n miezo Puorto.</l>
</lg>
<lg>
<head> 2</head>
<l>Musa, tu che deciste a no cecato</l>
<l>Quanta botte se dezero pe Alèna</l>
<l>Ogne Grieco e Troiano sfortunato,</l>
<l>De quale sempre sta la Famma prena,</l>
<l>Tu sai ca maie non te so' stato sgrato:</l>
<l>Damme mo, sore mia, tanto de vena</l>
<l>Ch'io pozza auzare a tante cose belle</l>
<l>'Nzieme co chisto Passaro l'ascelle.</l>
</lg>
<lg>
<head>3 </head>
<l>Lo Re nuostro, de famma sempiterna,</l>
<l>Ch'è Re a due Munne e sta de casa a Spagna,</l>
<l>Chillo che nce defenza, nce coverna,</l>
<l>E la robba e la vita nce sparagna,</l>
<l>Chillo ch'èie la strata e la lanterna</l>
<l>Che nce porta a ben fare e nce accompagna,</l>
<l>Chillo che nc'è cchiù patre che patrone,</l>
<l>Le sescava a l'aurecchie no vespone:</l>
</lg>
<lg>
<head>4 </head>
<l>Ca lettere da Romma avea leiute,</l>
<l>Che le screvea da llà lo 'Mmasciatore,</l>
<l>Ch'erano pe lo Regno forasciute</l>
<l>Che mettevano a tutte gran terrore.</l>
<l>E pe chesso avea già scritte e spedute</l>
<l>A so' 'Zelenzia, ch'era gran Segnore,</l>
<l>Pe fi' a tridece littere e staffette,</l>
<l>Dove a la spagnolesca le decette:</l>
</lg>
<lg>
<head> 5</head>
<l>«'Lustro mi primmo, ià tiengo 'ntennito</l>
<l>Ca muccio bandoliero y latrone</l>
<l>S'asciano co no mui granne appetito,</l>
<l>Da sere en isso Regno sbarione;</l>
<l>E tammiene perzì s'hanno attrevito</l>
<l>De tommare a su tierra no Barone,</l>
<l>Ed otras chellas muccios saltiato,</l>
<l>Por lo quale sto 'n collera e 'ntosciato.</l>
</lg>
<lg>
<head> 6</head>
<l>«Por tanto chiero hagais mo luego luego</l>
<l>No poco de mui linna 'nfantaria,</l>
<l>Che appeccare vaian proprio fuoco</l>
<l>A todas quanta la latronaria,</l>
<l>E se teneis fuorze dinieros puoco</l>
<l>Io massa atroppo a mi tresoraria.</l>
<l>Vaiano adonca todo allegramente,</l>
<l>Che no' nce cheda sporchia de sta gente».</l>
</lg>
<lg>
<head> 7</head>
<l>Quanno lo Veceréne appe leiuto</l>
<l>Chesta lettera tanto cremmenale,</l>
<l>Se be' ch'era Segnore assai saputo</l>
<l>Fece chiammare lo Collaterale:</l>
<l>E quanno àppero 'nzembra resoluto</l>
<l>Chi sia lo Colloniello Generale,</l>
<l>De Capetanie fecero na lista,</l>
<l>Che foro tutte pratteche e de vista.</l>
</lg>
<lg>
<head>8 </head>
<l>E sùbito sentiste d'ogne strata</l>
<l>La tappa-tappa de li tammorrine;</l>
<l>Ogne guarzone pe porta' la spata</l>
<l>A scrivere se iea pe dui carrine.</l>
<l>Chi stea 'n desditta co la 'nnammorata:</l>
<l>«Priesto, decea, lassammo ste guaguine!</l>
<l>A la guerra, a la guerra, allegramente,</l>
<l>Dove l'ommo se fa ricco e balente!»</l>
</lg>
<lg>
<head> 9</head>
<l>Ogne guattaro lassa la cucina,</l>
<l>Ogni vastaso lo sacco o segetta,</l>
<l>E bestuto che s'è de ferrannina,</l>
<l>E puostose na penna a la barretta,</l>
<l>Chi se 'ntona ca vò la sorgentina,</l>
<l>Chi ca vòle na 'nzegna o la ginetta;</l>
<l>Ma fatto c'ha na corza de sommiero</l>
<l>Co gran favore è fatto moschettiero.</l>
</lg>
<lg>
<head>10 </head>
<l>Micco Passaro, mo, c'avea no core</l>
<l>Quanto a chillo d'Orlanno, e fuorze cchiù,</l>
<l>E perché procedeva da Segnore,</l>
<l>E lo scetava taratappa-bù,</l>
<l>Disse no iuorno: «O gente de valore</l>
<l>De le Ceoze e Duchesca, priesto, su!</l>
<l>Iammo a la guerra, iammo, o gente ardita,</l>
<l>Ca vale cchiù l'onore de la vita!</l>
</lg>
<lg>
<head>11 </head>
<l>«Iammo a la guerra, iammo tutte, frate,</l>
<l>A servire lo Re che nc'è patrone,</l>
<l>Ca fare ntra nuie autre a cortellate,</l>
<l>Pe ve la dire, è cosa da potrone:</l>
<l>A lanzate, a piccate, a scoppettate</l>
<l>S'ha da stare, co n'armo de lione,</l>
<l>E llà menare a vuonne cchiù le mano</l>
<l>Mostranno a tutte ch'è Napoletano».</l>
</lg>
<lg>
<head>12 </head>
<l>'Ntennenno chesto ognuno ad auta voce</l>
<l>Disse: «Iammo, su, priesto, ca so' lesto!</l>
<l>Ca se be' Ammore me spertosa e coce</l>
<l>Non guasto converzione maie pe chesto;</l>
<l>Ogne fastidio co l'amico è doce.</l>
<l>Ma che fastidio? Fastidio è se resto!»</l>
<l>Ed accossì decenno s'abbïaro</l>
<l>De buono passo per lo Lavenaro.</l>
</lg>
<lg>
<head>13 </head>
<l>Ma la Famma lenguta e forcelluta</l>
<l>Che li cìcere manco pò tenere,</l>
<l>Pe tutte le guagnastre era già iuta</l>
<l>E fattole ogne ncosa già sapere:</l>
<l>Null'è che non remanga sbagottuta,</l>
<l>Non è chi possa lo chianto tenere,</l>
<l>Decenno: «Oimé, ca resto 'n chiana terra</l>
<l>Se lo bell'ommo mio vace a la guerra».</l>
</lg>
<lg>
<head>14 </head>
<l>Ma chi cchiù ne facette lo sciabacco</l>
<l>Fo l'ammica de Mase lo Sgargiato,</l>
<l>Che notte e iuorno portava lo giacco,</l>
<l>Ed era de li buone a lo Mercato;</l>
<l>E s'averia perzì puosto lo sacco,</l>
<l>E s'averria lo tuppo carosato:</l>
<l>Ma perché na vecina nce corrette</l>
<l>Fare tanto streverio non potette.</l>
</lg>
<lg>
<head>15 </head>
<l>E chiagnenno deceva: «E te nne vaie,</l>
<l>E puoie lassare &lt;a&gt; Napole ed a mene?</l>
<l>Malannaggia la funa che legaie</l>
<l>Chest'arma a fare zò che piace a tene!</l>
<l>Malannaggia lo bisco che 'ncappaie</l>
<l>Commo auciello sto core a tanta pene!</l>
<l>E pocca mo me faie sto bello tratto</l>
<l>Te sia nmarditto quanto t'aggio fatto.</l>
</lg>
<lg>
<head>16 </head>
<l>«Ecco pe te lassato Cesarone,</l>
<l>Ecco lassato Titta e Sapatiello,</l>
<l>E Ciullo e Tonno e Luccio e Menecone,</l>
<l>E Cecio e Rienzo e Liso e Masaniello.</l>
<l>Ecco ca t'aggio fatto no Barone</l>
<l>Co la fleba e co l'oro a lo cappiello:</l>
<l>E mo fuie e me lasse affritta e sola</l>
<l>Commo auciello che fuie da la gaiola.</l>
</lg>
<lg>
<head>17 </head>
<l>«Ecco vennuto fi' a la caudarella</l>
<l>Pe te fa' 'scire da la presonia,</l>
<l>Ecco restata senza la gonnella</l>
<l>Pe te sanare chella malatia.</l>
<l>Giovene songo ancora, e songo bella!</l>
<l>Vale quarcosa la perzona mia!</l>
<l>Che dico? Se me lassa sto scortese</l>
<l>La vita mia non vale no tornese».</l>
</lg>
<lg>
<head> 18</head>
<l>Mentre chesta accossì sfrenesïava</l>
<l>Ed averia voluto llà morire,</l>
<l>A la cammara soa na vecchia 'ntrava,</l>
<l>Che d'argentata la solea servire,</l>
<l>E saputo perché trevolïava:</l>
<l>«Sta' zitto, disse, vattene a dormire,</l>
<l>Ca te lo faccio, mo, priesto e beloce</l>
<l>Venire commo lècora a la noce».</l>
</lg>
<lg>
<head> 19</head>
<l>E se facette da' no pegnatiello</l>
<l>Co na vranca de fave e na caiazza,</l>
<l>E de maneca negra no cortiello,</l>
<l>E de sanbuco n'argata e na mazza;</l>
<l>Fece de cera po' no popatiello,</l>
<l>E mesese a parlare come pazza</l>
<l>Chelle solete lloro asenetate</l>
<l>Credute da li scure 'nnammorate.</l>
</lg>
<lg>
<head> 20</head>
<l>Ma non pe chesto Mase maie venette:</l>
<l>E perzò consertaro de chiammare</l>
<l>Una mano d'ammiche cchiù perfette</l>
<l>E tutte 'nzembra, po', se consigliare:</l>
<l>Cossì la vecchia a la 'ncorrenno iette</l>
<l>A l'ammiche, a le sore, a le commare,</l>
<l>Che steano puro co li stisse guaie,</l>
<l>E da parte de Cianna le chiammaie.</l>
</lg>
<lg>
<head>21 </head>
<l>Micco e compagne ieano passïanno,</l>
<l>Ntratanto, pe bedere dove sia</l>
<l>Meglio de s'assentare ma non sanno</l>
<l>Scegliere per fi' mo la meglio via;</l>
<l>E pe le 'nzegne vannose 'nzeccanno,</l>
<l>Vedenno chi le fa cchiù cortesia.</l>
<l>E iettero e benettero e tornaro,</l>
<l>Fi' tanto ch'a Forcella s'assentaro.</l>
</lg>
<lg>
<head> 22</head>
<l>Lo Micco se facette no vestito,</l>
<l>O isce!, ca parea zito noviello:</l>
<l>No paro de cosciale de Cerrito</l>
<l>Co denocchiale co lo bellotiello,</l>
<l>No colletto tagliato assai polito</l>
<l>E fascïato po' de zegreniello,</l>
<l>Le cauzette de stamma, e no corpetto</l>
<l>Co le maneche ad otra de dobretto;</l>
</lg>
<lg>
<head> 23</head>
<l>Le scarpe c'aveano auto lo tallone</l>
<l>E lo cappiello co la pennacchiera,</l>
<l>La spata 'nargentata, e de montone</l>
<l>Lo pennente, lo fodaro e giarnera;</l>
<l>Lo stregneturo, comme a smargiassone,</l>
<l>Ad armacuollo, e parea iusto 'n cera</l>
<l>Marte pognuto da sdegnose vespe</l>
<l>Quanno d'Adone sanneiaie le crespe.</l>
</lg>
<lg>
<head>24 </head>
<l>Ma 'nnante che se iessero &lt;a&gt; assentare</l>
<l>Vennero cierte de la Sellaria,</l>
<l>Ed uno disse: «Te vengo a pregare</l>
<l>Che vienghe, o Micco, co la 'nzegna mia,</l>
<l>Ca da nullo averraie tante denare,</l>
<l>Né tanto 'nore ad autra compagnia:</l>
<l>E pe capo de squatra nce songo io,</l>
<l>Che tu sarrai lo camarata mio».</l>
</lg>
<lg>
<head>25 </head>
<l>Commo chi fa carizze a quarche cano</l>
<l>Mozzecataro propio de natura,</l>
<l>Che nce avanza no muzzeco a na mano</l>
<l>E de le gamme appriesso ha gran paura;</l>
<l>O se dice: «Arre», e tocca no pacchiano</l>
<l>N'aseno caucetaro a la secura,</l>
<l>Che le dà pe resposta doie panelle</l>
<l>E fa parla' franzesa le bodelle;</l>
</lg>
<lg>
<head> 26</head>
<l>Accossì Micco, 'ntiso sto parlare,</l>
<l>Se carca lo cappiello, e da valente:</l>
<l>«Averaggio abbesuogno de denare,</l>
<l>Disse, o fuorze me facciano Sargente?</l>
<l>Co chi te pienze mo de contrattare,</l>
<l>Co quarche paro tuo, guitto pezzente?</l>
<l>Voglio ire venturiero, e non pagato,</l>
<l>Ca songo Micco, ed aggio no docato».</l>
</lg>
<lg>
<head> 27</head>
<l>«Co chi l'haie? Chiano, quanta 'ntonamiente!</l>
<l>Vide che faie, tiene le mano a buie,</l>
<l>Rispose chillo, o Re de li valiente,</l>
<l>Fuste maie autro che n'arranca-e-fuie?»</l>
<l>«A chesto, Micco disse, tu ne miente»,</l>
<l>E mese mano e disse: «Aiosa, a nuie!</l>
<l>Chesta lo dica», e tira na stoccata</l>
<l>C'averia na muraglia spertosata.</l>
</lg>
<lg>
<head> 28</head>
<l>Ma chillo zompa e lo gran cuorpo scanza,</l>
<l>E po' cossì deritto vota e gira</l>
<l>Na ponta ad isso 'nmiero de la panza,</l>
<l>Che tre canne cchiù appriesso iea de mira</l>
<l> (C'avea 'nmezzato de scremmire a Franza)</l>
<l>E negrecato a chi la botta tira,</l>
<l>Ca pò dire: «A Dio, gente, ca ve lasso».</l>
<l>Ma vò la sciorta ca maie stenne passo.</l>
</lg>
<lg>
<head>29 </head>
<l>Micco lo pede manco miso 'nnante</l>
<l>Se mette 'mposta, e se face tantillo,</l>
<l>E po' se stenne e fasse no giagante</l>
<l>E zompa 'nnanze lieggio commo a grillo,</l>
<l>E dice: «Olà, fuìte tutte quante,</l>
<l>Ca non l'avite co no peccerillo!»,</l>
<l>E decenno accossì valentemente</l>
<l>Senga na ponta e tira no scennente.</l>
</lg>
<lg>
<head>30 </head>
<l>Ma pe bona fortuna non cogliette,</l>
<l>C'avea schitto na strenga a li cauzune,</l>
<l>Che se roppe, e sbracato isso cadette</l>
<l>Commo chi cade da li scalandrune;</l>
<l>E 'nnante che da terra se sosette</l>
<l>E che s'auza e s'apponta li vracune</l>
<l>Tonno Gottuso e Prospero Faziezo</l>
<l>Corzero tutti a dire: «Strunzo 'n miezo!»</l>
</lg>
<lg>
<head> 31</head>
<l>E spartute che l'àppero e saputo</l>
<l>L'arigene de tale parapiglia,</l>
<l>Tutte lo Segno' Micco hanno tenuto</l>
<l>Commo se fa cavallo pe la vriglia;</l>
<l>E no Segnore nobele e saputo,</l>
<l>Ch'era stato 'n 'Gretterra ed a Castiglia,</l>
<l>Tanto vota e revota e tanto face</l>
<l>Che tanno stisso fecero la pace.</l>
</lg>
<lg>
<head> 32</head>
<l>E pe farela proprio da buon figlio,</l>
<l>E commo s'usa nfra gente aggarbate,</l>
<l>Le portaie tutte quante a lo Cerriglio</l>
<l>A magna' fecatielle e cervellate;</l>
<l>Dove arrevato co no gran besbiglio</l>
<l>Tavole e scanne foro apparecchiate,</l>
<l>Tovaglie ianche, sale e no tagliere,</l>
<l>Carrafe e carrafune, e tre bicchiere.</l>
</lg>
<lg>
<head>33 </head>
<l>Ora chiste se iezero a sedere,</l>
<l>E dapo' n'antepasto de zoffritto</l>
<l>Fo cierto bella cosa da vedere</l>
<l>Quale battaglia fecero e confritto,</l>
<l>Ca non tanto vedettero apparere</l>
<l>No feletto de puorco e no crapitto,</l>
<l>Che senza avere manco no cortiello</l>
<l>Ne fecero ne n'attemo maciello.</l>
</lg>
<lg>
<head>34 </head>
<l>E po' portaro appriesso na porcella</l>
<l>Che priesto Micco l'uocchie nce 'mpizzaie,</l>
<l>E disse: «Non sarria chesta Ciannella</l>
<l>Che chella spennazzola me 'nmescaie?»</l>
<l>E stesa co destrezza la manella</l>
<l>Co no valore granne la squartaie,</l>
<l>E squartata che l'appe a no momiento</l>
<l>Squagliaie, sparafonnaie commo a lo viento.</l>
</lg>
<lg>
<head> 35</head>
<l>Chi porria dire maie la gran roina</l>
<l>Che fece ognuno, e le tremenne botte?</l>
<l>Dicalo lo Cerriglio e la cocina,</l>
<l>Lo dicano carrafe, arciole e gotte;</l>
<l>Chisto tagliava ccà la ielatina,</l>
<l>Chillo da llà spaccava le recotte,</l>
<l>Chi veve e chi, vevuto, l'autro stommeca</l>
<l>O parla o dorme o ride o chiagne o vommeca.</l>
</lg>
<lg>
<head> 36</head>
<l>'N crosïone facette da chi era</l>
<l>Ognuno, a l'uocchie de li Palladine,</l>
<l>E commattèro sempre fi' a la sera</l>
<l>Co la facce de rose tomaschine;</l>
<l>E già teneva ognuno a la panzera</l>
<l>Cchiù robba ca non cape a doi cantine:</l>
<l>Perzò a Mostaccio dezero l'agresta</l>
<l>E fo corrivo chi fece la festa.</l>
</lg>
<lg>
<head>37 </head>
<l>Ma 'nnante che scompessero venette</l>
<l>Mastro Rogiero co li sonature,</l>
<l>E na museca bella se facette,</l>
<l>Commo se face 'nnante a li Segnure;</l>
<l>Lo vïolino fece le trommette</l>
<l>E le zampogne commo li pasture,</l>
<l>E po' disse co boce auta e stredente:</l>
<l>«A 'nore e laude toa, Micco valente!»</l>
</lg>
<lg>
<head>38 </head>
<l>Così cantaie, che fo da pazzïare,</l>
<l>«Di cociente sospir l'airo 'ncennava»</l>
<l>E «Core, core, ca me faie penare»,</l>
<l>E «Iacovino a Romma se ne ieva»,</l>
<l>«Crore mia bella» e «Ninfe de lo mare»,</l>
<l>«Ammore che chest'arma mia voleva»,</l>
<l>«Una ninfa crodele» e «Bella Fille»,</l>
<l>«Ninfe vezzose» ed «O iunne capille».</l>
</lg>
<lg>
<head>39 </head>
<l>Ne disse n'autra po', pre vita mia,</l>
<l>Pe quanto me decette no mannese,</l>
<l>Che fo de vierze 'n prosa e 'n poesia,</l>
<l>De lengua sciorentina e toscanese,</l>
<l>Che laudaie Micco co la compagnia</l>
<l>E quanta fatte avea stopenne 'nprese,</l>
<l>Dove facea co stilo autiero e bello</l>
<l>Tra Micco e Scannabecco paralello.</l>
</lg>
<lg>
<head>40 </head>
<l>Concruse po' ca Micco è cchiù balente,</l>
<l>De cchiù bertute e de perzona bella,</l>
<l>E che la famma soa commo a pezzente</l>
<l>Corre dove se 'spenza la panella,</l>
<l>Ca la soa facce chi la vede ardente</l>
<l>Pe gran terrore n'ha la cacarella;</l>
<l>Damme, Musa, a laudarelo soccurzo,</l>
<l>Ca chisto non è Passaro, ma struzzo.</l>
</lg>
</lg>
</div2>
<div2>
<head><hi rend="sc">  CANTO SECUNNO</hi></head>
<lg>
<lg rend="italic">
<head><hi rend="italic">Argomiento</hi></head>


<l>Mastro Roggiero a suono di lïuto</l>
<l>A lo Cerriglio allegramente canta</l>
<l>La ienimma da dove era scennuto</l>
<l>Micco valente, che la 'Talia spanta;</l>
<l>La compagnia, ch'avea buono 'ngorfuto,</l>
<l>De lo sentire se n'allegra e 'ncanta;</l>
<l>Ed isso sta preiato de manera</l>
<l>Commo se tanno 'scesse da galera.</l>
</lg>
<lg>
<head>1 </head>
<l>Po' secotaie: «Co tutto ch'isso è nato</l>
<l>'N 'Talia, la soa ienimma esce da Troia.</l>
<l>Quanno chillo paiese fo abbrusciato</l>
<l>Pe na guaguina ch'appe tanta foia,</l>
<l>E Morte tanta gente ha macenato</l>
<l>Commo grano che scenne da trammoia,</l>
<l>E quanno Enea piatuso d'isso schitto</l>
<l>Lo fierro auzaie, perzò piatuso è ditto,</l>
</lg>
<lg>
<head>2 </head>
<l>«E venne a Romma co no bregantino,</l>
<l>Dapo' ciento vïagge e ciento guaie,</l>
<l>E fattose pe ammico Re Latino</l>
<l>Pe mogliere la figlia se pigliaie,</l>
<l>Avea cod isso, Enea, no babuino</l>
<l>Che la bella Dedone le donaie:</l>
<l>No iuorno iea zompanno pe la casa,</l>
<l>E cadìjo 'n chiummo dinto na privasa.</l>
</lg>
<lg>
<head> 3</head>
<l>«E perzò a no Troiano Enea chiammato,</l>
<l>Decette: - Curre, curre, pigliamillo,</l>
<l>E te promecco, quanno l'haie pigliato,</l>
<l>Darete li cosciale ch'appe Achillo -;</l>
<l>Quanno vediste chillo sommozzato</l>
<l>Pe lo tùfolo, lieggio commo a grillo:</l>
<l>Ma perché nce iea stritto: - Io passarò,</l>
<l>Disse 'n toscano, o quinci morirò -.</l>
</lg>
<lg>
<head> 4</head>
<l>«E tanto fece forza che trasette</l>
<l>E lo gattomaimone ne pigliaie,</l>
<l>E tutto quanto sperfumato 'scette,</l>
<l>E Passarò pe nomme le restaie;</l>
<l>Lo punto 'ncoppa a l'o po' si perdette,</l>
<l>E Passaro po' sempre se chiammaie:</l>
<l>Ora da chisto, mo, pe linea scenne</l>
<l>Sto Passaro che bola senza penne.</l>
</lg>
<lg>
<head>5 </head>
<l>«A chisto Enea facette cammariero</l>
<l>De lo meglio cavallo che s'asciava,</l>
<l>Lo quale commo a buono cavaliero</l>
<l>Ogne matina a l'arba lo strigliava;</l>
<l>Lo figlio a chisto po' de no levriero</l>
<l>Ch'a no zumpo li liepare pigliava</l>
<l>Fece aio, da lo quale n'autro 'scette</l>
<l>Passaro, po', ch'a Napole venette.</l>
</lg>
<lg>
<head> 6</head>
<l>«Micco appe nomme, e fo ricco e balente,</l>
<l>Che l'uommene accedea pe no tornese;</l>
<l>Chisto Renza pigliaie, ch'era parente</l>
<l>De no guattaro, 'n Corte, calavrese,</l>
<l>Lo quale tanto fece destramente</l>
<l>Co lo Re ch'era tanno a sto paiese</l>
<l>Che le concesse, stanno assai de vena,</l>
<l>Ch'accedesse le gente senza pena.</l>
</lg>
<lg>
<head>7 </head>
<l>«Da chisto po' scennette Carmeniello,</l>
<l>Che pe na sborria se deze 'n campagna,</l>
<l>E commo speretuso gioveniello</l>
<l>Commo lèparo iea pe la montagna;</l>
<l>Po' quanno fo lo patre vecchiarello</l>
<l>Se vortaie, e benettele da Spagna</l>
<l>De chillo affizio I 'amprïazïone,</l>
<l>E campaie sempre commo no Barone.</l>
</lg>
<lg>
<head>8 </head>
<l>«Da chisto n'autro Micco po' scennette</l>
<l>E fo, pe quanto se ne vedde e disse,</l>
<l>Ommo de tanto studio e che leiette</l>
<l>Scorrenno, e senza fauza rega scrisse,</l>
<l>E perzò da lo Re n'affizio avette</l>
<l>Che tutte l'autre ne restaro ammisse:</l>
<l>Oh viato chi nasce a sto destino!</l>
<l>De la Bagliva fecelo agozino.</l>
</lg>
<lg>
<head> 9</head>
<l>«Da chisto ne scennette po' Carluccio</l>
<l>Che rescette no bravo spataccino,</l>
<l>E se be' parea manzo commo a ciuccio</l>
<l>L'uommene t'accedea pe no lupino;</l>
<l>No iuorno fece commo a Mastro Muccio</l>
<l>Zompare no smargiasso a lo Pennino,</l>
<l>E se notriccia la sore non era</l>
<l>De no scrivano, cierto iea 'n galera.</l>
</lg>
<lg>
<head> 10</head>
<l>«Da Carluccio scennette po' no Mase,</l>
<l>Che fo gran letterato e berteluso,</l>
<l>E se facette doie para de case</l>
<l>Co lo giardino fora lo Pertuso;</l>
<l>Chisto screvette perché le privase</l>
<l>Feteno, e perché a mare nce sta 'nfuso,</l>
<l>Ch'era nfra li felosofe mastrone</l>
<l>A l'uocchie d'Arestotele e Pratone.</l>
</lg>
<lg>
<head> 11</head>
<l>«Da chisto po' scennette no Giancola,</l>
<l>Che d'aurina fo miedeco de chiappa,</l>
<l>E la mula 'nmezzaie de ghire sola</l>
<l>E defennere a cauce la gualtrappa:</l>
<l>Chisto difese a càtreta ed a scola</l>
<l>Ca la femmena è vecchia quanno arrappa,</l>
<l>Chisto dicea, vedenno no malato:</l>
<l>-Tu starraie buono quanno sì sanato -.</l>
</lg>
<lg>
<head> 12</head>
<l>«Da Giancola scennette Gianferrante,</l>
<l>Smargiasso comme l'aute antecestune,</l>
<l>Perché fegliulo fo gran pretïante,</l>
<l>E portava no chiuovo a li cauzune;</l>
<l>Po' se facette quanto no giagante,</l>
<l>E faceva ogne iuorno a secozzune,</l>
<l>Né maie lassaie sta zirria, fi' ch'a caso</l>
<l>N'autro cchiù tuosto l'ammaccaie lo naso.</l>
</lg>
<lg>
<head>13 </head>
<l>«Velardiniello po' da chisto 'scette,</l>
<l>Che fo poeta e facea ire a lava</l>
<l>Li vierze, e chella storia componette</l>
<l>Che fo tanto laudata e tanto brava,</l>
<l>Dove co stile arruoieco nce decette:</l>
<l> “Ciento anne arreto ch'era viva vava”,</l>
<l>Co mille autre soniette e matricale,</l>
<l>A Napole laudando e li Casale.</l>
</lg>
<lg>
<head> 14</head>
<l>«Da chisto scese n'auto Micco, ed era</l>
<l> (Oh mamma mia) che bravo smargiassone!</l>
<l>Appe a la casa soa sempre la fera</l>
<l>De li compagne e de l'autre perzone;</l>
<l>Isso facea fuire da galera</l>
<l>Ogni iuorno quarcuno, e da presone,</l>
<l>E quanno quarche cosa era arrobbata</l>
<l>Se ive ad isso sùbito era asciata:</l>
</lg>
<lg>
<head>15 </head>
<l>«Ca conosceva tutte l'alevente</l>
<l>E sapeva d'ognuno lo trattare,</l>
<l>S'era pe le saccocciole valente</l>
<l>O s'era armuso de lo cappïare,</l>
<l>S'era pe fare truffe delegente</l>
<l>O se sapea le porte smafarare,</l>
<l>Tanto che secunno era lo delitto</l>
<l>Sapeva dove ire a pede fitto.</l>
</lg>
<lg>
<head>16 </head>
<l>«E non facea na meza passïata</l>
<l>'Nnanze a chianchiero o 'nnanze a potecaro</l>
<l>Che sùbeto veneva la costata</l>
<l>E caso e frutte senza no denaro</l>
<l>A la casa perzì l'era mannata</l>
<l>La falanghina da lo tavernaro</l>
<l>Pane de puccia da lo panettiero,</l>
<l>Che senza spesa stea da Cavaliero.</l>
</lg>
<lg>
<head>17 </head>
<l>«E pe fare saglire la casata</l>
<l>Co na Sdamma spagnola se 'nzoraie,</l>
<l>Che fo de muodo nobele e 'norata</l>
<l>Che na corona 'n capo le 'npizzaie;</l>
<l>Donna Casillo chesta era chiammata,</l>
<l>Che lo Correggetore la sterraie</l>
<l>Commo diceno llà, perché a Matriglia</l>
<l>Non se trovava cchiù sauza pariglia.</l>
</lg>
<lg>
<head>18 </head>
<l>«Ma no' le voze dare no contiento</l>
<l>Ch'essa facesse 'reda, scura sciorte!</l>
<l>Ma uno che nce aveano parte ciento</l>
<l>Morette 'n foce, ed essa venne a morte.</l>
<l>Non saccio commo Micco a sto tormiento</l>
<l>Non s'accedesse, tanto l'appe a forte,</l>
<l>Perché sperava fare a sta sfornata</l>
<l>Lo mierco de lo Donno a la casata.</l>
</lg>
<lg>
<head>19 </head>
<l>«Ma facettero tanto li sanzare</l>
<l>E tutti li parenti co l'ammice</l>
<l>Che n'autra vota se venne a 'nzorare</l>
<l>Co na Signora chiammata Viatrice,</l>
<l>Co la quale lo voze conzolare</l>
<l>La natura de 'reda assai felice</l>
<l>Ca bellamente da lo primmo mese</l>
<l>Se rebellaie da lo Segno' Marchese.</l>
</lg>
<lg>
<head>20 </head>
<l>E le fece de figli na gran chella,</l>
<l>E nfra l'autre lo sciore de la gente,</l>
<l>C'avea na faccia rossa, ianca e bella,</l>
<l>Como no milo diece strelucente;</l>
<l>Ogn'uocchio c'avea 'n fronte era na stella,</l>
<l>E da che fo 'n fasciolla fo balente:</l>
<l>Lo gran Pascale fo chisto ch'io dico,</l>
<l>D'ogne funnaco spanto e d'ogne vico.</l>
</lg>
<lg>
<head> 21</head>
<l>«Chisto fo sempre tanto ben voluto</l>
<l>Da lo puopolo grasso e da Segnure,</l>
<l>Che lo vediste sùbito sagliuto</l>
<l>A gran commo-se-chiamma e granne 'nure;</l>
<l>E fo de tale affizio proveduto</l>
<l>Che le venea lo pane commo a sciure:</l>
<l>O bona usanza, commo sì squagliata!</l>
<l>Di' ca sentive fieto per la strata!</l>
</lg>
<lg>
<head>22 </head>
<l>«Perché ieva sto giovene 'norato</l>
<l>Pe quanta s'ascia a Napole quartiere</l>
<l>Co na gran cincorenza 'ncuollo armato</l>
<l>A l'uocchie de no scheltro de n'arfiere,</l>
<l>E se no cane muorto era iettato</l>
<l>Lo mettea priesto sotta lo portiere,</l>
<l>Ed otra ca n'avea na paga bella</l>
<l>Lo scortecava e ne vennea la pella.</l>
</lg>
<lg>
<head>23 </head>
<l>«No Colambruoso po' scese da chisto</l>
<l>Che fo lo spanto de li smargiassune.</l>
<l>Che lamma franca! Che sordato listo!</l>
<l>Che bravo ammico, a fare a costïune!</l>
<l>A fare vierze fo no petrarchisto,</l>
<l>No Conte Orlanno a rompere casciune,</l>
<l>E perché doce fo cchiù de copeta</l>
<l>Lo mese a na commedia Isa poeta.</l>
</lg>
<lg>
<head>24 </head>
<l>«Ma dove songo, aimé? Musa, soccurzo,</l>
<l>Ca co poco vescuotto so' 'nmarcato,</l>
<l>E so' co lo golìo già tanto curzo</l>
<l>Che dintro no gran maro so' 'ngorfato.</l>
<l>Damme de ss'acqua fresca n'autro surzo</l>
<l>Azzò scompa sto chillo accommenzato;</l>
<l>Ma creo sarrà na gran doglia de testa</l>
<l>S'io voglio dire mo chello che resta.</l>
</lg>
<lg>
<head>25 </head>
<l>«Basta. Ca da Pascale n'autro Micco,</l>
<l>E da Micco, Pascale po' scennette,</l>
<l>Che fo da dove lo presente Micco</l>
<l>La 'rigene appe ed a sto munno 'scette.</l>
<l>O 'nore de li Micche, Signo' Micco,</l>
<l>Ch'a lo tiempo e a la morte fai sgammette,</l>
<l>Ca se pretenne no pepierno o vrunzo</l>
<l>Chiavare 'n terra, ah c'ha pigliato chiunzo.</l>
</lg>
<lg>
<head> 26</head>
<l>«Che serve adonca tanto frusciamiento,</l>
<l>L'antecessure tuoi dire chi foro,</l>
<l>Se tu dai nomme e luce a quattrociento</l>
<l>E n'hai besuogno de la famma loro?</l>
<l>Pare la famma toia na ntorcia a biento</l>
<l>Da Vico a Trocchia e da Cracovia al Moro,</l>
<l>Né d'autro che de tuoie fatte 'norate</l>
<l>Cantano sagliembanche e li cecate.</l>
</lg>
<lg>
<head> 27</head>
<l>«Tu sì de la bellezza no paone,</l>
<l>Tu sì de la fortezza n'alefante,</l>
<l>Marte no sta co tico a paragone</l>
<l>Ca tu le vaie quaranta passe 'nnante;</l>
<l>Te cede puro chillo bello Adone</l>
<l>Ch'a Venere parea tanto galante:</l>
<l>Anze, ogne cosa hai tu, grazia e balore,</l>
<l>Marte armato a la facce, Adone 'n core.</l>
</lg>
<lg>
<head>28 </head>
<l>«Tu po' se miette 'n carta sì no Tasso,</l>
<l>E bince chillo de la Carriola,</l>
<l>Tu se co la chitarra te dai spasso</l>
<l>Pare pica 'nmezzata a la gaiola.</l>
<l>Lo 'ngiegno tuo, c'hai po', dove lo lasse?</l>
<l>Na scigna non l'ha cchiù, manco na cola,</l>
<l>Che zò che bide, faie (iodizio strano),</l>
<l>Zò che te chiave 'n chiocca fa la mano.</l>
</lg>
<lg>
<head> 29</head>
<l>«Pe agghiustare na pace, cagnatillo,</l>
<l>No' schitto ntra nemmice e smargiassune!</l>
<l>Ma se n'ommo e na femmena ha tantillo</l>
<l>De sdigno, saude tu le costïune.</l>
<l>Ognuno a canto a te pare verrillo,</l>
<l>Ogne donna pe te fa sbarïune:</l>
<l>Ma che cammino cchiù, s'a sto vïaggio</l>
<l>Se stracquaria no museco de maggio?»</l>
</lg>
</lg>
</div2>
<div2>
<head> <hi rend="sc"> CANTO TIERZO</hi></head>
<lg>
<lg rend="italic">
<head><hi rend="italic">Argomiento</hi></head>


<l>De Cianna negrecata a lo greciglio</l>
<l>Correno tutte l'autre guagnastrune,</l>
<l>E ntra de lloro fanno gran consiglio</l>
<l>Contra li guitte 'sgrate smargiassune.</l>
<l>Meneca vecchia de lo 'nfierno stiglio</l>
<l>Le dace certe bone lezïune,</l>
<l>E Nora co na raggia da crepare</l>
<l>Se resorve de Micco secotare.</l>
</lg>
<lg>
<head> 1</head>
<l>Era muerto lo Sole e se vesteva</l>
<l>La Terra la gramaglia de la notte,</l>
<l>E lo Cielo l'assequie ne faceva</l>
<l>Ce le Stelle pe ntorcie e cannelotte;</l>
<l>Lo trivolo già fare se senteva</l>
<l>A lupe, a varvaianne e a ranavotte,</l>
<l>E la sore carnale negrecata</l>
<l>Chiagnea 'ncoppa la terra la rosata;</l>
</lg>
<lg>
<head>2 </head>
<l>Quanno scomputo essenno lo cantare</l>
<l>Micce e compagne s'erano sosute,</l>
<l>Ma non pottero troppo passïare</l>
<l>Ca la crovara avea tutte stordute:</l>
<l>Perzò d'accordio ierose a corcare</l>
<l>Commo s'asciaro, cauzate e bestute,</l>
<l>Chi co l'ammice e chi co li pariente,</l>
<l>E chi chiavato pe ss'alloggiamiente.</l>
</lg>
<lg>
<head>3 </head>
<l>Ma non dorme nesciuna guagnastrella,</l>
<l>Ch'a la casa de Cianna era già iuta,</l>
<l>E chi a na cascia e chi a na seggiolella</l>
<l>Steva tutta penzosa e sbagottuta;</l>
<l>Quanno pigliaie a dicere Ciannella:</l>
<l>«E che iocammo a la passera muta?</l>
<l>Decite, che ve pare de sti tratte</l>
<l>Che da sti mancia-mancia nce so' fatte?</l>
</lg>
<lg>
<head>4 </head>
<l>«Avite visto a Mase? Avite 'ntiso</l>
<l>Maie a le munno tale canetate?</l>
<l>Eccote ca pe mene non fo 'npiso,</l>
<l>Eccote ca pe mene ha libertate:</l>
<l>Tutte sapite quanto nce aggio spiso</l>
<l>Quanno foro le chellete scassate,</l>
<l>Chelle poteche a la Rua Catalana,</l>
<l>E stette a le mandrullo na semmana.</l>
</lg>
<lg>
<head> 5</head>
<l>«Che se non era ca chillo scrivano</l>
<l>Sùbeto che me vedde m'abbistaie,</l>
<l>Ed otra ca l'ontaie bona la mano</l>
<l>Comm'isso voze po' lo contentaie,</l>
<l>Affé ca sto scortese, sto villano</l>
<l> (Che malannaggia quanno nce 'ncappaie!)</l>
<l>Non porria me lassareme da banna,</l>
<l>Ca saria 'sciuto co no chiappo 'n canna».</l>
</lg>
<lg>
<head>6 </head>
<l>«Uh mara me se chesto [vace] &lt;vaco&gt; a dire,</l>
<l>Respose Tolla, tutte state zitto.</l>
<l>Cose fice pe Rienzo da stordire</l>
<l>Quanno facette chillo gran delitto,</l>
<l>Ca caudo caudo lo faciette 'scire</l>
<l>E me nce strusse, che le sia nmarditto!,</l>
<l>E le robbe e le carne e li denare,</l>
<l>Ca fi' a lo boia voze contentare.</l>
</lg>
<lg>
<head> 7</head>
<l>«A sto precolatore, a st'avocato,</l>
<l>A sto screvano ed a sto carceriero</l>
<l>Da' no cianfrone mo, crai no docato,</l>
<l>E prega chisto e chillo Cavaliero:</l>
<l>Ca t'averia non saccio chi stracquato,</l>
<l>Ed io stea tosta e maie cagnaie pensiero,</l>
<l>E mo de brocca véome lassare</l>
<l>Quanno credea m'avesse a 'nguadïare».</l>
</lg>
<lg>
<head> 8</head>
<l>«Che dice sora mia?, Cicia decette.</l>
<l>Et io pe Cesarone quanto fice</l>
<l>Quanno 'n galera pe cinco anne iette</l>
<l>Pe lo negozio de chelle balice?</l>
<l>Quanta docate pagaie quanno 'scette</l>
<l>No' lo sape auto ch'io, scura Viatrice,</l>
<l>Azzò non iesse commo a marïuolo</l>
<l>Ma commogliato co lo ferraiuolo.</l>
</lg>
<lg>
<head> 9</head>
<l>«E quanta appe lo còmmeto docate,</l>
<l>E quanta lo patrone e l'agozino,</l>
<l>Azzò che no' le dessero mazzate</l>
<l>E potesse dormire a strapontino!</l>
<l>Quanto spise a mannare le pignate,</l>
<l>Lo pane frisco, lo caso e lo vino!</l>
<l>E perché stesse cemme a Cavaliero</l>
<l>Contentaie tutte, fi' a lo paglioliero».</l>
</lg>
<lg>
<head> 10</head>
<l>«Ed io pe contentare Sapatiello,</l>
<l>Decette Lella, non ieze a Messina</l>
<l>Quanno pe gelosia de Masaniello</l>
<l>N'appe a benire chella gran roina?</l>
<l>Dove na notte aprìjo no potechiello</l>
<l>D'uno che llà vennea lardo e tonnina,</l>
<l>Ma, scura me, strillaie lo potecaro,</l>
<l>E iezemo 'n presone e nce frustaro.</l>
</lg>
<lg>
<head> 11</head>
<l>«Ma perché llà non era canosciuta</l>
<l>Me stiette zitto, e fìcene passaggio:</l>
<l>E commo me trovaie, bona sarciuta,</l>
<l>Co na varca nce mìsemo 'n vïaggio;</l>
<l>Ma da lo Faro a mala pena 'sciuta,</l>
<l>Quanno de sole esce lo primmo raggio,</l>
<l>Nce pigliaro duie belle bregantine</l>
<l>Commo piglia lo niglio pollecine.</l>
</lg>
<lg>
<head> 12</head>
<l>«E perché po' li Turche ne facèro</l>
<l>Doie parte de le cose che pigliaro,</l>
<l>Isso 'n catena sùbeto mettèro</l>
<l>E a me sotta coperta me chiavaro:</l>
<l>Isso a lo bregantino de Zifero</l>
<l>Ed a me scura a chillo de Maimaro,</l>
<l>Ch'accossì se chiammavano li cane,</l>
<l>Che nce dèro cchiù tuosseco ca pane.</l>
</lg>
<lg>
<head> 13</head>
<l>«Ma piacette a lo Cielo che passasse</l>
<l>De Sciorentine na bella galera,</l>
<l>E che lo bregantino mio pigliasse,</l>
<l>Che fo de lunedì, 'nmiero la sera,</l>
<l>E che chillo de Sapato scappasse:</l>
<l>Uh fosse morta, ch'assai meglio m'era!</l>
<l>Ca iuta non sarria pe terra e mare,</l>
<l>Commo faciette, pe lo rescattare.</l>
</lg>
<lg>
<head> 14</head>
<l>«Che t'aggio fatto, sore, arrasso sia,</l>
<l>Ca sorreie a pensarece lo core,</l>
<l>Pe cacciare sto sgrato da Torchia</l>
<l>E portarelo ccà commo a Segnore!</l>
<l>Mo se le dace de la vita mia</l>
<l>Quanto vedite! Ora portate ammore,</l>
<l>Or agge ad ommo maie speranza o fede,</l>
<l>Ca po' te paga co na ponta-pede!»</l>
</lg>
<lg>
<head>15 </head>
<l>«Gran cose avite ditte, e cierto avite</l>
<l>Na gran ragione de ve lammentare:</l>
<l>Ma quanno a mene scura sentarrite,</l>
<l>Decette Popa, facciove appilare.</l>
<l>Vuie tutte quante Cola canoscite,</l>
<l>E sapite se sa squarcionïare:</l>
<l>Ora chisso accossì me 'npapocchiaie</l>
<l>Ch'io stessa a morte po' me connannaie.</l>
</lg>
<lg>
<head> 16</head>
<l>«Lassammo stare li denare spise,</l>
<l>Le ferite c'aviette e mazzïate,</l>
<l>Ca nce vorriano cincociento mise</l>
<l>A dire schitto chelle cchiù notate.</l>
<l>Iette cod isso pe tante paise,</l>
<l>Quanno 'n ausilio fùimo connannate,</l>
<l>Fi' che facette n'autro sbarione</l>
<l>Dinto Leguorno, e ièzene 'n presone.</l>
</lg>
<lg>
<head> 17</head>
<l>«Dove fo priesto connannato a morte</l>
<l>Perché fece na chelleta assai trista,</l>
<l>E puosto 'ncoppa de na torre forte,</l>
<l>Auta, ch'appena nce iognea la vista:</l>
<l>Addove schitto s'apreno le porte</l>
<l>Quanno lo boia e la Iustizia è lista,</l>
<l>E quanno le vò da' lo carceriero</l>
<l>Co na panella, d'acqua no becchiero.</l>
</lg>
<lg>
<head> 18</head>
<l>«Io scura, mo, che iea pe la marina,</l>
<l>E sarria morta affé pe lo sarvare,</l>
<l>Pregai lo carceriero na matina</l>
<l>Che pe pietà le desse da manciare;</l>
<l>E tanto le faciette la meschina</l>
<l>Che bello s'accordaie de nce ne dare.</l>
<l>Accossì le mannaie mille coselle</l>
<l>E na mesura de nuce e nocelle.</l>
</lg>
<lg>
<head> 19</head>
<l>«Po' m'accattaie na lècora 'nmezzata</l>
<l>Che revenea no miglio da lontano,</l>
<l>E quanno co lo sisco era chiammata</l>
<l>Volava a chi tenea la noce 'n mano;</l>
<l>Io me tenea la lècora attaccata</l>
<l>Co no capo de filo marfetano,</l>
<l>De lo quale tenea no gliommaruozzo</l>
<l>Pe fare quanto avea a sto chierecuozzo.</l>
</lg>
<lg>
<head>20 </head>
<l>«Ora no iuorno pe no fenestriello</l>
<l>S'affacciaie, che no' nc'era cancellata,</l>
<l>Ed io, che maie partea da lo castiello,</l>
<l>Sempre a lo sciato de la cosa ammata,</l>
<l>Le faciette 'nzegnale ch'a l'auciello</l>
<l>Na meza noce avesse apparecchiata.</l>
<l>Isso me 'ntese e chiammaolo sescanno,</l>
<l>Io lo lasso, e lo filo vao mollanno.</l>
</lg>
<lg>
<head>21 </head>
<l>«E 'nfine lo designo me rescette,</l>
<l>Ca nce ieze la lècora llà suso,</l>
<l>E perché la malizia mia 'ntennette</l>
<l>Isso mese lo filo a no pertuso.</l>
<l>Ma quanno la vessica d'ombre mette</l>
<l>Cinzia a lo cielo, pe che sta zelluso,</l>
<l>Io vao là 'ntuorno commo chi va a caccia</l>
<l>Fi' ch'a la fenestrella isso s'affaccia.</l>
</lg>
<lg>
<head>22 </head>
<l>«Lo quale poco stette e s'affacciaie,</l>
<l>Ca co la mèuza già steva isso puro,</l>
<l>E vedennome sùbeto calaie</l>
<l>Lo filo rente rente pe lo muro.</l>
<l>Io mo na funecella nce attaccaie</l>
<l>E disse: - Ailà, priesto, mo ch'è scuro -.</l>
<l>E quanno l'appe 'mmano io priesto a chella</l>
<l>N'autra nce n'attaccaie cchiù fermolella.</l>
</lg>
<lg>
<head> 23</head>
<l>«Perché lo filo se saria spezzato</l>
<l>Se chella grossa a primmo nce metteva,</l>
<l>Ed averia guastato lo filato</l>
<l>E sgarrata la tela che nce ordeva.</l>
<l>Ora quanno la grossa appe tirato,</l>
<l>E 'ntise ca già 'n mano la teneva,</l>
<l>Na tròcciola de puzzo nce legaie</l>
<l>Ed isso puro ad auto la tiraie;</l>
</lg>
<lg>
<head> 24</head>
<l>«E la conciaie de muodo, 'n crosïone,</l>
<l>Che steva bona pe se ne calare.</l>
<l>Ma commo ch'isso è tanto n'ommenone</l>
<l>Se scennea sulo me potea sferrare;</l>
<l>Ammore, che 'mpapocchia le perzone,</l>
<l>Me mese 'n capo de me nce legare.</l>
<l>Me lego, isso se cala, io saglio 'ncoppa,</l>
<l>Ma me la fece, la varva de stoppa.</l>
</lg>
<lg>
<head>25 </head>
<l>«Perché quanno fui suso e me penzava</l>
<l>Ch'isso, ch'era forzato, me tenesse</l>
<l>Fin tanto che secura me calava,</l>
<l>Azzò cod isso sarva me ne iesse,</l>
<l>Decette ca la funa le scappava,</l>
<l>Ch'a la fenestra priesto me tenesse;</l>
<l>Io scura me lo crise e dintro traso,</l>
<l>E nce restaie co no parmo de naso.</l>
</lg>
<lg>
<head>26 </head>
<l>«Perché quanno vedette già 'ncappato</l>
<l>Lo sorecillo, l'ommo mio valente</l>
<l>Disse: - Oimé, Popa mia, so' arrovenato,</l>
<l>Sciuogliete, sciuoglie, ca veneno gente! </l>
<l>Ora chi s'averria maie 'nmagenato</l>
<l>D'avere, oimene, sto contravagliente?</l>
<l>Me scioglio. Isso la funa tira abbascio,</l>
<l>Isso fuie commo auciello, io resto n'ascio.</l>
</lg>
<lg>
<head> 27</head>
<l>«Commo restaie ognuno pò pensare:</l>
<l>Non tanto pe paura de morire,</l>
<l>Quanto ca pe bolerelo sarvare</l>
<l> [Pe] &lt;po'&gt; a mille grazia me voze tradire.</l>
<l>Tanno proprio volea vocetïare</l>
<l>Ma la voce 'ntorzaie, non potte 'scire,</l>
<l>E chisto affritto core arzo e feruto</l>
<l>Steze fi' a l'arba sempre ascievoluto.</l>
</lg>
<lg>
<head> 28</head>
<l>«Ma pe cchiù non ve rompere le chiocche</l>
<l>Non diraggio li chiante e strille amare</l>
<l>Che fice, ca nce vonno mille vocche</l>
<l>Pe dire, e mille aurecchie pe 'scotare.</l>
<l>Pigliate asempio vuie, femmene sciocche,</l>
<l>Mai cchiù non ve facite 'mpapocchiare!</l>
<l>Vene lo carceriero: - Addove è Cola? </l>
<l>Cola è 'n campagna, e Popa a la gaiola!</l>
</lg>
<lg>
<head>29 </head>
<l>«La quale cosa visto, de corzera</l>
<l>Ieze a lo Duca a fa' relazïone</l>
<l>E penzava de ghìrene 'n galera</l>
<l>O stare 'n vita a quarche cammarone:</l>
<l>Ma lo Gran Duca co na bona cera,</l>
<l>Ch'è Segnore amoruso e buon patrone,</l>
<l>Le disse: - Orsù, s'è commo m'hai contato</l>
<l>Pe chesta vota te sia perdonato.</l>
</lg>
<lg>
<head>30 </head>
<l>«- Portame ccà la femmena e bedimmo</l>
<l>De che manera la cosa è passata -.</l>
<l>Dove io iuta, deciette bello a primmo</l>
<l>De li guaie mieie la storia sfortonata.</l>
<l>E So' Autezza decette: - Affé te stimmo</l>
<l>Pe femmena saputa ed aggarbata,</l>
<l>E non schitto te dongo libertate,</l>
<l>Ma passa-puorto co ciento docate -.</l>
</lg>
<lg>
<head> 31</head>
<l>«Ora se non trovava no Segnore</l>
<l>De tale chella, dove sarria iuta?</l>
<l>Con tutto chesto dinto de sto core</l>
<l>La faiella de fuoco maie s'astuta.</l>
<l>E lo vinne ad asciare co cchiù ammore,</l>
<l>E me scordaie de quanno fui traduta;</l>
<l>Mo me chianta e me dà nuove sceruppe:</l>
<l>Decite mo, ve passo a pede chiuppe?»</l>
</lg>
<lg>
<head>32 </head>
<l>A sto dire colereca respose</l>
<l>Nora: «Pe cierto tu patiste assaie,</l>
<l>Ma puro Cola le chiaie ammorose</l>
<l>C'haie 'n pietto mille vote nmedecaie.</l>
<l>Ma chi spesseia a cogliere le rose</l>
<l>Fare non pò che non se pognia maie:</l>
<l>Io schitto, io schitto so' la sbentorata,</l>
<l>Pocca degna non so' d'essere amata.</l>
</lg>
<lg>
<head> 33</head>
<l>«Io so' chella che maie puotte arrivare</l>
<l>D'avere schitto na tenutamente</l>
<l>Io chella che me ieze a 'ncrapicciare</l>
<l>D'uno che non è ommo, ma serpente.</l>
<l>Avesseme voluto contentare</l>
<l>E fosse mo ped isso na pezzente!</l>
<l>Na vota manco stuorto me mirasse</l>
<l>E no' me curaria ca po' crepasse!</l>
</lg>
<lg>
<head>34 </head>
<l>«Ca sarria tutta lardo e tutta feste,</l>
<l>E non me cagnaria co le Regine,</l>
<l>E sarria sanetate a me la peste</l>
<l>E bone sciorte gliannole e roine;</l>
<l>E se magnasse vescuotte e rapeste</l>
<l>Me pareriano papare e galline,</l>
<l>Ca chella che da vero vòle bene</l>
<l>De strazie d'ommo mai non sente pene.</l>
</lg>
<lg>
<head>35 </head>
<l>«Che me serveno a me tanta vestite</l>
<l>Co le pestagne e le trezzelle d'oro,</l>
<l>E cannacche de perne commo antrite</l>
<l>E d'anella e catene no tresoro,</l>
<l>S'aggio a sto core mio fuoco e ferite,</l>
<l>Se pe chi me vò male squaglio e moro,</l>
<l>Se chi me fùie secuto e chi me lassa</l>
<l>Schitto perché vò bene a na vaiassa?</l>
</lg>
<lg>
<head>36 </head>
<l>«E sapite chi è sto descortese?</l>
<l>E sapite chi è sto tradetore?</l>
<l>E chillo che de tutto sto paiese</l>
<l>E lo sorreiemiento e lo terrore:</l>
<l>Chillo che lo Spagnuolo e lo Franzese</l>
<l>Tutto se caca pe le fare 'nore,</l>
<l>Oimé, ca cchiù a lo fuoco st'arma ficco,</l>
<l>Ahi ca m'ascievolesco, è Micco, è Micco!</l>
</lg>
<lg>
<head>37 </head>
<l>«E saccio io buono mo perché s'è scritto,</l>
<l>Ca co n'amico suo se l'ha fidato,</l>
<l>E chillo stammatina me l'ha ditto,</l>
<l>Ch'ogne secreto 'nfine è scommogliato:</l>
<l>Ch'all'Aquila mo vace a pede fitto,</l>
<l>Llà sta a patrone chi l'ha 'ncarcerato,</l>
<l>Et io dintro le lagreme m'azzuppo,</l>
<l>Ca pò cchiù la magnosa de le tuppo.</l>
</lg>
<lg>
<head> 38</head>
<l>«Llà po' pretennerà de fare tanto</l>
<l>Co l'ammice, che l'aggia pe mogliere,</l>
<l>Ed io faraggio chiòppete de chianto</l>
<l>Senza manco poterelo vedere;</l>
<l>Va' ca n'hai sceca! Ietto mo sto manto</l>
<l>E sta gonnella, e bao co le bannere,</l>
<l>Ca saperaggio l'arme manïare</l>
<l>E fuorze accido chi me fa crepare.</l>
</lg>
<lg>
<head> 39</head>
<l>«Mora chella vaiassa, mora, mora,</l>
<l>Pecc&lt;h&gt;'essa è causa de lo male c'aggio:</l>
<l>E già vorria che fosse ionta l'ora</l>
<l>De mettereme a fare sso vïaggio.</l>
<l>Vengo, vaiassa, vengo, e non sia Nora</l>
<l>Se non paghe de sango sto dammaggio,</l>
<l>Io vengo, e bederai, brutta chiarchiosa,</l>
<l>Quanto pò sdigno a femmena gelosa!»</l>
</lg>
<lg>
<head>40 </head>
<l>«Ah mara me, che senco, e che parlate!</l>
<l>Donca da vero vuie volite bene?</l>
<l>E non fegnite, e non ce delleggiate?</l>
<l>E co tutto lo sinno state 'n pene?</l>
<l>A lo core me so' tanta stoccate</l>
<l>Sse chelle vostre. Ora sentite a mene</l>
<l>Meneca disse, ca songo anzïana,</l>
<l>E a tiempo mio cardaie bona la lana.</l>
</lg>
<lg>
<head> 41</head>
<l>«Maie cortesciana, o figlia, avette ammore</l>
<l>Ad ommo nullo, o le portaie lianza,</l>
<l>E sia ricco, e sia bello, e sia Signore,</l>
<l>E sia de 'Talia, e sia de Spagna o Franza,</l>
<l>Ma sai pe chi le sparpatea lo core?</l>
<l>Pe chi sospire e lagreme sbalanza?</l>
<l>Pe chi meglio refonne oro ed argiento,</l>
<l>Ca l'autre cose so' cose de viento.</l>
</lg>
<lg>
<head>42 </head>
<l>«Ha denare quarcuno, è liberale?</l>
<l>O quanto è bello, o quanto è Cavaliero!</l>
<l>E di' ca truove chi le voglia male</l>
<l>Se be' a lo riesto fosse no sommiero.</l>
<l>Mo sia Re de l'aucielle e non sia tale,</l>
<l>A cortesciana maie trase 'mpensiero,</l>
<l>Ca, commo disse, s'ama e tene caro,</l>
<l>Sia l'ommo peste, ed aggia lo denaro.</l>
</lg>
<lg>
<head>43 </head>
<l>«Perdonateme, vuie sete 'mpazzute:</l>
<l>Che zuco da na preta cacciarite?</l>
<l>Se valeno chiste uommene fallute</l>
<l>Poco pe ammice, e manco pe marite!</l>
<l>Ma se v'asciate proprio resolute</l>
<l>De ghire appriesso a ssi male appetite,</l>
<l>Chiammate 'nnanze lo Signo' Chiaiese,</l>
<l>Ca ve darà conzulte tre a tornese».</l>
</lg>
</lg>
</div2>
<div2>
<head> <hi rend="sc"> CANTO QUARTO</hi></head>
<lg>
<lg rend="italic">
<head><hi rend="italic">Argomiento</hi></head>


<l>Vene d'Abruzzo n'ommo pe la posta</l>
<l>Ch'a So' Ezzellenzia dice quanto fanno</l>
<l>Li forasciute, e commo hanno composta</l>
<l>Cchiù de na terra con vergogna e danno,</l>
<l>E ca non cape sotto na sopposta</l>
<l>A nullo, tanto sbagottute l'hanno.</l>
<l>E Cianna, che de Meneca have 'ntese</l>
<l>Le parole, chiammare fa Chiaiese.</l>
</lg>
<lg>
<head> 1</head>
<l>Ma quanno l'Arba avea strutto lo bruoco</l>
<l>De la notte, già stracqua e ascievoluta,</l>
<l>E iusto commo chi scioscia lo fuoco</l>
<l>Tenea la facce lustra ed arrostuta,</l>
<l>Le Stelle le cedevano lo luoco</l>
<l>Ca la bellezza lloro avea venciuta,</l>
<l>E le faceano la baia e li sische</l>
<l>E grille, quaglie, e ventolille frische.</l>
</lg>
<lg>
<head>2 </head>
<l>A Soa Azzellenzia venne no corriero</l>
<l>Da n'Abruzzo, e na littera ha portata,</l>
<l>Da dove lo screvea no Cavaliero</l>
<l>Ca na terra l'è stata sacchïata,</l>
<l>E ca commo se fosse no sommiero</l>
<l>L'aveano na capezza arravogliata</l>
<l>Li forasciute, e no' l'aveano acciso</l>
<l>Perché mille docate l'ha prommiso.</l>
</lg>
<lg>
<head>3 </head>
<l>E perzòne umelmente sopprecava</l>
<l>C'avesse priesto mannato sordate,</l>
<l>Ca se quarche soccurzo cchiù tardava</l>
<l>Erano llà tutte quante taccariate,</l>
<l>Pocc&lt;h&gt;'isso lo taglione non mannava</l>
<l>E chille a tutte aveano ammenacciate</l>
<l>Ca se troppo iea a luongo chisto iuoco</l>
<l>Tutte quante metteano a sango e fuoco.</l>
</lg>
<lg>
<head>4 </head>
<l>E contaie sto corriero la roina,</l>
<l>La strazia granne e la crodeletate</l>
<l>Che iea facenno sta gente assassina,</l>
<l>Terrore de le gente e de le strate;</l>
<l>Vennero, disse, a l'arba na mattina</l>
<l>E nce scetaro co le scoppettate,</l>
<l>Gridanno tutte commo gente pazza:</l>
<l>«Sango, sango, compagne, ammazza, ammazza!»</l>
</lg>
<lg>
<head> 5</head>
<l>Che pietate a sentire lo strillare,</l>
<l>Lo trivolo, lo chianto e li selluzze,</l>
<l>Lo vattere de mano e lo scioccare</l>
<l>De faccie e pietto e di capille muzze;</l>
<l>Chisto c'avea perduto li denare,</l>
<l>Chillo le cauze a brache e l'albernuzzo,</l>
<l>Chesta c'avea perduto lo marito,</l>
<l>E chillo ca pe forza va a Cornito.</l>
</lg>
<lg>
<head>6 </head>
<l>Chi chiammava la mamma, chi lo figlio,</l>
<l>Chi la zia, chi lo frate e chi la sore,</l>
<l>Chi de corzera va cchiù de no miglio</l>
<l>Dove penza scappare, e 'ncappa e more.</l>
<l>Uno se 'nfrocchia commo no coniglio</l>
<l>A na cantina, e 'scire non ha core,</l>
<l>N'autro esce a fare facce de valente,</l>
<l>Ma resta chi feruto e chi pezzente.</l>
</lg>
<lg>
<head>7 </head>
<l>'Nfine se ne tornaro a la campagna</l>
<l>Dapo' fatto sto bello schiacco matto,</l>
<l>E commo foro 'ncoppa la montagna</l>
<l>Co lo Barone fecero lo patto:</l>
<l>Zoè, che priesto de stoppie de Spagna</l>
<l>Le manne mille scute de rescatto,</l>
<l>Si no vorranno 'nninamente ch'isso</l>
<l>Vea a casa cauda si se veve spisso.</l>
</lg>
<lg>
<head>8 </head>
<l>Lo Barone prommese, pe scappare,</l>
<l>Moscolïatamente, e priesto priesto</l>
<l>Li mille piezze e cchiù de le mannare,</l>
<l>Si proprio avesse da cercarle 'mpriesto;</l>
<l>Ma mo perché lo vedeno tardare</l>
<l>Aggio paura ca nce va lo riesto,</l>
<l>Ca da li cippi l'arma mo se sferra,</l>
<l>Accideno isso e tornano a la terra.</l>
</lg>
<lg>
<head>9 </head>
<l>Perch'a n'autro che priesto no' spedette</l>
<l>De trovare 'n contanta li tornise,</l>
<l>Sta brutta razza a la sua mandra iette</l>
<l>E le bacche e le pecore l'accise</l>
<l>Po' co la capo a brògnola facette</l>
<l>Tornare li pasture a li paise,</l>
<l>E chillo ch'a foire fo cchiù adaso</l>
<l>Nce lassao pe memoria aurecchie e naso.</l>
</lg>
<lg>
<head>10 </head>
<l>Ma chi pò dire li streverie granne</l>
<l>Che fanno ed hanno fatto sti latrune?</l>
<l>Pe tutto dove le soe ascelle spanne</l>
<l>La famma già n'ha chine li cantune.</l>
<l>Tremmano tutte quante commo a canne</l>
<l>Dintro le proprie case le perzune,</l>
<l>E tale privo 'n tutto de confuorto</l>
<l>Se vede vivo che se chiagne muorto.</l>
</lg>
<lg>
<head> 11</head>
<l>Ogne iuorno se vede cosa nova,</l>
<l>Ogne ora cchiù atterresce chi la sente,</l>
<l>Ogne punto s'ascota quarche prova</l>
<l>De la primma assai cchiù cauda e fetente:</l>
<l>L'aglio e la corallina cchiù non iova,</l>
<l>Ca li vierme so' fatte assai potente,</l>
<l>E vene vota c'ommo a quarche luoco</l>
<l>More de cacavessa e non de fuoco.</l>
</lg>
<lg>
<head> 12</head>
<l>Sentire comme fecero Locrise</l>
<l>De chillo gran tiranno a la fegliola,</l>
<l>Che n'eserzeto gruosso se nci mise</l>
<l>E mille aucielle stèro a na gaiola:</l>
<l>Cossì na poverella a sti paise</l>
<l>Pe macenare assaie roppe la mola.</l>
<l>Chesto è la causa donne a cincociento</l>
<l>Le veneno le iute pe spaviento.</l>
</lg>
<lg>
<head>13 </head>
<l>Sentire ch'a na cerza sia legato</l>
<l>N'ommo, e sia fatto iusto commo a crivo;</l>
<l>Sentire po' che sia 'nsieme atterrato</l>
<l>Co no muorto attaccato n'ommo vivo;</l>
<l>Sentire no palazzo è bolïato</l>
<l>Ca l'ha fatto la porta no corrivo:</l>
<l>Cheste so' cose che pe gran paura</l>
<l>Fanno cacare l'arma senza cura.</l>
</lg>
<lg>
<head>14 </head>
<l>Sentire (oimé, ca me vene 'nsavuorio! )</l>
<l>Che dui meschine, senza fare niente,</l>
<l>No' sfida Apollo e lassa uno lo cuorio,</l>
<l>L'autro no' ha spata e perde li penniente.</l>
<l>Viato chi pe freve o pe ciammuorio</l>
<l>Schiatta 'nnanze che ionga a sti tormiente,</l>
<l>Ca no' vede sti strazie, sto strevierio</l>
<l>Che fa ghire la gente a besentierio!</l>
</lg>
<lg>
<head>15 </head>
<l>Mo siente ca na vecchia è viva posta</l>
<l>Dinto no forno commo a tortaniello,</l>
<l>Mo siente ca no cuorno pe sepposta</l>
<l>Se chiava de no miedeco a l'aniello,</l>
<l>Mo siente no figliuolo che s'arrosta</l>
<l>'Mponta no spito commo a no perciello</l>
<l>E che n'autro se parte (o gente alarva)</l>
<l>Commo zeppola 'n miezo a sarva e sarva.</l>
</lg>
<lg>
<head> 16</head>
<l>Oh che gente, o che gente nmaledetta,</l>
<l>Che la semmenta ne pozza scriare!</l>
<l>Fa' iustizia, Signore, e fa' mennetta,</l>
<l>Che puozze consolato sempre stare:</l>
<l>Ogne Provinzia la iornata aspetta</l>
<l>Ch'a sangue e fuoco le facce mannare.</l>
<l>Manna gente, Signore, manna, manna,</l>
<l>Falle 'mpennere tutte pe la canna.</l>
</lg>
<lg>
<head> 17</head>
<l>Foro a lo Veceré tante stoccate</l>
<l>Le parole che chisto le decette,</l>
<l>Ca commo buon Segnore appe pietate</l>
<l>Ed a l'uocchie lo chianto le venette;</l>
<l>Po' disse: «Caglia, ca mui castecate</l>
<l>Priesto saranno», e scrivere facette</l>
<l>A lo Mastro de Campo no veglietto</l>
<l>Ch'ogne sordato se metta l'elmetto,</l>
</lg>
<lg>
<head>18 </head>
<l>Y che lo stisso iuorno ognuno sia</l>
<l>Lesto commo a Sorgente pe marciare,</l>
<l>Facenno allegramente chella via</l>
<l>Dove ste gente pensano d'asciare,</l>
<l>E che nesciuno, né pe malitia</l>
<l>Né pe null'autra chella aggia a restare,</l>
<l>Ma vaga commo chi vace a la zita,</l>
<l>Se no' vò gire a na galera 'nmita.</l>
</lg>
<lg>
<head> 19</head>
<l>Ntratanto le guagnastre allecordate</l>
<l>De quanto disse la vecchia cortese,</l>
<l>Mannaro ciento pe tutte le strate,</l>
<l>Fuerze s'asciasse lo Dotto' Chiaiese;</l>
<l>Ma s'avessero chille passïate</l>
<l>Quanta ne songo a Napole no mese</l>
<l>No' l'averriano pe pensiero asciato,</l>
<l>Ca s'era a stodïare reterato.</l>
</lg>
<lg>
<head> 20</head>
<l>Perché no cierto astrolago todisco</l>
<l>L'avea addomannato a lo Cerriglio</l>
<l>Quale anemale veve co lo sisco,</l>
<l>L'aseno sardegnolo o lo coniglio,</l>
<l>Ed a chi piace cchiù vevere frisco,</l>
<l>A chi ha sete, o &lt;a&gt; chi curzo ha no miglio:</l>
<l>Ca s'isso lo sapesse 'nnevenare</l>
<l>No truocchio co na meza vò pagare.</l>
</lg>
<lg>
<head> 21</head>
<l>E perzò lo Dottore stea strodenno,</l>
<l>Felosofanno, mo, lo celevriello,</l>
<l>Pe bedere se pòte a la 'ncorrenno</l>
<l>Vencere lo Todisco a sto doiello,</l>
<l>Ca se no n'averia, chesto perdenno,</l>
<l>Co no gran scuorno n'àccipe cappiello;</l>
<l>Perzò cerca e recerca mille parte,</l>
<l>Libre apre, sputa deta e vota carte.</l>
</lg>
<lg>
<head> 22</head>
<l>Ntra l'autre libre che tenea pe mano</l>
<l>Le venne a caso Damma de Rovenza,</l>
<l>Buovo d'Antona e Donno Forestano,</l>
<l>Dove d'asciare quarche cosa penza;</l>
<l>E mentre legge, e arrobba sano sano</l>
<l>Ccà no concetto e llà na gran sentenza,</l>
<l>Mentre ammassa e remena chesta pasta,</l>
<l>Non saccio chi lo sconceca e lo guasta.</l>
</lg>
<lg>
<head> 23</head>
<l>Perzò lassa lo studio e prestamente</l>
<l>S'affaccia a no pertuso che 'scea fore,</l>
<l>E vede ca strillanno no pezzente</l>
<l>Faceva sto greciglio e sto remmore.</l>
<l>Perzò 'n collera dice: «Tiene mente,</l>
<l>Chi sconceca lo studio a no Dottore!</l>
<l>Agge pacienzia, agge pacienzia, frate,</l>
<l>Ca m'hai ciento conciette stroppïate».</l>
</lg>
<lg>
<head> 24</head>
<l>Ntra chesto uno de chille che iea 'n vota</l>
<l>Cercanno lo Dottore abbascio e suso,</l>
<l>Ed have puosto Napole a revota</l>
<l>Cercanno pe ogne tùfolo e pertuso,</l>
<l>Quanno la voce soa da coppa ascota</l>
<l>Sùbeto se fa 'nnanze a la 'ncaruso,</l>
<l>Decennole: «O Segnore letterato,</l>
<l>Pe mille vote singhe ben trovato!</l>
</lg>
<lg>
<head> 25</head>
<l>«Cercato t'aggio de lo Conte a l'Uorto,</l>
<l>A la Rova Francesca, a lo Mercato,</l>
<l>Sopra Muro, a Pistase, ad Echia, a Puorto,</l>
<l>Ed a le Ceuze puro songo stato.</l>
<l>Fa' cunto ch'allancato songo e muorto;</l>
<l>Mo pe desgrazia ccà t'aggio trovato.</l>
<l>Ora chi 'nnevenava pe no mese</l>
<l>A lo Cerriglio lo Segno' Chiaiese!</l>
</lg>
<lg>
<head>26 </head>
<l>«Laudato sia lo Cielo ca t'asciaie!</l>
<l>Abbïamonce suso a la Chiazzetta,</l>
<l>Ca non porrisse tu credere maie</l>
<l>Che gioventù de femmene t'aspetta.</l>
<l>Da te vonno consiglio a mille guaie:</l>
<l>Corrimmo, priesto, iammonce a staffetta,</l>
<l>Ch'ogne conzurta o chella che te scappa</l>
<l>Te rennerà cchiù che non va' sta cappa».</l>
</lg>
<lg>
<head>27 </head>
<l>Lo Dottore che sente ca nc'è esca</l>
<l>Se mette le caionze de la festa,</l>
<l>E la cappa de 'stata, leggia e fresca,</l>
<l>E fatta a crespe la barretta 'n testa;</l>
<l>No guanto 'n mano, che se 'nzecca e mesca</l>
<l>E sa d'ambra porcina che te 'mpesta;</l>
<l>Na cauza dove tanta robbe ha puosto</l>
<l>Che non saie s'è despenza o s'è repuosto.</l>
</lg>
<lg>
<head>28 </head>
<l>Zò che l'è dato mette dinto a chella,</l>
<l>E carne e pizze e pane e caso e pesce,</l>
<l>E perché la saccocciola è de pella</l>
<l>Nce mette perzì bruodo, e manco n'esce;</l>
<l>Cossì co st'arte a Napole novella</l>
<l>Manca lo 'nore e la panella cresce,</l>
<l>Ca trova sto Dottore, 'n crosïone,</l>
<l>Meglio essere gonnella che Iasone.</l>
</lg>
<lg>
<head>29 </head>
<l>Ma lassammolo ire, e nui ntratanto</l>
<l>Nce volimmo no poco stennecchiare,</l>
<l>Fi' che de chelle femmene a lo chianto</l>
<l>Va lo Chiaiese pe consiglio dare.</l>
<l>Ogne cosa auderite a l'autro canto.</l>
<l>Pigliammo sciato mo pe non crepare.</l>
<l>Musa, 'mpasta concette e po' le 'nforna,</l>
<l>E se sì stracqua assai va' piscia e torna.</l>
</lg>
</lg>
</div2>
<div2>
<head> <hi rend="sc"> CANTO QUINTO</hi></head>
<lg>
<lg rend="italic">
<head><hi rend="italic">Argomiento</hi></head>


<l>Chiaiese dice chello che le pare</l>
<l>A le guagnastre, e contale de chelle</l>
<l>Che cchiù de lloro sapettero fare</l>
<l>Commo femmene astute, e no' ciantelle;</l>
<l>Ma pe le grade lo vonne iettare</l>
<l>Pe pagamiento, chelle pettolelle.</l>
<l>Micco nce corre, e n'esce 'ntommacato,</l>
<l>E co na cacavessa è secutato.</l>
</lg>
<lg>
<head> 1</head>
<l>Commo furgolo iea co lo compagno</l>
<l>Lo Dottore Chiaiese, e commo arcivo;</l>
<l>L'adore che sentea de lo guadagno</l>
<l>Dereto le servea d'argiento vivo:</l>
<l>Fa' cunto ca te vatte lo carcagno</l>
<l>Che sciùlia commo a barca onta de sivo:</l>
<l>E va de muodo che 'n quattro palate</l>
<l>Va dove è Cianna co le cammarate.</l>
</lg>
<lg>
<head>2 </head>
<l>Ch'a no scanniello fattolo assettare</l>
<l>A dire commenzaie co no gran chianto:</l>
<l>«Segno' Dottore mio, c'hai fatto auzare</l>
<l>'N auto la famma toa chilleto tanto,</l>
<l>Mo vedarimmo quanto tu puoi fare</l>
<l>E si è secunno l'opera lo vanto:</l>
<l>Ca si Vossignoria non ce aiutate</l>
<l>Simmo iute a l'acito e consumate».</l>
</lg>
<lg>
<head>3 </head>
<l>E cossì le contaie de punto 'n punto</l>
<l>Quanto li 'nnammorate aveano fatto,</l>
<l>E commo ogne sciaurato unto e bisunto</l>
<l>Le deva de pedina schiacco matto;</l>
<l>E commo àppe scomputo chillo cunto</l>
<l>Chiaiese disse: «Io me me piglio a patto,</l>
<l>Si me date pe carta dui tornise,</l>
<l>De ve le fare tutte essere 'npise.</l>
</lg>
<lg>
<head>4 </head>
<l>«Have da fare poco cunto, 'n frutto,</l>
<l>No guittariello de la carne umana,</l>
<l>E schitto quanno sta sodunto e rutto</l>
<l>Fare lo spantecato na semmana?</l>
<l>E po' ch'è puosto 'n punto, essenno strutto,</l>
<l>Se fa battaglio de n'autra campana!</l>
<l>Non lice, sore mia, ca sì tenuta</l>
<l>Servire chillo che t'ha repoluta.</l>
</lg>
<lg>
<head>5 </head>
<l>«Perché, dice Cepolla e Moscatiello</l>
<l>E ciento autre Dotture cremmenale,</l>
<l>Non deve n'ommo sano de cerviello</l>
<l>Fare a na femmenella nullo male,</l>
<l>E tanto cchiù se face a lo fratiello</l>
<l>Senza la cosetura no stivale;</l>
<l>Femineo sesso povero e sprezzato,</l>
<l>Commo sì sciso a tanto buon mercato!</l>
</lg>
<lg>
<head> 6</head>
<l>«Erano antico tempore tenute</l>
<l>Le meretrice comme le Regine,</l>
<l>Ed erano prezzate e ben volute</l>
<l>Commo le cose sceute e pellegrine:</l>
<l>Ca pe l'autre uorte n'erano cogliute</l>
<l>Commo coglieno mo li petrosine,</l>
<l>E so' 'mbrogliate de muodo le carte</l>
<l>Che non se pò campare cchiù co ss'arte.</l>
</lg>
<lg>
<head>7 </head>
<l>«Dove è mo Lamia d'Argo, ch'a squatrone</l>
<l>Avea le gente appriesso dove ieva,</l>
<l>E de lo granne Socrate e Platone</l>
<l>A lo duppio con tutte cchiù poteva?</l>
<l>Ed a chesta no Re, piezzo d'anchione,</l>
<l>Demetrio tanto bene le voleva</l>
<l>Che quanno morze ne deventaie pazzo,</l>
<l>E la tenne atterrata a lo palazzo.</l>
</lg>
<lg>
<head> 8</head>
<l>«E dove è mo na Rodopea famosa</l>
<l>Che guadagnava tanta denaraglia,</l>
<l>Che facette 'n Agitto chella cosa</l>
<l>Co dudece migliara de marmaglia:</l>
<l>Dico chella Pirramida pomposa</l>
<l>Che non è bista che tant'auto saglia,</l>
<l>Chella ch'è nommenata a tunno a tunno</l>
<l>Pe quanto gira lo reverzo munno?</l>
</lg>
<lg>
<head>9 </head>
<l>«Dove è Faucola Clunia che le spese</l>
<l>Facette a meze le squatre romane</l>
<l>Quanno pigliaro le zirrie e le 'nprese</l>
<l>Ce le 'norate gente Capoane,</l>
<l>Ch'ognuno n'appe no buono garrese</l>
<l>Che le duraie fi' a quinnece semmane?</l>
<l>E Tàide, a chi Menandro fece 'nore</l>
<l>Co tanta vierze che chioveano ammore?</l>
</lg>
<lg>
<head> 10</head>
<l>«E dove è Flora, che quanno morette</l>
<l>Lassaie tanta recchezze e facortate</l>
<l>Che le muraglie Romma se facette,</l>
<l>Quanno le venne tale 'redetate?</l>
<l>E se pagaie li diebete ch'avette</l>
<l>Co chelle cchiù che l'erano restate,</l>
<l>E fecero a mammoria po' de chesta</l>
<l>No luoco dove ogn'anne era la festa.</l>
</lg>
<lg>
<head> 11</head>
<l>«Dove è Làide Cortinthia? Dove è Frine?</l>
<l>E Campaspe, lo sciore de le belle?</l>
<l>Chelle àppero la Grecia pe li crine,</l>
<l>Chesta Alessandro Magno e Mastro Apelle.</l>
<l>Dov'è Ermia Lopa, che scarfaie li rine</l>
<l>A chi sapea le curzo de le stelle,</l>
<l>Dice chillo felosofo 'norato</l>
<l>Ch'era lo gran 'Restotele chiammato?</l>
</lg>
<lg>
<head> 12</head>
<l>«Mo de vuie se 'nnammora no garzone,</l>
<l>No pacchiano, no scuro, no scontente,</l>
<l>Che quanno t'have dato no testone</l>
<l>E già iuto a l'acito et è pezzente,</l>
<l>O veramente quarche smargiassone</l>
<l>Che ve scorcoglia sempre e mai dà niente:</l>
<l>Perzò meglio è lassare st'appetite</l>
<l>E chiavareve tutte a le Pentite.</l>
</lg>
<lg>
<head> 13</head>
<l>«Ch'aspettate a la fine, o poverelle?</l>
<l>Che designo è lo vuostro, o che speranza?</l>
<l>Credite essere sempre giovenelle</l>
<l>E stare a spasso come Carlo 'n Franza?</l>
<l>Corre lo tiempo e vola co l'ascelle,</l>
<l>E vene Morte, da chi nullo scanza:</l>
<l>E vederite 'n quattro pezzecate</l>
<l>La facce crespa e l'uocchie scarcagnate.</l>
</lg>
<lg>
<head>14 </head>
<l>«La vocca, che mo adora commo rosa</l>
<l>E pare co le perne na cannacca,</l>
<l>Senza no dente se farrà bavosa</l>
<l>E perderà lo minio co l'alacca;</l>
<l>Sta perzona che sta liscia e carnosa</l>
<l>Farasse commo a cuoiero de na vacca,</l>
<l>'Nsomma lo fine vuostro, a manco male,</l>
<l>E fracete morire a no 'spetale».</l>
</lg>
<lg>
<head> 15</head>
<l>Le cortesciane mo chesto sentuto</l>
<l>Se mettettero a fare no greciglio,</l>
<l>Decenno: «Oh che Dottore, oh che saputo,</l>
<l>Oh che brava parlata, oh che consiglio!</l>
<l>Va' scria da ccà, squaglia da ccà, paputo,</l>
<l>Non t'accostare a nuie manco no miglio!»</l>
<l>E dandole paricchie secozzune</l>
<l>Le vonno fa' zompa' li scalandrune.</l>
</lg>
<lg>
<head>16 </head>
<l>Ntra chesto Micco venette passanno</l>
<l>E corze pe sapere che cosa era,</l>
<l>E bisto ca Chiaiese vrociolanno</l>
<l>Steva pe accommenzare la carrera,</l>
<l>Decette: «Ferma, olà, potta d'aguanno,</l>
<l>Ca l'accedite, ed ha la mala sera!»</l>
<l>A sto gridare tutte se fermaro</l>
<l>Né lo scuro Chiaiese vrociolaro.</l>
</lg>
<lg>
<head>17 </head>
<l>Ma visto ch'era Micco lo smargiasso</l>
<l>Disse una: «Affé, che sì benuto a punto,</l>
<l>E se pe te facimmo sto fracasso</l>
<l>Co tico puro voglio fare cunto».</l>
<l>Stese tutto a no tiempo e punio e passo,</l>
<l>Lo parlare e lo dare fo no punto,</l>
<l>E perché Micco s'è votato a caso</l>
<l>Fece la mira a l'uocchie e dìjo a lo naso.</l>
</lg>
<lg>
<head> 18</head>
<l>L'autre ch'erano 'n zirria ed arraggiate</l>
<l>Corzero appriesso, e lloco te vediste,</l>
<l>O mamma mia!, che brave chianellate,</l>
<l>E che strille e che 'ngiurie te sentiste;</l>
<l>Ma ne foro na mano reparate</l>
<l>Da te, Coppido, ch'assai ccà potiste:</l>
<l>Dico da Nora scura e sfortunata,</l>
<l>Ch'ammava Micco ma non era ammata.</l>
</lg>
<lg>
<head> 19</head>
<l>Micco che se sentette carfettare</l>
<l>Da chesta squatra tanto arresecata,</l>
<l>Pe no poco s'attese a reparare,</l>
<l>E po' mettette mano pe la spata:</l>
<l>Ma 'nnante che se pozza reterare</l>
<l>Le fo bona la facce ammatontata.</l>
<l>Puro 'scette a la strata e con gran core</l>
<l>Disse: «L'haie fatta da no tradetore!</l>
</lg>
<lg>
<head> 20</head>
<l>«Iesce ccà co la spata, ca t'aspecco</l>
<l>E te do conto de la vita mia.</l>
<l>E si no' iesce sì no 'nfammo becco,</l>
<l>E te lo provo 'n miezzo de sta via!»</l>
<l>Mentre accossì sta Micco a dicere, ecco</l>
<l>'Scèro dui co na bona fantasia</l>
<l>Decenno:«Ecconce susso, aspetta, aspetta</l>
<l>E mostraro doie vocche de scoppetta.</l>
</lg>
<lg>
<head>21 </head>
<l>Micco decette: «Oimé, m'assassinate,</l>
<l>Chesta è soperchiaria: vocche de fuoco?</l>
<l>Ferma, potta de nnico, non tirate,</l>
<l>Ca craie nce trevarimmo a n'auto luoco».</l>
<l>Tutto a no tiempo l'autre conzertate</l>
<l>A certe tricche-tracche dèro fuoco:</l>
<l>Micco se crese dereto le spalle</l>
<l>Aver[e] na sceppettata co doie palle.</l>
</lg>
<lg>
<head>22 </head>
<l>Sta burla Micco maie non se credeva,</l>
<l>Se be' sentea l'allucco e lo strillare,</l>
<l>E tale parapiglia se faceva</l>
<l>Vedenno ad isso correre e trottare</l>
<l>Che sempre appriesso avere le pareva</l>
<l>Palle arrammate pe lo spertosare,</l>
<l>Né maie se ferma e sparafenna e sporchia</l>
<l>Fin tanto ch'a palazzo se 'ncaforchia.</l>
</lg>
<lg>
<head> 23</head>
<l>Dove lassa 'ngarbare isso lo fatto</l>
<l>A dire una pe n'autra, e commo è stato</l>
<l>A trademiento ped essere sfatto</l>
<l>Da cchiù de vinte che l'hanno assautato,</l>
<l>E che cierto facea quarche sbaratto</l>
<l>Se l'arme a fuoco non ce fosse stato;</l>
<l>Basta, tanta parole 'ntesse e accocchia</l>
<l>Fi' ch'ogne uno le crede e se 'npapocchia.</l>
</lg>
<lg>
<head>24 </head>
<l>Ntra chesto, perché stea gridanno Nora</l>
<l>Ca non se commenea de maltrattare</l>
<l>N'ommo 'norato, e ca 'nnanze che mora</l>
<l>Se ne vòle de buone vennecare,</l>
<l>Cianna decette: «Zitto, a la malora,</l>
<l>Che me puoi tu da ccà &lt;a&gt; cient'anne fare?</l>
<l>Ca sì, ca no, de muodo s'afferraro</l>
<l>Che la scura de Nora te sciaccaro.</l>
</lg>
<lg>
<head> 25</head>
<l>Lloco nce corze cchiù de na vecina</l>
<l>E se mesero 'mmiezzo, e le spartette,</l>
<l>E co lo pane e la rosamarina</l>
<l>No 'nchiastro 'n capo a Nora se facette.</l>
<l>Trattaro pace tutta la matina:</l>
<l>Non ce fo taglio, Nora tosta stette,</l>
<l>Vasta, ntra cheste litigante autere</l>
<l>Nce gaudìje lo scrivano e lo varviere.</l>
</lg>
<lg>
<head> 26</head>
<l>Ma lo Mastro de Campo avea chiammato,</l>
<l>Commo lo Veceré fece ordenare,</l>
<l>Tutte le gente co 'nzegne schiegate</l>
<l>Perché a la 'mpresa voleano ammarciare;</l>
<l>Micco avea li compagne tutte asciate</l>
<l>Che steano leste pe lo secotare,</l>
<l>Ed accossì so', 'mmiero le binte ore,</l>
<l>Tutte da la cetate 'sciute fore.</l>
</lg>
<lg>
<head>27 </head>
<l>E Micco iea contento e grellïanno</l>
<l>E deceva nfra sé: - Mo ne la vengo,</l>
<l>Quanno te vederaggio, musso, quanno,</l>
<l>E te conto che fuoco a st'arma tengo?</l>
<l>Ah, ca me pare ogn'ora cchiù de n'anno,</l>
<l>E se tardo a bederete me 'npengo!</l>
<l>Volle, Grannizia mia, sporpa sto core,</l>
<l>Tanto fuoco pe te nce allumma Ammore.</l>
</lg>
<lg>
<head> 28</head>
<l>- O pescraie o pescruzzo arriveraggio</l>
<l>A chesta terra, ch'è Cielo pe mene!</l>
<l>Oh che bello cammino, oh che vïaggio,</l>
<l>Che me porta a bedere tanto bene!</l>
<l>Che 'sfazïone è chella c'averaggio,</l>
<l>Massema se 'n ammora essa me tene!</l>
<l>Scioscia dereto, Ammore, azzò cammine</l>
<l>Cchiù priesto, su, ca l'arma me scarpine!</l>
</lg>
<lg>
<head>29 </head>
<l>Ora va, Micco mio, tutto preiato,</l>
<l>Miette l'ascelle, e bola commo auciello,</l>
<l>Ca priesto priesto t'asciaraie 'nzorato,</l>
<l>Vencenno de Grannizia lo castiello:</l>
<l>Già lo lietto te stace apparecchiato,</l>
<l>Fa' no molino de sso cellevriello!</l>
<l>Oh che gusto, oh che spasso, oh che carizze!</l>
<l>L'haie 'nnevenata, quanto curre e 'npizze! </l>
</lg>
</lg>
</div2>
<div2>
<head> <hi rend="sc"> CANTO SIESTO</hi></head>
<lg>
<lg rend="italic">
<head><hi rend="italic">Argomiento</hi></head>


<l>Nora sciaccata chiagne pe lo lietto</l>
<l>E Micco trotta co la compagnia,</l>
<l>E pe lo fuoco che l'arde lo pietto</l>
<l>Se resta arreto, e po' sperde la via.</l>
<l>De notte co fatica ascia recietto</l>
<l>Addove dice Napole che sia;</l>
<l>Le gente che non sanno ch'è sperduto</l>
<l>Credeno cierto se ne sia foiuto.</l>
</lg>
<lg>
<head> 1</head>
<l>Ma mentre Micco ammarcia e vò ferire</l>
<l>Nora stace a lo lietto ed è feruta,</l>
<l>E perché resta se sente morire,</l>
<l>E Micco co lo spireto secuta.</l>
<l>Po' sola chiagne, ed accomenza a dire:</l>
<l>«Se lo fuoco a sto core non astuta</l>
<l>E la funa che st'arma m'ha legata</l>
<l>No' rompe Ammore, io 'n tutto so' &lt;s&gt;barata.</l>
</lg>
<lg>
<head> 2</head>
<l>«O crudo Ammore, se te piglie gusto</l>
<l>De tenere a sto pietto na carcara,</l>
<l>Fa' ch'isso aggi'autro caudo che d'arrusto,</l>
<l>E pe me bolla commo na caudara!</l>
<l>O crudo Ammore, fa' lo piso iusto,</l>
<l>Aggia isso parte de sta pena ammara:</l>
<l>O tutte ardimmo 'ncappate a no visco,</l>
<l>O, sciòuto, ognun'aggia lo core frisco.</l>
</lg>
<lg>
<head>3 </head>
<l>«Ah, cano Ammore (se te pozzo dire,</l>
<l>Ammore, pocca sì tanto crudele)</l>
<l>Commo puoi fare, e commo puoi soffrire</l>
<l>Che me sia reso tuosseco pe mele?</l>
<l>Commo vuoi che secùte chi a fuire</l>
<l>Da me sempre schiegate have le bele?</l>
<l>Deh, singhe iusto, e fanne la mennetta,</l>
<l>Se n' è tornata iunco sta saietta!</l>
</lg>
<lg>
<head>4 </head>
<l>«Che parlo, oimé, che parlo? Isso è già iuto</l>
<l>Ed ha quanto desidera arrevato,</l>
<l>Già li frutte d'ammore have cogliuto,</l>
<l>Già la vaiassa s'have 'nguadïato.</l>
<l>Ah che te venga lo male feruto,</l>
<l>Vaiassa, scrofa, che me l'hai levato!</l>
<l>Ma che m'have levato? Che dich'io?</l>
<l>Sempre fo d'autro Micco, e no' lo mio!</l>
</lg>
<lg>
<head> 5</head>
<l>«Sì ca me l'ha levato, ca porria,</l>
<l>Se fosse ccà, darele n'autro assauto,</l>
<l>E n'è gran cosa ca lo venciarria,</l>
<l>C'aggio venciute cose de cchiù 'n auto:</l>
<l>Ma s'io me soso da sta malattia</l>
<l>Dongo fi' lloco sùbeto no sauto,</l>
<l>E tanta marcancegne voglio fare</l>
<l>Ch'ogne designo v'aggio a stroppiare.</l>
</lg>
<lg>
<head>6 </head>
<l>«E sarrà maie lo vero che 'nzorato</l>
<l>Micco mio bello sia co na vaiassa?</l>
<l>Chillo che tutto Puorto e lo Mercato</l>
<l>De valenzia a pede chiuppo passa!</l>
<l>Chillo che tanto tiempo aggio pregato</l>
<l>E de tornise le darria na cassa:</l>
<l>Zitto, zitto, fa' voto ch'io no' mora,</l>
<l>Ca vedarimmo che sa fare Nora!</l>
</lg>
<lg>
<head> 7</head>
<l>«Fosse morta lo iuorno ch'a Pistase</l>
<l>Faciste chella bella valenzia,</l>
<l>Quanno co n'ancarella dui vastase</l>
<l>Schiaffaste 'n terra, 'n miezo chella via:</l>
<l>Chillo iuorno cornuto che remmase</l>
<l>Arza pe te e feruta st'arma mia,</l>
<l>Co st'arraggia che m'ascio e sto martiello,</l>
<l>Ca no' me votarria lo cellevriello.</l>
</lg>
<lg>
<head> 8</head>
<l>«E martiello pe chi? Pe na guaguina,</l>
<l>Pe na vaiassa ietta-cantariello,</l>
<l>Pe na guattara sozza de cocina,</l>
<l>Vommeco de 'spitale e de vordiello!</l>
<l>Pe una che quanno sforgia na mappina</l>
<l>Le serve pe cammisa e dobbrettiello,</l>
<l>Una c'have na facce, arrasso sia,</l>
<l>De mascarone de la Sellaria!</l>
</lg>
<lg>
<head> 9</head>
<l>«Na mano raspolente commo a striglia</l>
<l>Tanto sta 'ncozzecuta e strazïata,</l>
<l>Pelosa 'n fronte e spennate le ciglia,</l>
<l>La varva commo a mafaro 'ncrespata;</l>
<l>Lo naso ch'esce 'n fora quattro miglia,</l>
<l>Na chiaveca  è la vocca speccecata:</l>
<l>Ma se Micco co me ne fa baratto</l>
<l>Essa è la bella e gaude, io brutta e schiatto!</l>
</lg>
<lg>
<head> 10</head>
<l>«Guarda de chi s'è iuto a 'nnammorare!</l>
<l>Fuorze de chella facce affommecata</l>
<l>Che tanto cchiù la vide giallïare</l>
<l>Quanto cchiù mette russo ed argentata?</l>
<l>Ogne zizza è pallone da iocare,</l>
<l>Lo pietto no' l'annetta na colata,</l>
<l>E lo ventre è cchiù tuosto de na preta,</l>
<l>Se vaie cchiù sotta nce ascie na mofeta».</l>
</lg>
<lg>
<head> 11</head>
<l>Ed accossì cchiù iuorne, pe sfocare</l>
<l>La raggia c'have, chiagne e tataneia,</l>
<l>E Micco attenne sempre a cammenare</l>
<l>Ped arrivare all'Aquila, e grelleia.</l>
<l>Ma quanno vace lo Sole a natare</l>
<l>Vede da luongo n'ommo che carreia</l>
<l>Certa lotamma co na ciucciarella,</l>
<l>E portava cod isso na zitella.</l>
</lg>
<lg>
<head> 12</head>
<l>La quale, o ch'a Grannizia assemmegliasse,</l>
<l>O nce la pense tale lo golìo,</l>
<l>Le parette essa, e fece che restasse</l>
<l>Ammore, senza dire a nullo “a Dio”.</l>
<l>E bisto che l'ha, sùbeto li passe</l>
<l>Movette, e disse sempre: «O bene mio!</l>
<l>Eie essa! Oimé, pe giubelo me caco!</l>
<l>O non vego, o me 'nsonno, o sto 'mbriaco?»</l>
</lg>
<lg>
<head>13 </head>
<l>E vace vierzo llà comme allancato;</l>
<l>Ma comme arriva nce perde la rasa,</l>
<l>Che 'nnanze assai che fosse isso arrivato</l>
<l>Chella e lo viecchio trasèro a na casa:</l>
<l>Oh quanto sbruffa e scioscia ad ogne sciato,</l>
<l>Cchiù de na cemmenera e na privasa!</l>
<l>Ca perde la speranza, e pe sciagura</l>
<l>Non sa la strata, ed  è la notte scura.</l>
</lg>
<lg>
<head> 14</head>
<l>Ad ora ad ora parele vedere</l>
<l>Quarch'ombra che lo piglie, o che sia fatto</l>
<l>Pasto de lupe commo a no sommiere,</l>
<l>Massema mo che stace tunno e chiatto;</l>
<l>Sta dintro no gran guorfo de penziere</l>
<l>E regnoleia commo de marzo gatto,</l>
<l>L'arma soa poco tene, e fa lo cunto</l>
<l>Ch'è cosuta a lo pietto co no punto.</l>
</lg>
<lg>
<head> 15</head>
<l>Puro a la fine Ammore lo soccorze:</l>
<l>Quanno manco sperava quarch'aiuto,</l>
<l>Se no ca se ne ieva pe le torze</l>
<l>Dintro lo vosco, affritto e ascievoluto,</l>
<l>Vide no lustro, e vierzo llà ne corze;</l>
<l>Ma chillo, che credease forasciute,</l>
<l>Gridai: «Chi è là? Chi è là? Mamma mia bella!</l>
<l>Uommene armate, oimé, serra e pontella».</l>
</lg>
<lg>
<head> 16</head>
<l>Ma decette isso: «Apre, non dubitare,</l>
<l>Ca non so' forasciuto, so' sordato,</l>
<l>E becco mo te dongo pe alloggiare</l>
<l>De moneta de piso no docato».</l>
<l>E tanto sappe dicere e pregare</l>
<l>Che le fo apierto, e steze rïalato:</l>
<l>Ma s'adonai lo scuro a la prim'ora</l>
<l>Ca la zitella n'era la Signora.</l>
</lg>
<lg>
<head>17 </head>
<l>Puro, fatto de trippa corazzone,</l>
<l>Se mese co lo viecchio a chiacchiarare</l>
<l>Bello seduto 'ncoppa no saccone,</l>
<l>Po' se nce stese pe s'arreposare;</l>
<l>Ca magnato ched appe no voccone</l>
<l>L'accommenzaie lo viecchio a dommannare</l>
<l>Da dov'è, dove va, quanno è partuto,</l>
<l>E commo a chillo luoco era venuto.</l>
</lg>
<lg>
<head>18 </head>
<l>E pe lo filo avennole contato</l>
<l>Da dove vene e dove se ne ieva,</l>
<l>Da tutte che decesse fo pregato</l>
<l>Napole che cosa era e dove steva:</l>
<l>Ed isso se be' schitto era sordato</l>
<l>E nullo libro maie leiuto aveva,</l>
<l>Perché avea na mammoria da stordire,</l>
<l>Decette commo avea già 'ntiso dire:</l>
</lg>
<lg>
<head> 19</head>
<l>«Stace Napole mia, bella e gentile,</l>
<l>Sciore de 'Talia e schiecco de lo munno,</l>
<l>Mamma che face nascere l'abrile</l>
<l>Tutto a no ventre sempre co l'autunno,</l>
<l>Sott'a n'airo né gruosso né sottile,</l>
<l>'Nzino a mare commo uovo chino e tunno,</l>
<l>Accanto a sciume e monte e fontanelle</l>
<l>Che 'nnanze foro giuvene e zitelle.</l>
</lg>
<lg>
<head> 20</head>
<l>«Pocc'aggio 'ntiso dire la montagna</l>
<l>Che stace a Somma fo no gioveniello</l>
<l>Ditto Vesevo, che pe la campagna</l>
<l>Vedde na Ninfa commo no gioiello:</l>
<l>Chessa lo core e l'arma le rascagna,</l>
<l>Chessa le fa bota' lo cellevriello</l>
<l>De sorte, e d'essa tanto se 'nnammora</l>
<l>Che sospire de fuoco ietta ancora.</l>
</lg>
<lg>
<head> 21</head>
<l>«No iuorno le decette: - Non fuire,</l>
<l>Ferma, pe l'arma de li muorte tuoie!</l>
<l>Che gusto haie tu vedereme sperire</l>
<l>Pe cosa che negare non me puoie?</l>
<l>Non voglio cosa c'agge da morire,</l>
<l>Voglio schitto vedere ss'uocchie tuoie</l>
<l>Chisse uocchie belle, ss'uocchie de farcone</l>
<l>C'hanno chest'arma mia posta 'mpresone -.</l>
</lg>
<lg>
<head>22 </head>
<l>«Ed essa, sgrata, lo foiette, iusto</l>
<l>Commo fuie da li sbirre contomace,</l>
<l>E se pigliava 'sfazïone e gusto</l>
<l>Che chillo ardesse commo na fornace;</l>
<l>Le refose perzò tanto desgusto</l>
<l>A lo scurisso, che strillanno vace,</l>
<l>E conta a Giove tanta canetate</l>
<l>Che lo fece montagna pe pietate.</l>
</lg>
<lg>
<head>23 </head>
<l>«E chillo bello mio sciummo Sebeto,</l>
<l>Patre carnale de li cetatine,</l>
<l>Che bace a mare mo tanto quïeto</l>
<l>Scorrenno a le padule per li rine,</l>
<l>Pe chi pe no tornese taglio e meto</l>
<l>Torza che baleriano tre carrine;</l>
<l>Perché, Napole mio, dica chi voglia,</l>
<l>Non sì Napole cchiù se non haie foglia;</l>
</lg>
<lg>
<head> 24</head>
<l>«Isso perzì fo giovene aggarbato,</l>
<l>Che bedette la stessa no tantillo:</l>
<l>Ed a la primma vista fo 'ncappato</l>
<l>Comme sorece 'ncappa a lo mastrillo,</l>
<l>Ed avea cchiù golìo starele a lato</l>
<l>Ca golìo de cerase ha no nonnillo;</l>
<l>Non ce fo taglio: e pe chessa ianara</l>
<l>Tanto cbiagnìjo che deventaie sciomara.</l>
</lg>
<lg>
<head>25 </head>
<l>«Ma lo Cielo, che bede e sa lo tutto,</l>
<l>E maie le canetate non comporta,</l>
<l>Perché fa gran peccato ed atto brutto</l>
<l>Chi gusto have vedere gente morta,</l>
<l>'Ntostaie commo a lo core e fece asciutto</l>
<l>Lo cuorpo, aprenno a l'arma soa la porta:</l>
<l>De muodo ch'a Sebeto a mano manca</l>
<l>De na femmena bella è Preta Ianca.</l>
</lg>
<lg>
<head> 26</head>
<l>«Non facette accossì chella zitella</l>
<l>Che fo Aretosa la Cecilïana,</l>
<l>Tanto penta, saputa e cianciosella</l>
<l>Che maie fo tale bella 'Merïana:</l>
<l>Che tanto chianze po' la poverella</l>
<l>Che llà becino deventaie fontana,</l>
<l>Perché l'avea lassata lo Segnore</l>
<l>Co ielo e fuoco a l'arma ed a lo core.</l>
</lg>
<lg>
<head> 27</head>
<l>«E chillo tanto nobele e famuso</l>
<l>Re de li spasse e de le contentezze,</l>
<l>C'have no pede asciutto e n'autro 'nfuso</l>
<l>E tene la Serena pe le trezze,</l>
<l>Chillo che tanto abbascio quanto suso</l>
<l>E chino de tresore e de ricchezze,</l>
<l>Ha Sannazaro 'nnante a no pontone,</l>
<l>E da dereto chillo gran Marone:</l>
</lg>
<lg>
<head>28 </head>
<l>«Posileco, che quanta songo state,</l>
<l>Songo e saranno cose de piacire,</l>
<l>A lo passo de fama have lassate</l>
<l>Tanto dereto che non se pò dire:</l>
<l>Dove vanno a migliara le barcate</l>
<l>Co musice e co buono da 'ngorfire,</l>
<l>Dove sguazzano commo li Marchise</l>
<l>Tutte chille che s'asciano tornise,</l>
</lg>
<lg>
<head> 29</head>
<l>«Fo perzì 'nnammorato, e spantecaie</l>
<l>Pe Nìseta, che stace llà becino,</l>
<l>La quale no' lo voze, e s'arrassaie</l>
<l>Comme se fosse stato n'assassino.</l>
<l>Ma chisto e chella po' se trasformaie,</l>
<l>Pe quanto 'ntise da no vettorino:</l>
<l>L'uno  è montagna, dov' è tanto spasso,</l>
<l>L'autra no scuoglio che sta poco arrasso».</l>
</lg>
<lg>
<head> 30</head>
<l>E dicenno autro tanto de Resina,</l>
<l>E de Massa e de Crapa e de Sorriento,</l>
<l>D'Amarfa, d'Antegnana e Mergoglina,</l>
<l>Vaia e Pezzuolo e Proceta e de ciento:</l>
<l>Uh, ch'a direle tutte è na roina,</l>
<l>E sto chilleto mio sarria spermiento!</l>
<l>Basta: Napole, mamma de Segnure,</l>
<l>E nfra lloro na rosa nfra li sciure.</l>
</lg>
<lg>
<head> 31</head>
<l>Quanno 'ntese lo vecchio sto parlare</l>
<l>De maraviglia 'n èstrece era iuto,</l>
<l>Ed averria voluto cchiù spiare,</l>
<l>Ma Micco pe stracquezza era addormuto;</l>
<l>Isso perzì se ieze a 'mmasonare</l>
<l>E dormìjo fi' che Micco fo sosuto,</l>
<l>Parennole dormenno ire pe mare</l>
<l>Vedenno quanto 'ntiso avea contare.</l>
</lg>
<lg>
<head> 32</head>
<l>Ma li sordate, che se so' adonate</l>
<l>Ca Micco n'è co lloro chella sera,</l>
<l>Ognuno mille cose ha 'nmagenate</l>
<l>E borriano lassare la bannera;</l>
<l>Ma perché foro li cape avisate</l>
<l>Le fecero chiammare de corzera,</l>
<l>E dissero ca Micco venaria,</l>
<l>Se puro non è muorto, arrasso sia.</l>
</lg>
</lg>
</div2>
<div2>
<head><hi rend="sc">  CANTO SETTEMO</hi></head>
<lg>
<lg rend="italic">
<head><hi rend="italic">Argomiento</hi></head>



<l>Micco a chi l'alloggiaie vòle 'nmezzare</l>
<l>Pe pagamiento na stoccata franca,</l>
<l>Ma chillo scuro sta pe se cacare</l>
<l>Mentre lo vede ca la spata arranca.</l>
<l>Nora pare ommo, e face 'nnammorare</l>
<l>D'essa Grannizia, pe chi Micco allanca,</l>
<l>Quanto sia vertolosa se fa dire,</l>
<l>E lo valente Micco fa fuire.</l>
</lg>
<lg>
<head> 1</head>
<l>M'a l'aura la zitella de l'Aurora</l>
<l>S'era sosuta, e ieva sospiranno,</l>
<l>Ca le 'ncresceva de 'scire a chell'ora</l>
<l>E ghire li crepuscole cercanno,</l>
<l>Azzò, commo soleva, 'scesse fora</l>
<l>E che le strate po' iesse adacquanno,</l>
<l>E 'nnanze che Tetone se sosesse</l>
<l>Pe lo rettorio l'ellera cogliesse;</l>
</lg>
<lg>
<head>2 </head>
<l>Quanno Micco perzì s'era sosuto</l>
<l>E s'allesteva sosperanno puro</l>
<l>Penzanno a chello che l'era sortuto,</l>
<l>E bò partire, se be' ancora  è scuro.</l>
<l>Lo viecchio che l'aveva già sentuto</l>
<l>Se sosette e ghìjo rente pe lo muro,</l>
<l>E benché non vedesse pe lo bruoco</l>
<l>Co lo focile s'allumaie lo fuoco.</l>
</lg>
<lg>
<head> 3</head>
<l>E 'ntiso ca volea fare cammino</l>
<l>Pe li compagne suoi priesto arrivare,</l>
<l>Fece saglire n'arciulo de vino</l>
<l>E pane e caso, se volea magnare:</l>
<l>Ma Micco, che d'ammore steva chino</l>
<l>Ed autra voglia avea che de schianare,</l>
<l>Le disse: «A mille 'razia, affé de Micco,</l>
<l>Ca te faccio no iuorno essere ricco;</l>
</lg>
<lg>
<head> 4</head>
<l>«Ma te voglio pe mo remonerare</l>
<l>Co cosa che da Principe  è prezzata,</l>
<l>Ca te voglio a la 'ncorza ccà 'nmezzare</l>
<l>Commo puoie dare franca na stoccata».</l>
<l>Ma lo viecchio vedennolo arrancare</l>
<l>Sorriesseto ammarciai fore la strata,</l>
<l>Ca 'mpagamiento avere se credette</l>
<l>Quarche stoccata 'n miezo li filette.</l>
</lg>
<lg>
<head>5 </head>
<l>E Micco disse: «Olà, potta de nnico,</l>
<l>M'haie fatto aggravio mo co sta paura,</l>
<l>Ca songo Micco, e te saraggio ammico</l>
<l>Mentre sta vita a chisto munno dura!»</l>
<l>E fattolo securo a chilio vico</l>
<l>Le disse: «Vide, 'mpara sta postura,</l>
<l>Co sta stoccata e co sto strammazzone</l>
<l>Farraie fuire n'armo de lione.</l>
</lg>
<lg>
<head>6 </head>
<l>«E perché singhe commo a me balente</l>
<l>E puozze fare a miezzo munno guerra</l>
<l>T'azzetto pe compare e pe parente:</l>
<l>Perzò sta spata mia piglia ed afferra,</l>
<l>Ca te farrà, toccannola, potente</l>
<l>Poco manco de me ped ogne terra,</l>
<l>E famuso e 'norato pe lo munno</l>
<l>Sarraie chiammato lo Micco secunno».</l>
</lg>
<lg>
<head> 7</head>
<l>Lo viecchio la pigliaie, ma non sapeva</l>
<l>Dove se fosse, o se sia muorto o vivo,</l>
<l>Perché avere l'agresta se credeva</l>
<l>E mo se trova fatto no corrivo:</l>
<l>Ma perché farene autro non poteva</l>
<l>Nce perde lo stallaggio co lo civo:</l>
<l>E Micco lesto cortegianamente</l>
<l>Se parte, e schetto dice: «A Dio, parente».</l>
</lg>
<lg>
<head> 8</head>
<l>Lo quale perché ieze camminanno</l>
<l>Pe chello frisco mentre fo matino,</l>
<l>E spisso spisso puro cravaccanno,</l>
<l>Dove trovava n'aseno o ronzino,</l>
<l>Li compagne arrivaie, che 'sceano tanno</l>
<l>Da no certo casale llà becino,</l>
<l>Che quanno lo vedettero arrivare</l>
<l>Che sische te sentiste, e che alluccare!</l>
</lg>
<lg>
<head> 9</head>
<l>E cossì 'nzieme all'Aquila arrivaro,</l>
<l>Dov'era lo presidio destenato:</l>
<l>Ma pe la primma sera nce alloggiaro</l>
<l>Senza descrezïone, a muodo osato;</l>
<l>Micco, che fa fortuna commo a maro,</l>
<l>Iognenno manco s'appe reposato,</l>
<l>Ma cerca, vota, gira e fa ogne prova</l>
<l>Fi' che la casa de Grannizia trova.</l>
</lg>
<lg>
<head> 10</head>
<l>Nora ntratanto s'era carosata,</l>
<l>Quanno che trista pe morire stette,</l>
<l>Ma puro a la buon'ora era sanata</l>
<l>E secotare Micco voglia avette;</l>
<l>Perzò vestuta d'ommo, co la spata,</l>
<l>Na sera vierzo tardo se partette,</l>
<l>E perché avea lo cuorpo auto e garbato</l>
<l>Parea proprio no giovene sbarvato.</l>
</lg>
<lg>
<head>11 </head>
<l>Partette, e 'n quattro pizzeche arrivaie</l>
<l>Essa perzì dov'era Micco iunto,</l>
<l>E pe bona fortuna lo trovaie</l>
<l>'Nnanze la porta de Grannizia a punto:</l>
<l>Con chi parlare esso non potte maie</l>
<l>Perché ha paura de n'avere affrunto,</l>
<l>Ma schitto ogne momiento da lontano</l>
<l>La sbarretta, fa zinne e basamano.</l>
</lg>
<lg>
<head> 12</head>
<l>Nora quanno lo vedde n'appe sciato</l>
<l>D'arraggia e gelosia, ma fegne e sforza,</l>
<l>Ed essa puro fa lo 'nnammorato</l>
<l>De chella, che ped essa ascia a l'orza.</l>
<l>Micco crede che sia quarche sordato,</l>
<l>Né la canosce, chesta sì ch' è forza,</l>
<l>E quattro vote appe a lo cellevriello</l>
<l>De farele paura e felatiello.</l>
</lg>
<lg>
<head> 13</head>
<l>Ma po' se tenne, o voze cossì Ammore,</l>
<l>O ch'isso fuorze avesse gran paura,</l>
<l>E sta da 'rasso e mira ed ha lo core</l>
<l>Frusciato de martiello e de cottura;</l>
<l>Grannizia 'ntanto pe sto frisco ardore</l>
<l>Stuta de Micco suo la primma arzura,</l>
<l>Ca proprio de volere ha resoluto</l>
<l>Varva de felba no, ma de velluto.</l>
</lg>
<lg>
<head> 14</head>
<l>Cossì uno ammore l'autro avea cacciato</l>
<l>Commo chiuovo co chiuovo da no ligno:</l>
<l>Micco s'adona e stanne desperato,</l>
<l>Ca se vede sgarrato ogne designo;</l>
<l>Grannizia, c'ha lo giovene abbistato,</l>
<l>Fatto ha lo core quanto no locigno</l>
<l>Dicenno: «O bene mio, se chesto arrivo</l>
<l>Micco sta vota nce sarrà corrivo.</l>
</lg>
<lg>
<head> 15</head>
<l>«Di' ca non voglio sta speranza mia,</l>
<l>Ch'aggia sempre lo sciore a lo pignato,</l>
<l>E a lo patrone restarà lescia</l>
<l>Tanto lo grasso ne sarrà levato.</l>
<l>Voglio arrobbare sempre commo Arpia</l>
<l>Pe dare a chisto bello 'nnammorato</l>
<l>E panne viecchie e pane e lardo e caso,</l>
<l>Facenno a cagno e scagno co no vaso».</l>
</lg>
<lg>
<head> 16</head>
<l>Nora che vede già fatto l'affetto</l>
<l>Propriamente comm'essa 'nmagenava,</l>
<l>Iettanno ieva mo quarche mottetto,</l>
<l>E che Micco sentesse se 'nzeccava;</l>
<l>d a Grannizia cerca no lazzetto</l>
<l>Che da lo cuollo le pennolïava,</l>
<l>Ca lo vòle pe 'mpresa e pe favore</l>
<l>E pe 'nzegnale ca le porta ammore.</l>
</lg>
<lg>
<head>17 </head>
<l>Grannizia, ch'è vaiassa de natura,</l>
<l>Sùbeto se lo crese ch'era ammata,</l>
<l>E se tenne pe bella crëatura</l>
<l>Credennose che Nora è già scarfata:</l>
<l>E non s'adona e non vede la scura</l>
<l>Ca, commo essa nmerdava, è deleggiata.</l>
<l>Scippa lo lazzo e dice: «Te', tresoro,</l>
<l>Vorria che fosse na catena d'oro.</l>
</lg>
<lg>
<head> 18</head>
<l>«Ma famme 'razia a notte de venire,</l>
<l>Ca potimmo parlare cchiù pedaso».</l>
<l>Micco chesto sentenno appe a morire</l>
<l>Ed è commo na statola remmaso,</l>
<l>Puro quanno potette revenire</l>
<l>Decette: «Io pozza perdere lo naso</l>
<l>Se non ne faccio mo proprio mennetta!»</l>
<l>Quartea la cappa e carca la barretta.</l>
</lg>
<lg>
<head> 19</head>
<l>E dice: «Bene mio, chesta Segnora</l>
<l>E cosa mia, non saccio se lo saie:</l>
<l>Ora lassala stare, a la buon'ora,</l>
<l>Se non, co Micco te la pigliaraie!»</l>
<l>«Co ciento Micche, le decette Nora,</l>
<l>La voglio. Arranca, su, priesto, che faie?</l>
<l>E mette mano proprio da valente,</l>
<l>Ma Micco non arranca e tene mente.</l>
</lg>
<lg>
<head> 20</head>
<l>E dice: «Ferma, torna a 'nfoderare,</l>
<l>Ca sì cierto no giovene 'norato,</l>
<l>Pocc'aviste tant'armo d'arrancare</l>
<l>Contra chi Marte ha binto a lo steccato:</l>
<l>E perzò non te voglio smafarare,</l>
<l>Va' a la buon'ora, e siate perdonato».</l>
<l>E pe ne 'scire priesto da lo 'ntrico</l>
<l>Senza dir autro vota pe lo vico.</l>
</lg>
<lg>
<head>21 </head>
<l>Commo leparo c'ha bracche a la coda,</l>
<l>Commo la preta ch'esce da scionneia,</l>
<l>Commo nave c'ha viento a poppa e proda,</l>
<l>Commo tigre che figlie secoteia,</l>
<l>Commo li puorce correno a la vroda</l>
<l>E commo d'arco frezza voleteia,</l>
<l>Cossì Micco correnno pe corrivo</l>
<l>Affuffa e squaglia commo argiento vivo.</l>
</lg>
<lg>
<head> 22</head>
<l>Nora che bede quanto  è 'ncammenato</l>
<l>Spera ch'Ammore le farrà iostizia,</l>
<l>E a no bottone avennose attaccato</l>
<l>Lo lazzetiello che le dìjo Grannizia,</l>
<l>Perché parlare a notte hanno appontato</l>
<l>Azzò la gente non trasa a malizia,</l>
<l>Fatto c'appe no bello vasamano</l>
<l>S'abbiaie pe la terra chiano chiano.</l>
</lg>
<lg>
<head> 23</head>
<l>E quanno Febo scompe la carrera</l>
<l>Torna da llàne e mettese a sescare,</l>
<l>Commo co la vaiassa appontato era,</l>
<l>Che priesto se venette ad affacciare</l>
<l>Decenno: «E chi me dà sta bona sera?</l>
<l>Chi tanto bene vèneme a portare?</l>
<l>O bene mio, che gioia, e che morzillo!</l>
<l>Pe seie Passare vale sto Cardillo».</l>
</lg>
<lg>
<head> 24</head>
<l>«E grazia che me fa Vossegnoria,</l>
<l>Respose Nora, tu sì m'haie speruto,</l>
<l>Che se non t'aggio pe mogliere mia</l>
<l>Me scanno co no spruoccolo appontuto».</l>
<l>«Oimé, non sia pe ditto, arrasso sia,</l>
<l>Disse Grannizia, ca me nce hai cogliuto,</l>
<l>Ca quanno ssi bell'uocchi tuoi vediette</l>
<l>Lo core e l'arma sùbeto te diette.</l>
</lg>
<lg>
<head> 25</head>
<l>«E se be' Micco m'era 'nnammorato</l>
<l>C'ha paricchie anne, e pare no Marchese,</l>
<l>Da lo quatierno mo l'aggio scassato</l>
<l>E no' lo stimmo manco no tornese.</l>
<l>Se da te, core mio, chesso  è prezzato,</l>
<l>Parla co lo Segnore, ch'è cortese,</l>
<l>E di' ca de pigliareme haie golìo,</l>
<l>Ca cierto me te dace, core mio.</l>
</lg>
<lg>
<head>26 </head>
<l>«E faie lo buon ïuorno a me pigliare,</l>
<l>Ca se be' so' zitella a sto Segnore</l>
<l>Liberamente me pozzo avantare</l>
<l>Ca so' nasciuta de gente de 'nore;</l>
<l>E saccio tanto l'aco manïare</l>
<l>Quanto ogn'autra zitella de valore,</l>
<l>E saccio fare cose da stordire,</l>
<l>Ma non commène a me de te le dire.</l>
</lg>
<lg>
<head> 27</head>
<l>«Otra ca m'ha stipato lo patrone</l>
<l>Vinticinco docate pe la dote;</l>
<l>Aggio po' na gonnella e no ieppone</l>
<l>Nova, che n'è portata ciento vote,</l>
<l>De mille scartapelle no cascione</l>
<l>Che sta carcato quanto cchiù se pòte:</l>
<l>Cride ca nce aggio puosti ciento stiglie,</l>
<l>Pe fi' a le coppolelle s'aggio figlie».</l>
</lg>
<lg>
<head>28 </head>
<l>Nora che se pigliava 'sfazïone</l>
<l>Vedere la vaiassa 'ncrapecciata,</l>
<l>- So' no Re, disse, s'aggio sto voccone -:</l>
<l>«Ma tu manco sarraie male 'ncappata:</l>
<l>Io craie matino parlo a lo patrone,</l>
<l>E se no' me te dace, co sta spata</l>
<l>Me ne saglio a la 'mbruna lloco suso,</l>
<l>Me te piglio, e le rompo lo caruso.</l>
</lg>
<lg>
<head> 29</head>
<l>«Ma dimme, bene mio, le cose belle</l>
<l>Che saie fare, ca n'aggio gran piacere.</l>
<l>E le deveno dire le zitelle,</l>
<l>Ca le bertute s'hanno da sapere».</l>
<l>«Saccio fare, diss'essa, assai coselle,</l>
<l>Commo spero ca priesto hai da vedere:</l>
<l>Ma quarcuna pe mo ne voglio dire</l>
<l>Pocca tu me ne prieghe e buoie sentire.</l>
</lg>
<lg>
<head>30 </head>
<l>«Io saccio fare ciento sfilatielle,</l>
<l>Punto spagnuolo e l'àfreco perciato,</l>
<l>Li pedemosca e li punte cairielle,</l>
<l>No corzetto, na rezza e no toccato;</l>
<l>Faccio pezzille a dece tommarielle,</l>
<l>Che pozzo guadagnare no docato,</l>
<l>Spichetta, retopunto, mazzarella,</l>
<l>'Ntaglio, dente de cane e sarcenella».</l>
</lg>
<lg>
<head> 31</head>
<l>Nora redeva, e sotta lengua dice:</l>
<l>- Lo malanno perzì che Dio te dia -,</l>
<l>Po' disse forte: «Cierto so' felice,</l>
<l>E da vero sarraie la vita mia.</l>
<l>Ora craie vengo co cierte autre amice</l>
<l>E beo la sorte mia commo se sia».</l>
<l>«Sìne, disse essa, e non me fa' sperire,</l>
<l>E piglia chesto se te ne vuoie ire».</l>
</lg>
<lg>
<head>32 </head>
<l>E ietta, a na mappina arravogliata,</l>
<l>Na bona fella de caso cavallo,</l>
<l>Na meza 'nnoglia e meza sopressata,</l>
<l>E li piede e lo cuollo de no gallo,</l>
<l>No piezzo de na mèuza 'nmottonata,</l>
<l>Quattro tozze de pane e no tarallo,</l>
<l>Che me creo ca teneva lo patrone</l>
<l>Appiso pe quanno ha lo strangoglione.</l>
</lg>
<lg>
<head>33 </head>
<l>Nora le piglia e dice: «Bona sera»,</l>
<l>E se ne vace muto allegramente,</l>
<l>Ca tene avere vinto la varrera</l>
<l>Pocc'have 'mpapocchiata sta scontente;</l>
<l>Po' visto quanto a la mappina nc'era</l>
<l>Lo deze co gran gusto a no pezzente,</l>
<l>E già penzato quanto avea da fare</l>
<l>Perch'era tardo ièzese a corcare.</l>
</lg>
<lg>
<head> 34</head>
<l>Ma Micco steva curzo e desperato</l>
<l>Pocca se vede perdere l'ammica,</l>
<l>Che da lo core suio have sfrattato</l>
<l>Pe nova sciamma la carcara antica:</l>
<l>Ma dapo' c'ha no piezzo sbarïato</l>
<l>'Ncoppa lo lietto, che parea d'ardica,</l>
<l>Se resorve parlare a lo patrone</l>
<l>E bedere che tene 'mpenïone.</l>
</lg>
</lg>
</div2>
<div2>
<head><hi rend="sc"> CANTO OTTAVO </hi></head>
<lg>
<lg rend="italic">
<head><hi rend="italic">Argomiento</hi></head>


<l>Micco conta a Grannizia quanto ha fatto</l>
<l>Ped essa, e dice ca non ha raggione</l>
<l>De le fare sto bello schiacco matto,</l>
<l>Lassannelo pe chillo sbarvatone;</l>
<l>Nora vace a guastare quanto è fatto</l>
<l>Pocca nce la vò dare lo patrone,</l>
<l>Saglie e move a Grannizia l'appetito</l>
<l>E le 'nmezza a sgarrare lo marito.</l>
</lg>
<lg>
<head>1 </head>
<l>Ma schitto 'n cielo restava la stella</l>
<l>Che se chiama Dïana 'mpoetisco,</l>
<l>E se ne steva ianca e rossolella</l>
<l>L'Aurora pazzianno a chillo frisco,</l>
<l>Già se scetava ogn'arma al munno bella</l>
<l>E deva pe preiezza quarche sisco,</l>
<l>Ogne vaiassa puro era levata</l>
<l>Pe cocinare e fare la colata;</l>
</lg>
<lg>
<head>2 </head>
<l>Quanno lo scuro Micco era sosuto</l>
<l>Co na collera granne e cardacia,</l>
<l>Ca chella notte n'avea maie dormuto</l>
<l>E pe lo sdegno e pe la gelosia,</l>
<l>E ietta fuoco e stace resoluto</l>
<l>De se sganare mo la fantasia</l>
<l>Co la 'ngrata Grannizia, e po' pregare</l>
<l>A lo patrone, nce la voglia dare.</l>
</lg>
<lg>
<head> 3</head>
<l>E ghìjosene a la casa e tozzolaie:</l>
<l>Ma perché lo patrone stea corcato</l>
<l>Grannizia a la fenestra s'affacciaie,</l>
<l>Penzanno fosse l'autro 'nnammorato.</l>
<l>Micco pe arraggia no' la salutaie:</l>
<l>Ma dapo' ch'ha cchiù bote sosperato</l>
<l>Le dice: «Be', Grannizia, commo hai core</l>
<l>Lassare a me pe no noviello ammore?</l>
</lg>
<lg>
<head> 4</head>
<l>«Lassare a Micco pe no gioveniello</l>
<l>Che non sai de dov'è né chi se sia</l>
<l>Micco che fece 'nnante a lo castiello</l>
<l>N'atto, pe te, de gran cavallaria:</l>
<l>Quanno mettenno mano a no cortiello</l>
<l>Sbentrai no ciuccio 'mmiezo a chella via,</l>
<l>Che senza descrezione a la 'mpensata</l>
<l>T'allordaie no dobretto de colata.</l>
</lg>
<lg>
<head> 5</head>
<l>«E quanno te chiammaie scrofa, varvera,</l>
<l>Ietta-cantato e guitta, Carmosina,</l>
<l>Tu saie ca pe le fare na galera</l>
<l>A dece rimme ieze na mattina:</l>
<l>Po' vedenno ca nullo taglio nc'era,</l>
<l>Ch'era 'ntanata, e pare ca 'nnevina,</l>
<l>Io pe darete gusto, o core 'ngrata,</l>
<l>Te le fice na bella magrïata.</l>
</lg>
<lg>
<head>6 </head>
<l>«Che po' nce stiette, oimé, tocca e non tocca</l>
<l>Da farene lo iuoco de la corda:</l>
<l>E tu me lasse mo cossì de brocca</l>
<l>E de nullo servizio t'allecorda!</l>
<l>Ma che dico io? Quant'apro cchiù la vocca</l>
<l>Tanto appile l'aurecchie e me sì sorda!</l>
<l>O servizie, o speranze iute a brenna,</l>
<l>Non saccio chi me tene e non me 'mpenna.</l>
</lg>
<lg>
<head> 7</head>
<l>«Oh quanto porria dicere, e sto zitto,</l>
<l>De chello che fi' mo nce aggio refuso!</l>
<l>E strenghe e lazze e filo, che st'affritto</l>
<l>Vorzillo mio pe te maie stette chiuso;</l>
<l>Baccalà co la sauza e perzì fritto</l>
<l>Te portava, e le zeppole annascuso,</l>
<l>Lupine, e ciento cose da magnare,</l>
<l>Mo ch'è paidato non c'è cchiù compare».</l>
</lg>
<lg>
<head> 8</head>
<l>Averria ditto cchiù, ma lo Segnore,</l>
<l>Ch'avea sentuto sto tatanïare,</l>
<l>Perché de la vaiassa sa l'ammore</l>
<l>Trasìjo 'n sospetto, e vennese a 'ffacciare.</l>
<l>Micco le dice: «Schiavo e servetore,</l>
<l>Se v'è còmmoto v'aggio da parlare».</l>
<l>«De grazia, isso respose, viene ad auto»,</l>
<l>E Micco trase e saglie ne no sauto.</l>
</lg>
<lg>
<head> 9</head>
<l>E sagliuto che fo disse: «Sacciate</l>
<l>Ch 'io songo Micco Passaro chiammato,</l>
<l>Ed aggio fatto a punia e cortellate,</l>
<l>Commo sa lo Mandracchio e lo Mercato;</l>
<l>Ma s'io ne dieze a l'uommene stoccate</l>
<l>Assaie peo songo stato spertosato</l>
<l>Co l'hocchie, aimé, de ssa paisana mia,</l>
<l>De ssa zitella de Vossegnoria.</l>
</lg>
<lg>
<head>10 </head>
<l>«Chesta ha fatto cravone de sto core,</l>
<l>E chisto pietto na vitrera ha fatto:</l>
<l>Chessa me fa strillare a tutte l'ore</l>
<l>Commo c'a marzo 'n iestra va lo gatto;</l>
<l>Chessa m'have levato lo colore</l>
<l>Commo malato che face lo tratto,</l>
<l>E creo ca priesto st'arma àuza le bele</l>
<l>Se non songo marito a sta crodele.</l>
</lg>
<lg>
<head>11 </head>
<l>«Perzò vengo da Napole a pregare</l>
<l>Ne facite servizio e cortesia.</l>
<l>Deh, non me fare cchiù sparpatïare</l>
<l>Pe st'ammorosa mia gran malatia!</l>
<l>Ma pe grazia v'aggiate a contentare</l>
<l>Che chesta senga la mogliere mia:</l>
<l>E perché non rieste scommodato</l>
<l>La voglio nuda e senza no toccato».</l>
</lg>
<lg>
<head> 12</head>
<l>Lo gentelommo c'avea gran golìo</l>
<l>Levarese da 'nanze chell'arpia</l>
<l>Respose: «Affé te giuro, figlio mio,</l>
<l>C'aggio pietate de ssa malatia:</l>
<l>E pocca te la pozzo sanar'io,</l>
<l>E co sparagno de la robba mia.</l>
<l>Voglio che l'aggie a sfastio de fortuna</l>
<l>'Nnanze che co le corna esca la Luna».</l>
</lg>
<lg>
<head> 13</head>
<l>Se Micco avette gusto no' lo dico:</l>
<l>Fa' cunto ca 'ngrassato ha lo permone,</l>
<l>E perché l'ha cacciato d'ogne 'ntrico</l>
<l>Rengrazia, e cossì dice a lo patrone:</l>
<l>«Mo n'arefece trovo che m'è ammico</l>
<l>E faccio fare na fede d'attone,</l>
<l>E torno ccà volanno commo auciello,</l>
<l>Vaso la zita e 'mpìzzole l'aniello».</l>
</lg>
<lg>
<head>14 </head>
<l>Da l'autra banna la vaiassa 'ntorza</l>
<l>E manco ne pò scennere la manna</l>
<l>Ma vede Nora e affacciase a la 'ncorza</l>
<l>Ed a quanto have 'n cuorpo apre la canna.</l>
<l>Dice ca lo patrone le fa forza</l>
<l>Che piglie Micco, ca se no la scanna:</l>
<l>Essa 'nnanze se sbentra co no spito,</l>
<l>Né vò sto grissolaffio pe marito.</l>
</lg>
<lg>
<head> 15</head>
<l>Nora dice che fegna d'obedire,</l>
<l>Conzenta a tutto, fora ch'a lo vaso:</l>
<l>Ma che llà dintro lo faccia trasire,</l>
<l>Ca farrà chello che dirrà cchiù adaso:</l>
<l>Perché ha penzato cose da stordire</l>
<l>E lo zito, che penza bello e raso</l>
<l>Venire a nozze, restarà, sta' sauda,</l>
<l>Co li diente ielate e l'arma cauda.</l>
</lg>
<lg>
<head>16 </head>
<l>Grannizia che s'asciava già piccata</l>
<l>Decette: «Bene mio viene a lo tardo,</l>
<l>Ca la porta asciaraie spaparanzata,</l>
<l>E t'annasconno dereto a lo lardo:</l>
<l>Pocca pe craie s'hanno la posta data</l>
<l>Che saglia Micco, ed io de collera ardo,</l>
<l>Ca se sagliesse e me trovasse sola</l>
<l>Che porria fare io povera fegliola?»</l>
</lg>
<lg>
<head> 17</head>
<l>Ha ragione la scura figliolella,</l>
<l>Ch' è de tre tridece anne ed have ancora</l>
<l>Le primme aurecchie, tant' è peccerella,</l>
<l>E da lo munno non è 'sciuta ancora!</l>
<l>Considerare puoi quant'era bella</l>
<l>E la pacienzia che nce avette Nora:</l>
<l>Che pe priesto lassare sta Megera</l>
<l>Partette e disse: «Io torno commo è sera».</l>
</lg>
<lg>
<head> 18</head>
<l>E se non fosse pe gabbare Micco</l>
<l>Non ce tornava cchiù 'n vita 'ternale:</l>
<l>Perzò quanno dà fuoco a lo lammicco</l>
<l>La Notte, e stilla l'acqua cordïale,</l>
<l>Perché lo Sole pe gran caudo sicco</l>
<l>Aspetta li remmedie a lo 'spetale,</l>
<l>Essa venette bello zitto e muta</l>
<l>E dov'era Grannizia fo trasuta.</l>
</lg>
<lg>
<head>19 </head>
<l>Quanno Grannizia vedde essa venire</l>
<l>Pe gran preiezza se ne iea 'mbrodetto,</l>
<l>E guatta guatta la fece saglire</l>
<l>A chiavarese dintro no retretto</l>
<l>Dove mai lo patrone solea ghire:</l>
<l>Perzò avea 'ndirizzato llà lo lietto</l>
<l>E disse: «Bene mio, ccà t'arreposa,</l>
<l>Ca da magnare mo porto quarcosa».</l>
</lg>
<lg>
<head> 20</head>
<l>E perché cuotto dui pollastri aveva,</l>
<l>Un'arrostuto e n'autro 'n grattinato,</l>
<l>E lo patrone magnare voleva,</l>
<l>Ca l'auto riesto steva apparecchiato,</l>
<l>Disse, strillanno quanto più poteva:</l>
<l>«La gatta lo pollastro s'ha pigliato!</l>
<l>Fruste, fruste! Oimé scura, oimé meschina,</l>
<l>Curre, Segnore, abbascio a la cantina».</l>
</lg>
<lg>
<head> 21</head>
<l>Lo patrone de furia ben corrette,</l>
<l>Ma la gatta stea 'nchiusa a no cascione,</l>
<l>E lo pollastro caudo caudo avette</l>
<l>Nora, e magnava 'ncoppa no bancone:</l>
<l>La burla lo scurisso se gliottette</l>
<l>Comme se fosse stato no cestone,</l>
<l>E no' le fece quarche 'ntomacata</l>
<l>Pe buon respetto ch'era nmaretata.</l>
</lg>
<lg>
<head>22 </head>
<l>Grannizia ieva mo da suso abbascio</l>
<l>Commo navetta de lo tessetore,</l>
<l>E iéale 'ntuorno commo auciello ad ascio</l>
<l>Pe l'allumare 'mpietto quarche ardore;</l>
<l>Issa sta vergognosa e l'uoccbio vascio,</l>
<l>Fegnennose tremare a tutte l'ore,</l>
<l>Chella se 'nzecca e dice: «Ahi sorte scura,</l>
<l>Vasame, piglia core, e c'hai paura?»</l>
</lg>
<lg>
<head> 23</head>
<l>Nora, se be' le parze de pigliare</l>
<l>Na medicina co lo taccariello,</l>
<l>Se facette armo e iezela a basare,</l>
<l>Ca 'ntese che le iea pe cellevriello;</l>
<l>Po' le decette: «Non voglio tentare,</l>
<l>Grannizia mia, de rompere castiello,</l>
<l>Perché a la casa mia sarisse accisa</l>
<l>Se non mostrasse a tutti la cammisa».</l>
</lg>
<lg>
<head> 24</head>
<l>Ed essa, che se vede desperata</l>
<l>D'avere chello de che sta speruta,</l>
<l>Fa lo capo de sopra e la 'norata,</l>
<l>Decenno: «Sì, va' ca me nce hai cogliuta,</l>
<l>Sto meza morta mo ca m'haie vasata,</l>
<l>Uh, mara me, commo non so' foiuta!</l>
<l>E se pe craie tu non me daie l'aniello</l>
<l>Vao commo desperata a no vordiello».</l>
</lg>
<lg>
<head> 25</head>
<l>Co chesto Nora vennese a sarvare</l>
<l>E steze chella notte ben secura,</l>
<l>Ca non potte Grannizia scommogliare</l>
<l>Che capriccio s'asciava, o che natura:</l>
<l>E po', de cchiù, non vozese spogliare</l>
<l>Decenno ca lo fa perché ha paura,</l>
<l>E 'nnanze che se iessero a corcare</l>
<l>Accossì Nora mesese a parlare:</l>
</lg>
<lg>
<head>26 </head>
<l>«Facce mia d'oro, core de sto pietto,</l>
<l>Pocca a me te piacette de faorire</l>
<l>E buoie, de tutte a sfastio et a dispietto,</l>
<l>Pigliare a mene, e Micco faie sperire:</l>
<l>Voglio che dintro a chisto stisso lietto</l>
<l>Craie, quanno saglie, facce isso venire;</l>
<l>Dille ch'aspetta, e a me n'avisa destra,</l>
<l>Ma primmo 'nzerra buono ogne fenestra.</l>
</lg>
<lg>
<head> 27</head>
<l>«Ca po' nce sarraggio io da parte toia</l>
<l>E commo fusse tu 'nfenta faraggio;</l>
<l>Tu a patrùneto curre e l'uocchie stoia</l>
<l>Commo chiagnisse, e di': - Che sorta c'aggio!</l>
<l>Mara me scura! S'avesse la foia</l>
<l>Commo sommera lo mese de maggio</l>
<l>Non averria trovato no marito</l>
<l>De tale chella e de tale appetito!</l>
</lg>
<lg>
<head>28 </head>
<l>«- Sacce, oimé scura, sacce, oimé, Segnore,</l>
<l>Ca lo marito mio vò l'aiutante,</l>
<l>Perché dice ca isso non ha core</l>
<l>De fare, commo s'usa, la via 'nnante:</l>
<l>Ha portato perzò no servetore</l>
<l>E non s'è bregognato, lo forfante,</l>
<l>Dìreme ca pe 'scire da sto 'ntrico</l>
<l>Vòle che chillo primma stia co mico -.</l>
</lg>
<lg>
<head>29 </head>
<l>«Po' lassa fare a me se lo patrone</l>
<l>Vene isso o fa chiammare la Iostizia</l>
<l>Pe carfettare sto piezzo d'anchione</l>
<l>Che se penzava gaudere Grannizia</l>
<l>E se non haie po' chella 'sfazïone</l>
<l>Che buoie, né resca netta sta malizia,</l>
<l>Puozze morire tu, speranza amata,</l>
<l>Pe fare sempre st'arma negrecata».</l>
</lg>
<lg>
<head>30 </head>
<l>Ed accossì, co chisto appontamiento,</l>
<l>Stezero chella notte senza fare</l>
<l>De 'nnammorate nullo compremiento,</l>
<l>E la cchiù granne chella fo basare:</l>
<l>Ca, commo disse, Nora stette attiento</l>
<l>Che Grannizia non iesse a manïare</l>
<l>E s'adonasse, e gran paura n'have,</l>
<l>Ch'a lo screttorio suo non c'era chiave.</l>
</lg>
<lg>
<head>31 </head>
<l>E se Grannizia ievase votanno,</l>
<l>E mo na gamma 'ncuollo le iettava,</l>
<l>Mo bello bello se ieva 'nzeccanno</l>
<l>E no vraccio o na coscia pezzecava,</l>
<l>Essa 'nfenta facea tanto cchiù tanno</l>
<l>Ch'era addormuta e forte roncïava,</l>
<l>Iettanno, commo a tale 'nnammorato,</l>
<l>Quarche contrasospiro sperfummato.</l>
</lg>
<lg>
<head> 32</head>
<l>A Micco 'ntanto iea pe cellevriello</l>
<l>Che duono avea a la zita da saglire,</l>
<l>Se cauze e scarpe, o se no iepponciello,</l>
<l>E non sa proprio dove se spartire;</l>
<l>E lo peo ca sta sbriscio e poveriello</l>
<l>E sto penziero guasta lo dormire:</l>
<l>Chi pò dormire co ste spine a lato,</l>
<l>Senza tornise e stare 'nnammorato?</l>
</lg>
</lg>
</div2>
<div2>
<head><hi rend="sc"> CANTO NONO </hi></head>
<lg>
<lg rend="italic">
<head><hi rend="italic">Argomiento</hi></head>


<l>Grannizia dice a lo patrone chelle</l>
<l>Cose che Nora l'have 'nfrocecate,</l>
<l>Che co la zirria zompa fi' a le stelle</l>
<l>E caccia Micco a bone chiattonate;</l>
<l>Nora se scopre e conta le coselle</l>
<l>Fatte pe Micco, ed isso n'ha pietate.</l>
<l>Vace 'n campagna Micco ed è feruto,</l>
<l>E da Nora ch'arriva è soccorruto.</l>
</lg>
<lg>
<head>1 </head>
<l>Ora ccà, Musa mia, stace lo punto:</l>
<l>Defresca la mammoria, azzò ch'io dica</l>
<l>Chello che resta a dire de sto cunto,</l>
<l>E scompa docemente sta fatica;</l>
<l>E se mai cchiù me piglio tale assunto</l>
<l>Famme scacare e singheme nemmica,</l>
<l>Pocc'ha tre bote mo c'aggio arragliato,</l>
<l>Me nce ha redutto chi m'ha commannato.</l>
</lg>
<lg>
<head>2 </head>
<l>Micco sagliette puro, 'n crosïone,</l>
<l>E Grannizia facette de manera</l>
<l>Che restaie sfatta Nora e lo patrone</l>
<l>Mostranno a Micco sempre bona cera,</l>
<l>Ed azzò c'aggia ognuno 'sfazïone</l>
<l>Le fece mille squase fi' a la sera;</l>
<l>Po' quanno Micco voze guancïare</l>
<l>A no cafuorchio lo facette entrare.</l>
</lg>
<lg>
<head>3 </head>
<l>Decenno: «Saglie suso a sto soppigno</l>
<l>E llà m'aspetta, e setta lo portiello,</l>
<l>Ca mo mo saglio e te dongo no pigno</l>
<l>De chello che te va pe cellevriello;</l>
<l>E se n'ommo non sì de stoppa o ligno</l>
<l>Dirraie ca non fo maie zito noviello</l>
<l>Nfra quanta ne facette la natura</l>
<l>C'avesse avuto maie tale ventura».</l>
</lg>
<lg>
<head>4 </head>
<l>Micco, che non sapeva lo trattato,</l>
<l>Sagliette suso muto allegramente;</l>
<l>E chi se l'averia maie 'nmacenato,</l>
<l>Se be' fosse uno assai cchiù ch'azzellente?</l>
<l>Quanno lo fenestriello appe serrato</l>
<l>Nora d'avere Micco steva ardente:</l>
<l>Postase na magnosa e na gonnella</l>
<l>Trasette dinto a chella cammarella.</l>
</lg>
<lg>
<head> 5</head>
<l>E se be' se senteva spertosare</l>
<l>Commo no crivo lo pietto e lo core,</l>
<l>Ed avea cchiù golìo de l'abbracciare</l>
<l>Ca n'ha golìo campare uno che more,</l>
<l>Puro no piezzo se fece pregare</l>
<l>Decenno: «Aimé, non bòle lo Segnore</l>
<l>(Fatte nillà) ch'io sia da te vasata</l>
<l>Se 'nnanze ad isso non m'hai 'nguadïata».</l>
</lg>
<lg>
<head>6 </head>
<l>Ma Micco, che squagliava commo a cera,</l>
<l>Senza resposta l'abbracciava stretta:</l>
<l>Nora, che maie credea sta bona sera,</l>
<l>Puro s'accorda, e s'abbracciaro 'n chietta:</l>
<l>Ca se sentette fare mala cera</l>
<l>Fo pe fate la cosa assaie cchiù netta;</l>
<l>Cossì, dapo' ch'arreto s'è tirato,</l>
<l>Tozza co cchiù gran forza lo castrato.</l>
</lg>
<lg>
<head>7 </head>
<l>Grannizia 'ntanto vace a lo patrone</l>
<l>Co l'uocchie pisciarielle e scapillata,</l>
<l>E commo avesse doglia de mattone</l>
<l>Cchiù de na voce 'n capo l'ha chiavata.</l>
<l>«Ah ah, ched è, diss'isso, vaiassone?</l>
<l>La scatolella fuorze s'è scassata?</l>
<l>E non potive fin craie aspettare?</l>
<l>Me vene voglia, affé, de te scannare».</l>
</lg>
<lg>
<head> 8</head>
<l>«Ca non è chesso, oimé, state a sentire:</l>
<l>Mara me scura, eccome maretata!</l>
<l>Famme, Signore mio, famme morire</l>
<l>'Nnanze ch'io sia da nullo sbregognata.</l>
<l>Non aggio core manco de lo dire,</l>
<l>Marìtommo ped autro m'ha pigliata:</l>
<l>Vòle che dorma co no gioveniello</l>
<l>Che sta cod isso a chillo cammariello».</l>
</lg>
<lg>
<head>9 </head>
<l>«Potta de nnico, che me viene a dire?</l>
<l>Zitto, ch'è fatta a me chesta vregogna!</l>
<l>Ma te ne lo faraggio mo pentire,</l>
<l>Se puro non me dice la menzogna.</l>
<l>Damme la spata, lassame saglire</l>
<l>Llà 'ncoppa pe grattarele la rogna:</l>
<l>Viene co mico tu, saglie ccà suso,</l>
<l>Dov'è sso sbregognato presentuso?!»</l>
</lg>
<lg>
<head> 10</head>
<l>Micco che sente tale sbravïare</l>
<l>Piglia priesto la spata e lo brocchiero,</l>
<l>Ca penza lo Segnore voglia fare</l>
<l>Cortellate co quarche Cavaliero;</l>
<l>E tanto corze c'appe a brociolare,</l>
<l>Ma lo Segnore c'have autro penziero</l>
<l>Le dice: «Ferma, ferma, mascauzone,</l>
<l>Quanto t'assesto buono sto ieppone!»</l>
</lg>
<lg>
<head> 11</head>
<l>«Ched è patrone mio? L'aggio vasata</l>
<l>Commo mogliere mia cod ogne 'nore,</l>
<l>E se d'autra malizia s'è tentata</l>
<l>Fa carne pe l'aucielle de sto core».</l>
<l>Ma chillo mise mano pe la spata,</l>
<l>Ch'era no gentelommo de valore,</l>
<l>Ed accommenza co na furia strana</l>
<l>Senza la grata a battere la lana.</l>
</lg>
<lg>
<head>12 </head>
<l>Micco che bede a buono sinno fare,</l>
<l>E non sa lo triunfo che l'è fatto,</l>
<l>Non sa che dite né che se pescare,</l>
<l>Attoneto restanno e stoppafatto.</l>
<l>Perzò non avette armo d'allancare</l>
<l>Ma se ne scese bello guatto guatto,</l>
<l>E fi' abbascio a la strata appe a li scianche</l>
<l>Sempre de chiatto ciento cuorpe franche.</l>
</lg>
<lg>
<head> 13</head>
<l>Po' disse lo Segnore a la zitella:</l>
<l>«Dov'è chill'autto che benea cod isso?</l>
<l>Quanto le faccio n'auta sarciutella</l>
<l>E beo se po' lo zito è chillo o isso!»</l>
<l>Ma Nora de Grannizia ha la gonnella</l>
<l>E fece l'uno e l'autro stare ammisso,</l>
<l>Ca le fece adonare lo vestito</l>
<l>Ca non volea mogliere, ma marito.</l>
</lg>
<lg>
<head> 14</head>
<l>E tanto cchiù ca disse: «Non gridare,</l>
<l>Agge piatate de na sfortonata</l>
<l>Che se vorria co Micco maretare</l>
<l>Pe golìo c'have de state 'norata:</l>
<l>D'una che l'ha boluto secotare</l>
<l>Se be' n'è stata sempre maltrattata,</l>
<l>D'una che se non l'have vò morire,</l>
<l>Tanto sto 'ngrato la face sperire».</l>
</lg>
<lg>
<head> 15</head>
<l>E pe lo filo le contaie lo cunto</l>
<l>De quanto co Grannizia avea trammato:</l>
<l>E le sortìjo commo voleva appunto,</l>
<l>Perché lo gentelommo era aggarbato,</l>
<l>E pe piatate se pigliaie l'assunto</l>
<l>De trattare sto bello parentato.</l>
<l>Grannizia sente, 'ntorza, crepa e schiatta,</l>
<l>Decenno: «Ah, tradetora, me l'haie fatta!»</l>
</lg>
<lg>
<head> 16</head>
<l>E se non fosse ch'essa avea paura</l>
<l>De lo patrone, se sarria sciongata</l>
<l>A muorze ed a rascagne a Nora scura</l>
<l>E l'averria la facce stroppïata.</l>
<l>Lo patrone s'adona ca cottura</l>
<l>N'ha la vaiassa, e vedela arraggiata:</l>
<l>Ride, e Grannizia cchiù n'abbotta, e 'ntanto</l>
<l>A chillo cresce gusto, a chella chianto.</l>
</lg>
<lg>
<head> 17</head>
<l>Puro a l'utemo è forza ch'essa sbotte</l>
<l>Decenno: «Tiente, pettola verruta,</l>
<l>Ca pe no vaso me facea sta notte</l>
<l>La contegnosa, ch'era addeboluta!</l>
<l>Mo prega chi le denga quattro botte:</l>
<l>Vide commo nce sta 'ngarzepelluta!</l>
<l>Da dove Ammore sto gioiello sceuze,</l>
<l>Da la Chiazzetta, o vero da le Ceuze?»</l>
</lg>
<lg>
<head>18 </head>
<l>Ma lo patrone la fa stare zitto</l>
<l>E dice a Nora: «Puoie da craie nnenante</l>
<l>Venireme ad asciare a pede fitto:</l>
<l>Tanto faraggio ch'averraie st'amante.</l>
<l>E non saraggio a faretel'io schitto</l>
<l>Ma quanta m'ascio ammice, tutte quante,</l>
<l>E nce volimmo tanto trafecare</l>
<l>Che 'n ogne muodo t'aggio a 'nguadïare».</l>
</lg>
<lg>
<head>19 </head>
<l>Ntra chisto miezo fo lo Colloniello</l>
<l>Avisato ca già li forasciute</l>
<l>Ievano 'n miezo a no cierto castiello,</l>
<l>Che se iea priesto l'averria cogliute;</l>
<l>Perzò s'era sosuto mateniello</l>
<l>Ed avea tutte l'uommene allestute,</l>
<l>E commo è notte penza d'ammarciare,</l>
<l>Fuorze quarcuno ne potrà pigliare.</l>
</lg>
<lg>
<head> 20</head>
<l>Micco, che steva curzo e desperato,</l>
<l>E se la pigliaria co chi se voglia,</l>
<l>Già co tutte le gente era abbïato</l>
<l>Ed avea de commattere gran voglia;</l>
<l>E de manera asciàvase arraggiato,</l>
<l>Ed aveva a lo core tale doglia,</l>
<l>Che se tanno arrevava no squatrone</l>
<l>Averria fatto commo no lïone.</l>
</lg>
<lg>
<head>21 </head>
<l>«Dàlle, decea, Fortuna, ecco c'hai gusto</l>
<l>De strazïare Micco poveriello!</l>
<l>Non vasta quanto Ammore le dà sgusto</l>
<l>E sbotanno le va lo cellevriello?</l>
<l>Sìnghele tu perzì cura d'agusto,</l>
<l>Portalo co Grannizia a lo maciello,</l>
<l>Non te stracquare maie, pazza verruta,</l>
<l>Iettare sopra a cuotto acqua bolluta».</l>
</lg>
<lg>
<head>22 </head>
<l>Ma Nora quanno sa ca va 'n campagna</l>
<l>(Quanto pò 'n core femmenesco ammore!)</l>
<l>Tutta se pisa e tutta se rascagna</l>
<l>E se scorda de quanto avea valore.</l>
<l>Po' dice: «Dove vaie senza compagna,</l>
<l>Senza chella che t'ha dinto lo core?</l>
<l>Vengo, core mio bello, io vengo, o Micco,</l>
<l>E 'n miezo li nemmice e te me 'nficco.</l>
</lg>
<lg>
<head> 23</head>
<l>«Non voglio te feresca forasciuto,</l>
<l>Voglio Ammore pe me te fera schitto,</l>
<l>E 'nnanze singhe da nullo feruto</l>
<l>Io sia zollata, e siale beneditto.</l>
<l>Non sarrà maie sso cuorpo tuo cogliuto</l>
<l>Se n'è còuto sto core arzo ed affritto,</l>
<l>Ca se be' m'uodie sempre e faie despietto</l>
<l>Te saraggio rotella e parapietto».</l>
</lg>
<lg>
<head> 24</head>
<l>E da chell'ora 'scìjo da la cetate</l>
<l>Pe se 'nmescare co la 'nfantaria,</l>
<l>Ma perché non sapea buone le strate</l>
<l>Sola e de notte, po', sgarraie la via,</l>
<l>E iette dove stevano alloggiate</l>
<l>Cierte uommene de granne cortesia,</l>
<l>Che l'alloggiaro e fecero avertuta</l>
<l>Ca chella notte proprio era nasciuta.</l>
</lg>
<lg>
<head>25 </head>
<l>«Perché, dissero, tanta de li lupe</l>
<l>So' pe sti vosche e pe chiste vallune,</l>
<l>Che conca passa pe tale sgarrupe</l>
<l>Se lo magnano vivo 'n duie voccune,</l>
<l>E se non sì magnato e non derupe</l>
<l>Sì pigliato allo manco da latrune,</l>
<l>Che la notte e lo iuorno pe sse strate</l>
<l>Pe fare caccia staceno agguattate.</l>
</lg>
<lg>
<head>26 </head>
<l>«Perzò puoie stare ccà tanto alloggiato</l>
<l>Quanto te piacerà de te nce stare,</l>
<l>Ca da nuie sempre mai te sarà dato</l>
<l>La stanzia, strama, e letto e da magnare:</l>
<l>Perché lo munno avimmo cammenato</l>
<l>E frostiere nce piace d'aiutare,</l>
<l>Rennenno a duppio chelle cortesie</l>
<l>Che foro fatte a nui pe ss'autre bie.</l>
</lg>
<lg>
<head> 27</head>
<l>«Ma vuie de dove site, e dove ghire</l>
<l>Pensate, ccà becino o cchiù lontano?</l>
<l>Decitemillo, se ve piace dire,</l>
<l>E site gentelommo o popolano?»</l>
<l>«Songo, le decette essa, pe servire</l>
<l>A bostra Segnoria, Napoletano,</l>
<l>E bench'io sia nasciuto nfra lo grasso</l>
<l>Mo so' pezzente, [e] &lt;o&gt; bao poco da 'rasso».</l>
</lg>
<lg>
<head>28 </head>
<l>«Pe cierto site tanto accrïanzato</l>
<l>E tale 'nfanzia avite che derria</l>
<l>Ca site Cavaliere tetolato</l>
<l>E merdate piacere e cortesia.</l>
<l>E se site pezzente ma 'norato,</l>
<l>S'io potesse co buie me cagnaria,</l>
<l>Ca le recchezze mo tanto prezzate</l>
<l>So' de lo core vipere arraggiate.</l>
</lg>
<lg>
<head>29 </head>
<l>«Oh, quanto sott'a seta e tela d'oro</l>
<l>E nfra museche, balle, e feste e iuoco</l>
<l>Stace desgusto, arraggia e gran martoro,</l>
<l>E ferite ha lo core, e l'arma fuoco!</l>
<l>Che penzate che sia chillo tresoro</l>
<l>E servetute avere ad ogne luoco</l>
<l>Ed essere 'lustrissemo e famuso,</l>
<l>E magnare no funcio 'ntossecuso?</l>
</lg>
<lg>
<head> 30</head>
<l>«No povero fa ricco no carrino,</l>
<l>S'ha pane e caso magna rïalato,</l>
<l>No' le fa male l'acqua se n'ha bino</l>
<l>E n'ha sospetto che sea 'ntossecato;</l>
<l>S'esce la sera a notte o ben mattino</l>
<l>Non ha paura d'essere arrobbato,</l>
<l>Lo vierno cchiù che fleba l'è la frisa,</l>
<l>E po' la 'state va scauzo e 'n cammisa.</l>
</lg>
<lg>
<head> 31</head>
<l>«Non se le dace n'aglio che non sia</l>
<l>Sbarrettato da Rienzo o da Masiello,</l>
<l>O sia chiammato tune o Vossoria,</l>
<l>O pe nomme o sescanno commo auciello;</l>
<l>Quanno sta pe la casa o pe la via</l>
<l>Non se le vota maie lo cellevriello</l>
<l>D'essere affezïale o tetolato,</l>
<l>Ca l'uno e l'autro dà pe no docato».</l>
</lg>
<lg>
<head>32 </head>
<l>«E lo vero pe cierto, essa decette,</l>
<l>Ma chello essere ricco e gran Segnore,</l>
<l>Avere cuocchie, lettiche e seggette,</l>
<l>E quanto vòle a tutte quante l'ore,</l>
<l>Avere uommene e femmene soggette</l>
<l>Me creo ch'allegra de sorte lo core</l>
<l>Che quant'have lo munno aspre tormiente</l>
<l>Non ponno 'ntrovolare sti contiente.</l>
</lg>
<lg>
<head>33 </head>
<l>«Ma lo povero sempre ha da pensare</l>
<l>Commo acchietta tornise a lo pesone,</l>
<l>Ca schitto no carrino c'ha da dare</l>
<l>Vace pe la saccocciola 'mpresone;</l>
<l>Quanno have carne e la vò cocenare</l>
<l>O non ha lardo o non have cravone</l>
<l>'Nfine sempre le manca quarche cosa</l>
<l>E lo cuorpo e la mente maie reposa.</l>
</lg>
<lg>
<head> 34</head>
<l>«Sarrà la casa soia no vascetiello</l>
<l>Che le serve pe casa e pe cantina,</l>
<l>L'aseno sta cod isso e lo porciello,</l>
<l>E lo cane e la gatta e la gallina;</l>
<l>Pe lietto tenarà no sacconciello</l>
<l>Ed averance a capo la latrina,</l>
<l>E fommosa cossì la cemmenera</l>
<l>Che meglio le sarria stare 'n galera.</l>
</lg>
<lg>
<head>35 </head>
<l>«S'have mogliere o figlie, o sfortunato!</l>
<l>Chella vede na robba a la commare</l>
<l>E dice: - Ecco, marito m'hanno dato</l>
<l>Che maie na strenga me pòte accattare!</l>
<l>Chille vanno pe 'ntuorno a lo pignato</l>
<l>E che sia cuotto non vonno aspettare,</l>
<l>Chella chiagne c'ha povero marito</l>
<l>E chille c'hanno ricco l'appetito.</l>
</lg>
<lg>
<head> 36</head>
<l>«Canta lo gallo ed abbaia lo cane,</l>
<l>Gualia la gatta, lo sommiero arraglia,</l>
<l>Chiagne lo peccerillo ca vò pane</l>
<l>E se sente no miglio la vattaglia.</l>
<l>Po' quanno stracco e zitto ognuno stane</l>
<l>Miezo muorto se corca a chella paglia,</l>
<l>E quanno crede stare arreposato</l>
<l>Se sose, ca lo figlio l'ha cacato».</l>
</lg>
<lg>
<head> 37</head>
<l>Ma stanno de ste cose a chiacchiarare</l>
<l>Sentettero n'allucco e no remmore,</l>
<l>No dire: «Ammazza, ammazza», no sparare</l>
<l>Che metteva gran chella e gran terrore;</l>
<l>Perzò se ièro priesto ad affacciare</l>
<l>E Nora, che lo fuoco have a lo core,</l>
<l>Scennette a chiazza, e bisto li sordate</l>
<l>Ieze cercanno Micco per le strate.</l>
</lg>
<lg>
<head> 38</head>
<l>Perché lucea la luna e se poteva</l>
<l>Vedere commo miezo iuorno fosse,</l>
<l>E pe dinto le spate se ne ieva</l>
<l>Ch'erano già de sango tutte rosse:</l>
<l>E tant'ammore e lo golìo poteva</l>
<l>Che sarria scesa a le tartaree fosse</l>
<l>Quanno penzasse llà de lo trovare,</l>
<l>E non mancava mai de lo cercare.</l>
</lg>
<lg>
<head> 39</head>
<l>E l'asciaie puro, ma l'asciaie che steva</l>
<l>Cchiù da chill'auto munno che da chisto,</l>
<l>Perché ntanno pe tanno l'accedeva</l>
<l>No forasciuto, che 'n terra l'ha bisto:</l>
<l>Che s'essa a tale ponto non correva</l>
<l>Lo negozio de Micco era già listo,</l>
<l>Ch'era lo poveriello sciulïato</l>
<l>E stea da li compagne assai smammato.</l>
</lg>
<lg>
<head> 40</head>
<l>Nora repara chella cortellata</l>
<l>E zompa armosa, e 'mmiezo se le 'mpizza,</l>
<l>(Oh, quanto pòte Ammore!) na stoccata</l>
<l>De lo nemmico dà proprio a la zizza,</l>
<l>Che fo de tale sorte 'nnevenata</l>
<l>Che senza 'scire de sango na stizza</l>
<l>Lo chiavaie 'n terra, e l'arma, arrasso sia,</l>
<l>Tutta arraggiata se pigliaie la via.</l>
</lg>
<lg>
<head> 41</head>
<l>Ma perché rutto no pede cadenno</l>
<l>S'aveva Micco, e puro stea feruto,</l>
<l>Steva benedecenno e mardecenno</l>
<l>Chi l'aiutava e chi l'avea sarciuto;</l>
<l>Nora, che bede fatto lo tremenno</l>
<l>Cuerpo ch'acciso ha già lo forasciuto,</l>
<l>Se vota ad isso commo mamma a figlia,</l>
<l>L'afferra stritto e 'mbraccio se lo piglia.</l>
</lg>
<lg>
<head> 42</head>
<l>E dove ad essa dezero ricietto</l>
<l>Co tanto ammore, ch'è poco lontano,</l>
<l>Lo porta Nora, e corcalo a lo lietto</l>
<l>Quanto meglio potette chiano chiano:</l>
<l>Addove tutte lo pigliaro a pietto</l>
<l>De covernarencillo fi' ch'è sano,</l>
<l>Pe fare, commo disse, 'n crosïone,</l>
<l>Sempre piacere a tutte le perzone.</l>
</lg>
<lg>
<head>43 </head>
<l>Dove s'ascia non sape Micco dire</l>
<l>Mentre le fanno tanta cortesia,</l>
<l>E co no gran golìo sta de sentire</l>
<l>Chi lo valente gioveniello sia:</l>
<l>Pare che lo canosca, e non sa dire</l>
<l>Addove; e Nora co sta malatia</l>
<l>Spera de fare tanto, se non more,</l>
<l>Ch'isso pe causa soa scarfe lo core.</l>
</lg>
<lg>
<head> 44</head>
<l>E co cchiù delegenzia a tuorno l'era</l>
<l>Ca no' la mosca 'ntuorno a na menestra,</l>
<l>No' l'abandona maie matina e sera</l>
<l>Cchiù che navetta de telaro destra.</l>
<l>Cossì l'asena corre de carrera</l>
<l>Quanno passato abrile vace 'n iestra:</l>
<l>E che non face Ammore a sierve suoie,</l>
<l>Ca le pognie da reto commo a buoie!</l>
</lg>
</lg>
</div2>
<div2>
<head><hi rend="sc">  CANTO DECEMO</hi></head>
<lg>
<lg rend="italic">
<head><hi rend="italic">Argomiento</hi></head>


<l>Nora se scopre a Micco e Micco resta</l>
<l>Stopefatto vedenno tale chella</l>
<l>Sana, e la 'nguadia, ca già stace lesta,</l>
<l>Ed allogata s'have na gonnella.</l>
<l>Cierte Segnure fanno a tale festa</l>
<l>Na 'mpertecata co na iostra bella,</l>
<l>E po' na farza, e 'nmitano Grannizia,</l>
<l>Che sempre grida: «Iostizia, iostizia!»</l>
</lg>
<lg>
<head> 1</head>
<l>Già la Fortuna s'era satorata</l>
<l>De fare strazie a chesta poverella,</l>
<l>Ed a chille Segnure avea contata</l>
<l>Nora de soie desgrazie la novella.</l>
<l>Già Micco l'avea bona affegorata</l>
<l>E decea fra se stisso: «E fuorze chella?</l>
<l>O l'è parente? O veglio, od è che dorma?»</l>
<l>Perzò la chiamma e dice 'n chesta forma:</l>
</lg>
<lg>
<head>2 </head>
<l>«Giovene mio, se no' l'avite a male</l>
<l>Deciteme, v'asciate nulla sore?</l>
<l>Ca canoscette na Segnora tale</l>
<l>Che me portaie no sbesciolato ammore,</l>
<l>E mo canosco ca fuie bestïale</l>
<l>A no' l'essere schiavo e servetore:</l>
<l>E buie ne site proprio la fegura</l>
<l>A lo parlare ed a la 'ncornatura.</l>
</lg>
<lg>
<head> 3</head>
<l>«Ma se me soso da sta malatia</l>
<l>A la 'ncorza iarraggio dove stace,</l>
<l>E se non ha cagnato fantasia</l>
<l>Me la voglio pigliar e stare 'n pace».</l>
<l>Nora, che sente chello che borria,</l>
<l>S'allegra tutta e no gran core face</l>
<l>E disse: «Fosse Nora de Varletta,</l>
<l>Che stea de casa 'n miezo la Chiazzetta?»</l>
</lg>
<lg>
<head> 4</head>
<l>«Chessa, decette Micco. E be', t'è sore?»</l>
<l>«Sì, disse Nora, e stace ccà becino,</l>
<l>E bòle ch'io te faccia tanto 'nore</l>
<l>Che remolle sso core diamantino.</l>
<l>E se tu le portasse quarche ammore</l>
<l>Ccà la farria benir da craie matino:</l>
<l>E chesto faccio, benché le sia frate,</l>
<l>Ca de li suoi tormiente aggio pietate».</l>
</lg>
<lg>
<head>5 </head>
<l>«Aimé, decette Micco, m'haie feruto,</l>
<l>Perché a direme chesso avite tuorto,</l>
<l>Ca songo propriamente resoluto</l>
<l>Daremelle pe schiavo vivo e muorto».</l>
<l>E Nora disse: «Se t'aggio cogliuto</l>
<l>Non voglio sperlongare lo confuorto!</l>
<l>Damme ssa fede e sia co la buon'ora:</l>
<l>Io so' la schiava toia, e songo Nora.»</l>
</lg>
<lg>
<head> 6</head>
<l>«E se st'ammore mio merta pietate</l>
<l>Pensalo tu da chello che bediste,</l>
<l>E quanno le ferute so' sanate</l>
<l>Famme contenta comme prommettiste».</l>
<l>Oh ch'allegrezze granne, oh ch'ahbracciate</l>
<l>A chillo ditto fare le vediste!</l>
<l>Po' se parlaro n'uosso mastro a dire</l>
<l>Quanta potte essa chillete zoffrire.</l>
</lg>
<lg>
<head> 7</head>
<l>E li Segnure de la massaria</l>
<l>N'avettero perzì gran contentezza,</l>
<l>E quanno 'scette da la malatia</l>
<l>'Mmitaro ciento a tale parentezza:</l>
<l>Ca vonno fare st'autra cortesia</l>
<l>De spennere a sta festa ed allegrezza,</l>
<l>Ed ogne foretana fo 'mmitata</l>
<l>Che benesse a ballare la spallata.</l>
</lg>
<lg>
<head>8 </head>
<l>Ntra l'autre lo patrone nce venette</l>
<l>De Grannizia, ch'a chiste era parente,</l>
<l>Ch'isso la festa 'n ordene mettette</l>
<l>Che pe chesso era lesta assai gran gente;</l>
<l>Ma non tant'isso 'sfazïone avette</l>
<l>Quanto Grannizia stea scura e dolente,</l>
<l>E fo ssa crepantiglia occasïone</l>
<l>De fare festa co cchiù 'sfazïone.</l>
</lg>
<lg>
<head> 9</head>
<l>Ora quanno venette la iornata</l>
<l>Che la festa già fare se deveva,</l>
<l>Micco e la zita sotta na frascata</l>
<l>'Nzieme co li Segnure se sedeva.</l>
<l>Nora stea bella a l'uocchie de na fata,</l>
<l>Co certe trezze ch'allogate aveva</l>
<l>De lino tinto co la zaffarana,</l>
<l>E na gonnella de na foretana.</l>
</lg>
<lg>
<head>10 </head>
<l>Grannizia steva llà, perché boleva</l>
<l>Lo patrone che stesse accanto a Nora,</l>
<l>E quanno quarche femmena veneva</l>
<l>A dicere a la zita: «A la buon'ora»,</l>
<l>Essa l'ora e lo punto mardeceva,</l>
<l>E co l'uocchie le 'scea l'arma da fora,</l>
<l>E grida ch'a lo core have sto chiuovo</l>
<l>Commo gallina che vò fare l'uovo.</l>
</lg>
<lg>
<head> 11</head>
<l>Lo patrone de riso era scosuto</l>
<l>E chill'autre Segnure tellecava;</l>
<l>'N chesto no cierto suono fo sentuto</l>
<l>Che tutta la campagna ne 'ntronava,</l>
<l>Perzò cchiù d'uno già s'era sosuto</l>
<l>Pe bedere la cosa commo stava:</l>
<l>Ognuno stace ammisso e sta sospiso</l>
<l>Commo chi sauto aspetta de chi è 'mpiso.</l>
</lg>
<lg>
<head> 12</head>
<l>Ed auzaro la vista, ma 'ncantute</l>
<l>A bedere sto suono che cosa èie,</l>
<l>Ecco ca ciento morre so' benute</l>
<l>De mascare, de farze e de torneie:</l>
<l>Ognuno pe 'norarese ha spennute</l>
<l>A 'ntriche e striche cinco rana [e] &lt;o&gt; seie,</l>
<l>E portaro a bizeffa e a montune</l>
<l>E 'mprese e mutte e 'nciegne e 'mmenzïune.</l>
</lg>
<lg>
<head>13 </head>
<l>Pizo, ch'era lo capo de na morra,</l>
<l>Portava n'alecuorno a lo brocchiero</l>
<l>Co lo mutto: «Nesciuno me 'nzavorra</l>
<l>Se pe sciorta have rutto lo bicchiero»;</l>
<l>Avea a la spagnola cappa y gorra</l>
<l>De Seregnano, e ieva tanto autiero</l>
<l>Ch'appena de li zite a la presenza</l>
<l>Vasciaie la capo e fece leverenza.</l>
</lg>
<lg>
<head> 14</head>
<l>Era Cecio cod isso a chesta danza</l>
<l>Ch'avea le cauze a brache e lo ieppone</l>
<l>De panno de Cerrito, co la panza</l>
<l>Commo a prieno, abbottata de cottone:</l>
<l>La maneca accossì granne, a l'usanza,</l>
<l>Che non saie s'è balice o s'è bracone,</l>
<l>Co no cuorno pe 'mpresa e co no mutto:</l>
<l>«Scorna s'è sano e sona quanno è rutto».</l>
</lg>
<lg>
<head>15 </head>
<l>Cola veneva appriesso e la barretta</l>
<l>Portava de peluzzo verdegaio,</l>
<l>La cauza a mattacino rossa e stretta,</l>
<l>De cammuscio e de friso era lo saio;</l>
<l>E co gualdrappa gialla de lanetta</l>
<l>Ieva a cavallo a n'aseniello baio,</l>
<l>Co no voie tunno e co na scritta 'n quatro:</l>
<l>«Iunto a la vacca tirarà l'aratro».</l>
</lg>
<lg>
<head>16 </head>
<l>Appriesso a chiste iea na folla granne</l>
<l>De cornamuse, tromme e tammorrine,</l>
<l>Tutte co giubbe, barrettune e banne</l>
<l>De tela negra e stelle di lupine;</l>
<l>Na sarma po' de cannavo e de canne,</l>
<l>Pe rompere le lanze a li facchine,</l>
<l>E po' dereto a chisse (o Musa, accorza,</l>
<l>Sciósciame da dereto e damme forza):</l>
</lg>
<lg>
<head>17 </head>
<l>Chi porria dire mo lo granne spanto,</l>
<l>S'avesse ciento lengue e vocche ciento,</l>
<l>Che secotava, e che po' avesse tanto</l>
<l>Sciato che stesse a tuzzo co lo viento?</l>
<l>No carro ch'era accossì bello quanto</l>
<l>Trasesse a Romma maie d'oro o d'argiento</l>
<l>A tiempo che sciogliuto quarche 'mbroglio</l>
<l>Trasea lo 'Mparatore a Campo d'uoglio:</l>
</lg>
<lg>
<head>18 </head>
<l>Era d'ellera tutto e de spatelle</l>
<l>E de frunne de vita 'ntornïato,</l>
<l>Che co le france 'n fronte e campanelle</l>
<l>Da crastate de Foggia era tirato;</l>
<l>'Ncoppa nce ieano tre bone zitelle</l>
<l>Che d'Ercole, de pelle e mazza armato,</l>
<l>Co le denocchie 'n terra steano 'ntuorno,</l>
<l>Che le donasse 'n grazia cierto cuorno.</l>
</lg>
<lg>
<head>19 </head>
<l>Era lo carro fatto con tal arte</l>
<l>C'Automedonte pò ghire a la striglia:</l>
<l>Tutto era 'nmenzïune d'ogne parte</l>
<l>Da fare deventare arco le ciglia.</l>
<l>O carro digno de te dire 'n carte</l>
<l>Ottava de lo munno maraviglia!</l>
<l>Apollo, agge pacienzia s'haie st'offese:</l>
<l>Lo carro tuo non vale no tornese.</l>
</lg>
<lg>
<head> 20</head>
<l>Commo sto carro a lo cospetto iogne</l>
<l>De li zite, e lo cuorno Ercole dace,</l>
<l>La copia 'n terra co lo cuorno pogne</l>
<l>Che comparere mille frutte face:</l>
<l>Cocozze longhe, rape, puorre e spogne,</l>
<l>Che se ne piglia chi li pare e piace,</l>
<l>Ed a lo zito danno a na sportella</l>
<l>Fasule frische ed uva cornecella.</l>
</lg>
<lg>
<head>21 </head>
<l>Dall'autra banna venne n'autra troppa</l>
<l>De cravaccante sopra li sommiere:</l>
<l>Le bide trottïare a chioppa a chioppa</l>
<l>Da fare 'nmidia ad ogne Cavaliere.</l>
<l>Ciommo è lo primmo, che no cuorno 'ncoppa</l>
<l>Porta de ciervo puosto a lo cerniere,</l>
<l>Co lo mutto: «Già Renza chiuso m'have,</l>
<l>Io ne porto lo cuorno, essa la chiave».</l>
</lg>
<lg>
<head> 22</head>
<l>Portava no cappotto de sommacco</l>
<l>'Nforrato de zizena cramesina,</l>
<l>Lo cauzone tagliato da no sacco</l>
<l>C'avea guastato proprio la matina;</l>
<l>Lo cuorpo lavorato comme a giacco</l>
<l>De filo verde e lana 'ncarnatina,</l>
<l>La montera de nmisco nigro e giallo,</l>
<l>La pennacchiera de pavone e gallo.</l>
</lg>
<lg>
<head> 23</head>
<l>Venea dapo' Renzone, e no vestito</l>
<l>Avea d'arbascio tutto quanto sano,</l>
<l>Che nc'erano buttune assaie de vrito</l>
<l>E pe cchiù sfarzo senza passamano;</l>
<l>No scuto avea de fico assai polito,</l>
<l>Dove decea no mutto 'n 'talïano</l>
<l>'Ncoppa na bella e lustra cornïola:</l>
<l>«Legata all'oro è meglio assai che sola».</l>
</lg>
<lg>
<head> 24</head>
<l>Cuosemo iea dereto, e de vaietta</l>
<l>Avea na giubba co le france rosse,</l>
<l>De ferrannina gialla la cauzetta</l>
<l>Longa e chiantuta, che coprea le cosse;</l>
<l>La 'mpresa (se n'è curzo co staffetta</l>
<l>Lo cellevriello mio) creo che fosse</l>
<l>No cauzatoro co no mutto strano:</l>
<l>«Se miezo servo, che faraggio sano?»</l>
</lg>
<lg>
<head>25 </head>
<l>Appriesso po' venea na grossa frotta</l>
<l>De serveture tutte de librera,</l>
<l>La giubba ognuno avea de saia scotta</l>
<l>Rossa, e de panno verde la montera;</l>
<l>Chillo va galoppanno e chisto trotta,</l>
<l>Chi va de passo e chi va de carrera;</l>
<l>A l'utemo se vede (o Musa, aiuta,</l>
<l>Se non pontille la casa è caduta! ):</l>
</lg>
<lg>
<head> 26</head>
<l>Venea no carro tutto de cartone</l>
<l>Verde, e lucente po' d'oro pisato,</l>
<l>Dove nc'era na nave co Iasone</l>
<l>Co l'Argonaute a fare guerra armato,</l>
<l>Tutte prunte a robbare no montone,</l>
<l>Cossì l'essere piecoro è stimato:</l>
<l>O felice chi è piecoro ogge 'n terra,</l>
<l>Ca pe la pelle soa se face guerra!</l>
</lg>
<lg>
<head> 27</head>
<l>Ora chiste arrivate a chillo luoco</l>
<l>Dove steano assettate Micco e Nora</l>
<l>Accomenzaro, o bene mio, e che iuoco,</l>
<l>Che duraie, se non mento, cchiù de n'ora,</l>
<l>E se lo cielo non facease vruoco</l>
<l>Le scaramuzze durariano ancora,</l>
<l>De cannuccie, de chierchia, e pe cchiù bello</l>
<l>Correttero na papara e n'aniello.</l>
</lg>
<lg>
<head>28 </head>
<l>Ma già ch'era smontato da cavallo</l>
<l>Lo Sole, e iunto all'ostaria del Moro,</l>
<l>Na mascarata accommenzaie no ballo</l>
<l>Che Nora e Micco stopefatte foro:</l>
<l>Le giubbe a la moresca de Sangallo</l>
<l>Aveano, e de brattino stelle d'oro,</l>
<l>Campanelle a le gamme, commo s'usa,</l>
<l>E sonanno cornette e cornamusa.</l>
</lg>
<lg>
<head> 29</head>
<l>Fecero mattacine e abbattemiento</l>
<l>La 'mpertecata e mille cose belle,</l>
<l>E scomputo che fo l'abballamiento</l>
<l>Danzaie n'autro delluvio de zitelle:</l>
<l>Ogne gualano a canna apierto attiento</l>
<l>Steva, miranno fitto cheste e chelle,</l>
<l>Che ballanno faceano 'n veretate</l>
<l>Cchiù gran fracasso che cavalle armate.</l>
</lg>
<lg>
<head>30 </head>
<l>Maie vista fu cchiù bella gioventute,</l>
<l>Ne [ncaco] &lt;'ncaca&gt; Palla, Venere e Giunone,</l>
<l>Che nude 'nnante a n'ommo songo 'sciute</l>
<l>Pe avere no cetrullo o no lemmone:</l>
<l>S'avesse lo pastore Ideo vedute</l>
<l>Ste femmene de chelle a paragone</l>
<l>Venere era speduta, e Troia fuorze</l>
<l>Cossì priesto non ieva per le torze.</l>
</lg>
<lg>
<head>31 </head>
<l>Nc'era Ciomma fra l'autre, oh che bellezza,</l>
<l>Oh che spanto, oh che gioia de lo munno!</l>
<l>No parmo o poco manco avea la trezza,</l>
<l>Stritto lo fronte, picciol'occhio e tunno,</l>
<l>Lo naso era appontuto commo a frezza</l>
<l>La vocca ne 'ncacava Compà Iunno</l>
<l>Quanno cchiù docemente a no rotiello</l>
<l>Canta le storie 'nnanze a lo Castiello.</l>
</lg>
<lg>
<head> 32</head>
<l>Portava de Gragnano na gonnella</l>
<l>Co le strenghe de filo verde e ianche,</l>
<l>Na cauzetta a lanterna rossa e bella,</l>
<l>Che chi la vede è forza che s'allanche:</l>
<l>Aveva 'mpede po' na scarpetella</l>
<l>Con che Ammore stroppeia spalle e scianche,</l>
<l>Longa, auta a cuollo, e granne de tallone,</l>
<l>Che nc'era iuto sano no montone.</l>
</lg>
<lg>
<head> 33</head>
<l>Zeza puro nce fu, la cchiù chianchiosa,</l>
<l>La cchiù bella che fosse a lo Casale:</l>
<l>Ogne sguancia parea na fresca rosa,</l>
<l>Ogni uocchio de na pica lo specchiale.</l>
<l>Tutta comprita e bella, non ha cosa</l>
<l>Che ne pozza la 'nmidia dire male,</l>
<l>Autro creo che tacciare essa non pozza</l>
<l>Se non ch'è zopparella ed ha la vozza.</l>
</lg>
<lg>
<head>34 </head>
<l>Ma dove lasso a te, Meneca bella,</l>
<l>O schiecco de bellezze uneca e sola?</l>
<l>Ballanno tu cossì cianciosa e snella</l>
<l>Mettiste ciento core a la gaiola:</l>
<l>Che mo gridano sempre, o cianciosella:</l>
<l>«Da', pe piatate, da' quattr'ova a Cola».</l>
<l>E tu crudele a chi tra doglia 'nvecchia</l>
<l>T'hai chiavato lo mafaro a l'aurecchia.</l>
</lg>
<lg>
<head> 35</head>
<l>Chesta è ben degna che ped essa strutto</l>
<l>Se vea chiagnenno cchiù de n'arma e core,</l>
<l>La facce ha proprio commo no presutto</l>
<l>Ch'è miezo ianco e russo de colore,</l>
<l>Lo naso 'nfuso, ed è lo labbro asciutto,</l>
<l>E l'aurecchie callose e 'sciute 'n fore,</l>
<l>E no' la guasta niente de modiello</l>
<l>Se be' ha na nata a n'uocchio e lo scartiello.</l>
</lg>
<lg>
<head>36 </head>
<l>Ma chi vò dire tutte le bellisce</l>
<l>D'ogne guagnastra ch'a la festa iette,</l>
<l>Le campanelle, zumpe, scorze e bisce</l>
<l>Che pe fi' che sudaro se facette?</l>
<l>Scùmpela, Musa, Micco addebelisce,</l>
<l>E bòle autro ca saute e travocchette:</l>
<l>Ca non vede maie l'ora d'isso puro</l>
<l>Fare na corza d'aseno a lo scuro.</l>
</lg>
<lg>
<head> 37</head>
<l>Puro quanto cchiù pò la fegne e sfarza,</l>
<l>Pe non dare che dire a le perzone,</l>
<l>Fi' che scompette direse na farza,</l>
<l>Che dette a tutte quante 'sfazïone;</l>
<l>Non fo de burle e de conciette scarza,</l>
<l>E nfra l'autre nce fo no vaiassone</l>
<l>E no smargiasso fatto con malizia</l>
<l>Che trasformava Micco co Grannizia.</l>
</lg>
<lg>
<head>38 </head>
<l>Ma se chella crepava, Micco ancora</l>
<l>Facea bottune, pocca era assaie notte</l>
<l>E non vedea, scurisso, maie chell'ora</l>
<l>O che sficcaglie, o smafare la votte.</l>
<l>All'utemo pe mano piglia Nora</l>
<l>E dice a tutte quante: «Bona notte»,</l>
<l>E trasenno cod essa a no recietto,</l>
<l>L'autre ammarciaro, isso ficcaise a lietto.</l>
</lg>
<lg>
<head> 39</head>
<l>Dove sùbbeto puro se corcaie</l>
<l>La Nora soia, senz'essere pregata,</l>
<l>E corcatase stritto l'abbracciaie,</l>
<l>Ca non se crese maie tale iornata.</l>
<l>Chello che po' ntra lloro se passaie</l>
<l>Da primmo assauto fi' a la ritirata</l>
<l>Che serve a dire? Vasta ca lo Micco</l>
<l>Tornaie la primma notte giallo e sicco.</l>
</lg>
</lg>
</div2>
</div1>
</body>
</text>
</TEI.2>
