<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Appressamento della morte</title>
      <author>Giacomo Leopardi</author>
    </titleStmt>
    <extent>53 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000914</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Tutte le opere</title>
        <author>Leopardi, Giacomo</author>
        <editor id="ed">Felici, Lucio</editor>
        <publisher>Lexis Progetti Editoriali</publisher>
        <pubPlace>Roma</pubPlace>
        <date>1998</date>
        <note>L'edizione elettronica fa riferimento all' ed. critica a cura di L. Posfortunato, Firenze, presso l'Accademia della Crusca, (Quaderni degli "Studi di filologia italiana", 7) 1983.</note>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>851.7 - POESIA ITALIANA. 1814-1859</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LEXIS</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LEXIS</name>
      </respStmt>
      <item>Correzione linguistica</item>
    </change>
    <change>
      <date>2004-03-27T00:00:00.000+02:00</date>
      <respStmt>
        <name>Elena Chiodi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-04-02T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
    <body>
<div1>
<head>APPRESSAMENTO DELLA MORTE</head>
<byline>Cantica di Giacomo Leopardi</byline>

<epigraph>
<l>Certi non d'altro mai che di morire</l>

<p>Vittoria Colonna 1816</p>

</epigraph>


<div2 type="canto">
<head>CANTO I</head>

<lg>
	<l>Era morta la lampa in Occidente,</l>
<l>E queto 'l fumo sopra i tetti e queta</l>
<l>De' cani era la voce e de la gente:</l>
</lg>
<lg>
	<l>Quand'i' volto a cercare eccelsa meta,</l>
<l>Mi ritrova' in mezzo a una gran landa,</l>
<l>Bella, che vinto è 'ngegno di poeta.</l>
</lg>
<lg>
	<l>Spandeva suo chiaror per ogni banda</l>
<l>La sorella del sole, e fea d'argento</l>
<l>Gli arbori ch'a quel loco eran ghirlanda.</l>
</lg>
<lg>
	<l>I rami folti gian cantando al vento,</l>
<l>E 'l mesto rosignol che sempre piagne</l>
<l>Diceva tra le frasche suo lamento.</l>
</lg>
<lg>
	<l>Chiaro apparian da lungi le montagne,</l>
<l>E 'l suon d'un ruscelletto che correa</l>
<l>Empiea il ciel di dolcezza e le campagne.</l>
</lg>
<lg>
	<l>Fiorita tutta la piaggia ridea,</l>
<l>E un'ombra vaga ne la valle bruna</l>
<l>Giù d'una collinetta discendea.</l>
</lg>
<lg>
	<l>Sprezzando ira di gente e di fortuna,</l>
<l>Pel muto calle i' gia da me diviso,</l>
<l>Cui vestia 'l lume del la bianca luna.</l>
</lg>
<lg>
	<l>Quella vaghezza rimirando fiso,</l>
<l>Sentia l'auretta che gli odori spande,</l>
<l>Mollissima passarmi sopra 'l viso.</l>
</lg>
<lg>
	<l>Se lieto i' fossi è van che tu dimande.</l>
<l>Grand'era 'l ben ch'aveva, ed era 'l bene</l>
<l>Onde speme nutria, di quel più grande.</l>
</lg>
<lg>
	<l>Ahi son fumo quaggiù l'ore serene!</l>
<l>Un momento è letizia, e 'l pianto dura.</l>
<l>Ahi la tema è saggezza, error la spene.</l>
</lg>
<lg>
	<l>Ecco imbrunir la notte, e farsi scura</l>
<l>La gran faccia del ciel ch'era sì bella,</l>
<l>E la dolcezza in cor farsi paura.</l>
</lg>
<lg>
	<l>Un nugol torbo, padre di procella,</l>
<l>Sorgea di dietro ai monti e crescea tanto</l>
<l>Che non si vedea più luna nè stella.</l>
</lg>
<lg>
	<l>Io 'l mirava aggrandirsi d'ogni canto,</l>
<l>E salir su per l'aria a poco a poco,</l>
<l>E al ciel sopra mia testa farsi manto.</l>
</lg>
<lg>
	<l>Veniva 'l lume ad ora ad or più fioco,</l>
<l>E 'ntanto tra le frasche crescea 'l vento,</l>
<l>E sbatteva le piante del bel loco,</l>
</lg>
<lg>
	<l>E si facea più forte ogni momento</l>
<l>Con tale uno stridor che svolazzava</l>
<l>Tra le fronde ogni augel per lo spavento.</l>
</lg>
<lg>
	<l>E la nube crescendo in giù calava</l>
<l>Ver la marina, sì che l'un suo lembo</l>
<l>Toccava i monti e l'altro il mar toccava.</l>
</lg>
<lg>
	<l>Pareva 'l loco d'ombra muta in grembo,</l>
<l>Di notte senza lampa chiusa cella,</l>
<l>E crescea 'l buio a lo 'ngrossar del nembo.</l>
</lg>
<lg>
	<l>Già cominciava 'l suon de la procella,</l>
<l>E di lontan s'udiva urlar la pioggia</l>
<l>Come lupi d'intorno a morta agnella.</l>
</lg>
<lg>
	<l>Dentro le nubi in paurosa foggia</l>
<l>Guizzavan lampi e mi fean batter gli occhi,</l>
<l>E n'era 'l terren tristo e l'aria roggia.</l>
</lg>
<lg>
	<l>I' sentia già scrollarmisi i ginocchi</l>
<l>Ch'i tuoni brontolavano a quel metro</l>
<l>Che torrente vicin che giù trabocchi.</l>
</lg>
<lg>
	<l>Talora i' mi sostava e l'aer tetro</l>
<l>Guardava spaurato e poi correa</l>
<l>Sì ch'i panni e le chiome ivano addietro.</l>
</lg>
<lg>
	<l>E 'l duro vento col petto rompea</l>
<l>Che gocce fredde giù per l'aria nera</l>
<l>Soffiando, sopra 'l volto mi spignea.</l>
</lg>
<lg>
	<l>E 'l tuon veniami 'ncontra come fera</l>
<l>Rugghiando orribilmente senza posa,</l>
<l>E cresceva la pioggia e la bufera.</l>
</lg>
<lg>
	<l>E ne la selva era terribil cosa</l>
<l>Il volar foglie e rami e polve e sassi,</l>
<l>E 'l rombar che la lingua dir non osa.</l>
</lg>
<lg>
	<l>I' non vedeva u' fossi ed u' m'andassi:</l>
<l>Tant'era pien di dotta e di terrore</l>
<l>Che non sapea più star nè mover passi.</l>
</lg>
<lg>
	<l>Era 'l balen sì spesso che 'l bagliore</l>
<l>S'accendea sempre e mai non era spento,</l>
<l>Perch' al fine i' ristetti a quell'orrore,</l>
</lg>
<lg>
	<l>E mi rivolsi indietro; e 'n quel momento</l>
<l>Si stinse 'l lampo e tornò buia l'etra</l>
<l>Ed acquetossi 'l tuono e stette 'l vento.</l>
</lg>
<lg>
	<l>Taceva 'l tutto, ed i' era di pietra</l>
<l>E sudava e tremava che la mente</l>
<l>Come 'l rimembra, per l'orror s'arretra;</l>
</lg>
<lg>
	<l>E 'l palpitar si facea più frequente:</l>
<l>Quando com'astro che per l'aer caggia,</l>
<l>Un lume scese e femmisi presente.</l>
</lg>
<lg>
	<l>Splendeva in quella tenebria selvaggia</l>
<l>Sì chiaro che vincea vampa di foco,</l>
<l>Qual fornace di notte in muta piaggia,</l>
</lg>
<lg>
	<l>E splendendo cresceva a poco a poco;</l>
<l>E 'n mezzo vi pareva uman sembiante</l>
<l>Vago sì ch'a 'l ritrar mio stile è roco.</l>
</lg>
<lg>
	<l>Ed i' tremava dal capo a le piante,</l>
<l>Ma pur dolcezza mi sentia nel petto</l>
<l>In levar gli occhi a quel che m'era innante.</l>
</lg>
<lg>
	<l>Bianco vestia lo Spirto benedetto</l>
<l>Raggiante come d'Espero la stella,</l>
<l>E avea 'l crin biondo e giovenil l'aspetto.</l>
</lg>
<lg>
	<l>Io l'Angel son che tua natura abbella,</l>
<l>Tua guardia, (e su i ginocchi allor cascai)</l>
<l>Cominciò quegli in sua santa favella.</l>
</lg>
<lg>
	<l>La gran Signora da' sereni rai</l>
<l>Mandommi ch'ha di te pietade in cielo.</l>
<l>Poco t'è lunge 'l dì che tu morrai.</l>
</lg>
<lg>
	<l>I' mi fei bianco in volto e venni gelo,</l>
<l>Attonito rimasi e mi sentia</l>
<l>Ritrarsi 'l core ed arricciarsi 'l pelo.</l>
</lg>
<lg>
	<l>E muto stetti, e pur volea dir: Sia,</l>
<l>O Signor, quel ch'è fermo in tuo consiglio,</l>
<l>Ma voce de la strozza non uscia.</l>
</lg>
<lg>
	<l>E sol potei chinar la fronte e 'l ciglio,</l>
<l>E caddi al suol boccone; e quegli allora</l>
<l>Levommi a un tratto e, Fa cor, disse, o figlio.</l>
</lg>
<lg>
	<l>Non ti dolga di tua poca dimora</l>
<l>In questa piaggia trista, e non ti caglia</l>
<l>Ch'ancor del quarto lustro non se' fora.</l>
</lg>
<lg>
	<l>Or ti parrà da quanto aspra battaglia</l>
<l>Voler sia de l'Eterno che for esca,</l>
<l>E come umana gente si travaglia,</l>
</lg>
<lg>
	<l>E quant'è van quel che le menti adesca,</l>
<l>Ed ammiranda vision vedrai</l>
<l>Perchè gir di qua lunge non t'incresca.</l>
</lg>
<lg>
	<l>E poi soggiunse: mira, ed i' mirai.</l>
</lg>

</div2>
<div2 type="canto">
<head>CANTO II</head>

<lg>
	<l>Parve di foco una vermiglia lista</l>
<l>A l'orizzonte a galla sopra 'l mare,</l>
<l>Ch'atava in quell'orror la dubbia vista:</l>
</lg>
<lg>
	<l>Come di state dopo 'l nembo pare</l>
<l>Sul mar la notte luce di baleno</l>
<l>Che lambe l'acqua e l'ombre fa più rare;</l>
</lg>
<lg>
	<l>O come ride striscia di sereno</l>
<l>Dopo la pioggia sopra la montagna,</l>
<l>Allor che 'l turbo placasi e vien meno.</l>
</lg>
<lg>
	<l>Ed i' vedeva gente molta e magna</l>
<l>Passar non lunge innanzi a quel chiarore,</l>
<l>Che n'era piena tutta la campagna.</l>
</lg>
<lg>
	<l>E primier vidi sogghignando Amore</l>
<l>Svolazzar su la gente di suo regno</l>
<l>Tanta ch'e' di quaggiù parea signore.</l>
</lg>
<lg>
	<l>Iva misera turba che fu segno</l>
<l>A suoi strali roventi, e parea tutta</l>
<l>Atteggiata di doglia e di disdegno.</l>
</lg>
<lg>
	<l>Questi son que' che ne la fera lutta</l>
<l>Di nostra vita vinse la gran possa</l>
<l>Di quel desio che pianto e morte frutta.</l>
</lg>
<lg>
	<l>Quest'è la turba che nel mondo ingrossa</l>
<l>Al volger d'ogn'istante, e non vien manco</l>
<l>Per volar d'ora o spalancar di fossa.</l>
</lg>
<lg>
	<l>Fermo i' guardava, e quel che m'era al fianco</l>
<l>(E 'l potea ben senza mirarmi in viso)</l>
<l>Scorse 'l dubbiar de lo 'ntelletto stanco.</l>
</lg>
<lg>
	<l>E disse: Questa è gente che di riso</l>
<l>Non ebbe un'ora in vostra vita lassa,</l>
<l>Pur sempre ebbe a cercarlo il pensier fiso.</l>
</lg>
<lg>
	<l>E nutrì speme pazza e voglia bassa,</l>
<l>Locando suo desire in cosa vana,</l>
<l>Ed amò ben che quando giugne, passa.</l>
</lg>
<lg>
	<l>Quel vergognoso là che s'allontana,</l>
<l>È 'l Prence tristo per lo cui delitto</l>
<l>Tant'alta venne la virtù Romana.</l>
</lg>
<lg>
	<l>Appio è quel là che conto a voi fe' 'l dritto,</l>
<l>Pel cui malvagio amore un'altra volta</l>
<l>Roma fu lieta e suo tiranno afflitto.</l>
</lg>
<lg>
	<l>Antonio è quel che lamentar s'ascolta,</l>
<l>E di suo fato no ma par si lagne</l>
<l>Sol che sua donna scaltra gli sia tolta.</l>
</lg>
<lg>
	<l>Vedi Parisse più vicin che piagne</l>
<l>Ilio in faville e la reggia diserta</l>
<l>E morti i frati e serve le compagne</l>
</lg>
<lg>
	<l>E d'erba e sassi la città coverta:</l>
<l>E fu cagion di tanta doglia Amore.</l>
<l>E vedi quel ch'ha sì gran piaga aperta.</l>
</lg>
<lg>
	<l>È Turno, e per Lavinia è 'l suo dolore,</l>
<l>Per chi di morti fe' sì gran catasta</l>
<l>Quel ch'al Tebro menò le Teucre prore.</l>
</lg>
<lg>
	<l>Vedi Sanson colà che mal contrasta</l>
<l>A Dalila, e 'l gran Re ch'anco si dole</l>
<l>Che sapienza contr'Amor non basta.</l>
</lg>
<lg>
	<l>Mira quell'alme quivi che van sole</l>
<l>Con la faccia scarnata e 'l ciglio basso,</l>
<l>E movon lente e senza far parole.</l>
</lg>
<lg>
	<l>Vestali furo, e sotto flebil sasso</l>
<l>Menolle dura legge e crudo foco</l>
<l>Di per loro a compor lo corpo lasso.</l>
</lg>
<lg>
	<l>Vedi quanti ha malconci 'l tristo gioco,</l>
<l>E perduti 'l furor di voglia insana,</l>
<l>Che tempo lungo a noverargli è poco.</l>
</lg>
<lg>
	<l>Guata quel truce là ch'a la Cristiana</l>
<l>Fede aprì 'l lato, e che nel suol Britanno</l>
<l>Di giusto sangue fe' tanta fontana,</l>
</lg>
<lg>
	<l>E per Amor, di Re venne tiranno,</l>
<l>E mandò giù tant'alme a l'aria bruna,</l>
<l>Sì ch'ancor dura e sarà eterno 'l danno;</l>
</lg>
<lg>
	<l>Per chi d'Anglia tal frotta si rauna</l>
<l>E mugulando s'addossa e si preme</l>
<l>Qual sozzo gregge a la 'nfernal laguna.</l>
</lg>
<lg>
	<l>D'infinita sciaura Amor fu seme,</l>
<l>Che non sua sol ma van mill'alme ogn'ora</l>
<l>Per lui 've 'l tristo eternamente freme.</l>
</lg>
<lg>
	<l>Oh miser'Anglia che tanta dimora</l>
<l>Fai ne l'Errore, e non ti basta 'l lume</l>
<l>De la mental tua lampa a uscirne fora,</l>
</lg>
<lg>
	<l>E già tutto conosci forchè 'l Nume,</l>
<l>E cieco nasce e non vi pensa e more</l>
<l>Tuo popol gramo vinto dal costume.</l>
</lg>
<lg>
	<l>Poi sospirando disse: Or vedi, Amore</l>
<l>Com'è crudele al mondo, e com'è duro</l>
<l>Far ch'e' non giunga a palpeggiarti 'l core.</l>
</lg>
<lg>
	<l>Sapienza non è sì saldo muro</l>
<l>Che nol dirompa forza di suo strale,</l>
<l>E chi men l'ha provato è men sicuro.</l>
</lg>
<lg>
	<l>E se l'alma infermò di tanto male</l>
<l>E sente l'aspra punta, ov'è la pace?</l>
<l>E se pace non è, viver che vale?</l>
</lg>
<lg>
	<l>Sì come chi per poi soggiunger tace,</l>
<l>Quel tacque, ed i' mi vidi un mesto avante</l>
<l>Giovane e tal che d'ello anco mi spiace.</l>
</lg>
<lg>
	<l>Tanto mi vinse suo flebil sembiante</l>
<l>Che l'Angel di suo nome interrogai,</l>
<l>Benchè mio dir sonava ancor tremante.</l>
</lg>
<lg>
	<l>E quel rispose: da sua bocca udrai</l>
<l>Contar suo fallo e di suo fallo i danni.</l>
<l>E l'approcciammo, ed i' l'addimandai.</l>
</lg>
<lg>
	<l>Ugo fui detto, e caddi in miei verd'anni,</l>
<l>E me Ferrara tra suoi forti avria,</l>
<l>Se non fosse 'l mio padre infra' tiranni,</l>
</lg>
<lg>
	<l>Disse, e ristette e quasi si pentia,</l>
<l>Poi seguitò: mi trasse al punto estremo</l>
<l>Non so se di mio fato o colpa mia.</l>
</lg>
<lg>
	<l>I' membro l'ora, ed in membrarla fremo,</l>
<l>Che prima vidi le sembianze ladre</l>
<l>Per ch'in eterno fra quest'alme gemo.</l>
</lg>
<lg>
	<l>Vidi la donna misera che 'l padre</l>
<l>Erasi aggiunta, ma che 'l tristo letto</l>
<l>Non fe' bello di prole e non fu madre.</l>
</lg>
<lg>
	<l>E cura inquieta mi sentii nel petto</l>
<l>Che parea dolce, ma la voglia rea</l>
<l>Vanezza e tedio femmi ogni diletto.</l>
</lg>
<lg>
	<l>I' fea contesa e forse ch'i' vincea,</l>
<l>Ma un dì fui sol con quella in muto loco,</l>
<l>E bramava ir lontano e non volea,</l>
</lg>
<lg>
	<l>E palpitava, e 'l volto era di foco,</l>
<l>E al fine un punto fu che 'l cor non resse,</l>
<l>Tanto ch'i' dissi: t'amo, e 'l dir fu roco.</l>
</lg>
<lg>
	<l>Vergogna allor sul ciglio mi s'impresse,</l>
<l>E la donna arrossar vidi e gir via</l>
<l>Senza far motto, come lo sapesse.</l>
</lg>
<lg>
	<l>Poi nulla i' fei, ma tanto più che pria</l>
<l>Divampò 'l foco al soffio di speranza,</l>
<l>Ch'arder le vene e i polsi i' mi sentia.</l>
</lg>
<lg>
	<l>Allor che tratto di mia queta stanza</l>
<l>Fui d'armato drappello in su la sera</l>
<l>Con ferità ch'ogni mio dire avanza,</l>
</lg>
<lg>
	<l>E dentro muta torre in prigion nera</l>
<l>Chiuso che 'ndarno il genitor chiamava,</l>
<l>Immobil tra catene come fera.</l>
</lg>
<lg>
	<l>Stupido e sol rimasi in quella cava</l>
<l>Ricercando mia colpa, ed oh dolore</l>
<l>In ricordarmi di mia voglia prava!</l>
</lg>
<lg>
	<l>Era giunta la notte a le tard'ore</l>
<l>Che tace e per le vie gente non passa,</l>
<l>Quando fioco romor sentii di fore.</l>
</lg>
<lg>
	<l>(O Italia mia dolente, o patria lassa</l>
<l>Che quant'alta a' bei giorni tanto cruda</l>
<l>Fosti a' più neri, e tanto ora se' bassa,</l>
</lg>
<lg>
	<l>Ben sei di luce muta e d'onor nuda,</l>
<l>Che tigre fosti quando era tua possa,</l>
<l>E or se' pietosa ch'uom per te non suda!)</l>
</lg>
<lg>
	<l>Orrendo un gel mi sdrucciolò per l'ossa,</l>
<l>E mancar sentii 'l fiato e 'l cor serrarse</l>
<l>Quand'a l'uscio udii dar la prima scossa.</l>
</lg>
<lg>
	<l>Sonaro i ferri al suo dischiavacciarse,</l>
<l>E seguì di persona un calpestio,</l>
<l>E di lontana fiamma un chiaror parse.</l>
</lg>
<lg>
	<l>Come chi vide 'l lampo che fuggio,</l>
<l>Aspetta lo fragore e sta sospeso,</l>
<l>Tal senza batter ciglio mi stett'io.</l>
</lg>
<lg>
	<l>E 'l genitore entrar che tenea steso</l>
<l>Il destro braccio e ne la man mirai</l>
<l>Un ferro e 'n la sinistra un torchio acceso.</l>
</lg>
<lg>
	<l>Morta è disse tua druda e tu morrai.</l>
<l>Su le ginocchia i' caddi in quel momento:</l>
<l>Piagneva e volea dir: mio padre, errai.</l>
</lg>
<lg>
	<l>Ma la punta a mia gola e' ficcò drento,</l>
<l>E caddi con la bocca in su rivolta,</l>
<l>E 'l vital foco tutto non fu spento.</l>
</lg>
<lg>
	<l>Parvemi che l'acciaro un'altra volta</l>
<l>Alzasse, e di vibrarlo stesse in forse;</l>
<l>Poscia com'uom che di lontano ascolta,</l>
</lg>
<lg>
	<l>L'udii cercar de l'uscio: indi ritorse</l>
<l>Il passo, e 'n cor piantommi e lasciò 'l brando,</l>
<l>Perchè l'ultimo ghiaccio là mi corse,</l>
</lg>
<lg>
	<l>E svolazzò lo spirto sospirando.</l>
</lg>

</div2>
<div2 type="canto">
<head>CANTO III</head>

<lg>
	<l>I' lagrimava già per la pietate</l>
<l>Di quella miser'alma che perduta</l>
<l>Avea suo fallo e altrui crudelitate,</l>
</lg>
<lg>
	<l>E 'l ciglio basso e la bocca era muta,</l>
<l>Quando 'l Celeste, Guata là quel duce,</l>
<l>Disse, ch'ha man grifagna ed unghia acuta.</l>
</lg>
<lg>
	<l>È l'Avarizia, e dietro si conduce</l>
<l>Gregge che 'n vita fu de l'oro amico</l>
<l>Non perchè val tra voi ma perchè luce.</l>
</lg>
<lg>
	<l>Del nome di que' duri io non ti dico,</l>
<l>Che non sudar perchè 'l sapesse 'l mondo</l>
<l>Quando lor tempo avria chiamato antico.</l>
</lg>
<lg>
	<l>Ve' ch' han sul collo di gran soma pondo,</l>
<l>E van carpone e 'l capo in giù pendente,</l>
<l>Sì che lor faccia è presso d'ogn'immondo,</l>
</lg>
<lg>
	<l>Però che prona al suolo ebber la mente,</l>
<l>E di gloria e del ciel non ebber cura,</l>
<l>Vivendo in terra come morta gente.</l>
</lg>
<lg>
	<l>Or vedi quanto è trista e quanto è dura</l>
<l>Vostra vita mortal, che 'l fango e 'l fimo</l>
<l>Più che la gloria e 'l ciel per voi si cura.</l>
</lg>
<lg>
	<l>Ben sete fatti di terrestre limo,</l>
<l>Che tanta gente cerca morta terra,</l>
<l>Per lo suo fine e per l'autor suo primo.</l>
</lg>
<lg>
	<l>E pur bell'alma vostro corpo serra</l>
<l>Perchè ricerchi e trovi 'l sommo Amore,</l>
<l>Che pace è vostro fin, non questa guerra.</l>
</lg>
<lg>
	<l>Qui tacque, e venne pallido 'l chiarore,</l>
<l>Ch'iva aliando fosca tenebria,</l>
<l>Come nottola oscena, in quell'orrore.</l>
</lg>
<lg>
	<l>Venia Gigante altissimo, e 'l seguia</l>
<l>Lunghissim'ombra piena di spavento,</l>
<l>Cieco così che brancolando gia.</l>
</lg>
<lg>
	<l>Correa da prima ratto come vento,</l>
<l>Poi tenne 'l passo per lo buio calle,</l>
<l>Sì ch'iva al fine come neve lento.</l>
</lg>
<lg>
	<l>Gli era infinito esercito a le spalle,</l>
<l>E di voci facea tanto certame</l>
<l>Che tutta piena d'eco era la valle.</l>
</lg>
<lg>
	<l>Ivan latrando quelle genti grame,</l>
<l>E su lor crespa fronte e su la cava</l>
<l>Lor mascella parea seder la fame.</l>
</lg>
<lg>
	<l>Al lume i' gli scorgea che s'avventava</l>
<l>Da le Angeliche forme ai visi smorti,</l>
<l>E men chiaro e più fioco ritornava.</l>
</lg>
<lg>
	<l>Questi tenner sentieri oscuri e torti</l>
<l>In cercar verità, lo Spirto disse,</l>
<l>D'errar volonterosi, o malaccorti.</l>
</lg>
<lg>
	<l>Vedi colui che così presto visse,</l>
<l>Zoroastro inventor di scienza vana,</l>
<l>E quel che 'nsegnò tanto e nulla scrisse:</l>
</lg>
<lg>
	<l>I' dico 'l Samio mastro che l'umana</l>
<l>Mente fe' vil così che la ridusse</l>
<l>A starsi con le fere in bosco e 'n tana:</l>
</lg>
<lg>
	<l>E quel da Citte che tanta produsse</l>
<l>Gente al dolor sì come al piacer dura,</l>
<l>E l'Abderita che la mente strusse,</l>
</lg>
<lg>
	<l>E la Cinica turba che sicura</l>
<l>Da error non fu sotto 'l cencioso panno,</l>
<l>E 'l lercio duce de la mandra impura.</l>
</lg>
<lg>
	<l>Ve' come soli e pensierosi vanno</l>
<l>Socrate e Plato e 'l magno di Stagira,</l>
<l>Sdegnando 'l gregge e lo comun tiranno.</l>
</lg>
<lg>
	<l>Guata là que' nefandi pieni d'ira</l>
<l>Contra l'Eterno, sopra la cui testa</l>
<l>Solcato da baleni un turbo gira.</l>
</lg>
<lg>
	<l>E sentigli ulular come foresta</l>
<l>Allor che 'nfuria 'l vento, e che rimbomba</l>
<l>Per l'aer fosco voce di tempesta.</l>
</lg>
<lg>
	<l>Oh quanta gente è qui che ne la tomba</l>
<l>Non è fatta anco polve, oh quanta gente</l>
<l>Al disperato lago or tra lei piomba!</l>
</lg>
<lg>
	<l>Come brulica giù l'onda bollente</l>
<l>Per color cui fe' vano il grande acquisto</l>
<l>Spietato inganno di corrotta mente!</l>
</lg>
<lg>
	<l>Oh menti sciagurate, oh mondo tristo</l>
<l>Cui lo pensier del vero tanto spiace</l>
<l>Che par vergogna il ragionar di Cristo!</l>
</lg>
<lg>
	<l>Già contra 'l ciel latrava, ed or si tace</l>
<l>Tua gente in guisa d'uom che non si cura,</l>
<l>Come a Dio conceduta abbia la pace.</l>
</lg>
<lg>
	<l>Vedi, soggiunse, o figlio, com'è scura</l>
<l>Vostra terrena via piena di doglia,</l>
<l>E com'è fral quaggiù vostra natura.</l>
</lg>
<lg>
	<l>Che tanta gente di seguir s'invoglia</l>
<l>Quel Gigante colà ch'è 'l tristo Errore,</l>
<l>E tanta ignara il fa contra sua voglia.</l>
</lg>
<lg>
	<l>Quanti cercar saggezza e saldo onore</l>
<l>Che trovar fama tetra e falsitate,</l>
<l>E lor fu vano il trapassar de l'ore!</l>
</lg>
<lg>
	<l>Oh savissime sole oh avventurate</l>
<l>L'alme che ricercar del sommo Bene!</l>
<l>Fumo già non trovar nè vanitate.</l>
</lg>
<lg>
	<l>Dier soda meta a lor non dubbia spene,</l>
<l>Bramando uscir di questa terra bassa</l>
<l>U' torpe Error che così presto viene.</l>
</lg>
<lg>
	<l>Però 'l Gigante che tant'ombra lassa</l>
<l>Sopra 'l dolente esercito seguace,</l>
<l>Venne sì ratto e così lento passa.</l>
</lg>
<lg>
	<l>Già la piaggia parea tornare in pace</l>
<l>Pel lontanar di quella turba folta</l>
<l>Sopra cui 'l lume eternamente tace.</l>
</lg>
<lg>
	<l>Da lungi la s'udia come talvolta</l>
<l>Di nembo cui sul mar lo vento caccia,</l>
<l>L'urlar tra l'onde e 'l mormorar s'ascolta;</l>
</lg>
<lg>
	<l>O notturna del mar cupa minaccia</l>
<l>Perchè 'l villan che presso il turbo crede,</l>
<l>Si desta e sorge ed al balcon s'affaccia.</l>
</lg>
<lg>
	<l>Allor ch'a un tratto sì come si vede</l>
<l>Campo di secche canne incontr'al sole,</l>
<l>Quand'e' co' rossi raggi a sera il fiede;</l>
</lg>
<lg>
	<l>O come andar tra noi di faci suole</l>
<l>Notturno stuol, di Cristo appo 'l feretro,</l>
<l>Il dì che di sua morte il ciel si dole:</l>
</lg>
<lg>
	<l>Cotal si vide in mezzo a l'aer tetro</l>
<l>Un lampeggiar di scudi e lance e spade</l>
<l>Che tremolava intorno a fero spetro.</l>
</lg>
<lg>
	<l>Sua scossa asta parea grandin che cade</l>
<l>Con alto rombo giù da nugol nero</l>
<l>Su i tetti rimbalzando e per le strade.</l>
</lg>
<lg>
	<l>Tentennava sua testa atro cimiero,</l>
<l>E pendea 'l brando nudo in rossa lista,</l>
<l>Digocciolando sangue in sul sentiero.</l>
</lg>
<lg>
	<l>Iva 'l membruto mostro e facea trista</l>
<l>Tutta sua via, che dietro si lasciava</l>
<l>Foco ch'ardea tra l'erbe in fera vista.</l>
</lg>
<lg>
	<l>Ve', l'Angel disse, il crudel che lava</l>
<l>Col sangue i campi, e col brando rovente</l>
<l>Fa tante piaghe e tante fosse scava.</l>
</lg>
<lg>
	<l>Altro costume de l'umana gente:</l>
<l>Cacciar lo ferro gelido e la mano</l>
<l>Del prossimo nel corpo e del parente:</l>
</lg>
<lg>
	<l>Correre e disertar lo monte e 'l piano,</l>
<l>E 'n un giorno e 'n un punto l'opra e 'l frutto</l>
<l>Di sudor molto e molta età far vano:</l>
</lg>
<lg>
	<l>Strugger mura, arder tempi e farsi brutto</l>
<l>Di cenere e vestirsi di terrore,</l>
<l>E 'ngojar le cittadi come flutto:</l>
</lg>
<lg>
	<l>Guastar campagne e al pavido cultore</l>
<l>Messa la man tra le sudate chiome,</l>
<l>Di sua casuccia strascinarlo fore:</l>
</lg>
<lg>
	<l>Brillar tra morti e 'nsanguinati come</l>
<l>Lion che 'n belva marcida si sfama:</l>
<l>Rider tra genti lagrimose e dome.</l>
</lg>
<lg>
	<l>Dunque far solo il mondo è vostra brama,</l>
<l>E 'l viver vostro è per l'altrui morire,</l>
<l>E sì tra voi si viene in seggio e 'n fama?</l>
</lg>
<lg>
	<l>Ve' di quegli aspri le sembianze dire</l>
<l>Lo cui passaggio al mondo fu guadagno,</l>
<l>E 'l natale e la vita fu martire.</l>
</lg>
<lg>
	<l>Mira colui che nome ebbe di Magno,</l>
<l>E fe' di sangue Egizia frode rossa;</l>
<l>E 'l Pelide che piange suo compagno,</l>
</lg>
<lg>
	<l>E Guerra maladice e la sua possa,</l>
<l>E presso ha 'l re de' re che 'l Teucro lido</l>
<l>Coprì di spoglie sanguinose e d'ossa,</l>
</lg>
<lg>
	<l>E vincitor perì di ferro infido,</l>
<l>E per Guerra perdè la luce e 'l regno;</l>
<l>E quel che 'nvan divenne a tanto grido:</l>
</lg>
<lg>
	<l>Il Macedone i' dico, ch'ha disdegno</l>
<l>Però ch'ir vana da la morta valle</l>
<l>Di sua man l'opra vide e di suo 'ngegno:</l>
</lg>
<lg>
	<l>E Ciro e Brenno e Pirro ed Anniballe</l>
<l>Che grandi un tempo e fur meschini allora</l>
<l>Che fortuna lor dato ebbe le spalle;</l>
</lg>
<lg>
	<l>E come Sol per nembo si scolora,</l>
<l>Vider lor fama intenebrarsi, e poi</l>
<l>Venir pallida e muta l'ultim'ora.</l>
</lg>
<lg>
	<l>Così passa fortuna de gli Eroi,</l>
<l>E la gran mole in un sol dì fracassa</l>
<l>Che tanto pianto fe' versar tra voi:</l>
</lg>
<lg>
	<l>Com'onda a gli astri sorta che s'abbassa</l>
<l>E cade in un baleno e al pian s'agguaglia,</l>
<l>E di suo levamento orma non lassa.</l>
</lg>
<lg>
	<l>Tacque, e cadeva 'l suon de la battaglia</l>
<l>Che giva di colei per lo sentiero</l>
<l>Che tutto 'l mondo misero travaglia.</l>
</lg>
<lg>
	<l>E mostro altro pareva onde più fero</l>
<l>Non vede orma stampar su neve o sabbia</l>
<l>Lo Scita algente o 'l divampato Nero.</l>
</lg>
<lg>
	<l>Aveva umane forme e umana labbia,</l>
<l>E passeggiar parean la guancia scura</l>
<l>L'invidia fredda e la rovente rabbia,</l>
</lg>
<lg>
	<l>E a suo passaggio abbrividir natura,</l>
<l>Seccarsi l'erbe, e tremolar le piante</l>
<l>Scrollando i rami come per paura.</l>
</lg>
<lg>
	<l>Nel buio viso l'occhio fiammeggiante,</l>
<l>A carbon tra la cenere, che splenda</l>
<l>Solingo in cieca stanza era sembiante.</l>
</lg>
<lg>
	<l>Al crin gli s'attorcea gemmata benda,</l>
<l>E scendea regio manto da le spalle</l>
<l>Com'acqua bruna che di rupe scenda.</l>
</lg>
<lg>
	<l>Sprizzato era di sangue, e per lo calle</l>
<l>Di sangue un lago fea la sozza vesta,</l>
<l>Che 'n dubbia e torta striscia iva a la valle.</l>
</lg>
<lg>
	<l>Seguialo incerto rombo di tempesta,</l>
<l>Ed egl'iva sospeso, e ogni momento</l>
<l>Il serto si cercava ne la testa.</l>
</lg>
<lg>
	<l>Parea pien di sospetto e di spavento,</l>
<l>Guardavasi d'intorno, e tenea 'l passo</l>
<l>Al suon de' rami e al transito del vento.</l>
</lg>
<lg>
	<l>Ecco 'l gran vermo d'uman sangue grasso,</l>
<l>Lo qual però che 'l mondo ha 'n sua balia,</l>
<l>Ben si conviene andar col ciglio basso.</l>
</lg>
<lg>
	<l>Ecco 'l figliol di vostra codardia,</l>
<l>Cominciò quegli, ecco la belva lorda,</l>
<l>Ecco la perfid', ecco Tirannia.</l>
</lg>
<lg>
	<l>Quella che sempre vora e sempre è 'ngorda,</l>
<l>Quella ch'è cieca come marmo al pianto,</l>
<l>Quella ch'è al prego come bronzo sorda.</l>
</lg>
<lg>
	<l>O mondo gramo, e se' codardo tanto</l>
<l>Ch'uom su tuo' seggi può seder sicuro</l>
<l>Di sangue intriso la corona e 'l manto?</l>
</lg>
<lg>
	<l>E quando etade ha suo passar maturo,</l>
<l>Passa 'l tiran già sazio, e allor pur anco</l>
<l>Trovar chi 'l biasmi e chi l'accusi è duro?</l>
</lg>
<lg>
	<l>E di soffrir quest'orsa non se' stanco</l>
<l>Che ti ficca e rificca l'unghia e 'l dente</l>
<l>Nel rosso petto e 'n lo squarciato fianco?</l>
</lg>
<lg>
	<l>Oh sciagurato mondo, oh età dolente,</l>
<l>Oh progenie d'Abisso atri tiranni,</l>
<l>Oh infamia eterna de l'umana gente!</l>
</lg>
<lg>
	<l>Quest'è la bestia che da' tuoi verd'anni</l>
<l>T'arse di rabbia, e del cui lercio sangue</l>
<l>Tinta bramasti aver la mano e i panni.</l>
</lg>
<lg>
	<l>Quest'è l'orribil idra, quest'è l'angue</l>
<l>Che gonfia sopra 'l mondo alza la cresta,</l>
<l>Perchè virtude è morta e 'l saper langue.</l>
</lg>
<lg>
	<l>Vedi come la piaggia si fa mesta</l>
<l>Al passar de la fera, e ve' 'l pugnale</l>
<l>Ch'ha per iscettro, e 'l sangue che calpesta.</l>
</lg>
<lg>
	<l>Vedi 'l nefando stuol che fu mortale</l>
<l>A lo sgraziato mondo, e da cui 'l mondo</l>
<l>Non ebbe che 'l campasse brando o strale.</l>
</lg>
<lg>
	<l>Vedi Tiberio là, vedi l'immondo</l>
<l>Gregge di que' che ne l'età più nera</l>
<l>Italia tua gravar di tanto pondo.</l>
</lg>
<lg>
	<l>Ve' 'l furbo più vicin che spinse a sera</l>
<l>La libertà Romana, e n'ebbe fama,</l>
<l>E ancor d'amici al mondo ha tanta schiera.</l>
</lg>
<lg>
	<l>Ve' Periandro lo tristo che brama</l>
<l>Tenne d'aver tra' Greci saggi onore,</l>
<l>E sua Corinto misera fe' grama.</l>
</lg>
<lg>
	<l>Pur ve' che di vergogna e di furore</l>
<l>Arse talor la gente, ed avventosse</l>
<l>Col ferro nudo del tiranno al core.</l>
</lg>
<lg>
	<l>Allora Armodio vidi ch'avea rosse</l>
<l>Le man de l'empio sangue, e per man rea</l>
<l>Cadde, e per fama a un punto rilevosse.</l>
</lg>
<lg>
	<l>E 'l gran Corintio vidi che piangea</l>
<l>Sul prosteso fratel che venia manco</l>
<l>Pel colpo onde suo brando lo spegnea.</l>
</lg>
<lg>
	<l>E Bruto del tiranno aprir lo fianco,</l>
<l>E del Romano Imperador primiero</l>
<l>Squarciato 'l petto vidi e 'l volto bianco.</l>
</lg>
<lg>
	<l>I' tenea 'l guardo fiso ed il pensiero</l>
<l>A quella truce vista, allor che sparse</l>
<l>Ogni chiarore, e 'l ciel si fe' più nero.</l>
</lg>
<lg>
	<l>E 'n un momento 'l vidi spalancarse:</l>
<l>Uscinne un tuono, e un fulmine strisciosse</l>
<l>Per l'etra, e su la fera cadde e l'arse,</l>
</lg>
<lg>
	<l>E misto di faville un fumo alzosse.</l>
</lg>

</div2>
<div2 type="canto">
<head>CANTO IV</head>
<lg>
	<l>Tornò la piaggia queta: allor che sopra</l>
<l>Oscuro carro apparse un che si stava</l>
<l>Immoto in guisa d'uom cui sonno copra.</l>
</lg>
<lg>
	<l>Sedeva, e sopra 'l petto gli cascava</l>
<l>La testa ciondolante, e 'l carro gia</l>
<l>Come va carro cui gran pondo grava.</l>
</lg>
<lg>
	<l>Testuggini 'l traeano, e per la via</l>
<l>Moveasi taciturno e così lento</l>
<l>Che suon di rota o sasso non s'udia.</l>
</lg>
<lg>
	<l>Vedi, 'l Celeste disse, quel ch'ha spento</l>
<l>La fama e 'l grido di que' magni tanti</l>
<l>Lo cui rinomo è gito come vento.</l>
</lg>
<lg>
	<l>Vedi che 'ntorno al carro e dietro e innanti</l>
<l>Va quella gente trista lo cui volto</l>
<l>Tutto è 'nvoluto entro suoi lunghi manti.</l>
</lg>
<lg>
	<l>Questa die' tempo lungo e sudor molto</l>
<l>Per viver dopo 'l passo, e tutto 'l frutto</l>
<l>De l'opra sua quel suo signor gli ha tolto.</l>
</lg>
<lg>
	<l>Or muto di suo nome è 'l mondo tutto:</l>
<l>Pur die' la vita perch'eterno fosse,</l>
<l>E 'l mertava quant'altri, e que' l'ha strutto.</l>
</lg>
<lg>
	<l>O sventurata gente, e che ti mosse</l>
<l>A ricercar quel che da Obblio si fura,</l>
<l>Sì che giace tua fama entro tue fosse?</l>
</lg>
<lg>
	<l>Oh vita trista, oh miseranda cura!</l>
<l>Passa la vita e vien la cura manco,</l>
<l>E 'l frutto insiem con lor passa e non dura.</l>
</lg>
<lg>
	<l>Quando posasti il moribondo fianco,</l>
<l>Dicesti: Assai vivemmo, e non fia mai</l>
<l>Che nostro nome di sonar sia stanco.</l>
</lg>
<lg>
	<l>Misera gente, ah non vivesti assai</l>
<l>Per trionfar d'Obblio che tutto doma:</l>
<l>Invan per te vivesti e non vivrai.</l>
</lg>
<lg>
	<l>Quanto me' fa colui che non si noma</l>
<l>Al mondo no, ma nomerassi in cielo</l>
<l>Quando deposto avrà la mortal soma.</l>
</lg>
<lg>
	<l>Lui dolcezza sarà lo final gelo,</l>
<l>Nè teme Obblio, ch'avrà la terra a sdegno</l>
<l>Quando vedrà 'l gran Bello senza velo.</l>
</lg>
<lg>
	<l>Or ti rafforza, o mio povero 'ngegno,</l>
<l>E t'aiti colui che tutto move,</l>
<l>Che dir t'è d'uopo di suo santo regno.</l>
</lg>
<lg>
	<l>Or prendi a far quaggiù l'ultime prove,</l>
<l>Ora a mia bocca ispira il canto estremo.</l>
<l>Cose altissime canto al mondo nove.</l>
</lg>
<lg>
	<l>Ve', quel soggiunse, e 'n ripensarvi io tremo,</l>
<l>Che solcando si va questo mar tristo</l>
<l>Con iscommessa barca e fragil remo.</l>
</lg>
<lg>
	<l>Assai travaglio assai dolore hai visto:</l>
<l>Or leva 'l guardo a le superne cose,</l>
<l>Or mira 'l frutto del divino acquisto.</l>
</lg>
<lg>
	<l>I' sollevai le luci paurose</l>
<l>Inver lo cielo, e vidi quel ch'appena</l>
<l>Mie voci smorte di ridir son ose.</l>
</lg>
<lg>
	<l>Come quando improvviso si serena</l>
<l>Il ciel già fosco sopra piaggia bella,</l>
<l>E 'l sol ridendo torna e 'l dì rimena,</l>
</lg>
<lg>
	<l>E 'l loco sua letizia rinnovella</l>
<l>Mentre in ogn'altra parte è 'l ciel più nero</l>
<l>E tutto intorno chiuso da procella:</l>
</lg>
<lg>
	<l>Così lassuso in mezzo a l'emispero</l>
<l>Fendersi vidi i nugoli e squarciarse,</l>
<l>E disfogando i rai farsi sentiero.</l>
</lg>
<lg>
	<l>E poi l'aperta vidi dilatarse,</l>
<l>E crescer lo splendore a poco a poco,</l>
<l>Sì che lucido campo in cielo apparse.</l>
</lg>
<lg>
	<l>Lume di Sole a petto a quello è fioco</l>
<l>Che rifletteasi 'n terra e 'l suol fea vago</l>
<l>Brillando tra le foglie del bel loco,</l>
</lg>
<lg>
	<l>Qual da limpido ciel su queto lago</l>
<l>Cinto di piante in ermo loco il Sole</l>
<l>Versa sua luce e sua tranquilla imago.</l>
</lg>
<lg>
	<l>Qui vengon manco al ver le mie parole,</l>
<l>Ch'i' vidi cose in mezzo a quel fulgore,</l>
<l>Cui dir non può la lingua, e 'l pensier vole.</l>
</lg>
<lg>
	<l>Vidi distesa piaggia onde 'l colore</l>
<l>E 'l fiorire e 'l gioire e la beltate</l>
<l>M'aprir la mente e dilatarmi 'l core.</l>
</lg>
<lg>
	<l>Canti s'udian sì dolci che di state</l>
<l>Men caro è sul meriggio in riva a un fiume</l>
<l>Udir gli augelli e l'aure innamorate.</l>
</lg>
<lg>
	<l>Splendean l'erbette di sì vago lume</l>
<l>Che luccicar men vaghi a la mattina</l>
<l>I rugiadosi prati han per costume.</l>
</lg>
<lg>
	<l>E la luce era tanta che la brina</l>
<l>Al Sol men chiaro splende, e men raggiante</l>
<l>Splende al Sol bianca neve in piaggia alpina.</l>
</lg>
<lg>
	<l>Intrecciavansi i raggi tra le piante,</l>
<l>E rifletteansi in onde tanto chiare</l>
<l>Che quel fulgor quaggiù non ha sembiante.</l>
</lg>
<lg>
	<l>Come se viva lampa a un tratto appare</l>
<l>In tenebrosa stanza, chi v'è drento</l>
<l>Forz'è che 'l lume con la man ripare:</l>
</lg>
<lg>
	<l>Sì mi vinser que' raggi in un momento:</l>
<l>Perchè l'umide luci i' riserrai,</l>
<l>Che 'l poter venne manco a l'ardimento.</l>
</lg>
<lg>
	<l>E l'Angel disse: mira, ed i' levai</l>
<l>Lo sguardo un'altra volta, e vidi quanto</l>
<l>Nostra sola virtù non vide mai.</l>
</lg>
<lg>
	<l>Alme vestite di lucido manto</l>
<l>Ivan per quelle vie del Paradiso,</l>
<l>Sciolte le labbra al sempiterno canto.</l>
</lg>
<lg>
	<l>Oh che soavi lumi, oh che bel viso,</l>
<l>Oh che dolci atti in quel beato stuolo,</l>
<l>Oh che voci, oh che gioja, oh che sorriso!</l>
</lg>
<lg>
	<l>Allor mi parve abbandonato e solo</l>
<l>Questo misero mondo, e 'l dolor molto</l>
<l>E 'l piacer nullo in questo basso suolo.</l>
</lg>
<lg>
	<l>Più ch'astro fiammeggiante era lor volto,</l>
<l>E 'n guisa d'uom che placido si bea,</l>
<l>E' 'l tenean fermo e tutto in su rivolto.</l>
</lg>
<lg>
	<l>S'allegrava 'l terren quando 'l premea</l>
<l>Alcun de' Santi con l'eterno piede,</l>
<l>E ogn'erba da lor tocca più lucea.</l>
</lg>
<lg>
	<l>Mira de' Giusti la beata sede,</l>
<l>Mira la patria, mira 'l sommo regno</l>
<l>Cui non cura 'l mortal perchè nol vede.</l>
</lg>
<lg>
	<l>Or sì lo tristo suol verratti a sdegno,</l>
<l>Disse 'l Celeste, or sì ti saria duro</l>
<l>Drizzar la mente a men beato segno.</l>
</lg>
<lg>
	<l>O 'ntelletto mortal, come se' scuro,</l>
<l>Che cerchi morte e duol, per questa terra</l>
<l>Che da doglia e da morte fa sicuro!</l>
</lg>
<lg>
	<l>Vedi color che 'l santo loco serra</l>
<l>Com'or son lieti ne l'eterna pace,</l>
<l>Vinta presto quaggiù la mortal guerra.</l>
</lg>
<lg>
	<l>Mira 'l vate regal che sì ferace</l>
<l>Ebbe di canti sua divina cetra,</l>
<l>E tra gli altri lassuso or già non tace.</l>
</lg>
<lg>
	<l>Vedi 'l magno Alighier che sopra l'etra</l>
<l>Ricordasi ch'ascese un'altra volta</l>
<l>E del dir vostro pose la gran pietra.</l>
</lg>
<lg>
	<l>E vedi quel vicin ch'anco s'ascolta</l>
<l>Lagnarsi che la mente al mondo tristo</l>
<l>Ebbe a cosa mortal troppo rivolta.</l>
</lg>
<lg>
	<l>Mira colui che lagrimar fu visto</l>
<l>Tutta sua vita, e or di suo pianto ha 'l frutto,</l>
<l>E cantò l'armi e 'l glorioso acquisto.</l>
</lg>
<lg>
	<l>Oh dolce pianto, oh fortunato lutto,</l>
<l>Oh vento che 'l nocchier sospinse al porto</l>
<l>U' nol conturba più vento nè flutto!</l>
</lg>
<lg>
	<l>I' stava in quella vista tutto assorto</l>
<l>Quando repente correr come strale</l>
<l>Un lampo vidi da l'occaso a l'orto.</l>
</lg>
<lg>
	<l>Allor per l'aria tutta batter l'ale</l>
<l>Rugghiando i quattro venti, e 'l tuon mugghiare</l>
<l>Dal boreal deserto al polo australe,</l>
</lg>
<lg>
	<l>E sbattersi da lungi e dicrollare</l>
<l>Lor cime i monti, e dal profondo seno</l>
<l>Metter continuo cupo ululo il mare,</l>
</lg>
<lg>
	<l>E l'aria farsi roggia in un baleno</l>
<l>Come le nubi a sera in occidente,</l>
<l>E sotto a' piedi ansando ir lo terreno,</l>
</lg>
<lg>
	<l>E 'l ruscel che venuto era torrente,</l>
<l>Spumar fumar con alto gorgoglìo</l>
<l>Sì come in vaso al foco onda bollente.</l>
</lg>
<lg>
	<l>Quando con suon vastissimo s'aprio</l>
<l>In mezzo al santo loco il ciel più addrento,</l>
<l>E allor cademmo al suol l'Angelo ed io.</l>
</lg>
<lg>
	<l>E tra sua luce sopra 'l firmamento</l>
<l>Apparve Cristo e avea la Madre al fianco,</l>
<l>E tutto tacque e stette in quel momento.</l>
</lg>
<lg>
	<l>Così smarrissi lo 'ntelletto stanco</l>
<l>Quando l'Angel mi fe' levar lo viso,</l>
<l>Che 'n lo membrar la voce e 'l cor vien manco.</l>
</lg>
<lg>
	<l>Vidi Cristo, e non sono in Paradiso?</l>
<l>E Maria vidi, e 'n terra anco mi veggio?</l>
<l>E vidi 'l cielo, e altrui pur lo diviso?</l>
</lg>
<lg>
	<l>O Cristo, o Madre, o sempiterno seggio</l>
<l>U' celeste si fa nostra natura,</l>
<l>Che narrar di voi posso e che dir deggio?</l>
</lg>
<lg>
	<l>T'allegra omai, che tua stagion matura,</l>
<l>Disse lo Spirto, e sei presso a la sede</l>
<l>Ove letizia eternamente dura.</l>
</lg>
<lg>
	<l>Cristo e la Madre vede, e sol non vede</l>
<l>Tuo mortal guardo quel che veder mai</l>
<l>Non può da questo mondo altro che fede.</l>
</lg>
<lg>
	<l>Quella nube tel cela da' cui rai</l>
<l>Lo fiammeggiar di cento Soli è vinto,</l>
<l>Dove pur di mirar forza non hai.</l>
</lg>
<lg>
	<l>Dico la somma Essenza inver cui spinto</l>
<l>È dal cor suo ma ch'a mirar non basta</l>
<l>Uom da suo corpo a questa terra avvinto.</l>
</lg>
<lg>
	<l>Conto t'è 'l mondo omai, conta la vasta</l>
<l>Solitudin terrena ov'uomo ad uomo</l>
<l>Ed a se stesso ed a suo ben contrasta.</l>
</lg>
<lg>
	<l>Vedesti i frutti del piagnevol pomo,</l>
<l>E 'l cercar gioja che 'n dolor si muta,</l>
<l>E le vane speranze e 'l van rinomo:</l>
</lg>
<lg>
	<l>Come dietro ad Error sen va perduta</l>
<l>Tanta misera gente, e come tanti</l>
<l>Visser per Fama di cui Fama è muta.</l>
</lg>
<lg>
	<l>Vedesti i feri guai, vedesti i pianti</l>
<l>Che reca armato chi ragion non prezza,</l>
<l>E i crudi giochi e i luttuosi vanti.</l>
</lg>
<lg>
	<l>Che far nel mondo vostro dove spezza</l>
<l>Sue leggi e suo dover lo rege ei pure,</l>
<l>E misero diviene in tant'altezza,</l>
</lg>
<lg>
	<l>Se non cercar del cielo ove sicure</l>
<l>Son l'alme dal furor de la tempesta,</l>
<l>E tema è morta e le roventi cure?</l>
</lg>
<lg>
	<l>E lo ciel ti si dona. Omai t'appresta,</l>
<l>Che veduto non hai sogni nè larve:</l>
<l>Certa e verace vision fu questa.</l>
</lg>
<lg>
	<l>Presso è 'l dì che morrai. Qui tutto sparve.</l>
</lg>
</div2>
<div2 type="canto">
<head>CANTO V</head>
<lg>
	<l>Dunque morir bisogna, e ancor non vidi</l>
<l>Venti volte gravar neve 'l mio tetto,</l>
<l>Venti rifar le rondinelle i nidi?</l>
</lg>
<lg>
	<l>Sento che va languendo entro mio petto</l>
<l>La vital fiamma, e 'ntorno guardo, e al mondo</l>
<l>Sol per me veggo il funeral mio letto.</l>
</lg>
<lg>
	<l>E sento del pensier l'immenso pondo,</l>
<l>Sì che vo 'l labbro muto e 'l viso smorto,</l>
<l>E quasi mio dolor più non ascondo.</l>
</lg>
<lg>
	<l>Poco andare ha mio corpo ad esser morto.</l>
<l>I' mi rivolgo indietro e guardo e piagno</l>
<l>In veder che mio giorno fu sì corto.</l>
</lg>
<lg>
	<l>E 'n mirar questo misero compagno</l>
<l>Cui mancò tempo sì ch'appien non crebbe,</l>
<l>Dico: misero nacqui, e ben mi lagno.</l>
</lg>
<lg>
	<l>Trista è la vita, so, morir si debbe;</l>
<l>Ma men tristo è 'l morire a cui la vita</l>
<l>Che ben conosce, u' spesso pianse, increbbe.</l>
</lg>
<lg>
	<l>I' piango or primamente in su l'uscita</l>
<l>Di questa mortal piaggia, che mia via</l>
<l>Ove l'altrui comincia ivi è finita.</l>
</lg>
<lg>
	<l>I' piango adesso, e mai non piansi pria:</l>
<l>Sperai ben quel che gioventude spera,</l>
<l>Quel desiai che gioventù desia.</l>
</lg>
<lg>
	<l>Non vidi come speme cada e pera,</l>
<l>E 'l desio resti e mai non venga pieno,</l>
<l>Così che lasso cor giunga la sera.</l>
</lg>
<lg>
	<l>Seppi, non vidi, e per saper, nel seno</l>
<l>Non si stingue la speme e non s'acqueta,</l>
<l>E 'l desir non si placa e non vien meno.</l>
</lg>
<lg>
	<l>Ardea come fiammella chiara e lieta,</l>
<l>Mia speme in cor pasciuta dal desio</l>
<l>Quando di mio sentier vidi la meta.</l>
</lg>
<lg>
	<l>Allora un lampo la notte m'aprio,</l>
<l>E tutto cader vidi, allor piagnendo</l>
<l>Ai miei dolci pensieri i' dissi: addio.</l>
</lg>
<lg>
	<l>Già l'avvenir guardava, e sorridendo</l>
<l>Dicea: Lucida fama al mondo dura,</l>
<l>Fama quaggiù sol cerco e fama attendo.</l>
</lg>
<lg>
	<l>Misero 'ngegno non mi die' natura.</l>
<l>Anco fanciullo son: mie forze sento:</l>
<l>A volo andrò battendo ala sicura.</l>
</lg>
<lg>
	<l>Son vate: i' salgo e 'nver lo ciel m'avvento,</l>
<l>Ardo fremo desio sento la viva</l>
<l>Fiamma d'Apollo e 'l sopruman talento.</l>
</lg>
<lg>
	<l>Grande fia che mi dica e che mi scriva</l>
<l>Italia e 'l mondo, e non vedrò mia fama</l>
<l>Tacer col corpo da la morta riva.</l>
</lg>
<lg>
	<l>Sento ch'ad alte imprese il cor mi chiama.</l>
<l>A morir non son nato, eterno sono</l>
<l>Che 'ndarno 'l core eternità non brama.</l>
</lg>
<lg>
	<l>Mentre 'nvan mi lusingo e 'nvan ragiono,</l>
<l>Tutto dispare, e mi vien morte innante,</l>
<l>E mi lascia mia speme in abbandono.</l>
</lg>
<lg>
	<l>Ahi mio nome morrà. Sì come infante</l>
<l>Che parlato non abbia i' vedrò sera,</l>
<l>E mia morte al natal sarà sembiante.</l>
</lg>
<lg>
	<l>Sarò com'un de la volgare schiera,</l>
<l>E morrò come mai non fossi nato,</l>
<l>Nè saprà 'l mondo che nel mondo io m'era.</l>
</lg>
<lg>
	<l>Oh durissima legge, oh crudo fato!</l>
<l>Qui piango e vegno men, che saprei morte,</l>
<l>Obblivion non so vedermi allato.</l>
</lg>
<lg>
	<l>Viver cercai quaggiù d'età più forte,</l>
<l>E pero e 'ncontr' a Obblio non ho più scampo,</l>
<l>E cedo, e me trionfa ira di sorte.</l>
</lg>
<lg>
	<l>Morir quand'anco in terra orma non stampo?</l>
<l>Nè di me lascerò vestigio al mondo</l>
<l>Maggior ch'in acqua soffio, in aria lampo?</l>
</lg>
<lg>
	<l>Che non scesi bambin giù nel profondo?</l>
<l>E a che, se tutto di quassuso ir deggio,</l>
<l>Fu lo materno sen di me fecondo?</l>
</lg>
<lg>
	<l>Eterno Dio, per te son nato, il veggio,</l>
<l>Che non è per quaggiù lo spirto mio,</l>
<l>Per te son nato e per l'eterno seggio.</l>
</lg>
<lg>
	<l>Deh tu rivolgi lo basso desio</l>
<l>Inver lo santo regno inver lo porto.</l>
<l>O dolci studi o care muse, addio.</l>
</lg>
<lg>
	<l>Addio speranze, addio vago conforto</l>
<l>Del poco viver mio che già trapassa:</l>
<l>Itene ad altri pur com'i' sia morto.</l>
</lg>
<lg>
	<l>E tu pur, Gloria, addio, che già s'abbassa</l>
<l>Mio tenebroso giorno e cade omai,</l>
<l>E mia vita sul mondo ombra non lassa.</l>
</lg>
<lg>
	<l>Per te pensoso e muto arsi e sudai,</l>
<l>E te cerca avrei sempre al mondo sola,</l>
<l>Pur non t'ebbi quaggiù nè t'avrò mai.</l>
</lg>
<lg>
	<l>Povera cetra mia, già mi t'invola</l>
<l>La man fredda di morte, e tra le dita</l>
<l>Lo suon mi tronca e 'n bocca la parola.</l>
</lg>
<lg>
	<l>Presto spira tuo suon, presto mia vita:</l>
<l>Teco finito ho questo ultimo canto,</l>
<l>E col mio canto è l'opra tua compita.</l>
</lg>
<lg>
	<l>Or bianco 'l viso, e l'occhio pien di pianto,</l>
<l>A te mi volgo, o Padre o Re supremo</l>
<l>O Creatore o Servatore o Santo.</l>
</lg>
<lg>
	<l>Tutto son tuo. Sola Speranza, io tremo</l>
<l>E sento 'l cor che batte e sento un gelo</l>
<l>Quando penso ch'appressa il punto estremo.</l>
</lg>
<lg>
	<l>Deh m'aita a por giù lo mortal velo,</l>
<l>E come fia lo spirto uscito fore, </l>
<l>Nol merto no, ma lo raccogli in cielo.</l>
</lg>
<lg>
	<l>T'amai nel mondo tristo, o sommo Amore,</l>
<l>Innanzi a tutto, e fu quando peccai,</l>
<l>Colpa di fral non di perverso core.</l>
</lg>
<lg>
	<l>O Vergin Diva, se prosteso mai</l>
<l>Caddi in membrarti, a questo mondo basso,</l>
<l>Se mai ti dissi Madre e se t'amai,</l>
</lg>
<lg>
	<l>Deh tu soccorri lo spirito lasso</l>
<l>Quando de l'ore udrà l'ultimo suono,</l>
<l>Deh tu m'aita ne l'orrendo passo.</l>
</lg>
<lg>
	<l>O Padre o Redentor, se tuo perdono</l>
<l>Vestirà l'alma, sì ch'io mora e poi</l>
<l>Venga timido spirto anzi a tuo trono,</l>
</lg>
<lg>
	<l>E se 'l mondo cangiar co' premi tuoi</l>
<l>Deggio morendo e con tua santa schiera,</l>
<l>Giunga 'l sospir di morte, e poi che 'l vuoi,</l>
</lg>
<lg>
	<l>Mi copra un sasso, e mia memoria pera.</l>
</lg>
</div2>
    </div1>
</body>
<back>
<div1>
<head>POSTILLE</head>
<div2>
<head>1</head>


	<p>Nella tirannia si potrà fare un'apostrofe all'Italia agli italiani, deplorare i guasti fatti ultimamente da' francesi, ricordare le grandezze dell'italia quando era libera e come sia impossibile ogni grandezza d'animo di spirito d'azioni ec. sotto i tiranni: (Dove le belle vostre arti son gite? ec. Perchè ora non più ec. ec.?) che col ritorno dei monumenti d'arte non è spenta di gran lunga la tirannia e l'oppressione fra noi italiani ec. Nell'Amore o dove tornerà meglio: qual vidi trafitto da ferro, qual grondante sangue, quale ec. ec.</p>
</div2>
<div2>
<head>2</head>

	<p>Lettori.</p>
	<p>Perchè quello che si dice in due (<hi rend="italic">mi pare in due soli</hi>) luoghi di questa Cantica non vi paia discordante da quello che l'autore ha detto nelle Elegie, (o nella terza Elegia) ......(si portino i versi) sappiate che questa, contuttochè non sia stata pubblicata prima d'ora, nondimeno fu scritta tre anni (se saranno tre anni) addietro.</p>
</div2>
<div2>
<head>3</head>

	<p>Amerai tu? Ecco ec.</p>
	<p>Io diceva fra me di non voler essere uno di quelli. Non mi piacerebbe la fortuna di questi non quest'altra ec.</p>
	<p>Apostrofi di quando in quando ai personaggi veduti. E te vidi ec. misero ec.</p>
	<p>A che ti gioverebbe amare studiare acquistar gloria ec. Il 2. Canto potrà mostrare solamente una gran turba di gente, cominciare come prima, continuare coll'episodio dell'amor mio, poi la parlata dell'Angelo versante in genere sopra l'ampiezza di quella turba senza bisogno di specificare nessuno, l'universalità ed onnipotenza dell'amore, dolcissimo dolore, amarissimo diletto ec. poi introdursi un altro episodio di qualche personaggio che apparisca e terminare come al presente. La parlata dell'Angelo dovrà più tosto mettersi innanzi all'episod. dell'amor mio, perchè che nel caldo primo della visione io mi ponga immediatamente in una eterna digress. non è conveniente. Dirà l'Angelo terminando: tu saresti sempre schiavo d'amore, che il cuor tuo non potrebbe resistere ec. e per amar sei nato ec. e qui si attaccherà l'episod. dietro al quale verrà subito quello d'Ugo che s'introdurrà dicendo che la mestizia del suo volto, la sua età pari alla mia, il sapere ch'egli era infelice per amore e ricordarmi però dell'amor mio, mi destarono una certa simpatia per lui che non potei fare che non ne domandassi all'Angelo ec. L'altro episodio di cui si parla di sopra non è più necessario e si potrà più tosto metterne un simile in qualcuno de' seguenti Canti. Bisogna a ogni tratto venir richiamando l'attenzione al punto principale che è di mostrare quante infelicità io proverei nella vita in qualunque stato. p.e. nella tirannia dire questo essere il fine che si propongono, quasi ultima e somma e inarrivabile felicità, molti uomini, cioè di regnare: or vedi che miseria è la vita se anche il più bello stato è così empio e infelice: e di più tu dovresti viver soggetto a questo mostro della tirannia ec. nell'Errore: che ti gioverebbe cercare con ogni studio il vero? vedi che miserabile esito hanno avuto le ricerche di questi ec. Nell'Obblio: che ti varrebbe aver consumato tutta la tua vita negli studi e nelle fatiche e in cercar gloria se poi saresti dimenticato? e quanti degnissimi quanto qualunque altro di ricordanza che ora non se ne sa pure il nome; e come facilmente cade la fama sopra i men degni per favore di casi e di circostanze, per difetto di cui manca poi ai più degni ec.</p>
</div2>
<div2>
<head>4</head>

	<p>La scrissi in undici giorni tutta senza interruzioni e nel giorno in cui la terminai, cominciai a copiarla che feci in due altri giorni. Tutto nel Novembre e Decembre del 1816.</p>
	<p>Canto 3. Sì che lor faccia è presso d'ogn'immondo. Di questo neutro è difficile trovare esempio ed io lo usai senza sapere che ce ne avesse alcuno. Poi ne trovai uno di Dante ed è questo. Inf. Canto 4. Per tai difetti e non per altro rio Semo perduti.</p>
	<p>Quando scrissi non avea letto Dante che una sola volta e mi fece gran meraviglia il trovar poi nel 19. Purg. data agli avari la stessa pena di giacer colla faccia volta in giù che loro avea dato io nel principio del 3. Canto senza saper nulla di quel luogo.</p>
</div2>
</div1>
</back>
</text>
</TEI.2>
