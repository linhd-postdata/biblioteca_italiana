<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Epistole d'Ovidio</title>
      <author>Remigio Nannini</author>
    </titleStmt>
    <extent>385 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000406</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Epistole d'Ovidio</title>
        <author>Nannini, Remigio</author>
        <publisher>RES</publisher>
        <pubPlace>San Mauro Torinese</pubPlace>
        <date>1992</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/></langUsage>
    <textClass>
      <keywords scheme="CDD">
        <term>851.4 - POESIA ITALIANA, 1542-1585</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>

<body>

<div1 type="dedica">
<epigraph><p>Al molto Magnifico Messer Pierfrancesco di Tommaso Ginori, amico singularissimo</p></epigraph>

<p>Se voi non mi fuste quell'amico che voi mi sete, e ch'io v'hoprovato, non altrimenti che purissimo oro a perfettissimo paragone, io userei molte cerimonie, e spenderei molte parole per discoprirvi l'animo mio, sì come sogliono fare tutti coloro che nuovamente si vogliono far grati a qualche persona non più da loro praticata o conosciuta: ma a noi che siamo oggimai, come si dice, amici canuti, non occorrono più così fatte osservanze, che molte volte sogliono essere non manco odiose che biasimevoli, ma una amica riverenza, et un certo familiar rispetto, per lo quale il mondo possa conoscere che da noi sono lontanissime le simulazioni e quei modi di procedere, che sono più tosto proprii d'accorto adulatore per guadagnare che di semplice amico per gradire. Voi sapete, già molti anni sono, che guidato più presto da inchinazion naturale che da mia propria professione, io tradussi nella nostra lingua toscana le Pìstole d'Ovidio (se già elle non sono più tradite che tradotte), e secondo un certo mio liberal costume, ne andava mostrando agli amici quando una e quando un'altra, più perché mi fossero mostrati gli errori che per esserne lodato: perché io non sono così privo di me stesso che io non conosca che molto poche siano quelle fatiche che siano degne della vera publica lode, e che pochissimi sono quelli scrittori che meritino con la immortalità dell'opera l'eternità della fama, perché oggigiorno ei sono molto più quelli che veggon prima la morte delle loro opere, che esse vegghino il fine dei loro scrittori. Non aspettava dunque di questa mia fatica alcuna gloria, ma le mostrava e ne era cortese più per compiacere altrui che per mia propria satisfazione. Ma la mia liberalità e la mia cortesia mi fu dannosa, perché essendone state mandate alcune copie in diversi paesi, certi ingegni più pietosi che accorti, avendo compassione degli errori miei, e considerando come io l'aveva maltrattate nel tradurle, volendole ei emendare, se io l'avea conce male, ei l'aveano conce male e peggio, e pur in Bologna me ne furon mostrate due da certi gentiluomini (non sapendo che io fussi l'auttore) sì stranamente rivolte e sì malamente trattate che io a gran fatica le riconosceva per mie figlie. Per la qual cosa io mi disposi di voler fare come fanno talora certe madri più compassionevoli che prudenti, le quali, acconciando il meglio che le possono le brutte fattezze delle loro figliuole, le menano fuori a farle vedere, ancor che fosse meglio che le si stessero in casa; e perciò io giudicai che fosse più opportuno che le mie cose fossero vedute brutte per mia fatica che belle per opera d'altrui, perché io pensava che in poco spacio di tempo, se io l'avessi lasciate così malmenare, elle sariano state di maniera lacere e guaste che si saria perduta la speranza di risanarle. Questa pietà adunque m'ha fatto darle in luce, e scoprire le mie e le loro vergogne, le quali arei tenute volentieri ascose. Ho voluto ancora che elle venghino fuori sotto il nome vostro, perciò ch'io v'ho sempre trovato quasi amorevole allevatrice dei miei parti, i quali se ben son brutti, non merito per questo tutto il biasimo, avendo avuto disiderio di fargli bellissimi, perché né anco una donna debb'esser biasimata se ella fa un monstro, o vero i figli brutti, perché la colpa è della sua sorte, non della sua voglia. Non credo che bisogni che io vi preghi che voi accettiate con buono animo questo mio dono, perché venendovi da un vostro amico, so che amicamente sarà ricevuto da voi; né anco vi voglio obligare a difenderle contra i calunniatori, perché se io vi dessi questa fatica io vi metterei nuovo Ercole a combattere contra nuova et invisibile Idra, la cui battaglia è di molta fatica, e la vittoria, vincendo, di poca fama. Resto qui di scrivere, ma non resto già di amarvi, et ancor che io vi sia lontano col corpo, d'avervi sempre appresso col pensiero.</p>
<dateline>D'Ancona, il XXV di Decembre MDLIIII.</dateline>
<signed>Remigio Fiorentino</signed>

</div1>

<div1 type="epistola">

<head>Penelope a Ulisse<lb/>Epistola prima</head>

<p>Doppo la rotta di Troia, essendo ritornati in Grecia tutti quei capitani che erano restati vivi,
 solo Ulisse tra tanti non era tornato, ma andando peregrinando ora per terra et ora per mare,
stette venti anni a ritornare alla sua patria. Onde Ovidio finge che Penelope sua moglie gli 
scriva questa pìstola, dove raccontandogli la vita sua, e la sua pudicizia e constanza, così verso il padre come verso a molti rivali che la volevano per moglie, lo esorta a ritornare, non tanto per salute delle sue ricchezze, che erano mandate male, quanto per la cura del
figliuolo, e per la vecchiezza del padre. Dove Ovidio dimostra l'onestà d'una pudica donna, 
e quanto ella sia in loro degna di lode.</p>

<lg>
<l>Quell'infelice tua consorte e fida</l>
<l>Penelope, ch'invan tant'anni ha spesi</l>
<l>Sol aspettando, e desiando il giorno</l>
<l>Che tu ritorni, o mio bramato Ulisse,</l>
<l>Dopo tanto sperar fallace e vano,</l>
<l>Questa ti scrive, e d'altra carta in vece,</l>
<l>Ulisse sol, sol te suo sposo attende.</l>
<l>La già da noi fanciulle amanti greche</l>
<l>Cotanto odiata, e sì noiosa Troia</l>
<l>Caduta è in terra; e 'l superb'Ilio a pena</l>
<l>E 'l suo re di tant'odio unqua fu degno.</l>
<l>Oh fosse al ciel piaciuto, allor che l'empio</l>
<l>Paride volse al bel paese greco</l>
<l>Le vele sue, lo scelerato avesse</l>
<l>Fiaccati i legni in qualche strano scoglio,</l>
<l>E lo s'avesser tranghiottito l'onde!</l>
<l>Ch'io non avrei l'abbandonate piume</l>
<l>E fredda e sola or abbracciate e strette</l>
<l>Più volte indarno; e lamentata unquanco</l>
<l>Non mi sarei che così pigri e lenti</l>
<l>Fossero stati i bei destrier del Sole</l>
<l>A tuffarsi ne l'onde, e la gran tela</l>
<l>Non m'avrebbe stancate ambe le braccia,</l>
<l>Mentr'io cercava, e sconsolata e sola,</l>
<l>L'ore ingannar de la noiosa notte.</l>
<l>Quando fu mai ch'io non temessi, ahi lassa,</l>
<l>I perigli maggior, che soglion sempre</l>
<l>Portar con loro i bellicosi assalti?</l>
<l>Amor mai sempre è di sospetto pieno.</l>
<l>Io mi fingea che disdegnosi e fieri</l>
<l>Le squadre lor verso i soldati greci</l>
<l>Movesser quei di Troia, e al nome solo</l>
<l>D'Ettore invitto impallidiva il volto.</l>
<l>S'altri poi mi dicea che 'l gran Troiano</l>
<l>Ad Antiloco tolto avesse l'alma</l>
<l>(Egli del mio timor cagion fu sempre),</l>
<l>O ver che sotto a le mentite insegne</l>
<l>Et armi altrui, il gran Patroclo avesse</l>
<l>Finiti i suoi bei dì, lassa, piangeva,</l>
<l>Temendo ch'assai più le forze altrui</l>
<l>Non valesser de' tuoi sagaci inganni.</l>
<l>Ma via più crebbe il mio spavento allora</l>
<l>Ch'udii che Sarpedon l'asta avea tinta</l>
<l>Nel sangue di Tlepolemo; e quei tutti</l>
<l>Greci, che là sul Simoenta e 'l Xanto</l>
<l>Fecer del sangue lor l'acque vermiglie,</l>
<l>Mi cangiavano il cor subito in ghiaccio.</l>
<l>Ma ben provide al mio pudico amore</l>
<l>Il giusto Dio, quand'ei l'antica Troia,</l>
<l>Salvo il consorte mio, converse in polve.</l>
<l>Già della Grecia i più famosi duci</l>
<l>Son ritornati, e i sacrosanti altari</l>
<l>Fuman d'incensi, e le troiane spoglie</l>
<l>Pendan sospese ai tempii, e le pietose</l>
<l>E caste donne pe' lor salvi sposi</l>
<l>Porgon devote ai lor paterni Iddii</l>
<l>Ostie, ghirlande, e sacrifici, e voti;</l>
<l>Et essi a quelle i bellicosi assalti</l>
<l>Narrano, e come i valorosi Greci</l>
<l>Vinser le forze de' troiani Dii.</l>
<l>Le timide fanciulle, i vecchi infermi</l>
<l>Taciti stan per meraviglia, e muti;</l>
<l>E la casta moglier tien gli occhi intesi,</l>
<l>Senza battergli pur, nel volto amato</l>
<l>Del suo consorte, e le parole ascolta.</l>
<l>Altri col dito in su la mensa mostra</l>
<l>L'aspre battaglie, e la gran Troia tutta</l>
<l>Dipinge, e dice a chi l'ascolta intento:</l>
<l>– Quindi correva il Simoenta, e quinci</l>
<l>Era il monte Sigeo, e qui l'immenso</l>
<l>Alto seggio real del vecchio e santo</l>
<l>Priamo, e quivi il grande Achille aveva,</l>
<l>E quivi Ulisse il padiglion disteso;</l>
<l>E qui 'l famoso Ettor, nel sangue involto</l>
<l>E nella polve, in gran spavento pose</l>
<l>Gli sfrenati cavai, che ben tre volte</l>
<l>Lo strascinaro alla gran Troia intorno –.</l>
<l>Io queste cose ho dal mio figlio intese,</l>
<l>A cui narrolle il diligente e saggio</l>
<l>Vecchio Nestor, quand'ei mandato fue</l>
<l>A cercar te, suo tanto amato padre;</l>
<l>E m'ha narrato ancor come uccidesti</l>
<l>Dolone e Reso, e come quei tradito</l>
<l>Fu dal tuo inganno, e dal suo sonno questi.</l>
<l>Troppo fu il grande ardir, troppo alta impresa</l>
<l>Prendesti Ulisse, e ben mostrasti, allora</l>
<l>Che con l'animo invitto entrasti dentro</l>
<l>Ai traci padiglion di notte, e solo,</l>
<l>E con la scorta sol d'un fido amico</l>
<l>Togliesti l'alma a tanti, aver te stesso,</l>
<l>La consorte, il figliuol, la patria, e 'l padre,</l>
<l>E ciò che v'hai di buon, posto in oblio.</l>
<l>Tu già ben fusti accorto, e de' perigli</l>
<l>Saggio conoscitore, e fusti ancora</l>
<l>Ricordevol di me: ma poi che dentro</l>
<l>A l'alma il tempo intepidì l'ardore,</l>
<l>Tu non timor, tu non periglio attendi.</l>
<l>Mentre io l'orecchie a le famose prove</l>
<l>Porgeva intenta, un timor freddo scorse</l>
<l>Per tutte l'ossa, e sì percosse il core,</l>
<l>E tanto si batté, ch'io, lassa, udii</l>
<l>Che del gran Reso al greco campo intorno</l>
<l>Tu vincitore i bei destrier menasti.</l>
<l>Ma che mi giova, oimè, ch'in terra giaccia</l>
<l>Ilio per le man vostre? e che quei muri,</l>
<l>Già cotant'alti, or sian conversi in polve,</l>
<l>S'io sono ancor qual fui mentre anco in piedi</l>
<l>Si stava Troia, e s'io mai sempre deggio</l>
<l>Guidar quest'anni miei vedova e sola?</l>
<l>Ben per l'altre è caduta: io sol son quella</l>
<l>Per cui vive ancor Troia, ove ora il greco</l>
<l>Vittorioso abitator novello</l>
<l>Ara i campi troiani, e 'l curvo aratro</l>
<l>L'ossa non ben sepolte or fende, or rompe,</l>
<l>E l'ampie case, e le superbe logge,</l>
<l>I sacri templi, e gli edifici alteri</l>
<l>Or sono in terra, e vil gli adombra e cuopre</l>
<l>Inutil erba: e già le biade intorno</l>
<l>Ivi cresciute son, dove eran l'alte</l>
<l>Famose mura, e già la falce adunca</l>
<l>L'avaro mietitore ivi entro adopra,</l>
<l>Ove il sangue troian la terra impingua.</l>
<l>Tu vincitor, tu sol tra tanti duci</l>
<l>Ti stai lontan, misera me, né pure</l>
<l>Saper mi lice ond'ha cagion la tua</l>
<l>Sì lunga assenza, o ver sotto a qual parte</l>
<l>Del ciel, lunge da me, tua vita guidi.</l>
<l>Ciascun nocchier che peregrin rivolge</l>
<l>La nave a questi lidi, ei quindi mai</l>
<l>Non parte, ch'io del mio diletto Ulisse</l>
<l>Non lo domandi; e questi versi brevi</l>
<l>Ti scrivo sol perché s'a caso il fido</l>
<l>Messo ti trovi in qualche parte errando,</l>
<l>Ti faccia fé de la mia vita afflitta.</l>
<l>Io per trovarti ho già più volte in Sparta,</l>
<l>Et in Pilio mandato, e quindi e quinci</l>
<l>Ritornan sempre di certezza voti</l>
<l>I fidi messi: e quanto meglio fora</l>
<l>Per me ch'ancor le celebrate mura</l>
<l>Fossero in piè de l'abbruciata Troia!</l>
<l>Io mi pento d'aver sì santi voti</l>
<l>Fatti già per suo mal, ch'io pur saprei</l>
<l>Sotto a che ciel tu guerreggiassi, e solo</l>
<l>Avrei timor de le battaglie incerte,</l>
<l>E i duri miei, gravosi, aspri lamenti</l>
<l>Misti sarien con quei de l'altre insieme.</l>
<l>Io non so quel ch'io tema, e temo il tutto,</l>
<l>E dentro a l'alma il mio timor più cresce:</l>
<l>E tutti quei perigli, ahi folle, temo</l>
<l>Che son ne l'onde, e quei ch'arreca poi</l>
<l>La terra seco, e de la lunga assenza</l>
<l>Or questi accuso, or quei, misera, incolpo.</l>
<l>E mentre ch'io dentr'al mio petto albergo,</l>
<l>Stolta, questi pensier, forse esser puote</l>
<l>(Sì sete levi, e d'aver donne ingordi)</l>
<l>Che nuovo amor mi ti ritegna e tolga,</l>
<l>E ch'altra donna al tuo venir contrasti,</l>
<l>A cui forse racconti aver per moglie</l>
<l>Una femina rozza, e che non sappia</l>
<l>Altro che trar da la conocchia il lino.</l>
<l>Piaccia al ciel ch'io mi inganni, e che di quanto</l>
<l>Io t'incolpo sia vano, e che tu voglia</l>
<l>Starti lontan, benché tornar tu possa.</l>
<l>Il vecchio padre mio mi sforza ognora</l>
<l>A dispregiar le pria da te neglette</l>
<l>Vedove piume, e mia tardanza accusa.</l>
<l>Dicami pur quanto gli piace oltraggio,</l>
<l>Ch'ei m'è forza esser tua, et io mai sempre</l>
<l>Sarò d'Ulisse e fid'amante, e sposa.</l>
<l>Ei nondimeno a le pudiche preci,</l>
<l>Et a la mia pietà s'inchina e piega,</l>
<l>E l'impeto e 'l valor raffrena e frange.</l>
<l>Quanti sfacciati poi rivali e proci</l>
<l>Da Dulico, da Samo, e da Zacinto</l>
<l>Venuti son, sol per avermi? e senza</l>
<l>Ch'alcun contrasti lor, s'annidan dentro</l>
<l>Al nostro albergo, a cui disperder veggio</l>
<l>Nostre ricchezze, oimè, che son le nostre</l>
<l>Viscere care. E che dirò de l'empio</l>
<l>Pisandro e di Polibo, e di quell'altro</l>
<l>Disonesto Medonte? E che dapoi</l>
<l>Racconterò de l'importuno Antino,</l>
<l>E del rapace Erimaco, e di mille</l>
<l>Uomini vili, e di lignaggio oscuri,</l>
<l>Che dentro al ricco et onorato nido,</l>
<l>Così lontan, con le ricchezze istesse</l>
<l>Che col proprio valor, col ferro e sangue</l>
<l>Acquistate ti sei, nutrisci e pasci?</l>
<l>Il vorace Melanto, Iro mendico</l>
<l>(O di tua casa illustre ultimo scorno!),</l>
<l>Presti son ne' tuoi danni, intenti e pronti,</l>
<l>Né possiam far lor forza inermi e soli,</l>
<l>Ché sol tre difensori, il vecchio e bianco</l>
<l>Laerte, il picciol figlio, e la tua donna,</l>
<l>Non possiam fare a lor valor contrasto.</l>
<l>Perch'io femina son, quei colmo d'anni,</l>
<l>E questi per l'età debile e frale,</l>
<l>E quasi che per fraude or l'ho perduto,</l>
<l>Mentre ei, mal grado e del suo avo, e mio,</l>
<l>Irsene sol s'apparecchiava in Pilio.</l>
<l>Oh piaccia a Dio, che rivolgendo il cielo</l>
<l>Le vite nostre, ancor che corte e frali,</l>
<l>Con ordin dritto, ei sopraviva a noi,</l>
<l>E de' suoi genitor chiuda le luci!</l>
<l>Queste medesme al ciel querele e voci</l>
<l>Manda il bifolco, e la nutrice antica,</l>
<l>E 'l guardian fido dell'immondo gregge.</l>
<l>Ma né Laerte ancor, che d'anni carco</l>
<l>È disutile altrui, grave a se stesso,</l>
<l>Puote tra tanto stuol, nel mezzo a tanti</l>
<l>Nimici, i regni tuoi difender solo:</l>
<l>E' verrà forse al tuo figliuol con gli anni,</l>
<l>Pur ch'egli viva, ardir maggiore, e forza;</l>
<l>Ma l'ardir, ma 'l valor del padre invitto</l>
<l>Doveva agli anni suoi teneri e infermi</l>
<l>Soccorrer presto, e contrastare altrui.</l>
<l>Et io che donna son, timida e vile,</l>
<l>Non ho valor del nostro albergo fore</l>
<l>Trar gli avversari nostri: eh vienne, Ulisse,</l>
<l>Eh vien più tosto tu, che del tuo figlio,</l>
<l>Del vecchio padre tuo, della tua sposa</l>
<l>Il porto sei, la tramontana, e l'aura.</l>
<l>Tu hai pur un figliuol, che bench'ei sia</l>
<l>Tenero d'anni, esser dovea nodrito</l>
<l>Da te, con dolce e con pietoso affetto,</l>
<l>Nelle paterne discipline e leggi.</l>
<l>Risguarda ancor come di tempo e d'anni</l>
<l>È già carco Laerte, e come ei chiede,</l>
<l>Già vicino al suo dì, che tu suo figlio</l>
<l>Gli chiuda gli occhi; e deh rivolgi poi</l>
<l>Gli occhi a me tua consorte, a me, ch'allora</l>
<l>Che tu quindi partisti, era in sul fiore</l>
<l>Degli anni miei più verdi, a te più cari,</l>
<l>Ch'or vecchia ti parrò, cresposa, e bianca.</l>
</lg>
</div1>

<div1 type="part">
<head>Prosa seconda</head>

<p>Ei si scrive che Ulisse, dopo molti giramenti di fortuna, arrivò al re Alcinoo, da cui fu raccolto onoratamente. Dipoi, avendogli il detto re dato navi e compagnia da potersene tornare a casa, egli, arrivato in Itaca sua patria, andò alla volta di casa in abito d'un vecchio mendico, e da coloro che cercavano d'aver Penelope per moglie ricevé molte ingiurie, delle quali poi, essendosi scoperto, si vendicò, aiutato da Telemaco suo figliuolo avuto da Penelope. Fu poi Ulisse ammazzato da Telegono suo figliuolo che gli aveva partorito Circe, non lo conoscendo egli per padre. E Penelope visse insino all'ultima vecchiezza continente e pudica, non volendo mai acconsentire di maritarsi a persona. E per questa cagione i poeti la sogliono mettere per essempio di pudicizia.</p>
</div1>

<div1 type="epistola">

<head>Fille a Demofonte<lb/>Epistola seconda</head>

<p>Tornandosene Demofonte dalla rotta di Troia, fu dopo molti pericoli gittato dalla tempesta in Tracia, dove allora era regina Fille, figliuola di Licurgo, la quale innamoratasi fieramente di lui, operò di averlo per marito: et egli, acconsentendo a tal parentado, la prese per moglie, giurandole per premio di tal beneficio di non si partir mai da lei. Ma sentendo egli in questo mentre la morte di Menesteo, il quale, poi che fu cacciato Teseo padre di Demofonte, avea occupato l'imperio degli Ateniesi, come bramoso di regnare, chiese licenza a Fille di volere andare per fino alla patria a vedere le cose sue, promettendole infra un mese di tornare a lei. Ma ella, vedendo che il promesso tempo era passato di quattro mesi, e temendo d'essere stata tradita da lui, scrive questa lettera, dove rinfacciandoli i fatti benefici, gli dice qual sia la deliberazione dell'animo suo, che altra non è che d'amazzarsi. Dove il poeta dimostra quanto possa lo sdegno con giusta cagione conceputo, e quanta forza abbia il dolore, quando procede dal pentimento di cosa bruttamente operata.</p>

<lg>
<l>Quella tua Fille, o Demofonte, quella</l>
<l>Misera Fille, che nel proprio albergo</l>
<l>Te peregrin sì caramente accolse,</l>
<l>Teco si duol che trapassato è il tempo</l>
<l>Che tu prefisso al tuo ritorno avevi.</l>
<l>Tu mi giurasti, e promettesti ch'io,</l>
<l>Pria che la luna una sol volta avesse</l>
<l>Girato il cerchio suo, vedrei fermare</l>
<l>Le vele e i legni entr'a' bei nostri porti.</l>
<l>Et ella già nel primo ciel s'è mostra</l>
<l>Quattro volte crescente, e quattro scema,</l>
<l>Né però torni: ond'al contar de l'ore,</l>
<l>Che noi ch'amiamo annoveriam sì bene,</l>
<l>Io non mi doglio innanzi tempo, e sono</l>
<l>Stata dal mio sperar tardi tradita;</l>
<l>Onde io, mal grado mio, pur lassa or credo</l>
<l>Quel che creder mi nuoce, amante e donna.</l>
<l>Spesso per tua cagion, misera, fui</l>
<l>A me stessa bugiarda, e spesso ancora</l>
<l>Pensai ch'i fieri e procellosi Noti</l>
<l>Mi ritornasser Demofonte e 'l legno;</l>
<l>E spesso al padre tuo bramai la morte,</l>
<l>Credendo ch'ei ti ritardasse, e forse</l>
<l>Non ha mai fatto al tuo venir contrasto.</l>
<l>Spesso temei, che mentre addrizzi e volgi</l>
<l>Le navi al bello e velocissimo Ebro,</l>
<l>Non ti s'avesser tranghiottito l'onde</l>
<l>Per la tempesta infuriate e bianche.</l>
<l>Spesso agli Dii mandai lagrime e voti,</l>
<l>Perché tu crudo e scelerato stessi</l>
<l>Mai sempre sano, et a me stessa dissi,</l>
<l>Se Demofonte è vivo, egli a me riede.</l>
<l>In somma il fido Amor dentro al pensiero</l>
<l>Ciò che il viaggio altrui ritiene e tarda</l>
<l>Mi finse, e presta ed ingegnosa fui</l>
<l>A ritrovare impedimenti e scuse:</l>
<l>Ma tu pur lunge a la tua Fille stai,</l>
<l>Né mi ti rendan gl'invocati Numi,</l>
<l>Né spinto dal mio amor sì fido, torni.</l>
<l>Tu pur apristi, ahi Demofonte, e desti</l>
<l>Le vele insieme e le parole ai venti:</l>
<l>Ma sol di questo mi querelo e doglio,</l>
<l>Che vote sono e quelle e queste insieme,</l>
<l>Queste del tuo tornar, quelle di fede.</l>
<l>Dimmi, lassa, ch'ho fatto? ahimè, se poco</l>
<l>Saggiamente io t'ho amato, almen doveva</l>
<l>Farmiti amante il semplicetto amore,</l>
<l>Che verginella mi ti diede in braccio.</l>
<l>Ove sono ora i giuri? ove è la fede?</l>
<l>E la tua destra a la mia destra aggiunta?</l>
<l>E quello dio dove è, ch'in sì begli anni</l>
<l>Dovea tenerne in dolci lacci avinti,</l>
<l>E che mi fu del matrimonio ostaggio?</l>
<l>Tu giurasti pel mar, per cui sì spesso</l>
<l>Eri varcato, e rivarcar dovevi,</l>
<l>E mi giurasti ancor pel tuo grand'avo,</l>
<l>Che 'l pelago tranquilla, allor che mosso</l>
<l>Dagli Aquiloni e da' fieri Ostri il vede.</l>
<l>E per Venere poscia, e pel suo figlio,</l>
<l>E per l'arco, e pe' dardi, e per le faci,</l>
<l>Che m'han ferita, et impiagata, et arsa,</l>
<l>E per l'alma Giunon, ch'a' letti intorno</l>
<l>De' legittimi sposi ognor s'asside,</l>
<l>E per gli occulti sacrifici e santi</l>
<l>De la inventrice delle prime spighe:</l>
<l>Onde se ciascun dio vendetta giusta</l>
<l>Prender vorrà degli oltraggiati numi,</l>
<l>Tu sol sarai a tante pene poco.</l>
<l>Misera me, che furiosa e stolta</l>
<l>Le mal condotte e fracassate navi</l>
<l>Rifeci, ond'io dovessi esser dapoi</l>
<l>Da te lasciata, e i remi ancor ti diedi,</l>
<l>Per cui da me tu ti fuggissi! ahi folle!</l>
<l>Ch'io ben sopporto il duol di quelle piaghe</l>
<l>Che nel mio cuor con l'armi mie m'ho fatte.</l>
<l>Ma io credetti a le promesse, ai giuri,</l>
<l>A la nobile stirpe, a quelle dolci</l>
<l>Parole ond'era allor la falsa lingua</l>
<l>Cotanto piena, e diedi poi gran fede</l>
<l>A le lagrime tue: ahimè, ch'a quelle</l>
<l>Ancor mentire, e simular s'insegna!</l>
<l>Elle hanno pure i loro inganni anch'esse,</l>
<l>E si versan là dove altri le spinge:</l>
<l>Ma ch'eran d'uopo a semplicetta amante,</l>
<l>Del tuo ritorno e del mentito amore,</l>
<l>Tanti mentiti e simulati pegni,</l>
<l>S'era bastante ad ingannarmi un solo?</l>
<l>Ei non mi duol d'avere accolto insieme</l>
<l>Te scelerato, e le sdrucite navi,</l>
<l>Te nel mio albergo, e nel mio porto quelle:</l>
<l>Ma questa esser dovea la somma, e 'l fine</l>
<l>D'ogni amorevol mio cortese affetto.</l>
<l>Di questo sol meco mi doglio e pento,</l>
<l>Che bruttamente a l'onorato tetto,</l>
<l>Sotto la fé del matrimonio, aggiunsi</l>
<l>Il letto geniale, ove cogliesti</l>
<l>Di mia verginitade i fiori e i frutti.</l>
<l>Deh perch'a me non fu l'ultima notte</l>
<l>Quella notte che fu dinanzi a quella</l>
<l>Notte infelice, allor che Fille onesta</l>
<l>Chiuder potea pudicamente gli occhi?</l>
<l>Io sperai ben doverti esser più cara</l>
<l>Mercé del merto mio, e quella speme</l>
<l>Mai sempre è giusta, che vien dietro a molti,</l>
<l>Anzi infiniti et onorati merti.</l>
<l>O che lieve ingannar donzella amante,</l>
<l>Che bene amando agevolmente crede!</l>
<l>E 'l creder mio, e la mia fé più tosto</l>
<l>Di lode fu che tradimento degna:</l>
<l>E se t'ascrivi a grand'onor d'avermi</l>
<l>Ingannata e tradita, amante e donna,</l>
<l>Voglia il gran nostro Dio che questa sia</l>
<l>L'ultima gloria, e 'l tuo più grande onore;</l>
<l>E piaccia al ciel ch'a la cittade in mezzo</l>
<l>Tra gli avi tuoi sia posto, e 'l tuo gran padre</l>
<l>Si mostri innanzi a tutti gli altri illustre,</l>
<l>Mercé de' fatti egregii; e poi che letto</l>
<l>Sarà com'egli uccise in Creta il mostro,</l>
<l>E Scirone, e Procruste, e Sinni, e come</l>
<l>Ei vinse Tebe, e le biformi belve,</l>
<l>E come a forza aprio l'oscuro albergo</l>
<l>Del gran Pluton, con questi versi poi</l>
<l>Segnata sia la tua pregiata imago:</l>
<l>– Quest'è colui da le cui false frodi</l>
<l>Tradita fu l'innamorata Fille,</l>
<l>Che già gli diede entro al suo letto albergo –.</l>
<l>Oimè, che di tant'opre egregie e belle</l>
<l>Che fe' tuo padre, il tradimento solo</l>
<l>Ne la memoria hai fisso! e solo a mente</l>
<l>Hai la cretense abbandonata donna!</l>
<l>Ma sol con questo, o scelerato, meco</l>
<l>Scusar ti puoi, che de' bei fatti illustri</l>
<l>Del tuo gran padre imitator non sei,</l>
<l>E sol del vizio suo sei fatto erede.</l>
<l>Ella or si gode, e non la invidio, un altro</l>
<l>Sposo, del padre tuo molto migliore,</l>
<l>E su nel ciel tutta contenta siede</l>
<l>Nel carro, tratto da frenate tigri.</l>
<l>Ma le mie nozze i dispregiati Traci</l>
<l>Or fuggon, lassa, e mi ricordan ch'io</l>
<l>Preposi a loro un peregrino strano.</l>
<l>Vadasene or, altri mi dice, a Atene,</l>
<l>Ch'altri sarà che la gran Tracia regga:</l>
<l>Il fin dimostra pur le cose fatte.</l>
<l>Ma non abbia già mai successo buono</l>
<l>Chi delle imprese altrui non guarda il fine,</l>
<l>Ma solo i casi e gli accidenti attende.</l>
<l>Ah, se ne' nostri mari unqua vedute</l>
<l>Fosser le bianche tue bramate vele,</l>
<l>Si diria allor che proveduto avessi</l>
<l>Et ad altrui, et a me stessa bene.</l>
<l>Ma non ho procacciato: e questi regni</l>
<l>Non ti vedran mai più, benché sien tuoi.</l>
<l>Oimè! che inanzi agli occhi aver mi pare</l>
<l>L'armata tutta, a quella guisa ch'io</l>
<l>La vidi allor che tu partir dovevi.</l>
<l>Come avesti tu mai, perfido, ardire</l>
<l>Cinger l'amate braccia al collo intorno,</l>
<l>Et abbracciarmi strettamente, e darmi</l>
<l>Soavi baci, e mescolare insieme</l>
<l>L'onde degli occhi miei co' pianti tuoi?</l>
<l>E querelarti che propizii i venti,</l>
<l>Ahi traditore, al tuo viaggio avessi?</l>
<l>E dirmi poi con lagrimosa voce,</l>
<l>E queste fur le tue parole estreme,</l>
<l>Fille, fa' d'aspettar tuo sposo allegra?</l>
<l>Io dunque, oimè, t'aspetterò, che solo</l>
<l>Per non vedermi più, lassa, partisti?</l>
<l>Io dunque indarno aspetterò le vele</l>
<l>A cui sì furo i nostri mari a schivo?</l>
<l>E nondimen t'aspetto; e ben che sia</l>
<l>Il tuo ritorno tardi, io non mi curo,</l>
<l>Pur che la fede tua, pur ch'i tuoi giuri</l>
<l>Sien sol dal tempo e violati e rotti,</l>
<l>Non da l'empio voler negletti e sparsi.</l>
<l>Misera me, che parlo? o che voglio io?</l>
<l>Ahimè! che forse altra consorte tienti,</l>
<l>Et altro amor, ch'a me cotanto nocque:</l>
<l>Forse ch'io son de la tua mente uscita,</l>
<l>E non conosci più Fillide alcuna,</l>
<l>Né sai qual Fille io sia, né di che parte.</l>
<l>Sappia ch'io son quella tua Fille, quella</l>
<l>Misera Fille, che dall'onde irate,</l>
<l>Che da la rabbia, e dal furor del mare,</l>
<l>Che da sì lunghi e perigliosi errori</l>
<l>Agitato, e sbattuto, entro al mio regno</l>
<l>T'accolsi, e diedi a le tue navi il porto,</l>
<l>Ed a te poscia il mal gradito albergo.</l>
<l>Io son colei, le cui ricchezze fero</l>
<l>Le tue maggiori, e gratamente diedi</l>
<l>A te mendico assai pregiati doni,</l>
<l>E te n'era per dar di vie più ricchi.</l>
<l>E quella son, ch'i larghi regni e immensi</l>
<l>Del padre mio Licurgo in man ti posi,</l>
<l>Ch'eran mal atti a sostener l'impero</l>
<l>D'una femina sola; et è quel regno</l>
<l>Ond'il Rodope ombroso è cinto, e s'apre</l>
<l>Per fin al freddo agghiacciatissimo Emo,</l>
<l>E dove l'Ebro in mar s'asconde e tuffa;</l>
<l>E son colei, di cui tu prima avesti</l>
<l>Con mal secondi e fortunati auguri</l>
<l>L'alma virginità, che tanto è cara,</l>
<l>A cui tu pria con la fallace mano</l>
<l>Nel letto marital sciogliesti il nodo</l>
<l>De la mia castità: ma quivi intorno</l>
<l>Urlò Megera, e l'altra Furia seco,</l>
<l>E l'aria fe' sonar di meste voci</l>
<l>L'augel notturno errante; e cinta il fronte</l>
<l>D'aspi di fuoco, e con l'ardenti faci</l>
<l>Tolte da' cimiteri Aletto venne.</l>
<l>Io nondimen tutta dogliosa in volto</l>
<l>Mesta men vo su pe' dumosi lidi,</l>
<l>Or sugli scogli seggio, e a mezzo il giorno,</l>
<l>Quando il caldo maggior la terra fende,</l>
<l>O quando in ciel nella profonda notte</l>
<l>Si scorgan fiammeggiar le fredde stelle,</l>
<l>Qual vento agiti il mar, misera, attendo;</l>
<l>E quelle vele ch'io da lunge scorgo</l>
<l>Drizzarsi a' porti nostri, esser mi credo</l>
<l>Le tue bramate, e che sien stati uditi</l>
<l>In cielo i pianti, e le preghiere, e i voti;</l>
<l>Ond'io subito corro al lido, e a pena</l>
<l>Mi tengan l'onde ch'io non entri in mare;</l>
<l>Ma poi ch'a lor vicina esser non veggio</l>
<l>Le navi tue, mi tramortisco, e in braccio</l>
<l>A le donzelle mie pallida caggio.</l>
<l>Egli è un seno in mar, ch'a guisa d'arco</l>
<l>Si piega alquanto, e ne le parti estreme</l>
<l>Ha due gran sassi, ond'io più volte irata</l>
<l>Ebbi voglia gittarmi in mezzo a l'onde.</l>
<l>E poi che tu non torni, indi trarrommi;</l>
<l>E voglia il cielo e Dio ch'a le tue rive</l>
<l>Mi gettin l'acque, ed insepolta e nuda</l>
<l>Pallid'ombra ti venga innanzi agli occhi;</l>
<l>Che benché il ferro, e l'adamante, e 'l sasso,</l>
<l>E di durezza ogni durezza avanzi,</l>
<l>Io so che tu dirai: deh Fille mia,</l>
<l>Tu non dovevi, oimè, così seguirmi.</l>
<l>Spesso il ferro, e 'l veleno in mano ho preso</l>
<l>Per finir la mia vita, e spesso ancora</l>
<l>Intorno al collo, a cui già feron nodo</l>
<l>Le belle braccia tue, la fune ho avvolto;</l>
<l>E son fermata d'emendar la colpa</l>
<l>Con la subita morte; e sopra il mio</l>
<l>Sepolcro intaglierai l'empia cagione</l>
<l>Del mio morir con questi versi brevi:</l>
<l>– Demofonte a morir Fillide spinse,</l>
<l>Il peregrin, l'albergatrice amante:</l>
<l>Di lui la colpa fu, di lei fu il danno –.</l>
</lg>

<p>Scrivono molti autori, e massimamente i poeti, che Fille, poi ch'ella ebbe aspettato molti giorni e mesi la tornata di Demofonte, dubitando di non esser stata tradita, disperata s'appiccò con la propria cintura. Di cui avendo compassione gli Dei, la convertirono in un mandorlo senza fronde. Tornato poi Demofonte, et avendo inteso lo strano caso, abbracciò il tronco del mandorlo, e baciollo. Et allor l'albero mandò fuori le foglie, quasi rallegrandosi Fille del ritorno del marito.</p>

</div1>

<div1 type="epistola">
<head> Ippodamia ad Achille<lb/>Epistola terza</head>

<p>Andando i Greci alla impresa 
di Troia, e saccheggiando, sì
come è costume degli eserciti,
 tutte le provincie e terre de'
nimici, occorse che Achille, 
assaltata Tebe e Lirnesso, le rovinò:
e tra l'altre ricchissime prede,
 ne portò due bellissime giovani,
cioè Astinome figliuola di Crise,
 sacerdote d'Apolline, che
abitava in Tebe, e di Lirnesso ne 
condusse Ippodamia, la quale
Achille prese per sua, poi che
 Agamennone imperador de' Greci, nel
dividere la preda, elesse per
 se stesso Astinome. Ma entrando
nell'esercito de' Greci una 
grandissima peste, il re intese da
Calcante, suo augure, che il 
male non era per finire se prima non
si rendeva Astinome a Crise,
 perché Apollo s'era mosso ad ira
contra i Greci per i preghi del 
suo sacerdote. Laonde, renduta
Agamennone la figliuola al padre,
 egli mandò a dire ad Achille che
gli mandasse Ippodamia. Per lo che
 sdegnato Achille gli la mandò,
avendolo prima oltraggiato di parole, 
e sforzatosi di amazzarlo; e
fu lo sdegno tale che egli non 
voleva dar più il suo aiuto ai
Greci, il che era di grandissimo 
danno all'esercito. Per la qual
cosa il re si dispose di rendergli
 la sua donna, e per mitigare la
sua còlera, gli offeriva con lei 
molti doni, et una sua figliuola
per moglie. Ma egli ricusando lei
 et ogni altra cosa che gli era
offerta, diede occasione ad
Ippodamia di scriverli, secondo che
finge Ovidio, la presente pìstola: 
dove ella dolendosi della sua
sì lunga ira, lo prega a ripigliarla, 
dovendo egli richiederla,
ancor che Agamennone non gli la 
offerisse; et adduce molte ragioni
per le quali egli si debba muover
 a far questo, et in somma gli
dice che, per essergli ella moglie 
e serva, è per seguirlo ovunque
egli andrà, come sposo e signore:
 ove il poeta mostra qual debba
esser la prudenza d'una donna ne' 
casi aversi di fortuna, la quale
non è altro che rimettersi e 
raccomandarsi a quello che per molte
prove s'è conosciuto vero e fedele amante.</p>

<lg>
<l>Da la rapita Ippodamia, da quella</l>
<l>Felice serva, e sventurata moglie,</l>
<l>Questa ti viene, o valoroso Achille,</l>
<l>Non ben da me, che son barbara e strana</l>
<l>E male avezza a la favella greca,</l>
<l>Di greche note, a me mal note, scritta.</l>
<l>E le lagrime ch'io qui verso han fatto</l>
<l>Queste macchie, ch'in lei sì spesse vedi;</l>
<l>Ma le lagrime e 'l pianto aver devrebbe</l>
<l>Entro al tuo cor di dolorosa voce,</l>
<l>Di mesti accenti, e di querele pie</l>
<l>La forza e 'l suono: e se mi lice alquanto</l>
<l>Di te mio sposo e mio signor dolermi,</l>
<l>Del mio signor, del mio marito irato</l>
<l>Lamenterommi, e di mia sorte aversa,</l>
<l>Poi ch'a dolermi e lamentar m'invita</l>
<l>L'onta crudele, e l'inumano oltraggio,</l>
<l>Che fuor del merto mio, de la tua voglia,</l>
<l>Lassa, sopporto; e so ben io che tua</l>
<l>Non fu la colpa ond'io mandata fussi</l>
<l>Al grand'Agamennon, ma il tuo furore</l>
<l>Fu ben cagion dapoi che così presto,</l>
<l>Senza pur dirmi a Dio, scacciata quasi</l>
<l>Da te mio sposo, al tuo signor ne gissi:</l>
<l>Onde Taltibio et Uribante, umili</l>
<l>Del nostro maggior re messaggi fidi,</l>
<l>Che mi chiamaro, a cui fidata fui,</l>
<l>Si guardavano in faccia, e mesti e cheti</l>
<l>Dicevano a se stessi: ove è la fiamma,</l>
<l>Ove l'amor, che dolcemente ardeva</l>
<l>Ambe l'anime loro? Io ben poteva</l>
<l>Esserti, oimè, vie più pregiata e cara</l>
<l>Ch'io non ti fui, e s'io dovea per forza</l>
<l>Irne lunge da te, girne più tardi,</l>
<l>Che la dimora avria scemato in parte</l>
<l>Il mio dolor: misera me, ch'io pure</l>
<l>Non potei darti a la partita un bacio,</l>
<l>Né dirti sospirando: Achille, a Dio.</l>
<l>Ma ben versai dagli occhi amari pianti,</l>
<l>E mi squarciai le chiome, ahimè, dolente,</l>
<l>Che mi parve al mio padre, al mio marito</l>
<l>Esser di nuovo, et a mia patria tolta.</l>
<l>Spesso ho voluto al mio guardiano ordire</l>
<l>Inganni e frode, ed involarmi a quello,</l>
<l>E ritornarmi al mio consorte in braccio.</l>
<l>Ma s'io dal padiglion fuss'ita lunge,</l>
<l>Femina, inerme, e paurosa, e sola,</l>
<l>Il nimico troian non lunge ivi era,</l>
<l>Che m'avria presa, e gran terrore aveva</l>
<l>Da l'ombre de la notte, ond'io potessi</l>
<l>Irne prigiona, e divenire ancella</l>
<l>Di qual si sia tra le più chiare e belle</l>
<l>Del vecchio re troian figliuole o nuore,</l>
<l>Benché fosse ciascuna, o nuora, o figlia,</l>
<l>Per preda avermi, o per ancella indegna.</l>
<l>Ma tu dirai ch'io fui donata a lui</l>
<l>Perch'io dovea per la salute greca</l>
<l>Essergli serva: io lo concedo, ahi lassa!</l>
<l>Perché debb'io, s'Agamennon, pentito</l>
<l>Del grave oltraggio, or mi ti rende, avere</l>
<l>Il mio signore, il mio marito avverso?</l>
<l>A che per tante notti, a che per tanti</l>
<l>Giorni infelici, e nubilosi, e foschi,</l>
<l>Lunge mi sto dal mio signor pregiato</l>
<l>E mio dolce marito? ahi, freddo Achille,</l>
<l>Perché non mi richiedi? ahi pigro amante,</l>
<l>Ahi lento sposo, a che sì tarda è stata</l>
<l>L'ira tua giusta a vendicar l'oltraggio</l>
<l>Che mi ti tolse, e ti fe' darmi altrui?</l>
<l>Oimè! che 'l gran Patroclo, oimè, che 'l fido</l>
<l>Compagno tuo, quando io parti', mi disse:</l>
<l>A che t'affliggi, Ippodamia? tu quindi,</l>
<l>Credimi, non sarai gran tempo lunge,</l>
<l>E torneraiti al tuo consorte in breve.</l>
<l>Ma io non torno, e tu crudel non pure</l>
<l>Non mi richiedi, anzi fai forza ch'io</l>
<l>Non ti sia resa, e mi discacci e fuggi.</l>
<l>Vatten pur ora, e di bramoso amante</l>
<l>Prenditi il nome e di marito fido.</l>
<l>Lassa! ch'e' venne il valoroso Aiace,</l>
<l>E 'l gran figliuol d'Amintore, a te questi</l>
<l>Amico fido, e tuo parente quello,</l>
<l>E 'l saggio Ulisse, in compagnia di cui</l>
<l>Mi ritornassi al mio diletto Achille:</l>
<l>I quali ai ricchi doni aggiunser molte</l>
<l>Parole e preghi, e t'offeriron meco</l>
<l>Venti vasi di rame, entro e d'intorno</l>
<l>Con magistero ben tagliati e sculti,</l>
<l>E sette scanni eguai di pregio e d'opra,</l>
<l>A cui l'imperador cortese aggiugne</l>
<l>Dieci talenti d'oro, e quel che poscia</l>
<l>A gentil cavalier conviensi, e forte,</l>
<l>Dodici bei corsieri, avezzi in guerra</l>
<l>Et in corso portar mai sempre il pregio,</l>
<l>E molte schiave ancor gentili e belle,</l>
<l>Che di Lesbo fur tratte, allor ch'in terra</l>
<l>Cadde per le man vostre, e insieme aggiunge</l>
<l>A così ricchi, a sì pregiati doni</l>
<l>Una, di tre ch'ei n'ha, pregiate figlie;</l>
<l>Ma bisogno non hai d'altra consorte</l>
<l>Che sia con teco in matrimonio aggiunta.</l>
<l>Ahi dolce Achille mio, qual mia sventura,</l>
<l>Qual tua voglia crudel ti sforza, e spinge</l>
<l>A ricusar con sì sdegnoso core</l>
<l>Quell'oro, oimè, ch'al grande Atrida offrire</l>
<l>Dovevi tu per riavermi, s'io</l>
<l>Dovea da te con oro esser riscossa?</l>
<l>Per qual mio fallo, o mio pregiato Achille,</l>
<l>Per qual mia colpa ho meritato mai</l>
<l>Diventarti sì vile? ove n'è gito</l>
<l>Sì veloce da te sì lungo amore?</l>
<l>Segue mai sempre empia fortuna e trista</l>
<l>I miseri mortali? ed uno stile</l>
<l>Tiene in far loro oltraggio? ahimè, non deve</l>
<l>Seguir mai più la mia tempesta e 'l fosco</l>
<l>Aura più dolce, e più sereno cielo?</l>
<l>Lassa! ch'io vidi il mio Lirnesso in terra</l>
<l>Cader per tuo valore, e di quel danno</l>
<l>La maggior parte Ippodamia sofferse;</l>
<l>Ch'io vidi andare ad un medesmo fine</l>
<l>Tre miei fratelli, e 'l mio canuto padre</l>
<l>Farsi con le sue mani al collo il nodo;</l>
<l>E vidi poscia il mio marito fido,</l>
<l>Qual ei si fosse, oimè, giacer per terra</l>
<l>Nel proprio sangue orribilmente involto.</l>
<l>Io nondimen de' miei parenti in vece,</l>
<l>E per tante perdute amate cose,</l>
<l>Te solo accolsi, ed in te sol mi posi:</l>
<l>E m'era solo il glorioso Achille</l>
<l>Padre, patria, signor, fratello, e sposo.</l>
<l>Tu pei sacrati e riverendi numi</l>
<l>Della marina Teti, alma tua madre,</l>
<l>Mi promettesti, e mi giurasti ch'io</l>
<l>Dovea render al ciel grazie non poche</l>
<l>Per tal ventura, e mi sarebbe immenso</l>
<l>Util, gloria, et onor, pregio e salute</l>
<l>L'esser fatta d'Achille ancella e preda.</l>
<l>O grand'util che m'è ch'io sia scacciata</l>
<l>Dal mio sposo e signore! e bench'io torni</l>
<l>Ricca di doni, e di gran dote carca,</l>
<l>Ei m'abbia a schivo, e mi dispregi insieme</l>
<l>Con quei sì ricchi e sì pregiati doni</l>
<l>Che dar gli vuole il grand'Atrida meco.</l>
<l>Anzi il publico grido è che tu spieghi,</l>
<l>Tosto che spunti in oriente il sole,</l>
<l>Le vele ai venti, ancor che fosse il cielo</l>
<l>Carco di nubi, e di tempesta il mare:</l>
<l>La qual novella ria, tosto che giunse</l>
<l>A l'infelici e spaventate orecchie,</l>
<l>Si fe' lo petto mio d'anima voto,</l>
<l>E 'l sangue si nascose, io non so dove,</l>
<l>Perch'io tosto mi fei gelata e smorta.</l>
<l>Tu dallo sdegno, e dal voler sospinto</l>
<l>N'andrai per l'onde, e la tua fida ancella</l>
<l>In man di cui sarà lasciata? ahi lassa,</l>
<l>Chi sarà mai, che de la tua consorte</l>
<l>Faccia il dolor men grave? aprasi omai,</l>
<l>Aprasi pur l'ingorda terra, e queste</l>
<l>Membra s'inghiotta, o quando irato Giove</l>
<l>Su nel ciel tuona, in me sdegnato vibre</l>
<l>Un dei più crudi suoi fulmini ardenti,</l>
<l>Prima che senza me si veggin l'onde</l>
<l>Rotte da' remi tuoi spumare, o prima</l>
<l>Ch'io veggia senza me negletta donna</l>
<l>Irsene i legni tuoi felici al porto.</l>
<l>Ma s'e' ti piace omai tornare indietro,</l>
<l>Ed a' paterni tuoi paesi aspiri,</l>
<l>Perché mi lasci sola? io non son grave</l>
<l>Soma ad un legno, e seguirotti ognora</l>
<l>Non come sposa il suo consorte amato,</l>
<l>Ma quale ancella il vincitor nimico:</l>
<l>Né poco util sarò, perch'io lo stame</l>
<l>Trarrò con l'altre tue donzelle e serve,</l>
<l>E seguirò come una schiava umile</l>
<l>I passi ognor della tua bella donna:</l>
<l>Che bellissima fia tra l'altre greche</l>
<l>Qualor andrà per adagiarsi, a cui</l>
<l>Il serico trarrò reale ammanto,</l>
<l>E degna nuora fia del tuo gran padre,</l>
<l>Che de la bella Egina e del gran Giove</l>
<l>Non è nipote indegno, e d'essa ancora</l>
<l>Nereo non sdegnerà d'esser parente.</l>
<l>E noi tue serve umili, e fide ancille,</l>
<l>Da le rocche trarrem lo stame e 'l lino,</l>
<l>E renderen de l'uno e l'altro il peso.</l>
<l>Sol questo bramo, o mio signore amato,</l>
<l>E questa grazia sol pregando chieggio,</l>
<l>Che la tua donna e mia padrona, a cui</l>
<l>Schiava sarò, non sia signora ingiusta,</l>
<l>E contra Ippodamia spietata e cruda;</l>
<l>Né sopportar ch'al tuo conspetto il crine</l>
<l>Duramente mi sveglia, o batta il volto,</l>
<l>Ma con dolce parlar dica: anco questa</l>
<l>Fu già, qual or sei tu, mia sposa fida.</l>
<l>Ma soffra pur con questo ogn'altro oltraggio</l>
<l>Pur ch'io non resti abbandonata indietro:</l>
<l>Che questo è quel timor che crudamente</l>
<l>Ognor, misera me, mi scuote il core.</l>
<l>A che più tardi, Achille? ecco che 'l grande</l>
<l>Agamennon dell'error suo si pente,</l>
<l>E giace tutta impallidita e mesta</l>
<l>Dinanzi ai piedi tuoi la Grecia altera,</l>
<l>Dal tuo valor sol attendendo aita.</l>
<l>Vinci omai l'ira tua, vinci il tuo core,</l>
<l>Tu che gli altri guerrier di forza vinci;</l>
<l>Perché sopporti, oimè, che 'l forte Ettorre</l>
<l>Col suo valor le greche forze avanzi?</l>
<l>Riprendi, signor mio, riprendi il ferro,</l>
<l>E col favor di Marte in fuga volta</l>
<l>Gli sbigottiti tuoi nimici e nostri;</l>
<l>Ma pria ricevi me tua fida ancilla:</l>
<l>Che se per me di disdegnoso foco</l>
<l>S'accese il petto tuo, per me si spenga,</l>
<l>E sia de l'ira tua principio e fine.</l>
<l>Né t'ascrivere a biasmo, ai preghi miei</l>
<l>Intenerir de l'indurata mente</l>
<l>Il sasso e 'l giel, ché Meleagro ancora</l>
<l>Al prego umil de la consorte amata</l>
<l>Riprese per la patria allegro il ferro.</l>
<l>E sai ben tu che la sua madre Altea,</l>
<l>Perch'egli avea di lei due frati ucciso,</l>
<l>Sdegnosa il maledisse, e d'ira accesa</l>
<l>Al suo proprio figliuol bramò la morte;</l>
<l>Ond'ei pien di furor, posando l'armi,</l>
<l>A la patria, a la madre, anzi a se stesso</l>
<l>Duramente negò la grande aita,</l>
<l>Ch'ella dal suo valor solo attendea.</l>
<l>Sol la sua donna a sì bell'opra il volse,</l>
<l>E del suo cor sol l'adamante roppe.</l>
<l>O ben di me più fortunata lei!</l>
<l>Poi ch'io tanti lamenti, e tanti preghi</l>
<l>Dinanzi al signor mio, misera, spargo,</l>
<l>E questi veggio e quelli al vento sparsi.</l>
<l>Io nondimen non me ne sdegno, ch'io</l>
<l>Non fui degna già mai d'esserti sposa,</l>
<l>Né questo mai mi persuasi, poi</l>
<l>Che come serva il mio signor chiamommi</l>
<l>Più volte il giorno a diportarmi seco.</l>
<l>E mi sovien ch'ad una schiava io dissi,</l>
<l>Che mi chiamava sua signora e donna:</l>
<l>Tu fai lo stato mio con simil nome,</l>
<l>E la mia servitù più grave e dura.</l>
<l>Ma io ti giuro, e ti confesso aperto</l>
<l>Per l'ossa del mio sposo, a cui mal diedi</l>
<l>Onorato sepolcro, e ch'io tuttora</l>
<l>Avrò nell'alma in riverenza e 'n pregio,</l>
<l>E per l'anime forti, e pel valore</l>
<l>Di tre fratelli miei, che giustamente</l>
<l>Per la lor patria oprando il ferro e 'l core</l>
<l>Si giaccion or con la lor patria estinti;</l>
<l>E per la fronte tua ti giuro, e mia,</l>
<l>E per quell'armi invitte, onde togliesti</l>
<l>La vita a tanti miei parenti amati,</l>
<l>Che 'l grande Atrida, e mio signor, già mai</l>
<l>Di me non prese alcun piacer d'amore.</l>
<l>E s'io ti giuro il falso, opra in me stessa</l>
<l>Ogni tuo sdegno, e mi dispregia, e lascia.</l>
<l>Ma s'io dicessi, o mio pregiato Achille,</l>
<l>Giura ancor tu di non aver mai preso</l>
<l>Gli amorosi piacer con donna alcuna,</l>
<l>Tu no 'l vorrai con verità giurare.</l>
<l>Oimè! ch'i Greci han nel pensier che sempre</l>
<l>Per mia cagion tu ti lamenti e doglia,</l>
<l>E de l'assenza mia sospiri e pianga.</l>
<l>E tu lieto ti stai, di qualche bella</l>
<l>Amica tua, o fortunata, in braccio,</l>
<l>Al dolce suon di ben soave cetra</l>
<l>Accordando d'amor leggiadri accenti.</l>
<l>E s'alcun vuol saper ond'è che tanto</l>
<l>Il coraggioso e già sì forte Achille</l>
<l>Fugga la guerra, e grandemente tema</l>
<l>Di ritrovarsi in periglioso assalto,</l>
<l>È sol perché ne la battaglia è sempre</l>
<l>Tema e travaglio, ed a chi l'usa nuoce:</l>
<l>Ma 'l soave cantar, lo star la notte</l>
<l>In bel diporto e grato, aver talora</l>
<l>Di Venere e d'Amor diletto e gioia,</l>
<l>Molto più giova, e più diletta e piace;</l>
<l>E più sicuro è l'ociose piume</l>
<l>Premere in pace, e tener stretta in braccio</l>
<l>Bella donna e cortese, e dolce suono</l>
<l>Udir di dolce e di sonora lira,</l>
<l>Che lo scudo imbracciar, che correr l'asta,</l>
<l>Et allacciato aver grave elmo in testa.</l>
<l>Ma tu solevi pur le spoglie altiere,</l>
<l>E le chiare vittorie, e il nome illustre</l>
<l>Ch'acquistar suol chi si travaglia in arme,</l>
<l>Più che simil lascivie avere in pregio.</l>
<l>Fusti tu solo, oimè, gagliardo e forte,</l>
<l>E del ferro e del sangue amico e ingordo</l>
<l>Per fin ch'io fussi tua prigiona e serva? </l>
<l>Giac'ella, oimè, con la mia patria insieme</l>
<l>La tua gloria maggior battuta in terra?</l>
<l>Oh no 'l consenta il ciel! ma via più presto</l>
<l>Dal forte braccio tuo vibrato il ferro</l>
<l>Trapassi il cor di quel famoso duce,</l>
<l>Per cui Troia sen va sì fiera in vista,</l>
<l>Di cui la Grecia tua cotanto teme:</l>
<l>Mandate, o Greci, me sua serva, e sposa</l>
<l>Ambasciatrice al mio signore, e sposo,</l>
<l>Ch'io porterò con l'ambasciate insieme</l>
<l>Molti di vero amor soavi baci.</l>
<l>Io più che 'l buon Fenice, io più che 'l saggio</l>
<l>Ulisse, e più ch'il giovanetto Aiace</l>
<l>Potrò nel cor del mio signor crudele:</l>
<l>Che molta forza ha negli irati amanti</l>
<l>Il sentirsi talor stringere il collo</l>
<l>Dalle già tant'amate amiche braccia,</l>
<l>Mostrare il seno, e con sospir baciarli.</l>
<l>Che benché tu via più feroce e crudo</l>
<l>Dell'onde sia della tua madre Teti,</l>
<l>Ancor ch'io taccia, al mio sol pianto amaro</l>
<l>Si cangerà de l'indurato petto</l>
<l>E del tuo duro cor lo scoglio in polve.</l>
<l>Deh or (se 'l padre tuo finisca in bella</l>
<l>Vecchiezza i suoi begli anni, e se felice–</l>
<l>Mente sen vada il tuo figliuolo in guerra)</l>
<l>O valoroso, o mio pregiato Achille,</l>
<l>Rivolgi gli occhi alla tua fida ancilla,</l>
<l>All'infelice Ippodamia, che tanto</l>
<l>Di gravosi pensier l'animo ha pieno,</l>
<l>E non voler, crudel, con tanta e tale</l>
<l>Lunga dimora incenerirle il core.</l>
<l>Ma se 'l tuo amor s'è convertito in odio,</l>
<l>E venuta ti son, misera, a schivo,</l>
<l>Sforza a morire almen colei, che senza</l>
<l>Te, suo gradito ben, vivere astringi:</l>
<l>E se tu segui esser crudel con meco,</l>
<l>Mi sforzerai morir, che già fuggito</l>
<l>S'è dal mio viso il bel vermiglio e bianco,</l>
<l>E da le membra la grassezza; e sono</l>
<l>Pallida, e magra, ed una speme sola</l>
<l>Mi mantien viva, ond'io se d'essa fia</l>
<l>Privata, ahi lassa, io seguirò del mio</l>
<l>Morto marito, e de' miei frati insieme</l>
<l>L'ombre sanguigne, impallidite, e smorte;</l>
<l>Né ti sarà d'onor, né de la morte</l>
<l>Andar potrai d'una donzella altiero.</l>
<l>Ma perché vuoi d'estrema doglia amara</l>
<l>Farmi finir la dolorosa vita?</l>
<l>Prendi, prendi il pugnal, prendilo, e dentro</l>
<l>A questo sen l'ascondi: io ben di sangue</l>
<l>Ho tanta copia ancor, che ben potrassi</l>
<l>Farsi vermiglio; aprami il petto omai</l>
<l>Quel ferro rio, che trapassar doveva,</l>
<l>Se la gran Palla acconsentito avesse,</l>
<l>Al grand'Agamennon l'altr'ieri il core.</l>
<l>Ma sarà meglio assai che quella vita,</l>
<l>Che già per tua bontà, lassa, mi desti,</l>
<l>Viva conservi ancora, e chieggio amica,</l>
<l>Quel che nimica e fuor di speme</l>
<l>Ottenni dal mio signor vittorioso in dono.</l>
<l>Ben ti daran delle troiane mura,</l>
<l>Che fe' Nettunno, i difensori altieri</l>
<l>Molti nimici, a cui col ferro ignudo</l>
<l>Spogliar l'anime possa; e da' nimici</l>
<l>Prendi la giusta, e gloriosa, e bella</l>
<l>Occasion di trar di vita altrui,</l>
<l>E non da me, che ti son fida sposa:</l>
<l>E come sposo, e mio signore amato,</l>
<l>O bramando spiegar le vele al vento,</l>
<l>O di star fermo a la troiana guerra,</l>
<l>Quasi tua moglie e serva, a te mi chiama.</l>
</lg>

<p>Io non ho letto, ch'io mi ricordi, ciò che seguisse poi tra questi due amanti, ma è credibile che Achille la ripigliasse, e ritornando a combattere facesse quelle maravigliose prove che si leggono di lui, tra le quali fu la vittoria di Ettore, ch'era quel che manteneva in piedi 
tutta quella guerra.</p>

</div1>

<div1 type="epistola">
<head> Fedra a Ippolito<lb/>Epistola quarta</head>

<p>Essendosi fuggita Fedra insieme
 con la sua sorella Arianna
con Teseo, Fedra fu da lui presa
 per moglie, poi che egli ebbe
lasciato Arianna sua sorella a
 dormire in sul lito. Et avendo
Teseo un figliuolo chiamato 
Ippolito, il quale gli partorì una
giovane Amazzone, domandata 
Ippolita, che era di viso e di maniere
bellissimo, ella caldamente 
s'innamorò di lui. E perché le pareva
cosa poco onesta scoprire al 
figliastro l'amor suo a viva voce,
però ella gli scrive in questa 
lettera (per aver lo scritto men
vergogna) tutto l'amor suo, 
persuadendolo con apparenti ragioni a
voltarsi ad amarla, dicendo
 non esser grave peccato il figliastro
goder della matrigna, anzi 
gli dice ch'ei n'acquisterà 
grandissimo onore, per esser cosa 
rarissima la benevolenza tra matrigna e
figliastro. Dove il poeta dimostra
 quanto possa una sfacciata
libidine, la quale in tutto cieca,
 ha per lecito quello che è
inonestissimo: ond'ella, 
spinta da soverchia lascivia, dette
principio all'amoroso 
ragionamento in questa guisa.</p>

<lg>
<l>Questi sospir, quest'amorosi preghi</l>
<l>A te, dolce suo ben, dolce sua vita,</l>
<l>Da cui suo ben, da cui sua vita aspetta,</l>
<l>Fedra fedele, e sfortunata scrive.</l>
<l>Leggi pur quant'io scrivo: e che ne puote</l>
<l>Nuocer già mai quel che si legge in carte?</l>
<l>Anzi trovar potrai nascoso in questi</l>
<l>Versi d'amor quel che ti piaccia e giovi.</l>
<l>In queste carte ancor gl'interni affetti</l>
<l>E gl'interni pensier, celati e chiusi,</l>
<l>Per l'onde infide e per la terra intorno</l>
<l>Sen van sicuri; e le vergate carte</l>
<l>L'un dall'altro nimico accetta e legge.</l>
<l>Tre volte mi sospinse ardente amore</l>
<l>A scoprirti il mio foco, e vinta e presa</l>
<l>D'amoroso timor, tre volte muta</l>
<l>Si feo mia lingua, e di mia voce il suono</l>
<l>Restò tre volte in su le labra estreme:</l>
<l>Che bench'amor così n'infiammi e n'arda</l>
<l>Che mal celar si possa il fiero ardore,</l>
<l>Devesi nondimen vergogna onesta</l>
<l>Mista tener col desiderio ardente;</l>
<l>E quel ch'allor sol per vergogna tacqui,</l>
<l>Or di sua propria man mi detta Amore:</l>
<l>E non deve spregiar vil uom di terra</l>
<l>Quant'egli a noi comanda, essendo Amore</l>
<l>Non pur di noi qua giù signore e dio,</l>
<l>Ma de' signori e degli Dii del cielo</l>
<l>Signore e dio: et ei mi spinse in prima,</l>
<l>Quando a scriverti ancor tremava il core,</l>
<l>A pigliar questa penna, e disse: scrivi,</l>
<l>Scrivi, Fedra fedel, che bench'egli abbia</l>
<l>Il cor di ferro, e di diamante il petto,</l>
<l>Ei nondimen, tutto pietoso in vista</l>
<l>Quasi umil vinto al vincitor gentile,</l>
<l>Le man ti porgerà, le braccia, e 'l collo,</l>
<l>Onde l'annodi, e l'incateni, e leghi.</l>
<l>Lui dunque invoco, e come dentro all'alma</l>
<l>Di sì gentile ardor m'incende e strugge,</l>
<l>Così benigno ai miei bei voti aspiri,</l>
<l>Ed a le voglie mie tua mente pieghi.</l>
<l>Io con lascivo o disonesto foco</l>
<l>Non romperò del nostro amore i nodi,</l>
<l>Che la mia fama, ove ella arrivi, è tale,</l>
<l>Ch'ella non ha, va' pur cercando il vero,</l>
<l>Di macchia o fregio alcun segnato il volto.</l>
<l>Ma non poss'or celar mia fiamma ardente,</l>
<l>Ch'amor quanto più tardi il cor n'accende,</l>
<l>Tanto più gravemente, oimè, ne strugge,</l>
<l>E più cieca ferita il petto ingombra:</l>
<l>Che come offende il primo giogo il collo</l>
<l>De' teneri giovenchi, e come a pena</l>
<l>In bocca tiene il non usato freno</l>
<l>Tratto del gregge allor corsier gentile,</l>
<l>Così mal può soffrire i primi ardori</l>
<l>Rustico petto, e male avezzo a questo</l>
<l>Così grave d'amor cocente peso,</l>
<l>Ch'or mal dentro al mio sen, misera, posa.</l>
<l>Quando ne' teneri anni amor n'infiamma,</l>
<l>Quasi per arte a sofferir s'impara</l>
<l>Gli sproni, i dardi, e la catena, e 'l foco;</l>
<l>Ma quella ch'ama in più matura etate,</l>
<l>Sente dentro al suo sen d'amor mai sempre</l>
<l>Gli spron più duri, e più pungente il dardo,</l>
<l>Più stretto il nodo, e più cocente il foco.</l>
<l>Tu prima avrai de la pregiata e cara</l>
<l>Mia pudicizia, e conservata fama</l>
<l>I primi frutti, e farem preda insieme,</l>
<l>Io de la tua virginitade, e tue</l>
<l>De la ad altrui mia castitade ascosa,</l>
<l>Che dolce è trar da' fruttuosi rami</l>
<l>I primi pomi, e de le spine avere</l>
<l>Le prime rose; e poi che 'l vago e bello</l>
<l>Primo candore, in cui mi vissi in pace</l>
<l>Senza sentir d'amor stimolo o sferza,</l>
<l>Senza macchiarmi mai di biasmo infame,</l>
<l>Perder doveva, almen mia colpa fia</l>
<l>Tanto minor quant'è più degno il foco,</l>
<l>Ché maggior biasmo, e più vergogna apporta</l>
<l>De l'adulterio assai, vil uom che 'l faccia:</l>
<l>E dentro al mio pensier t'ho tanto in pregio,</l>
<l>Che se Giunon m'addomandasse quale</l>
<l>De' due volessi per mio sposo avere,</l>
<l>O Giove, o 'l bell'Ippolito, io son certa</l>
<l>Ch'io preporrei te mio figliastro a Giove.</l>
<l>E già, né 'l crederai, desio mi viene</l>
<l>Di farmi cacciatrice, e per le selve</l>
<l>Le più feroci e più selvagge fere</l>
<l>Seguir col piede, e sbigottir col grido.</l>
<l>Già tra le Dee la piu tremenda e prima</l>
<l>Tengo colei che fu nudrita in Delo;</l>
<l>Et ho mia mente a la tua mente eguale.</l>
<l>Già mi piace ire al bosco, et ivi in fuga</l>
<l>Volgere i cervi, e le selvagge capre,</l>
<l>E quegli, e queste entro a le reti accorre;</l>
<l>O per gl'incolti e più spediti gioghi</l>
<l>I più veloci can destare al corso,</l>
<l>O trarre il dardo, o l'affannate membra</l>
<l>Posar su le fiorite erbose piaggie.</l>
<l>Spesso mi piace ancor girare intorno</l>
<l>Un lieve carro, o volteggiar col freno</l>
<l>Un fugace corsiero; or folle parmi</l>
<l>Correr simile e traportarmi in vece</l>
<l>Di quelle donne il cui pensiero ingombra</l>
<l>Furor di Bacco, o di quell'altre in guisa</l>
<l>Che là nel colle Ideo sonando fanno</l>
<l>I sacrifici a quella dea che porta</l>
<l>La corona di torri al fronte intorno;</l>
<l>O ver come quell'altre in cui talora</l>
<l>Entra il furor divin di Fauni o Driadi,</l>
<l>Ch'attonite le fan, stordite e folli:</l>
<l>Per che l'ancille mie, qualor si tempra</l>
<l>Quel mio furore, ed in me stessa torno,</l>
<l>Mi narran quelle mie sciocchezze insane,</l>
<l>Quantunque io sappia, e lo confessi aperto,</l>
<l>Ch'alta fiamma d'amor m'avampi il core.</l>
<l>Forse ch'amare altrui di nostra prole</l>
<l>È l'immutabil fato, e da noi donne</l>
<l>Il tributo d'amor Venere chiede.</l>
<l>Giove del ciel rettor d'Europa bella</l>
<l>(Quest'è, lassa, di noi l'antico ceppo)</l>
<l>S'innamorò già fieramente, e dentro</l>
<l>A giovenco gentil se stesso ascose</l>
<l>Sol per rapirla, e per goderla poi;</l>
<l>E Pasife mia madre, oimè, d'un toro</l>
<l>Sì ciecamente s'invaghì, che d'esso</l>
<l>In Creta partorì l'orribil mostro,</l>
<l>Che fu del ventre suo vergogna e peso.</l>
<l>Il perfido dipoi Teseo, e crudele,</l>
<l>Seguendo il fil che mia sorella stolta,</l>
<l>Spinta da grand'amor, gli diede, uscio</l>
<l>De' curvi fuor sì perigliosi tetti.</l>
<l>Et io, s'alcun non mi tenessi figlia</l>
<l>Del gran cretense re, l'ultima vengo</l>
<l>Ad osservar quell'amorose leggi,</l>
<l>Che proprie son del mio lignaggio illustre.</l>
<l>Quest'è fatale ancor, ch'a due sorelle</l>
<l>Una famiglia sola, un sangue istesso</l>
<l>Molto ne piacque, e mia sorella fue</l>
<l>Del padre calda, io del figliuolo accesa,</l>
<l>Onde di due donzelle andar potete</l>
<l>Felici e lieti, e nel reale albergo</l>
<l>Appender di due cor le spoglie altere.</l>
<l>O perché non era io, misera, in Creta</l>
<l>Il giorno che nel gran tempio eleusino</l>
<l>Di Cerere ambi al sacrificio entrammo!</l>
<l>Però ch'allor, bench'io t'avessi impresso</l>
<l>Nel core in prima, all'estreme ossa corse</l>
<l>Più cocente d'amor la fiamma e 'l foco.</l>
<l>Tu vestivi quel dì candida gonna,</l>
<l>Et avevi di fior la chioma adorna,</l>
<l>Et onesta vergogna intorno aveva</l>
<l>Di vermiglio color le guance asperse,</l>
<l>E quel viso, che l'altre acerbo e fiero,</l>
<l>Rigido in bel garzon dirieno e crudo,</l>
<l>Fedra lo chiamerà virile e forte:</l>
<l>E stien pur lunge i giovanetti adorni</l>
<l>E qual femina vil lisciati e colti,</l>
<l>Ch'uom per sé bel, leve ornamento adorna:</l>
<l>Né fan men bel tuo leggiadretto viso</l>
<l>La sparsa polve, e la negletta chioma,</l>
<l>E la fierezza del bel guardo e grato,</l>
<l>O quel sudor che le tue guancie riga.</l>
<l>S'io ti veggio talor corsiero, al freno</l>
<l>Per sua natura, et a lo spron restio,</l>
<l>In picciol cerchio volteggiando accorre,</l>
<l>O col braccio vibrar zagaglia o dardo,</l>
<l>O per gire affrontar cinghiale od orso</l>
<l>Su l'omero portar lo spiede al bosco,</l>
<l>Non men d'amor che maraviglia piena,</l>
<l>Ogni atto miro, ed a quest'occhi piace</l>
<l>La destrezza, l'ardir, la forza, e l'arte:</l>
<l>Ch'agli occhi di chi ama ogn'atto è bello.</l>
<l>Questo sol bramo, o mio figliastro amato,</l>
<l>Che ne le selve degli alpestri monti,</l>
<l>E ne l'alpi nevose, ai sassi e al gelo</l>
<l>Lasci la tua durezza, e più cortese</l>
<l>A la tua Fedra, e tua matrigna sia,</l>
<l>Ch'io non son tal che tu ti sdegni amarmi,</l>
<l>Né che per tua cagion corri a la morte.</l>
<l>Che giova sempre aver ne' boschi il core,</l>
<l>E seguir sempre l'esercizio e l'arte</l>
<l>De la scinta Diana, e spregiar poi</l>
<l>Di Venere e d'Amor gli amati frutti?</l>
<l>Quel ch'a sua guerra, e sua fatica mai</l>
<l>Pace non trova o posa, eternamente</l>
<l>Non può durar, ché la quiete porge</l>
<l>Forza maggiore a l'affannate membra;</l>
<l>E sian da te de la gran dea de' boschi</l>
<l>Imitati talor gli strali e l'arco,</l>
<l>Ch'han spesso dal ferir quiete e tregua:</l>
<l>Che se l'arco terrai mai sempre teso,</l>
<l>Per saettar or questa fera or quella,</l>
<l>Inutil si farà, debile, e lento.</l>
<l>Egli era pur già ne le selve in pregio</l>
<l>Cefalo avuto, e 'n quelle selve istesse</l>
<l>Avevan, sua mercé, cinghiali e cervi</l>
<l>Fatta del sangue lor vermiglia l'erba.</l>
<l>Ei nondimen da la bell'Alba amato</l>
<l>Fu caldamente, e per giacersi seco</l>
<l>Abbandonava, o saggia donna, il suo</l>
<l>Vecchio Titone; e sott'all'ombre spesso</l>
<l>D'elci e di faggi al bell'Adone in grembo</l>
<l>Vener s'assise; e d'Atalanta ancora</l>
<l>Arse il bel Meleagro, e del feroce</l>
<l>Cinghial, che ei sol con la sua destra uccise,</l>
<l>Per bel pegno d'amor, la spoglia diede.</l>
<l>Siamo ancor noi, deh bel figliastro mio,</l>
<l>Tra così cari e fortunati amanti,</l>
<l>Che senza mai d'amor gustare il dolce,</l>
<l>Le belle selve, e le campagne, e' colli</l>
<l>Disabitate son, sterili, e incolti.</l>
<l>Io ti verrò qual tua compagna appresso</l>
<l>Per gli alti monti, e non avrò spavento</l>
<l>De' sassi acuti, o degli acuti denti</l>
<l>D'orso selvaggio, o di cinghiale altero;</l>
<l>E teco abiterò contenta e lieta</l>
<l>La bella Troezena, a cui fan sempre</l>
<l>I duoi mari ondeggiando eterna guerra,</l>
<l>La qual via più che la mia patria istessa</l>
<l>Or m'è, la tua mercé, suave e cara;</l>
<l>E da me lunge il mio marito è stato</l>
<l>Gran tempo omai, e per molt'anni ancora</l>
<l>Lo riterrà suo Piritoo amato,</l>
<l>Che più che la consorte, e più che 'l figlio,</l>
<l>E più che se medesmo avuto ha in pregio.</l>
<l>Né quest'oltraggio sol da lui portiamo,</l>
<l>Che mille gravi ingiuriose offese</l>
<l>Ad ambi ha fatto, ancor ch'ad ambi sia,</l>
<l>Come ognun può saper, per sangue unito,</l>
<l>E de l'un padre sia, de l'altra sposo.</l>
<l>Egli col fier troncon tolse al mio frate</l>
<l>In Creta l'alma, e su l'arena poi</l>
<l>Nuda lasciò la mia sorella pia,</l>
<l>Che per mercé del beneficio immenso</l>
<l>Restasse cibo a l'affamate fiere.</l>
<l>Egli con la sua man tua madre uccise,</l>
<l>Che per virtute, e per valor di guerra</l>
<l>Tra le belle guerriere era la prima,</l>
<l>E di parto sì bel gradita madre,</l>
<l>Per cui degna non fu, misera donna,</l>
<l>L'ira fuggir de l'amatore insano,</l>
<l>A cui non era ancor verace sposa,</l>
<l>Né nodo marital legava i loro</l>
<l>Animi insieme: e perché fece questo,</l>
<l>Empio, se non perché bastardo figlio</l>
<l>De' regni suoi non rimanesse erede?</l>
<l>Egli poscia di me sua donna, e moglie</l>
<l>T'ha fatto aver del bel paterno impero</l>
<l>Emoli indegni, e successori altieri,</l>
<l>Che tuoi fratelli son, che per sua colpa,</l>
<l>E non per mia cagion, son vivi al mondo.</l>
<l>Oh fuss'io morta almen nel mezzo al parto,</l>
<l>Poich'i miei parti, e' miei mal nati figli</l>
<l>Dovevan fare al mio figliastro oltraggio!</l>
<l>Or vatten, folle, e riverente onora</l>
<l>Del mai da te non meritato padre</l>
<l>Il sì temuto, e riverito letto,</l>
<l>Ch'egli ha sì in odio, e sì sdegnoso fugge.</l>
<l>Né perché deggia al suo figliastro unirsi</l>
<l>Matrigna amante ti spaventi, o questi</l>
<l>Nomi, che son sì reverendi al suono,</l>
<l>Non t'empian di terror, ché finalmente</l>
<l>Son nomi vani, e riverenza tale,</l>
<l>Che negli anni a venir mancar doveva,</l>
<l>Regnò nel tempo che Saturno resse</l>
<l>Con vita incolta e mal soave il mondo.</l>
<l>Ma Giove, almo del ciel motore eterno,</l>
<l>Volse ch'a noi mortai lecito fosse</l>
<l>Oprar ciò ch'al desio diletta e piace,</l>
<l>E che potesse al suo fratello amato</l>
<l>La sorella talor per legge unirsi.</l>
<l>La cui bella union, cui dolce amore,</l>
<l>Qualor co' nodi suoi Venere annoda</l>
<l>L'amorose di lor catene e reti,</l>
<l>È stabil sempre, essend'insieme aggiunti</l>
<l>Voglia, sangue, beltà, desire, e stella.</l>
<l>Né difficil sarà celare altrui</l>
<l>Nostro peccato, e così leve errore,</l>
<l>Ché di matrigna e di figliastro il nome</l>
<l>Sarà gran velo a l'amorosa colpa.</l>
<l>S'alcun vedrà che tu m'abbracci, o ch'io</l>
<l>Dolcemente talor ti stringa e baci,</l>
<l>Sarem laudati insieme, io d'esser pia</l>
<l>Al mio figliastro, e tu qual madre amata</l>
<l>Aver la dolce tua matrigna in pregio;</l>
<l>Né d'uopo ti sarà con fraude e tema</l>
<l>Ne l'ombre folte de l'oscura notte</l>
<l>Del geloso marito aprir tremando</l>
<l>Le chiuse porte, o con pregiati doni</l>
<l>Farti benigno il camerier mal fido,</l>
<l>Od ingannar suo vigilante servo:</l>
<l>Che, come un dolce già pregiato albergo</l>
<l>Ambi n'accolse, un sol albergo ancora</l>
<l>Ambi n'accoglierà, dove avrem sempre</l>
<l>Ai nostri ardenti amor sicuro il varco;</l>
<l>Che senza aver d'altrui sospetto o tema</l>
<l>Dar mi potrai dolci amorosi baci,</l>
<l>Come a baciarmi già materno amore</l>
<l>Ti sospingeva, e riverente affetto.</l>
<l>Tu meco ti starai sicuro e lieto,</l>
<l>E cagion ti sarà di lode immensa</l>
<l>L'esser visto talor giacermi a lato,</l>
<l>O starmi in grembo amicamente assiso.</l>
<l>Rompi ogni indugio solamente, e insieme</l>
<l>Gustiamo omai i desiati e cari</l>
<l>E soavi d'Amor graditi pegni:</l>
<l>Il qual sì come acerbamente infiamma</l>
<l>Il petto a me, così benigno e pio</l>
<l>A tutti i voti tuoi cortese aspiri.</l>
<l>Io non mi sdegno omai pregarti umile</l>
<l>Che tu non abbia i miei desiri a sdegno.</l>
<l>Ove son or le pompe, e i fregi illustri,</l>
<l>Le superbe parole, e i chiari e belli</l>
<l>De' miei grand'avi, e celebrati onori?</l>
<l>Io ben pensai contro a sì crudo e fero</l>
<l>Nimico ritrovar corazza e scudo,</l>
<l>Né restar presa in sì tenaci nodi;</l>
<l>E mi deliberai, s'amante puote</l>
<l>Aver di sé mai libertate alcuna,</l>
<l>Di non piegarmi a l'amorosa colpa:</l>
<l>Or vinta prego, incatenata, e presa,</l>
<l>E le braccia real misera stendo</l>
<l>Per abbracciar le tue ginocchia amate,</l>
<l>Ché cieco amante, e di se stesso fore,</l>
<l>Non vede quel ch'a real uom convenga.</l>
<l>La vergogna è fuggita, e nel mio viso</l>
<l>Sol ha lasciata la vermiglia insegna;</l>
<l>E del mio grand'ardor chieder perdono</l>
<l>Mi spinge alto dolore, e poi m'inchina</l>
<l>A dir ch'ai preghi miei tuo duro core</l>
<l>Omai si pieghi, intenerisca, e rompa.</l>
<l>Che mi val or che 'l mio gran padre abbracci</l>
<l>Molto spazio di mare, o che dal cielo</l>
<l>Scendino i tuoni e le saette ardenti</l>
<l>Per man di Giove a sbigottir la terra,</l>
<l>O che mi giova, oimè, ch'intorno intorno</l>
<l>Abbia di raggi d'or mio avo illustre</l>
<l>La fronte cinta, e col vermiglio carro</l>
<l>Dopo l'ombra ai mortali il giorno apporti?</l>
<l>Oimè, ch'amore ogni alto sangue abbassa,</l>
<l>Ed a sua forza ogni valor soggiace!</l>
<l>Ma se di me cura o pietade omai</l>
<l>Non ti prende, crudel, muovati almeno</l>
<l>Degli avi miei l'alta chiarezza illustre.</l>
<l>L'isola ancor de la gran Creta, dove</l>
<l>Nacque l'alto del ciel monarca eterno,</l>
<l>Avrai per dote; e ben desio che quanto</l>
<l>Possiede il padre mio famoso impero,</l>
<l>Al bel figliastro mio soggiaccia, e serva.</l>
<l>Rompi, deh rompi omai lo scoglio e 'l gelo</l>
<l>Del duro petto e del gelato core:</l>
<l>Ahimè! ch'un toro al suo voler potette</l>
<l>Piegar mia madre, e tu sarai più fero</l>
<l>D'una fera selvaggia, e via più crudo</l>
<l>D'un crudel toro? Eh, mio figliastro, ascolta,</l>
<l>Ascolta la tua Fedra, e pietà omai</l>
<l>Di lei ti prenda: io te ne prego umile</l>
<l>Per la madre d'Amor, che del suo foco</l>
<l>Tutta m'avampa, anzi mi strugge il core;</l>
<l>E come io son tutta infiammata et arsa,</l>
<l>Come io sempre ti bramo amico il cielo,</l>
<l>Così t'infiammi tu d'amata donna</l>
<l>Che mai non spregi il tuo bramato amore;</l>
<l>Et amica ti sia la dea de' boschi,</l>
<l>E ti porghin l'ombrose ascose selve</l>
<l>Sempre, o bel cacciator, selvagge fere,</l>
<l>E propizii ti sien Satiri e Pani,</l>
<l>Riverendi de' monti ascosi numi,</l>
<l>E dal bel dardo tuo ferito caggia</l>
<l>Cervo o cinghiale, e l'amorose Ninfe,</l>
<l>Benché ti sien quant'alcun dice a schivo</l>
<l>Le donne amanti, a la tua sete ardente</l>
<l>Faccino i fonti ognor lucidi e freschi.</l>
<l>Molte lagrime ancor con questi versi</l>
<l>Misera verso, e mentre i preghi umili</l>
<l>De l'infelice Fedra attento leggi,</l>
<l>Pensa ancor di veder suo pianto amaro.</l>
</lg>

<p>Lo sfrenato amore di Fedra si convertì tutto in odio. Per la qual cosa, tornato Teseo suo padre, ella l'accusò che egli le aveva voluto usar violenza, e poco onestamente l'aveva ricercata della sua onestà. Onde Teseo pregò Egeo suo padre che volesse far vendetta di questa ribalderia; et Egeo, secondo che fingano i poeti, essendo Ippolito sopra un carro, e stimolando i cavalli, gli mandò un'orca marina: per la quale impauriti i cavalli, sfrenatamente fuggendo uccisero Ippolito. E Fedra, udita la sua morte, ne prese tanto dolore et entrò in tanta disperazione, ch'ella uccise se medesima. Ove si dà con questo essempio ad intendere alle donne che si guardino da' disonesti amori, e dall'opere malignamente e bruttamente operate, perché il più delle volte elle hanno cattivo fine.</p>

</div1>

<div1 type="epistola">
<head>Enone a Paride<lb/>Epistola quinta</head>

<p>Dimorando Paride nelle selve 
della Frigia come pastore, non come
figliuolo di Priamo re di Troia,
 prese per moglie Enone ninfa di
quel paese. Ma poi che egli
 fece il giudicio delle tre Dee,
essendogli stato promesso da 
Venere in premio del giudicio l'amore
di Elena, e andando in Lacedemonia
 per ottenerla, si sparse la
fama qualmente egli l'aveva rapita;
 il che inteso da Enone, ella
scrive al marito questa pìstola, 
nella quale, ricordandogli il suo
amore e la sua fede, cerca con 
molte ragioni di mettergli Elena in
disgrazia, mettendogli inanzi la
 sua impudicizia e la infedeltà,
che non essendo stata fedele al 
suo legittimo sposo, manco sarà ad
un peregrino amante: ove il poeta 
dimostra la pudicizia d'una
donna la quale per le ingiurie
 del marito non si rimuove dal
proposito della sua onestà.</p>

<lg>
<l>Leggi tu questi versi? o pur la nuova</l>
<l>Consorte tua te 'l vieta? Eh leggi pure,</l>
<l>Che la carta non è da greca mano,</l>
<l>Né da' nimici tuoi vergata e scritta;</l>
<l>Ma la misera Enon, ma quella ninfa</l>
<l>Sì celebrata entro alle selve d'Ida,</l>
<l>Teco si duol, suo tant'amato sposo,</l>
<l>Se pur tu vuoi ch'ella si lagni e doglia,</l>
<l>Di quelle offese, e di quei tanti oltraggi,</l>
<l>Che fuor del merto suo sopporta ognora.</l>
<l>Qual stella aversa mai, qual dio, qual nume</l>
<l>Ha contrastato a' nostri ardenti amori?</l>
<l>E qual mio fallo, e qual mia colpa è stata</l>
<l>Cagion ch'io non sia più, Paride, tua?</l>
<l>Quel danno e quel dolor che 'l merto adegua</l>
<l>Assai men duole, e via men grave appare;</l>
<l>Ma ciò che viene altrui di danno o doglia</l>
<l>Fuor del suo merto, assai n'attrista e preme.</l>
<l>Tu non eri ancor tal, lassa, quando io</l>
<l>Pudica ninfa, e del gran Xanto figlia</l>
<l>Ti tolsi per mio sposo, e bench'adesso</l>
<l>Tu sia del re troian creduto prole,</l>
<l>E sia così la veritate espressa,</l>
<l>Tu nondimeno eri allor servo, et io</l>
<l>Soffersi e volsi a servitor legarmi.</l>
<l>Noi lieti già de l'alte querci a l'ombra,</l>
<l>Or de' roveri annosi in mezzo al gregge</l>
<l>N'assidevamo insieme, e i fiori e l'erbe</l>
<l>Ne feron letto; or ne giacemo sopra</l>
<l>Al secco fieno, ora a lo strame vile,</l>
<l>Ch'a le stagion più fredde, ai dì più brevi</l>
<l>L'umil capanna e 'l poverello albergo</l>
<l>Da le brine e dal giel depressi furo:</l>
<l>Chi ti mostrava i monti, e chi le selve</l>
<l>Atte a cacciarvi? e chi l'alpestri rupi</l>
<l>Ti scorgea, lassa, ed in qual grotta avesse</l>
<l>La salvatica fera i figli ascosti?</l>
<l>Spess'ancor di mia man drizzai le reti,</l>
<l>E gli animosi can per gli alti monti</l>
<l>Spinsi a le fiere dietro, in fuga volte;</l>
<l>E compagna ti fui, consorte, e serva.</l>
<l>Tu spesso ancor ne le cortecce dolci</l>
<l>Degli alti faggi in mille strani modi</l>
<l>Intagliasti il mio nome, e in mille piante</l>
<l>Si legge Enon dalla tua falce impresso.</l>
<l>E mi sovien che nel pedal d'un pioppo</l>
<l>Su le rive del Xanto ancor si serba</l>
<l>Il nome mio, e quanto il tronco cresce</l>
<l>Tanto cresce il mio nome. O belle piante,</l>
<l>Crescete a gara, e del bel nostro amore</l>
<l>Fate, sorgendo ognor, perpetua fede!</l>
<l>E tu felice aventurato pioppo,</l>
<l>Vivi mai sempre, e nel bel tronco serba</l>
<l>Queste scritte da lui parole amiche:</l>
<l>– Al fonte lor del chiaro Xanto allora</l>
<l>Correran l'onde, e torneransi indietro,</l>
<l>Che starà senza Enon Paride in vita –.</l>
<l>Corri o bel Xanto indietro, e voi bell'onde</l>
<l>Torcete i passi omai, ché 'l mio consorte</l>
<l>D'abandonare Enon, lassa, ha sofferto.</l>
<l>Quel dì, misera me, quel dì m'aperse</l>
<l>Alle miserie l'alma, e agli occhi il pianto;</l>
<l>E da quel dì del mio tranquillo amore,</l>
<l>Della mia calma, e del mio bello aprile</l>
<l>Cominciò l'odio, e la tempesta, e 'l verno:</l>
<l>Io dico da quel dì ch'in Ida ignude</l>
<l>Venere, e Giuno, e la pudica Palla,</l>
<l>A cui gloria maggiore era in quel giorno</l>
<l>Vestirsi l'armi, o feminil sua gonna,</l>
<l>Ti si mostraro, e ciascheduna intenta</l>
<l>Di sua beltate il tuo giudicio attese.</l>
<l>Allor che per timor per l'ossa scorse</l>
<l>Un freddo gelo, e si percosse il core</l>
<l>Dentro al tuo dubbio, e spaventato petto;</l>
<l>Ond'io, cui tema e amor premeva l'alma,</l>
<l>Non men d'amor che di spavento piena,</l>
<l>Corsi a le maghe incantatrice vecchie,</l>
<l>E a' vecchi pien di malefici e d'anni,</l>
<l>Bramosa di saper qual mai dovesse</l>
<l>Esser il fin di tal giudicio odioso.</l>
<l>I quai mostrar che di travagli e sangue,</l>
<l>Di pene e morti era presagio tristo</l>
<l>L'alta sentenza, e nondimen tagliati</l>
<l>Fur gli alti abeti, e fabricata in fretta</l>
<l>La grand'armata, e dentro all'onde immersa;</l>
<l>E tu nel tuo partir piangesti, e questo</l>
<l>Non puoi negar, né t'arrossisca il volto</l>
<l>L'essermi stato amante, e non t'aggrevi</l>
<l>Il primo amor, che la seconda fiamma</l>
<l>Per sua bruttezza è di vergogna degna.</l>
<l>Tu pur piangesti, e sospirasti, e i miei</l>
<l>Occhi vedesti ancor bagnati e molli,</l>
<l>E misti i pianti miei, e i miei sospiri</l>
<l>Co' tuoi sospiri, e co' tuoi pianti furo;</l>
<l>Né sì co' tralci suoi frondosa vite</l>
<l>Caro olmo abbraccia, e lo circonda e lega,</l>
<l>Come le braccia tue più volte intorno</l>
<l>Mi feron stretto, et amoroso nodo.</l>
<l>Ahi quante volte, ahi quante volte vidi</l>
<l>Riderne i tuoi compagni, allor che 'l vento</l>
<l>Esser cagion del tuo tardar dicevi,</l>
<l>Et egli era all'andar propizio e buono!</l>
<l>Ahi quante volte poi, doglioso e mesto,</l>
<l>Ritornasti a baciarmi! e con qual pena</l>
<l>L'afflitta lingua tua mi disse a Dio!</l>
<l>Ma io dapoi che da leve aura vidi</l>
<l>Le vele enfiate, e che da' remi in alto</l>
<l>Tratte eran l'acque, e biancheggiavan l'onde,</l>
<l>Non seppi altro che far, che seguir lunge</l>
<l>Con gli occhi miei le fuggitive vele</l>
<l>Quant'il veder mi fu concesso, e poi</l>
<l>Esserti col pensier mai sempre appresso,</l>
<l>E porger preghi alle marine ninfe</l>
<l>Perché tu torni, oimè, perché tu torni</l>
<l>A' tristi danni miei veloce e presto.</l>
<l>Dunque mercé de le mie preci ardenti</l>
<l>E de' miei voti pii, non per Enone</l>
<l>Ma per Elena sol tornato sei?</l>
<l>Oimè! ch'io fui per meretrice infame,</l>
<l>Per adultera vil, devota e pia.</l>
<l>Ei s'erge là sovra la riva un'alta</l>
<l>Ruvida mole, e d'ogni intorno guarda</l>
<l>Il largo sen del gran Nettunno, e dove</l>
<l>Spinte dagli Aquilon si rompan l'onde,</l>
<l>Dalla cui cima a rimirar le vele</l>
<l>La prima fui, e dentro al cor mi nacque</l>
<l>Sommo disio di trarmi indi nel mare,</l>
<l>E venirti a trovar notando al legno:</l>
<l>Ma mentre io t'aspettava, ecco ch'io scorgo</l>
<l>Porpora fiammeggiar su l'alta prora,</l>
<l>Che mi fe' sbigottir, ch'a te non lice</l>
<l>Abito tal: ma poi ch'a proda venne</l>
<l>La presta nave, e si fermò nel porto,</l>
<l>Vidi di donna e le sembianze, e 'l volto.</l>
<l>Né bastò questo (a che tardai ne l'onde</l>
<l>Misera trarmi?), oimè, ch'io vidi ch'ella</l>
<l>Ti si posava amicamente in grembo;</l>
<l>Ond'allor sospirai, allor dagli occhi</l>
<l>Versai lagrime calde, allor mi svelsi</l>
<l>I biondi crini, e mi graffiai le guance,</l>
<l>E di querele altissime, e di voci</l>
<l>Empiei la selva d'Ida, e i miei lamenti</l>
<l>A quei tronchi, a quei sassi, a quelle piante</l>
<l>Narrai ad uno ad uno. Oh voglia il cielo</l>
<l>Ch'Elena ancor così si lagni e doglia,</l>
<l>E dal suo sposo odiata, e di lui priva</l>
<l>Così s'attristi, et in se stessa pruovi</l>
<l>Quell'immenso dolor, quell'aspra pena,</l>
<l>Ch'ella ad Enon fatt'ha provare in prima!</l>
<l>Or che tu sei di sangue illustre e chiaro,</l>
<l>E carco di tesoro, hai donne belle,</l>
<l>Che i legittimi loro amanti sposi</l>
<l>Tradiscan, lassa, e per gli error del mare</l>
<l>Ti seguan liete, e ti si stanno in grembo:</l>
<l>Ma quando eri di stirpe oscura e vile,</l>
<l>E di ricchezze inerme, e nelle selve</l>
<l>Povero pastorel pascevi i greggi,</l>
<l>Enon sol t'era grata, Enon sola era</l>
<l>Del poverello ignudo amante e sposa.</l>
<l>Io le ricchezze tue non bramo, o pregio,</l>
<l>Né il sangue illustre, o l'onorato albergo</l>
<l>Mi sospinge ad amarti, o perch'io brami</l>
<l>Tra l'infinite annoverarmi nuora</l>
<l>Del tuo gran padre, e del gran re di Troia;</l>
<l>Non perché 'l giusto vecchio esser si sdegni</l>
<l>Suocer di ninfa, o la tua saggia madre</l>
<l>Abbia vergogna aver nuora sì vile,</l>
<l>Ch'io degna son di gran consorte, e illustre,</l>
<l>Et ho la fronte, et ho le mani ancora</l>
<l>E le chiome, e le spalle, atte a portare</l>
<l>Corona, scetro, e diadema, e manto:</l>
<l>Né mi spregiar, perch'io giacessi teco</l>
<l>Su per le frondi, e su per l'erbe verdi,</l>
<l>Perch'io più degna son di letto ornato</l>
<l>Di perle, e d'oro e d'ostro; e finalmente</l>
<l>Il mio amore è sicuro, e guerra alcuna</l>
<l>Per me non ti si muove, e su per l'onde</l>
<l>Nave non vien per far vendetta ch'io</l>
<l>T'abbia cotanto, e con tal fede amato.</l>
<l>Già col sanguigno, e minaccioso ferro,</l>
<l>E con l'armi nimiche ella è richiesta;</l>
<l>E questa è quella dote ond'ella venne</l>
<l>Così superba entro all'infame albergo:</l>
<l>La qual s'a' Greci suoi render si deggia,</l>
<l>Domandane il famoso Ettore invitto,</l>
<l>E Deifobo accorto, e seco ascolta</l>
<l>Il gran Polidamante, e poscia attendi</l>
<l>Quel ch'Antenore saggio, e quel che 'l vecchio</l>
<l>Priamo, a cui la sperienza, e gli anni</l>
<l>Son stati mastri, in periglioso caso</l>
<l>Paternamente il suo figliuol consigli.</l>
<l>L'è brutta legge e disonesta usanza</l>
<l>Preporre a donna, che nutrita e nata</l>
<l>Nella tua patria sia, una impudica</l>
<l>Giovin, rapita, e meretrice infame.</l>
<l>Quant'hai da vergognarti, e quanto giusta</l>
<l>Cagione ha suo sdegnato amante sposo</l>
<l>Muoverne contra i sanguinosi ferri!</l>
<l>Né creder mai ch'ella ti sia fidele,</l>
<l>Benché sì tosto, e con sì grande amore</l>
<l>Acconsentisse agli amorosi preghi,</l>
<l>Che come piange or il minore Atrida</l>
<l>Le rotte leggi, e la squarciata fede</l>
<l>Del letto geniale, e duolsi ancora</l>
<l>Del peregrino amor, tu similmente</l>
<l>Lamenterai tuo folle error: che quando</l>
<l>Una sol volta è violata e rotta</l>
<l>La santa pudicizia, ella per sempre</l>
<l>È guasta e persa, e racquistar non puossi.</l>
<l>Ell'arde or per tuo amore; ella anco in prima</l>
<l>Arse del greco suo consorte e fido,</l>
<l>La cui troppa credenza e troppa fede</l>
<l>Giacer lo face abandonato e solo</l>
<l>Entro all'odiate, e mal gradite piume.</l>
<l>O fortunata Andromache, o felice</l>
<l>Ch'a sposo sì fedel ti desti in braccio!</l>
<l>Lassa! ch'io pur doveva esser congiunta</l>
<l>Ad uom costante e pio, qual sempre è stato</l>
<l>Il suo fratello Ettorre. Ahi via più lieve</l>
<l>Di lieve fronda, a cui l'umor sottragga</l>
<l>La men calda stagion, che quinci e quindi</l>
<l>La giri il vento, e la sollevi e volva;</l>
<l>Ahi via più lieve ancor d'arida spiga,</l>
<l>Che da' cocenti soli arsa e risecca</l>
<l>Non ha valor di sostenersi a l'aura!</l>
<l>Quest'è quel che Cassandra, i crini e i piedi</l>
<l>Discinta e scalza, or mi sovien, predisse;</l>
<l>E mi dicea con lagrimosa voce:</l>
<l>Che fai, misera Enone? a che pur vai</l>
<l>Solcando i lidi, e vai spargendo il seme</l>
<l>Nelle sterili arene? a che t'ingegni,</l>
<l>Senza mai speme aver d'amata messe,</l>
<l>Oprarvi i tori, e stimolargli indarno?</l>
<l>Ecco che viene una giovenca greca,</l>
<l>Per cui la patria, e la consorte, e 'l padre</l>
<l>Sarà distrutto, oh no 'l consenta il cielo!</l>
<l>Ecco che viene una giovenca greca;</l>
<l>Eh, mentre e' lice ancor, mandate al fondo</l>
<l>La trista prora: ahi quante fiamme, ahi quante</l>
<l>Morti port'ella, ahi quanto sangue seco!</l>
<l>Così disse ella, e nel furore immersa</l>
<l>Fu da sue ancille presa; et io che l'alma</l>
<l>Avea d'orrore e di spavento piena</l>
<l>Per le parole sue, subito in volto</l>
<l>Pallida, oimè, mi feci, e le mie chiome</l>
<l>Per gran timor si fer rigide ed irte.</l>
<l>Ahi troppo il ver mi profetasti! ahi lassa!</l>
<l>Ch'i miei bei prati, e ' miei fioriti colli</l>
<l>La greca vacca or si possiede e pasce.</l>
<l>Sia pur quanto si vuol di faccia bella,</l>
<l>Che da non degno e peregrino amore</l>
<l>Presa, tradì gli Dii, lo sposo, e 'l padre:</l>
<l>E già ne' suoi primi anni, un'altra volta</l>
<l>Rapita fu da l'amator suo Teseo,</l>
<l>Io non so qual, e della patria fore</l>
<l>Vergine ancor la trasse: e creder deggio</l>
<l>Che giovinetta, e grandemente amata</l>
<l>Da giovinetto amante, al padre sia</l>
<l>Vergin tornata, et incorrotta, e casta?</l>
<l>Tu mi domandi forse ond'io sì fatte</l>
<l>Cose abbia intese? Or non sai tu che nulla,</l>
<l>O poco, a' veri amanti Amore asconde?</l>
<l>Ma benché il suo fuggirsi, e l'esser tolta,</l>
<l>All'altrui forza, e violenza ascriva,</l>
<l>E con tal nome il suo gran fallo adombri,</l>
<l>Non puoi velar però sua voglia ingorda,</l>
<l>Ché, chi rapita fu tant'altre volte,</l>
<l>Fu sol perch'ella volse esser rapita,</l>
<l>Et a sì dolci e sì bramati furti,</l>
<l>Et a' ladri amator se stessa offerse;</l>
<l>Ma la fidele Enon, ma la tua sposa</l>
<l>A te consorte suo, quantunque infido,</l>
<l>Pudicamente s'è servata intatta.</l>
<l>I Satiri, i Silvani, i Fauni, e gli altri</l>
<l>Selvaggi dii, per la gran selva d'Ida</l>
<l>D'acutissimo pino ornati il fronte,</l>
<l>Mi seguan presti, et io da lor m'involo,</l>
<l>E per le siepi or mi nascondo, or fuggo;</l>
<l>E benché 'l biondo e sacrosanto Apollo,</l>
<l>Che fe' le mura a la gran Troia intorno,</l>
<l>Fieramente m'amasse, e primo avesse</l>
<l>Di mia virginità l'amate spoglie,</l>
<l>L'ebbe per forza, et io con l'unghie il volto</l>
<l>Piangendo gli graffiai, e dalla chioma</l>
<l>Più d'un dorato crin gli svelsi, e trassi;</l>
<l>Né per mercé del violento stupro</l>
<l>Gemme gli addomandai, od oro, od ostro,</l>
<l>Ch'egli è vil cosa, e disonesta e brutta,</l>
<l>Dare il suo corpo ad amator bramoso</l>
<l>Per così fatti doni; anzi ei mi diede,</l>
<l>Giudicandomi lui di premio tale</l>
<l>E di bella mercé non poco degna,</l>
<l>Del medicare e la scienza e l'arte:</l>
<l>Né nasce erba o radice in prato o in colle</l>
<l>Di cui non sappia e la virtute e 'l pregio.</l>
<l>Misera me! che l'amoroso ardore</l>
<l>Temprar non so, né intepidir la fiamma</l>
<l>Per virtù d'erbe, et a me stessa sono</l>
<l>D'aiuto scarsa, e mia virtute ed arte</l>
<l>Al maggior uopo e m'abandona e manca.</l>
<l>Anzi l'istesso ancor sacrato Apollo,</l>
<l>Primo inventor del medicar salubre,</l>
<l>Che l'armento pasceo, quant'alcun dice,</l>
<l>Del grande Admeto, a le sue fiamme ardenti</l>
<l>Mal seppe sovenire, e del mio foco</l>
<l>Fu grandemente, e lungo tempo acceso.</l>
<l>Quel pio soccorso, oimè, quel dolce aiuto,</l>
<l>Che la terra già mai, che 'l biondo Apollo,</l>
<l>Quella con l'erbe sue, con l'arte questi,</l>
<l>Dar non mi può, tu sol donar mi puoi;</l>
<l>E lo puoi darmi, et io lo merto, e debbi</l>
<l>Al giusto merto mio mercede eguale:</l>
<l>Ch'altra non è che giustamente avere</l>
<l>Pietà di me, che con gli amanti greci,</l>
<l>D'acciar non men che di disdegno armati,</l>
<l>L'armi non cingo: anzi tua son, sì come</l>
<l>Fui ne' primi anni, e di finir desio</l>
<l>Gli ultimi giorni, e la mia vita, teco.</l>
</lg>

<p>Del fine dell'amor di costoro 
non so dir altro se non che Paris,
dispregiando ogni altra donna per
 amor de Elena, non dovette tener
molta cura anche d'Enone. Onde 
vedend'ella esser dispregiata, si
dovette come ninfa ritornare
 nelle selve, pregando di veder quel
fine di Paris e de Elena che
 desiderano di vedere ordinariamente
tutte le donne dispregiate e
 gelose, ch'hanno convertito tutto
l'amore in odio.
</p>
</div1>

<div1 type="epistola">
<head> Isifile a Giasone<lb/>Epistola sesta</head>

<p>Navigando Giasone con i compagni 
in Colco all'acquisto del
vello d'oro, la nave loro fu
 traportata nell'isola di Lemno, la
quale allora si reggeva dalle 
donne, le quali per sdegno avevano
amazzati tutti gli uomini; et 
Isifile, figliuola del re Toante
principe di quell'isola, inamoratasi
 di Giasone, lo prese per
marito. Et essendo egli stato 
con lei duo anni, il terzo anno egli
fu forzato partirsi, e lasciatala
 gravida, e datale la fede di
tornare a lei, avenne che, essendo
 egli in Colco, Medea figliuola
del re anche ella si inamorò di lui; 
per opera della quale egli
ebbe vittoria della sua impresa,
 e fuggendosi ella dal padre, e
venendosene in Tessaglia con Giasone, 
ella amazzò per viaggio il
suo fratello, per far dimorare 
il padre che la perseguitava. Et
avendo inteso Isifile per 
fama qualmente egli era tornato, e come
egli aveva seco Medea, 
ella gli scrive questa 
pìstola, nella quale
si duole di non essere 
stata avisata da lui del 
suo ritorno, e che
l'abbia tradita; e cerca con 
diversi modi di mettergli in
disgrazia Medea col biasimarla 
di quelle qualità che in lei erano
più degne di biasimo; e finalmente
 con modi feminili maladisce e
bestemmia ambi duoi: dove si 
mostra quanto sia grande la passione
della gelosia, quando 
procede da non simulato amore.
</p>

<lg>
<l>La bella fama, che l'illustri e belle</l>
<l>Altrui opre non tace, ha pieno intorno</l>
<l>Il regno mio che di Tessaglia ai lidi</l>
<l>Tornato sei, de l'onorata preda</l>
<l>Del ricco vello d'oro altero e carco;</l>
<l>E ne son lieta sol quanto a te piace.</l>
<l>Ma tu dovevi ben per qualche messo,</l>
<l>O per tuoi scritti discoprirmi il caro</l>
<l>Ritorno tuo; e fu possibil forse</l>
<l>Che torcer desiando a queste rive,</l>
<l>A te promesse, il tuo viaggio, il vento</l>
<l>Poco propizio a' tuoi desiri avessi.</l>
<l>Ma 'l vento averso, e la fortuna, e l'onde</l>
<l>Non dovevan già mai esser cagione</l>
<l>Che con due versi, o due parole almeno,</l>
<l>Non mi potessi far sicura e certa</l>
<l>Del tuo venir, sì come io n'era degna.</l>
<l>Perché pria de' tuoi scritti, il comun grido</l>
<l>Udir mi fe' che gl'infiammati tori</l>
<l>Piegaro al giogo i non domati colli,</l>
<l>E col vomere poi la terra apriro?</l>
<l>E che del seme sparso entro agli arati</l>
<l>Campi la fera e bellicosa gente</l>
<l>Tosto risorse, alla cui morte d'uopo</l>
<l>Non fu la tua vittoriosa mano?</l>
<l>E che quantunque il sempre desto drago</l>
<l>Guardasse ognor del bel monton le spoglie,</l>
<l>Tu nondimeno i ricchi velli avesti?</l>
<l>Oh come sarei io felice e lieta,</l>
<l>Quando io potessi a quei che l'alte e chiare</l>
<l>Tue prove ascolta, e con timor le crede,</l>
<l>Sicura dire: il mio fedel consorte</l>
<l>Giason scritte me l'ha, da lui l'ho intese!</l>
<l>Ma perché mi doglio io che tardo e lento</l>
<l>Sia stato il mio consorte a darmi aviso</l>
<l>Del suo ritorno? assai gran premio fora</l>
<l>De l'amor mio quando io ti fussi grata,</l>
<l>Come ti fui, e per mio male, un tempo.</l>
<l>Ma 'l comun grido è che menato hai teco</l>
<l>Una barbara maga, e quella fede</l>
<l>Ch'a me promessa fu, l'hai data a lei,</l>
<l>E in vece mia per tua consorte hai presa.</l>
<l>Il vero amore agevolmente crede:</l>
<l>E piaccia al ciel ch'io sia tenuta stolta,</l>
<l>Temeraria, e gelosa, e folle, e sciocca,</l>
<l>E ch'a gran torto il mio marito accusi!</l>
<l>Ahimè! che di Tessaglia or ora è giunto</l>
<l>Un peregrino, a cui bramosa, e ingorda</l>
<l>D'aver nuove di te, pria ch'ei toccasse</l>
<l>Le soglie mie con l'affannato piede,</l>
<l>Dissi: il mio sposo, il mio Giason che face?</l>
<l>Et ei pien di vergogna, i lumi affisse</l>
<l>In altra parte, e si taceva; ond'io</l>
<l>Squarciati i panni, e con tremante core</l>
<l>Più gli m'appresso e grido: oimè, vive egli?</l>
<l>È vivo il mio Giasone? anch'io m'uccido!</l>
<l>Et egli allora: ei vive. Et io ch'in forse</l>
<l>Stava del viver tuo, lo spinsi a forza</l>
<l>Co' giuri a dirmi il vero, et a gran pena</l>
<l>A' giuri diedi e a' sacramenti fede.</l>
<l>Ma poi ch'io fui sicura, i fatti egregi</l>
<l>Comincio a ricercare: et ei narrommi</l>
<l>Come i tori infiammati araro i campi;</l>
<l>Come de' denti de la belva sparsi</l>
<l>Altera gente e bellicosa uscio,</l>
<l>Ch'in fra se stessa se medesma uccise;</l>
<l>Come vincesti il velenoso drago</l>
<l>Mai sempre desto: et io che speme e tema</l>
<l>Aveva all'alma intorno, un'altra volta</l>
<l>Domando se tu vivi, e mentre ch'egli</l>
<l>Narrava l'opre illustri, a caso, e fuori</l>
<l>Del suo pensier, mi discoperse il furto</l>
<l>De la figliuola del gran re de' Colchi.</l>
<l>Ahimè, dove è la fede? u' sono i giuri?</l>
<l>U' son le faci, che più degne furo</l>
<l>D'ardersi dentro al funeral mio rogo,</l>
<l>Che render lume a l'infelici nozze?</l>
<l>Io non ti fui qual meretrice a canto,</l>
<l>Né ti fei don celatamente de la</l>
<l>Alma mia castità, ma l'alma Giuno</l>
<l>E 'l sacrosanto dio, le tempie intorno</l>
<l>Cinto di fiori, e d'intrecciati rami,</l>
<l>Vi fur presenti; anzi Imeneo, né mai</l>
<l>La suora e sposa del gran re de' lumi,</l>
<l>Lassa, non vidi, ma la trista Erinne</l>
<l>Portò le maritali infauste faci.</l>
<l>Perché quindi passare unqua doveva</l>
<l>La tessalica armata? et Argo e Tifi</l>
<l>Ch'aveva a far co' miei paterni regni?</l>
<l>Qui non era il monton dei velli d'oro,</l>
<l>Né del canuto Eeta il patrio seggio.</l>
<l>Io ben pensato avea dentro al mio petto</l>
<l>(Ma 'l mio fato crudel tardò l'impresa)</l>
<l>Col valor feminil cacciar di fuori</l>
<l>De' miei confin la peregrina armata:</l>
<l>E lo poteva far, ché le mie donne</l>
<l>Uccider sanno i valorosi maschi;</l>
<l>E schermir mi dovea con tai guerriere,</l>
<l>E difender da te la vita, e l'alma</l>
<l>Mia pudicizia, e 'l non macchiato nome.</l>
<l>Ma non pur non ti nocqui, anzi qual fido</l>
<l>E dolce sposo mio, t'accolsi dentro</l>
<l>Al regno, alla cittade, al letto, all'alma:</l>
<l>E lieto meco dimorasti tanto,</l>
<l>Che di neve imbiancò due volte il verno</l>
<l>I colli intorno, e nell'ardente state</l>
<l>Due volte ancor ve la distrusse il sole;</l>
<l>E l'ingordo arator già lieto intorno</l>
<l>Ne' campi biancheggiar scorgea le biade</l>
<l>La terza state, e s'accingeva a corre</l>
<l>Di sue fatiche i desiati frutti,</l>
<l>Quando dal bel desio, da l'alta impresa</l>
<l>Alteramente e stimolato e punto,</l>
<l>Da' tuoi compagni inanimito e mosso,</l>
<l>Dal mar tranquillo e da' propizii venti,</l>
<l>Lusingato da quei, da questi spinto,</l>
<l>I larghi seni alle gran vele apristi,</l>
<l>E nel duro partir con tai parole</l>
<l>Di pianti miste, e di sospiri ardenti</l>
<l>Cercasti far minor mio duolo immenso:</l>
<l>– O bella Isifil mia, io quindi sono</l>
<l>Rapito a forza, e se 'l mio buon destino</l>
<l>Vorrà già mai ch'io mi ritorni indietro,</l>
<l>Io tornerò tuo fido amante, e sposo,</l>
<l>Come or tuo sposo, e fid'amante io parto.</l>
<l>E fa' che quel che dentro al ventre ascoso</l>
<l>Tu tien del sangue mio si serbi in vita,</l>
<l>Ch'io son padre di lui, di lui tu madre –.</l>
<l>E queste son quante parole il duolo</l>
<l>Ti lasciò mandar fuore, e ben soviemmi</l>
<l>Che da' pianti interrotto e da' singulti</l>
<l>Non potesti seguir più oltra il dire.</l>
<l>Tu fra gli altri compagni, afflitto in volto,</l>
<l>Bagnandoti di pianto il petto e 'l viso,</l>
<l>Su la sacrata nave il sezzo andasti:</l>
<l>E mentre ella fuggia, gonfiando il vento</l>
<l>Le bianche vele, e sottraggendo i remi</l>
<l>Dall'alta prora l'acque, Isifil gli occhi</l>
<l>Volgeva al suo Giason, Giasone ad ella:</l>
<l>Tu la terra miravi, io, lassa, l'onde.</l>
<l>Poi che dal lido io non scorgea le vele,</l>
<l>Sovra una torre a presti passi ascendo,</l>
<l>Che d'ogni intorno il mar discuopre e vede,</l>
<l>Empiendomi di pianto il volto e 'l seno:</l>
<l>E bench'io gli occhi avessi umidi e molli,</l>
<l>Tra le lagrime pur le vidi, et oltra</l>
<l>L'usato modo lor scorgean le luci,</l>
<l>Ch'elle seguendo il gran desio del core</l>
<l>Vedean più lunge assai ch'umana vista</l>
<l>Soglia mirare: e quante, ahi stolta, poi</l>
<l>Quante sparsi preghiere al cielo e voti,</l>
<l>Che mi trasser da l'alma amore, e tema,</l>
<l>Che scioglier deggio ancor, poscia che salvo</l>
<l>Tornato sei da sì lodata impresa!</l>
<l>I voti io scioglierò? l'empia Medea</l>
<l>Goderà de' miei voti? Ahimè! che 'l core</l>
<l>Scoppia non men d'amor che d'ira e rabbia.</l>
<l>Io l'ostie sacre a' sacrosanti templi</l>
<l>Porterò mai? e pecorelle, e tori</l>
<l>Morti cadranno a' sacri altari inanti,</l>
<l>Da la mia destra uccisi? io, perché priva</l>
<l>Resti del mio Giason, misera, in vita,</l>
<l>E de' miei danni avrò mai grazie al cielo?</l>
<l>Io non fui mai sicura, anzi mai sempre</l>
<l>Temei che 'l padre tuo in Argo un giorno</l>
<l>Non ti sposasse; et ho temuto indarno</l>
<l>Le chiare greche e belle, anzi una strana</l>
<l>Barbara maga e meretrice infame</l>
<l>Offeso m'have, et oltraggiata sono</l>
<l>Da cui non sperai mai soffrire oltraggio.</l>
<l>Io so ben ch'ella, o per beltate o merto,</l>
<l>O per virtù, non t'ha infiammato il core,</l>
<l>Ma sol ne l'amor suo t'ha spinto e volto</l>
<l>Per forza d'erbe, e di parole maghe:</l>
<l>Ch'ella ne l'ombre de l'oscura notte</l>
<l>Erbe maligne e velenose svelle,</l>
<l>Altre ne sega con sagrata falce.</l>
<l>Ella dal corso suo ferma la luna</l>
<l>Di lei mal grado, et ha valor dapoi</l>
<l>Del maggior lume impallidire i raggi.</l>
<l>Ella de' fiumi e de' torrenti i piedi</l>
<l>Ne' lacci involve, e dal nativo loco</l>
<l>Gli arbor, le selve, e i vivi sassi muove;</l>
<l>E tra' sepolcri poi discinta e scalza,</l>
<l>Sciolti i capei, nella più folta notte</l>
<l>Sen va solinga, e tra la calda polve</l>
<l>Degli arsi roghi poi certe ossa accoglie:</l>
<l>Ella distrugge altrui, consuma, e ancide,</l>
<l>Benché lontani, e certe imagin finge</l>
<l>Di cera e lana, et acutissimi aghi</l>
<l>Entro a' lor cori affige, et altre poi</l>
<l>Opre maligne, ch'io non so, compone,</l>
<l>Ond'altrui spinga a viva forza amarla:</l>
<l>Ma 'l vero amor, non con incanti od erbe,</l>
<l>Ma con beltà, ma con virtù s'acquista.</l>
<l>Certo che l'empia, in quella guisa ch'ella</l>
<l>Costrinse i tori al non usato giogo,</l>
<l>Ha te sommesso all'amoroso incarco,</l>
<l>E con la forza istessa ond'ella vinse</l>
<l>La velenosa, e vigilante belva,</l>
<l>Ancor te vinse, e ti piegò la voglia,</l>
<l>Ed alla voglia sua la fe' conforme.</l>
<l>Aggiugni poi ch'alle famose prove</l>
<l>D'Ercole invitto, e di Polluce altero,</l>
<l>Di te, degli altri tuoi compagni fidi</l>
<l>Si fa compagna, e scelerata nuoce</l>
<l>Alla gran fama del suo sposo indegno.</l>
<l>E ben son molti ancor che 'l creder folle</l>
<l>Seguon dell'avo tuo maligno e crudo,</l>
<l>Che la vittoria al tuo valor sottragge,</l>
<l>Ed agli incanti e malefici ascrive;</l>
<l>E dicon non Giason, non la virtute</l>
<l>Degli altri suoi, ma sol Medea da' sacri</l>
<l>Muri levò le ricche spoglie d'oro.</l>
<l>Ma la tua madre Alcimede non have</l>
<l>Questa credenza, né 'l tuo padre Esone,</l>
<l>Che negli ultimi suoi vecchi anni vede</l>
<l>Dal più gelato ciel venuta l'empia</l>
<l>Incantatrice sua barbara nuora.</l>
<l>Ella dovea là nella Scizia, dove</l>
<l>L'altero Fasi, e la gelata Tana</l>
<l>Ne' Meotici stagni apportan l'onde,</l>
<l>Prendersi sposo, e non tra noi, che siamo</l>
<l>Di pietate e d'amor difformi a loro.</l>
<l>Ah volubil Giasone, ahi via più lieve</l>
<l>Dell'aure levi alla stagion novella,</l>
<l>Tue promesse di fé perché son vote?</l>
<l>Tu quindi pur ti dipartisti mio</l>
<l>Dolce consorte, e perché, ahi lassa, d'indi</l>
<l>Non sei tornato mio consorte amato?</l>
<l>Perché non son nel tornar tuo tua sposa,</l>
<l>Come tua sposa alla partita fui?</l>
<l>Se l'alta stirpe, e nobiltà del sangue,</l>
<l>La chiara fama, e i generosi fregi</l>
<l>Degli avi illustri ti commove e piace,</l>
<l>Ecco che io figlia son del gran Toante,</l>
<l>E gli avi miei furo Arianna e Bacco,</l>
<l>Quell'Arianna che dal sangue uscio</l>
<l>Del re di Creta, e fu rapita in cielo</l>
<l>Dal suo consorte, e coronata il fronte</l>
<l>Di nuove stelle, che co' raggi ardenti</l>
<l>Fanno minore, anzi sparir la luce</l>
<l>Dell'altre stelle che le sono intorno;</l>
<l>E Lenno avrai per marital tua dote,</l>
<l>Ch'assai feconda si dimostra, quando</l>
<l>Tenuta è colta; et infra tante e tante</l>
<l>Ricchezze e nobiltà, son degna anch'io</l>
<l>Esser da te mio sposo avuta in pregio.</l>
<l>Et or del seme tuo, porgendo aita</l>
<l>Al parto mio la sacrosanta Giuno,</l>
<l>Due figli ho fatto, e se domandi forse</l>
<l>Di cui sien lor sembianze, al volto, agli occhi</l>
<l>Sembran Giasone, et han del padre ogn'altra</l>
<l>Bella fattezza, e sol difformi in questo</l>
<l>Son dal lor genitor, che per l'etate</l>
<l>Non san tradire, od ingannare altrui.</l>
<l>E quasi fui, quantunque avolti in fasce,</l>
<l>In cambio mio per inviargli al padre,</l>
<l>Ma l'inumana lor matrigna, e cruda,</l>
<l>Il mio pensiero, e lor viaggio ha rotto:</l>
<l>Io di Medea ho paventato l'ire,</l>
<l>Perch'ella è via più cruda, e via più acerba</l>
<l>Di qual altra si sia matrigna ingiusta;</l>
<l>E di Medea le scelerate mani</l>
<l>Ad ogni brutta e scelerata impresa</l>
<l>Mai sempre sono apparecchiate e pronte.</l>
<l>Ella, che 'l sangue, e le squarciate membra</l>
<l>Del suo fratello alla campagna sparse,</l>
<l>Unqua sarebbe a' miei figliuoi pietosa?</l>
<l>E nondimen, quant'alcun dice, ahi folle,</l>
<l>E da' magici versi avinto e preso,</l>
<l>Hai posto lei, là dove Isifil prima</l>
<l>Dal merto suo, e dal tuo amor fu posta.</l>
<l>Ella, vergine ancor, nel letto accolse</l>
<l>L'amante suo sfacciatamente, et io</l>
<l>Con sante nozze mi ti diedi in braccio.</l>
<l>Ella tradì suo padre, io dalla morte</l>
<l>Tolsi il mio genitore; ella fuggio</l>
<l>Da Colco, io Lenno ancor mia patria albergo.</l>
<l>Ma che mi val, se l'impudica et empia</l>
<l>E scelerata, me pietosa amante</l>
<l>Superi e vinca? e se per dote immensa</l>
<l>Ha l'arte maga, e per quest'arte infame</l>
<l>Ha meritato aver tant'alto sposo?</l>
<l>Io l'opra ben delle mie donne incolpo:</l>
<l>Non laudo, o mio Giason, che crudamente</l>
<l>O con ferro o venen cacciaron l'alme</l>
<l>A' figli, a' frati, a' lor consorti, e a' padri,</l>
<l>Ma 'l fier dolore, e 'l dispregiato sesso,</l>
<l>E la rabbia e lo sdegno in man lor pose</l>
<l>L'armi, che fer del lor gran duol vendetta.</l>
<l>Dimmi, s'i venti alla tua voglia aversi</l>
<l>T'avesser spinto alle mie rive insieme</l>
<l>Con l'impudica tua lasciva putta,</l>
<l>Et io nel porto fuor venuta incontra</l>
<l>Ti fussi co' miei figli (ahi Giason crudo,</l>
<l>Certo ch'allor ti bisognava umile</l>
<l>Pregar la terra che s'aprisse, e vivo</l>
<l>Ti s'avesse inghiottito!), oimè, con quale</l>
<l>Animo mai, o con qual faccia avresti</l>
<l>I tuoi figliuoli, e me tua sposa accolto?</l>
<l>Ahi, perfido Giason, di qual tormento</l>
<l>Saresti stato, e di qual morte degno?</l>
<l>Io nondimen non t'avrei fatto oltraggio,</l>
<l>Non perché degno tu, ma perch'io pia;</l>
<l>E sol del sangue dell'iniqua et empia</l>
<l>Vil meretrice avrei saziati questi</l>
<l>Spregiati lumi, e quei begli occhi ancora,</l>
<l>Ch'ella co' versi suoi, lassa, m'ha tolto,</l>
<l>E di Medea, stata Medea sarei.</l>
<l>Ma se là su nel ciel dal sommo Giove</l>
<l>I voti nostri, e 'l lagrimar s'intende,</l>
<l>Pianga ella quel ch'or la negletta, e sola</l>
<l>Isifil piange, e d'altretanti figli,</l>
<l>E dello sposo suo resti orba e priva,</l>
<l>Sì com'io sposa, e di due figli madre</l>
<l>Lasciata son dal mio consorte infido;</l>
<l>Né lungamente si possegga quello</l>
<l>Sì mal cercato, e mal goduto bene,</l>
<l>E peggiormente l'abandoni e perda:</l>
<l>E qual suora al fratel, qual figlia al padre,</l>
<l>Tal sposa al sposo sia, tal madre ai figli.</l>
<l>E poi che 'l mar, poi che la terra indarno</l>
<l>Avrà cercato, ancor s'inalzi a volo,</l>
<l>E senza speme mai, povera e sola</l>
<l>Sen vada errando, e disperata alfine</l>
<l>Con le sue proprie man se stessa uccida.</l>
<l>Quest'è quel poi ch'io vi sospiro e bramo,</l>
<l>O scelerati abominandi sposi,</l>
<l>Poich'io tradita son, ch'al chiaro e al fosco</l>
<l>Il letto genial mai sempre abonde</l>
<l>Di rabbia, di timor, di sangue, e pianto.</l>
</lg>

<p>Di questa Isifile non si 
legge altro se non che ella non fu mai
più ripresa da Iasone, onde
 le donne dell'isola di Lenno, sdegnate
contra di lei, la volsero uccidere 
con quei due figliuoli ch'ella
aveva avuti da Iasone contra le 
leggi della patria. Pertanto ella
si fuggì, e nella fuga fu presa 
da' corsari e donata a Licurgo re
di Nemea, il quale volendola 
uccidere per aver ella avuto poca
cura d'Ofelte suo figliuolo, 
ch'ella nutriva, fu liberata da' suoi
proprii figliuoli, e non 
si sa più quel che avenisse di lei.
</p>

</div1>

<div1 type="epistola">
<head> Didone a Enea<lb/>Epistola settima</head>

<p>Finge Vergilio nel primo dell'Eneide
 che Enea partitosi da
Troia, dopo molti pericoli del
 mare, venga a Cartagine, città
edificata da Didone, che dopo 
la morte del suo marito Sicheo s'era
fuggita dal fratello, che avendole
 morto il marito, cercava di
amazzare ancora lei; e raccontandogli 
Enea a mensa il successo
della guerra troiana, e la pietà 
che egli aveva usata verso gli
dei Penati, verso il padre e verso
 la sua consorte, avenne che
Dido s'inamorò di lui, e contra
 alla deliberazione dell'animo suo,
e contra al giuramento di mantenersi
 vedova e casta, vinta dallo
amore e dalle promesse di lui,
 se gli diede in braccio, sperando
che gli dovesse essere per tal 
cortesia amorevole e fedele. Ma
essendo ripreso acerbamente Enea
 in sogno da Giove della dimora, e
della dimenticanza d'andare
 in Italia, dove egli era chiamato per
dar principio all'imperio di Roma,
 fu forzato partirsi. Il che
inteso Didone, gli scrive questa 
pìstola, pregandolo che si
ricordi delle cortesie usategli, 
delle promesse, e che faccia
almeno tanta dimora che la tempesta
 del mare trapassi. Il che non
potendo ottenere, s'amazza: dove il 
poeta dimostra quanto possa la
disperazione negli animi nostri,
 e ch'egli è meglio eleggere una
volontaria morte, ancor che brutta,
 che viver sempre infame.
</p>

<lg>
<l>Così cantando, e sospirando muore</l>
<l>Del bel Meandro in su l'erbose rive</l>
<l>Il bianco cigno alla sua morte appresso;</l>
<l>Et io queste parole, e queste voci</l>
<l>E vergo e spargo, oimè, non perch'io speri</l>
<l>Piegarti a' preghi miei, ché troppo irati</l>
<l>Mi son gli Dii; ma poi che 'l corpo e 'l nome,</l>
<l>E l'alma casta, e la pudica mente</l>
<l>Malamente ho perduto, è lieve ancora</l>
<l>Perder le voci, e le parole, e i preghi.</l>
<l>Tu sei pur fermo di partirti, ahi lassa,</l>
<l>E di lasciar la sconsolata Dido?</l>
<l>E che quei venti, che per l'onde irate</l>
<l>Le vele aggireran, gli stessi ancora</l>
<l>Ne portin seco la tua data fede?</l>
<l>Tu sei pur fermo, Enea, di sciorre insieme</l>
<l>Le navi e i giuri, e di seguire i regni</l>
<l>Sconosciuti d'Italia? e non ti muove</l>
<l>Cartagin nuova, e le fondate mura,</l>
<l>Ch'ad or ad or sen van crescendo, e ch'io</l>
<l>Me stessa e lor sott'al tuo scettro ho posto?</l>
<l>Tu fuggi una città già fatta, e segui</l>
<l>Altra che far si deve, e nuovo albergo</l>
<l>Brami acquistarti, e non attendi, folle,</l>
<l>Che senza pur versar sudore o sangue,</l>
<l>T'hai soggiogato e la cittate e 'l regno:</l>
<l>Ma ben che tu ritrovi albergo e terra,</l>
<l>Chi sarà mai che la ti doni, e faccia</l>
<l>De la sua terra un peregrin signore?</l>
<l>Nuovo amor trovar debbi, e debbi ancora</l>
<l>Trovare un'altra Dido, et altra fede</l>
<l>Qual poscia rompa, altrui prometter debbi.</l>
<l>Quando fia mai ch'una città simile</l>
<l>Alla bella Cartago inalzi, e veggia</l>
<l>Dall'alta rocca il popol tuo fedele?</l>
<l>Ma ben che 'l tutto al tuo desio risponda,</l>
<l>Et a' bei voti il bel successo segua,</l>
<l>Ond'avrai mai consorte amica, e fida,</l>
<l>E che con tanto ardor t'ami, e t'inchine?</l>
<l>Lassa! ch'io ardo come acceso legno,</l>
<l>Che per zolfo o liquor s'infiammi et arda,</l>
<l>Et al chiaro et al fosco ho sempre impresso</l>
<l>Nell'alma Enea, e sol Enea rimiro,</l>
<l>Et egli ingrato alle mie voci è sordo:</l>
<l>Ond'io, s'io non son stolta in tutto e folle,</l>
<l>Esser priva di lui bramar devrei;</l>
<l>Ma bench'ei dentro al crudo petto alberghi</l>
<l>Pensier sì crudi, odiar però no 'l posso,</l>
<l>E dopo a' miei lamenti al vento sparsi</l>
<l>Più ciecamente me n'infiammo e l'amo.</l>
<l>Deh bella madre del mio bello Enea,</l>
<l>Pietà di me tua sconsolata nuora</l>
<l>Ti muova omai, e tu, pietoso Amore,</l>
<l>Abbraccia il duro tuo fratello, e dentro</l>
<l>Alle tue schiere il lega, ond'ei si mostri</l>
<l>Tutto pietoso a me sua fida amante,</l>
<l>A me, che pria, né me ne sdegno, amarlo</l>
<l>Incominciai, e mi nutrisca il foco</l>
<l>Che m'arde il cor con altretanto ardore.</l>
<l>Ma io m'inganno, e le sembianze invano</l>
<l>E falsamente ho già lodate, ch'egli</l>
<l>Da sua madre è diverso, e i monti e i sassi</l>
<l>E le rovere antiche in strane rupi</l>
<l>Nate e nutrite, o le rabbiose belve,</l>
<l>Empio, t'han generato, o 'l mar qualora</l>
<l>Da' turbati Aquilon, sì come or vedi,</l>
<l>Dall'arenoso fondo al cielo è volto;</l>
<l>Per cui solcar, benché crucioso e pieno</l>
<l>Di tempesta e d'orror, pur t'apparecchi.</l>
<l>U' fuggi Enea? e' t'è contrario il mare;</l>
<l>E se 'l mio amor, se la mia fé non ponno</l>
<l>Tenerti meco, o ritardar la fuga,</l>
<l>Tardinla almeno e le procelle e i venti;</l>
<l>E di quel ch'io doveva esser tenuta</l>
<l>A te, crudel, sia debitrice all'onde,</l>
<l>Poiché l'onde di te mi son più pie.</l>
<l>Io non son tal ch'a manifesta morte</l>
<l>Per così lunghi e perigliosi mari</l>
<l>Ti deggia offrir sol per fuggirmi; e questo</l>
<l>Odio ti costerà gran pregio, poi</l>
<l>Che t'è vile il lasciar la nave e l'alma</l>
<l>Nel mezzo ai torbi e minacciosi flutti,</l>
<l>Purché da me tu t'allontani e fugga.</l>
<l>I venti or fermeransi, e fuor dell'acque</l>
<l>Trarran la fronte i Dei marini, e i pesci</l>
<l>Scherzando andran su per le placid'onde:</l>
<l>Oh piacesse agli Dii che la tua voglia</l>
<l>Si cangiasse co' venti! e se non vinci</l>
<l>Di durezza l'antiche annose querci,</l>
<l>Ti muterai per quest'ardenti preghi.</l>
<l>Che faresti tu quando unqua provato</l>
<l>Tu non avessi il gran furor del mare?</l>
<l>Avrai tu fede mai nell'onde irate,</l>
<l>Che tante volte hai già provate infide?</l>
<l>Ma ben che 'l mar tutto tranquillo in vista</l>
<l>T'invitasse a snodar dal lido i legni,</l>
<l>Egli però d'assai perigli è pieno;</l>
<l>Et a colui ch'ardisce entrar nel mare</l>
<l>Non giova aver la già promessa fede</l>
<l>Negletta e rotta, e 'l mar sovente suole</l>
<l>La perfidia punir di quel che offende</l>
<l>Il grand'amor, perché d'Amor la madre,</l>
<l>Quant'alcun crede, in mezzo all'onde nacque.</l>
<l>Lassa! ch'io temo di non perder quello</l>
<l>Ch'ho già perduto, e di non fare oltraggio</l>
<l>A chi m'oltraggia, e che 'l nimico mio</l>
<l>Non rompa in scoglio, e si sommerga e pera.</l>
<l>Vivi, deh vivi omai, ch'egli è pur meglio</l>
<l>Che tu mi lassi, e viva, che per sempre</l>
<l>Io ti perda per morte, e sia tu pure,</l>
<l>Crudel, cagion del morir mio crudele.</l>
<l>Fingi ch'un nodo intempestivo e fiero</l>
<l>Di venti irati la tua nave assaglia,</l>
<l>E ti tragga del senno (oimè! non sia</l>
<l>Successo alcun nell'infelice augurio):</l>
<l>A che pensier rivolgerai la mente?</l>
<l>Subito i giuri, e le promesse false</l>
<l>Ti soverran, che con la falsa lingua</l>
<l>Promettesti e giurasti, e Dido ancora</l>
<l>Ti soverrà, che dal troiano inganno,</l>
<l>O ben misera lei, fu spinta a morte:</l>
<l>Allor vedrai de la tradita amante</l>
<l>Starti dinanzi la funesta imago</l>
<l>Tinta di sangue, e con le chiome sciolte,</l>
<l>Onde tu sbigottito entro al pensiero</l>
<l>Dirai, quest'è quel ch'io, perfido, merto,</l>
<l>E crederai che le saette ardenti,</l>
<l>Che scenderan dal ciel sieno a te volte.</l>
<l>Cedi, deh cedi, Enea, deh cedi alquanto</l>
<l>A la gran rabbia, e gran furor del mare,</l>
<l>Che del tardare avrai gran premio, e questo</l>
<l>Fia l'aver a l'andar la via sicura:</l>
<l>Non ti tenga il mio amor, tengati quello</l>
<l>Del pargoletto Iulo, e di me sola</l>
<l>Bastiti avere, e di mia morte il pregio.</l>
<l>Ch'ha meritato Ascanio? e quelli Dii</l>
<l>Che teco porti, e che traesti fore</l>
<l>De le gran fiamme, inghiottiransi l'onde?</l>
<l>Ma tu non gli hai già teco, e le tue spalle</l>
<l>Non fur mai carche di sì santa preda,</l>
<l>Né del tuo genitor provaro il peso:</l>
<l>E d'ogni cosa menti; et io la prima</l>
<l>Non sono, a cui la tua bugiarda lingua,</l>
<l>Et a mentire, et ingannare avezza,</l>
<l>Abbia già tesi e tradimenti e frode,</l>
<l>Ma son ben prima a sopportar la pena.</l>
<l>E chi brama saver dove la madre</l>
<l>Del bell'Ascanio sia, ella morio</l>
<l>Per crudeltà del suo marito ingrato,</l>
<l>Che la lasciò dentro alle fiamme sola.</l>
<l>Tu mi narravi ben ch'in mezzo a' fuochi</l>
<l>La chiamasti più volte, e la pietate</l>
<l>Che tu mostrasti aver di lei mi mosse</l>
<l>A prestar fede a le parole false,</l>
<l>Onde 'l supplicio mio, e lo mio scempio</l>
<l>Molto minor de la tua colpa infame</l>
<l>Sarà stimato; e se giustizia in cielo</l>
<l>Si trova ancor, sarai creduto degno</l>
<l>D'acerba pena, e di supplicio grave:</l>
<l>Tu vedi ben che fuggitivo e solo,</l>
<l>Già son sett'anni, e fracassato e rotto,</l>
<l>Or in terra, or nell'onde errando vai,</l>
<l>All'onde quasi et a la terra a sdegno.</l>
<l>Lassa! che dentro a' miei tranquilli porti</l>
<l>Accolsi quel che dal furor del mare</l>
<l>Era sbattuto, e pur di lido privo,</l>
<l>E peregrino ancor, del mio bel regno,</l>
<l>Folle, gli diedi e la corona e 'l scettro;</l>
<l>Ma mi foss'io, e lo volesse il cielo,</l>
<l>Contenta almen di cortesie sì grate,</l>
<l>O della colpa mia nefanda e brutta</l>
<l>La brutta fama almen sotterra fosse!</l>
<l>Quel dì, lassa, quel dì, quel dì mi nocque,</l>
<l>Quando ambi insieme in antro oscuro e fosco</l>
<l>Ne constrinse a fuggir torbida pioggia.</l>
<l>Io senti' ben le voci, e mi credei,</l>
<l>Stolta, che l'alme Ninfe avesser fatto</l>
<l>Felice segno alle bramate nozze:</l>
<l>Ma fur le Furie, che con suono orrendo</l>
<l>Presagio fer della mia trista fine.</l>
<l>Ahi bella pudicizia, ahi cara e santa</l>
<l>Onestà violata, e ch'io promessa</l>
<l>Aveva al mio Sicheo, inanzi a cui,</l>
<l>Misera me, vo vergognosa e mesta,</l>
<l>Prendi di me le meritate pene.</l>
<l>Io ben udii la conosciuta voce</l>
<l>Uscir di fuor della sacrata imago</l>
<l>Del mio Sicheo, ch'in mezzo al tempio tegno</l>
<l>Di verdi fronde e bianche lane ornata,</l>
<l>E quattro volte in picciol suono e roco</l>
<l>Dirmi pietoso: Eh, bella Elisa, vienne.</l>
<l>Ecco ch'io vengo, e già mi sono accinta</l>
<l>A seguire i tuoi passi, e venir dietro</l>
<l>A te, che per mio ben doveva amarte</l>
<l>Morto non men ch'io mi t'amassi in vita.</l>
<l>Ma la vergogna del mio fallo infame,</l>
<l>E la santa onestà corrotta, m'have</l>
<l>Tenuta in vita insino ad or: ma scusa</l>
<l>La colpa mia, ch'io fui legata e presa,</l>
<l>Vedova, e donna, da parole accorte</l>
<l>Di non men saggia che bugiarda lingua,</l>
<l>Ond'io del mio fallir gran parte scemo.</l>
<l>L'udire, oimè, che d'immortale dea</l>
<l>Egli era nato, e che 'l suo padre Anchise</l>
<l>Tratto avea fuor delle troiane fiamme</l>
<l>Sopra gli omeri suoi, accrebbe speme</l>
<l>Al mio desio, e nel pensier mi nacque</l>
<l>Che sposo mi saria costante e fido,</l>
<l>Come ad altrui fu già pietoso e grato:</l>
<l>Ma s'ho commesso error, quest'error mio</l>
<l>Ha qualch'onesta scusa, e se la fede</l>
<l>Arrogi poi, che giurand'ei mi diede,</l>
<l>Non fia d'onde incolparmi, e men vergogna</l>
<l>Mi fia l'avere a sì grand'uom creduto;</l>
<l>Ma la mia trista sorte, e 'l mio destino</l>
<l>Segue suo stile in farmi oltraggio, e vuole</l>
<l>Ch'ancor gli ultimi dì sien tristi e foschi,</l>
<l>E ch'io miseramente esca di vita.</l>
<l>La sorte mia crudel fe' già ch'inanti</l>
<l>Ai sacri altari il mio marito amato</l>
<l>Dal mio crudo fratel mi fusse morto.</l>
<l>Ond'io da lui, che del mio sangue forse</l>
<l>Era non men che di quell'altro ingordo,</l>
<l>Presta m'involo, e del mio caro sposo</l>
<l>La polve, e l'ossa, e la mia patria lascio:</l>
<l>E per fuggir dal mio fratello iniquo,</l>
<l>Uopo mi fu cercar contrade strane,</l>
<l>E selvaggi sentieri; e poi ch'io fui</l>
<l>Lunge dal suo furore, e che passati</l>
<l>Ebbi del mare i perigliosi errori,</l>
<l>Quei lidi comperai, quei lidi ch'io</l>
<l>T'ho donati, crudel, ove drizzare</l>
<l>Feci l'alta Cartago, e quelle mura,</l>
<l>Ch'hanno portato a' miei vicini intorno</l>
<l>Sospetto, invidia, maraviglia, e tema.</l>
<l>Le guerre or son vicine, e sol col ferro</l>
<l>Vedova e sola, e peregrina, e donna</l>
<l>Son minacciata, et a gran pena ho l'armi</l>
<l>Atte a soffrir i bellicosi assalti</l>
<l>Degli avversari miei, non men di sdegno</l>
<l>Che di valor, che di fierezza armati:</l>
<l>Lassa! ch'io piacqui a mille amanti, e proci,</l>
<l>I quai son congiurati a farmi oltraggio,</l>
<l>Poich'io gli ho dispregiati, et ho preposto</l>
<l>Alle lor nozze un peregrino amante.</l>
<l>A che temo d'andar prigiona e serva</l>
<l>Del grande Iarba? io già provato ho teco,</l>
<l>Scelerato e crudel, lo strazio e scempio</l>
<l>D'uomo che viva in servitute amara:</l>
<l>Misera me! che 'l mio cognato ancora</l>
<l>Cerca bagnar la scelerata destra</l>
<l>Del sangue mio, che già macchiata e tinta</l>
<l>Fu di quel del mio tanto amato sposo.</l>
<l>Deponi, empio e crudel, depon gli Dii,</l>
<l>E le reliquie sacre, e i sacri eletti,</l>
<l>Cui sol toccando impuramente inlordi,</l>
<l>Perché cosa celeste esser non deve</l>
<l>Da man empia mortal toccata e colta.</l>
<l>E se cultor di quegli Dii dovevi</l>
<l>Esser, perfido, tu, che delle fiamme</l>
<l>Fur tratti fuor dell'infiammata Troia,</l>
<l>E' si pentan che pria con Troia insieme</l>
<l>Non si vider cangiar, miseri, in polve.</l>
<l>Forse ch'ancor, ahi scelerato, lasci</l>
<l>L'infelice Didon gravida, in cui</l>
<l>Qualche parte di te, crudel, s'asconde,</l>
<l>Et a la morte di sua madre fia</l>
<l>Il misero fanciul congiunto insieme:</l>
<l>A cui saranno in sempiterna notte,</l>
<l>Empio, per tua cagion le luci chiuse,</l>
<l>Non avend'egli ancor del ventre fore</l>
<l>Alla luce del sol le luci aperte;</l>
<l>E con la sua mal fortunata madre</l>
<l>Il fratel si morrà del bello Iulo,</l>
<l>E della morte di due corpi fia</l>
<l>Un istesso morir cagione e duce.</l>
<l>Ma tu dirai ch'a dipartir ti stringe</l>
<l>Voler divino, e del gran dio del cielo</l>
<l>Ti spinge ognor l'alto precetto espresso.</l>
<l>Ahi, lassa me! ch'io vorrei or che quello</l>
<l>Sì giusto Dio che mi ti toglie avesse</l>
<l>A queste rive il tuo venir vietato;</l>
<l>Né che calcato mai troiana pianta</l>
<l>Avesse, oimè, cartaginese arena.</l>
<l>Con questa scorta, io dico Dio, consumi</l>
<l>Tra l'onde infide, e tra dubbiosi scogli</l>
<l>Gli anni miglior sì lungamente invano,</l>
<l>E quindi empio Aquilon, quinci aspro Noto,</l>
<l>Or altro vento in mar t'aggira e spinge:</l>
<l>E con tanto sudor dovevi a pena</l>
<l>Della gran Troia alle paterne mura</l>
<l>Tornar, crudel, s'in quell'altezza istessa</l>
<l>Fosser ancor, come fur quando in vita</l>
<l>Era il famoso, e sì tremendo Ettorre;</l>
<l>Né d'Ida torni alle gradite selve,</l>
<l>Al Simoenta umile, al Xanto altero,</l>
<l>Ma del lontano e fuggitivo Tebro</l>
<l>Brami l'onde vedere, u' poi che giunto</l>
<l>Sarai, misero te, tu sarai pure</l>
<l>E peregrino abitatore e strano.</l>
<l>E se l'amata e sì gradita terra,</l>
<l>A cui con tanta e con tal brama aspiri,</l>
<l>Fia sempre ascosa, e da tue vele lunge,</l>
<l>Negli ultimi anni a gran fatica avrai</l>
<l>De' tuoi perigli il meritato frutto,</l>
<l>E vecchio arriverai là dove addrizzi</l>
<l>I rotti legni, e le fiaccate antenne.</l>
<l>Eh prendi, eh prendi, Enea, prendi più tosto</l>
<l>Questo regno per dote, e questa gente,</l>
<l>E di Pigmalion crudele ed empio</l>
<l>L'ampie ricchezze, e le pregiate gioie:</l>
<l>E cangia l'arsa incenerita Troia</l>
<l>In Cartagine bella, e più felice,</l>
<l>E qual di lei gentil signore e caro,</l>
<l>Lo scetro prendi, il diadema, e 'l manto.</l>
<l>Se tu brami vestir corazza e maglia,</l>
<l>Et hai desio di travagliarti in arme,</l>
<l>E s'Ascanio si spera ornar di scudi</l>
<l>E d'elmi, e d'aste il suo trionfo altero,</l>
<l>Noi troverem da soggiogar vincendo</l>
<l>Famosi duci, e gran signori, e regi,</l>
<l>Ché questa region può darne insieme</l>
<l>Candida pace, e sanguinosa guerra.</l>
<l>Deh dolce signor mio, deh pio troiano,</l>
<l>Per le sant'ossa del tuo padre Anchise,</l>
<l>Per i dardi d'Amor, per quegli Dii</l>
<l>Che d'Ilio fur sì riverendi numi,</l>
<l>E di tua fuga or son compagni afflitti;</l>
<l>Deh dolce signor mio, deh pio troiano,</l>
<l>S'Ascanio i suoi bei dì felice e lieto</l>
<l>Mai sempre guidi, e più beatamente</l>
<l>Degli ultimi anni suoi finisca il corso,</l>
<l>E stien d'Anchise le bianch'ossa in pace,</l>
<l>Abbia pietà di questo regno, e volgi</l>
<l>A la tua Dido omai pietoso i lumi:</l>
<l>Di che, misera me, di che mi puoi</l>
<l>Lassa, incolpar, se non d'averti amato</l>
<l>Più che non lice a pudicizia onesta</l>
<l>D'onesta amante, e di pudica donna?</l>
<l>Io non son già là ne la Grecia nata,</l>
<l>E non m'è padre il grand'Atrida, o Pirro,</l>
<l>Né patria Argo, o Micene, e contra a Troia</l>
<l>Il mio buon padre, o 'l mio marito fido</l>
<l>Non venner già per rovinarla, armati</l>
<l>Di ferro il petto, e di disdegno il core.</l>
<l>Se tu ti sdegni, o ti vergogni avermi</l>
<l>Per tua moglier, non mi dirò tua sposa,</l>
<l>Ma chiamerommi albergatrice, e serva,</l>
<l>Ché l'afflitta Didon quel ch'a te piace</l>
<l>D'esser sopporterà, pur che sia tua.</l>
<l>Io ben conosco ancor di Libia il mare,</l>
<l>Ch'ai naviganti a certo tempo niega,</l>
<l>Ed a cert'altro poi concede il corso:</l>
<l>E quando il vento a tuo viaggio fia</l>
<l>Propizio, allor tu spiegherai le vele,</l>
<l>Ch'or l'alga vile alle tue navi intorno</l>
<l>Dal tempestoso mar gittata, posa.</l>
<l>Comanda pure a la tua Dido ch'ella</l>
<l>Osservi il tempo al tuo camin secondo,</l>
<l>Ch'allor navigherai sicuro, ed io</l>
<l>Non ti farò tardar, volendo andarne.</l>
<l>I tuoi compagni e le fiaccate navi</l>
<l>Chieggon riposo a lor fatiche ancora,</l>
<l>Ché queste son dalle percosse aperte</l>
<l>Dell'onde irate, e non racconce a pieno,</l>
<l>E quei son poi dal maneggiar de' remi</l>
<l>E de le sarte affaticati e stanchi.</l>
<l>Io ti chieggio, crudel, per quella speme</l>
<l>Ch'ebbi d'esserti sposa, e per quei lievi</l>
<l>Merti ch'hai meco, e per quegli altri insieme</l>
<l>Di cui mi fe' tua debitrice Amore,</l>
<l>Ch'a dipartirti ancor dimori alquanto.</l>
<l>Sta' meco sol per fin ch'all'onde caggia</l>
<l>Il furore e la rabbia, e fin che 'l cielo</l>
<l>I nembi scuota, e si disgombri il manto</l>
<l>E negro vel che gli circonda intorno</l>
<l>Empio Aquilon; per fin ch'impari un poco</l>
<l>A sopportar l'empia amorosa pena,</l>
<l>Che con l'uso talor si fa men greve,</l>
<l>E con fort'alma, e pazienza invitta</l>
<l>Impari a sofferir gli oltraggi e l'ire</l>
<l>D'amor crudele, e di fortuna aversa.</l>
<l>E s'io da te non ho sì lieve dono,</l>
<l>Né, perfido, da te tal grazia impetro,</l>
<l>Io son disposta di morir, né molto</l>
<l>Tempo sarai verso Didon crudele.</l>
<l>Guarda qual sia della tua fida amante</l>
<l>L'imagin trista, e la spietata voglia,</l>
<l>Che mentre io scrivo, il crudo ferro in grembo</l>
<l>Mi giace ignudo, e da' miei lumi piove</l>
<l>Su la stretta da me troiana spada</l>
<l>Amaro pianto, e del mio pianto in vece</l>
<l>Sarà di sangue or or bagnata e tinta.</l>
<l>Oh quanto al mio morir conforme il dono</l>
<l>Che tu mi festi, ahi sventurata, è stato!</l>
<l>Ma non pur or mi fia passato il core</l>
<l>Da ferro rio, e da spietato dardo,</l>
<l>Perché piaga crudel già femmi il ferro</l>
<l>D'amor, dove ferir tuo ferro deve:</l>
<l>Né mi rest'altro, oimè, se non che quivi,</l>
<l>Dove già punse amor, vi punga or morte.</l>
<l>Anna, sorella mia, dolce Anna e cara,</l>
<l>Che mal sapesti alle mie fiamme dare</l>
<l>Acqua opportuna, a cui mia colpa sola</l>
<l>Feci palese, e lo mio fallo infame,</l>
<l>Or darai mesta a la tua Dido amata</l>
<l>Gli ultimi doni, e le funeste pompe.</l>
<l>Né sarà scritto al mio sepolcro intorno</l>
<l>Ch'io fussi sposa al buon Sicheo, di cui</l>
<l>Spregiai l'amore, e la promessa fede;</l>
<l>Ma leggeransi entro al mio sasso scritte</l>
<l>Queste meste parole, e questi versi:</l>
<l>– Qui giace Dido in breve marmo accolta;</l>
<l>A cui l'infido peregrin di Troia,</l>
<l>Ch'ella cotanto amò, lasciò la spada,</l>
<l>Ed ella con sua man se stessa uccise –.</l>
</lg>
<p>Ei non è dubbio alcun che Didone
 uccise se medesima, ma ch'ella
s'amazzasse per amor d'Enea, questo
 è falsissimo: perché da Didone
a Enea furono molte decine d'anni, 
e non si videro mai insieme,
però che, secondo il computo di molti,
 fu da l'un a l'altro
centoventitre anni. La verità adunque
 dell'istoria brevemente fu
questa: che Didone, fuggendo da
 Pigmalione ch'aveva amazzato
Sicheo suo marito, arrivò a Cartagine, 
et avendo edificato quivi
una città, poi ch'ella fu finita,
 et ordinato tutto quel che
bisognava a una bene ordinata
 republica, s'amazzò per amor di
Sicheo suo marito.
</p>

</div1>

<div1 type="epistola">
<head> Ermione a Oreste<lb/>Epistola ottava</head>

<p>Ermione figliuola d'Elena e di 
Menelao fu maritata da Tindaro
suo avolo materno ad Oreste
 figliuolo d'Agamenone e fratello
cugino di lei, essendo ella ancora 
di tenera età. Ma il padre, che
non sapeva tal parentado,
 ritrovandosi all'impresa di Troia, la
sposò a Pirro figliuolo d'Achille, 
il quale ritornato dalla guerra
troiana, la rubò a Oreste, e la 
teneva per forza. Et ella, che
bramava più il primo marito che il 
secondo, scrisse questa
epistola a Oreste, nella quale ella 
lo prega et inanimisce a
ritorla a Pirro, sforzandolo a 
questo con molte ragioni, e
finalmente gli giura che è deliberata 
o veramente di morire, o di
ritornar sua moglie: il che le venne 
fatto, perché Oreste, avendo
amazzato Pirro, la racquistò:
 ove il poeta dimostra il primo amore
aver negli animi nostri molte volte 
più forza del secondo, e che
un marito per racquistar 
l'onor suo debbe esporre insino alla
propria vita.
</p>

<lg>
<l>L'animoso figliuol d'Achille invitto,</l>
<l>Pirro, e del padre alla sembianza altero,</l>
<l>Lassa, mi tien contra ogni umana legge</l>
<l>E contra ogni pietà serrata e presa.</l>
<l>Io per non star nell'altrui forze a forza,</l>
<l>Forza gli fei quanto 'l valore infermo</l>
<l>Potea di donna, e contrastare al tutto</l>
<l>Femina non potei debile e frale,</l>
<l>E sdegnosa gli dissi: ahi troppo audace,</l>
<l>Ahi scelerato, ahi temerario Pirro,</l>
<l>Qual violenza è questa? Io non son priva</l>
<l>Di chi mi lasci invendicata, e sono</l>
<l>Sposa di tal ch'a qualche tempo fia</l>
<l>Vendicator del violento oltraggio.</l>
<l>Et ei, via più che tempestoso mare,</l>
<l>Qualor più freme, alle parole sordo,</l>
<l>Scapigliata, e chiamando Oreste invano,</l>
<l>Entro mi trasse all'odioso albergo.</l>
<l>Qual più grave martir, qual più crudele</l>
<l>Scempio sofferto avrei, s'arsa e distrutta</l>
<l>La bella patria mia, foss'ita in preda</l>
<l>A fiero vincitor barbaro, e strano?</l>
<l>Via più cortese assai, via meno acerba</l>
<l>Verso Andromache fu la Grecia altera,</l>
<l>Quando la greca e vincitrice fiamma</l>
<l>Le grandezze troiane arse e distrusse.</l>
<l>Ma tu, deh dolce mio consorte amato,</l>
<l>Deh dolce Oreste mio, s'omai ti cale</l>
<l>Di me tua sposa, e di mie gravi pene,</l>
<l>Vendica l'onte, e i violenti oltraggi,</l>
<l>Che nelle cose tue son fatti a forza.</l>
<l>Oimè, s'alcun dentro alle chiuse mandre,</l>
<l>O ne' rinchiusi armenti entrasse a forza,</l>
<l>Non prenderesti in lor difesa il ferro?</l>
<l>Et or ch'un uom t'ha la consorte tolto,</l>
<l>Pigro sarai a vendicarla e lento?</l>
<l>Facciati pure il mio gran padre esempio,</l>
<l>Che la sua sposa all'amator ritolse</l>
<l>Per forza d'armi, e la rapita moglie</l>
<l>Cagion gli fu di così giusta guerra.</l>
<l>S'egli si fosse entro al suo regno stato</l>
<l>Pigro, ocioso, e lento, ella consorte</l>
<l>Sarebbe ancor dell'amator di Troia,</l>
<l>Come sposa gli fu molti anni, e molti;</l>
<l>Né d'uopo t'è spiegar ben mille vele,</l>
<l>O la Grecia noiar d'uomini e d'arme,</l>
<l>Che tu sei solo a tanta impresa buono:</l>
<l>Bench'io son degna ancor d'esser ritolta</l>
<l>E con sangue, e con ferro, e ben conviensi</l>
<l>A sposo ardito, e valoroso amante,</l>
<l>Per torre altrui la sua consorte e donna,</l>
<l>Oprarvi il ferro, e spargervi anco il sangue.</l>
<l>Ma quando io non ti fussi amante, o sposa,</l>
<l>Né tu consorte a me, non siam noi nati</l>
<l>D'un avo istesso, e non mi sei cugino?</l>
<l>Deh dolce mio fratel, deh caro sposo,</l>
<l>Giusta pietade omai ti vinca, e muova</l>
<l>Di me tua suora e moglie, e sienti all'alma</l>
<l>Questi due dolci nomi amaro sprone.</l>
<l>Tu sai pur che mercé del vecchio e saggio</l>
<l>Tindaro, avolo mio, ch'io tanto amava,</l>
<l>Che fu non men per suoi costumi santi</l>
<l>Che per l'età di riverenza degno,</l>
<l>Ti fui data per moglie, il quale aveva</l>
<l>Di me, del padre mio, della sua figlia</l>
<l>L'ultime voglie entro a sua voglia ascose;</l>
<l>Ma lo mio genitor, ch'era allor quindi</l>
<l>Troppo lontano, e non sapeva quanto</l>
<l>Avesse fatto il diligente vecchio,</l>
<l>Mi promesse al figliuol d'Achille altero:</l>
<l>Ma l'avo mio, che di saviezza e d'anni</l>
<l>Era il primo tra noi, avea l'impero</l>
<l>Di far di me ciò che gradiva a lui.</l>
<l>Quando io divenni tua, non feci offesa</l>
<l>Ad uomo alcun, ma s'io mi sposo a Pirro,</l>
<l>Troppo alto faccio al mio marito oltraggio;</l>
<l>Né fia mio padre al nostro amor crudele,</l>
<l>Ch'egli ancor sa la gran virtù d'Amore,</l>
<l>E qual abbia valor sua face e dardo,</l>
<l>Et al genero suo sarà pietoso,</l>
<l>Come a se stesso; e la mia madre ancora</l>
<l>Con l'esempio di sé darà soccorso</l>
<l>A così bella, e sì lodata impresa.</l>
<l>Tu mi sei pur quel ch'a mia madre è stato</l>
<l>Lo mio gran genitore; e quel che fece</l>
<l>A lei l'amante e peregrin di Troia,</l>
<l>L'istesso ha fatto alla tua dolce e cara</l>
<l>E fedele Ermion l'audace Pirro:</l>
<l>Il qual, benché de' fatti egregi e belli</l>
<l>Del suo gran padre insuperbisca ognora,</l>
<l>Non sei di lui però men chiaro e illustre,</l>
<l>Ch'Oreste ancora ha d'onde alzarsi al cielo</l>
<l>Mercé degli avi suoi famosi e chiari,</l>
<l>E del suo genitore ha l'opre altere</l>
<l>Cui possa altrui con verità narrare.</l>
<l>E chi non sa che tutto il campo greco,</l>
<l>E l'istesso famoso altero Achille</l>
<l>Reggeva Agamennon? quello era solo</l>
<l>Privato capitan, questi era duce</l>
<l>De' più famosi, e più pregiati duci.</l>
<l>E Tantalo hai, e 'l suo figliuol Pelope,</l>
<l>Onde ti possa gloriare, e sei,</l>
<l>Se tu numeri ben, da Giove il quinto.</l>
<l>Né manchi di valor, né di virtute,</l>
<l>Perch'ognun sa che da giusta ira mosso</l>
<l>Ti volesti imbrattar le mani altere</l>
<l>Del sangue di tua madre, e dell'iniquo</l>
<l>Crudele Egisto, e vendicasti l'onte</l>
<l>Che quella, e questi, al genitor tuo fero:</l>
<l>E bench'altrui di scelerato e crudo</l>
<l>Animo verso alla tua madre infame</l>
<l>Ti dimostrasse il glorioso fatto,</l>
<l>Che potevi tu fare? ella fu duce</l>
<l>Con dare, ahi fera, ahi scelerata sposa,</l>
<l>Al padre tuo la mal composta veste,</l>
<l>Ond'ei vilmente, e bruttamente ucciso</l>
<l>Fosse dall'empio e temerario Egisto.</l>
<l>Io ben vorrei che per cagion più degna</l>
<l>Tu fossi stato e valoroso e chiaro:</l>
<l>Ma non ti mosse il tuo voler, ma l'empia</l>
<l>Tua genitrice a sì nefanda impresa</l>
<l>Ti spinse, e festi alla cagione eguale</l>
<l>Il degno effetto, onde l'infame Egisto</l>
<l>Ivi fece il terren bagnato e tinto</l>
<l>Del sangue suo, ove tuo padre in prima</l>
<l>L'avea fatto del suo vermiglio e lordo.</l>
<l>Ma Pirro invidioso in biasmo volge</l>
<l>Quel che t'è gloria, et ha poi faccia ancora</l>
<l>Di starmi inanzi agli occhi, ond'io di rabbia</l>
<l>E di sdegnoso ardor m'ardo e distruggo.</l>
<l>Dunque in presenza mia, mi fia biasmato</l>
<l>Il mio fratello, il mio marito Oreste?</l>
<l>Quest'è quel che mi duol, ch'io donna frale</l>
<l>Non ho valor di vendicar quell'onte</l>
<l>Che mi son fatte, o le parole ingiuste</l>
<l>Punir, ch'ognora il temerario Pirro</l>
<l>Mi dice in biasmo tuo, ma sol mi lice,</l>
<l>Femina, inerme, e dispregiata, e vile,</l>
<l>Versar dagli occhi miei lagrime amare,</l>
<l>Perché piangendo io disacerbo il duolo,</l>
<l>E l'onde lor quasi un ondoso fiume</l>
<l>Corron dagli occhi al seno, e fanno dentro</l>
<l>All'inornate guance eterno fonte.</l>
<l>Questa è la sorte aversa, e questo è il tristo</l>
<l>Fato di nostra stirpe, il qual si mostra</l>
<l>Crudele ancor, che noi femine siamo</l>
<l>Tutte soggette alle rapine, e tutte</l>
<l>Siam state a' padri, o nostri sposi tolte.</l>
<l>Io non dirò dell'amoroso inganno</l>
<l>Che Giove sotto a le mentite piume</l>
<l>Del bianco cigno alla sua Leda fece:</l>
<l>Ma sol dirò d'Ippodamia, la quale</l>
<l>Da la bella città d'Ismo, che parte</l>
<l>Duoi larghissimi mar, rapita venne.</l>
<l>Elena ancor ne' suoi primi anni fue</l>
<l>Tolta da Teseo, e poi tornata a forza</l>
<l>A' duoi german che fan bel segno in cielo:</l>
<l>Per lei medesma ancor, poi che rapita</l>
<l>Fu dal troiano amante, in Asia mosse</l>
<l>Il greco sposo suo le greche insegne.</l>
<l>Io quasi un'ombra ho queste cose a mente,</l>
<l>Sovengonmi a pena; io nondimeno</l>
<l>Le mi ricordo, e mi sovien ch'allora</l>
<l>Ch'ella quindi partio col nuovo amante,</l>
<l>Avea l'alma ciascun d'angoscia piena,</l>
<l>E di sospiri e lagrimose voci</l>
<l>S'udia suonar l'abbandonato albergo.</l>
<l>Piangeva il mio vecchio avo, e Clitennestra,</l>
<l>Di mia madre sorella, aveva i lumi,</l>
<l>Con Polluce e Castor, bagnati e molli,</l>
<l>E la sua madre Leda al suo gran Giove</l>
<l>Preghi porgeva e voti; et io mi svelsi</l>
<l>I non lunghi capegli, e dissi: dove,</l>
<l>Eh dove senza me ten vai, mia madre?</l>
<l>Il suo consorte era lontano; et io,</l>
<l>Forse non son di questa stirpe? ahi lassa,</l>
<l>Ecco ch'io nacqui acciò ch'io fussi preda</l>
<l>Del crudo, ingiusto, e scelerato Pirro.</l>
<l>Volesse il ciel che 'l valoroso Achille</l>
<l>Non fusse morto ancor, ch'ei del suo figlio</l>
<l>L'onte crudeli, et i protervi oltraggi,</l>
<l>Come saggio e gentil, biasmato avrebbe:</l>
<l>Né piacque al grande Achille, et or via meno</l>
<l>Gli piaceria, ch'abandonato sposo</l>
<l>Vedovo e sol ne le tradite piume</l>
<l>Piangesse invan la sua rapita donna.</l>
<l>Qual mio grave fallir mi fa gli Dii</l>
<l>Così crudeli? e qual maligna stella</l>
<l>Dirò già mai che sì m'oltraggi e nuoca?</l>
<l>Misera me! che ne' primi anni io vissi</l>
<l>Senza mia madre, e sotto ad Ilio armato</l>
<l>Il mio gran genitor si stava, et io</l>
<l>D'ambi i parenti miei era orba e priva,</l>
<l>Bench'ambidoi fosser tra' vivi ancora.</l>
<l>Ahi bella madre mia, ahi bella e cara</l>
<l>Mia genitrice! io non potei godermi</l>
<l>Picciola ancor quell'accoglienze grate,</l>
<l>Che dalle madri loro han l'altre figlie,</l>
<l>Né le picciole braccia al collo avolsi,</l>
<l>Né mi dormei, né mi t'assisi in grembo</l>
<l>Alle ginocchia tue gradita soma;</l>
<l>Né ti calse adornarmi il collo o 'l petto</l>
<l>Di perle e d'oro, od intrecciarmi il crine,</l>
<l>O che i biondi capei negletti ad arte</l>
<l>Gisser lascivi alle mie guance intorno;</l>
<l>Né l'albergo reale ornato vidi</l>
<l>Da la mia cara genitrice, in cui</l>
<l>Mi dessi in braccio al mio consorte amato.</l>
<l>Io ben ti venni al tuo ritorno incontra,</l>
<l>Né m'era nota, io ti confesso 'l vero,</l>
<l>L'aria del volto, o la materna imago.</l>
<l>Io nondimeno alle sembianze belle</l>
<l>Elena ti credei, perch'io più volte</l>
<l>Udito avea che la mia madre ogn'altra</l>
<l>Donna, che mai tra noi discesa fosse,</l>
<l>Di grazia e di beltà vincea d'assai:</l>
<l>Né t'era nota anch'io, onde sovente</l>
<l>A quelle donne addomandavi quale</l>
<l>Fosse la tua sì poc'amata figlia.</l>
<l>E tra tanti miei mali, in questo solo</l>
<l>Assai mi piacqui, e mi stimai beata,</l>
<l>Ch'io fui donna d'Oreste: et ei mi fia</l>
<l>(O di nostro destin acerbe voglie!),</l>
<l>S'ei non mi toglie altrui, misera, tolto.</l>
<l>Quest'è quel ben che l'abbruciata Troia,</l>
<l>E del mio genitor la gloria illustre</l>
<l>M'have arrecato, ahi lassa me, ch'io sono</l>
<l>Serva dell'empio mio nimico Pirro!</l>
<l>Egli è ben ver ch'assai più breve parmi</l>
<l>Questo mio scempio allor ch'a mezzo 'l giorno</l>
<l>I lucenti destrieri Apollo sprona.</l>
<l>Ma quando 'l sol s'asconde, e mesta e sola</l>
<l>Mi chiude l'ombra entro all'odiato albergo</l>
<l>E dentro al letto, ch'io sempr'ebbi a schifo,</l>
<l>Allor dagli occhi miei si fugge il sonno,</l>
<l>E verso amari pianti, e quant'io posso,</l>
<l>Quasi da fiera et affamata belva,</l>
<l>Fuggo da Pirro; e per sì fatti mali</l>
<l>Tramortisco talora, e fuor del senso</l>
<l>Le membra odiate inaveduta ho tocco:</l>
<l>Ma come io mi risento, e sento ch'io</l>
<l>Ho fatto error così nefando e brutto,</l>
<l>Subito fuggo, e dal nimico aspetto</l>
<l>Ratta m'involo, e mi cred'io le mani</l>
<l>Aver macchiate, e bruttamente lorde.</l>
<l>Spesso di Pirro in vece, il nome amato</l>
<l>D'Oreste mio vien fore, e di mia voce</l>
<l>Il dolce fallo, e l'amoroso errore</l>
<l>Qual presagio felice inchino et amo.</l>
<l>Deh dolce Oreste mio, deh mio consorte,</l>
<l>Toglimi al mio nimico, io te ne prego</l>
<l>Per la mal nostra aventurata stirpe,</l>
<l>E per quell'alto sacrosanto Giove</l>
<l>Che le fu padre, al cui sol cenno il cielo</l>
<l>S'imbruna e rasserena, e 'l gran Nettunno</l>
<l>Si conturba e tranquilla, e la gran mole</l>
<l>De la terra talor si scuote e muove.</l>
<l>Io te ne prego ancor per l'infelici</l>
<l>Ossa d'Agamennon tuo padre, a cui</l>
<l>Fui già nipote umil, ch'ancor sepolte</l>
<l>Ti son tenute, poi che così giusta</l>
<l>E sì degna di lor vendetta festi:</l>
<l>Perch'io fermata son d'esserti sposa,</l>
<l>O ne' verd'anni miei trarmi di vita,</l>
<l>Et esser di me stessa acerba Parca.</l>
</lg>

<p>Il seguito di questa istoria fu che, avendo inteso Oreste che Pirro era tornato da Troia, l'andò a trovare, e amazzatolo si riprese Ermione, la quale gli partorì Tisamene, Corinto e Oreste minore.</p>

</div1>

<div1 type="epistola">
<head> Deianira a Ercole<lb/>Epistola nona </head>

<p>Ercole essendo innamorato di 
Deianira figliuola di Ocneo re di
Calidonia, vinto in diversi assalti
 Acheloo fiume di Etolia, il
quale si mutava in diverse forme, 
l'ottenne per moglie. D'indi poi
essendo preso dell'amor di Iole
 figliuola di Eurito re di Ecalia,
che avendogliela promessa per moglie,
 gliel'avea dinegata, presa
la città et ucciso Eurito, sodisfece 
di lei il suo desiderio, e ne
divenne sì fattamente cieco che per 
gradire le voglie di costei,
posta da parte la clava, s'inchinò
 a far diversi esercizii
feminili. Il che avendo inteso
 Deianira sua moglie, scrivendogli
questa epistola lo riprende,
 dimostrandogli la bruttezza di questo
fatto, col paragone delle grandi 
e lodevoli cose da lui fatte per
adietro. Ma perché nello scriver
 della istessa pìstola le
sopravenne il nunzio della morte
 di Ercole, la quale era seguita
per la camicia di Nesso centauro,
 che ferito da una saetta di
Ercole tinta del sangue velenato 
dell'Idra, l'aveva data a
Deianira con dirle che ella aveva 
virtù da far che Ercole,
lasciando gli altri amori, a lei 
l'animo rivolgerebbe (e Deianira
per questa cagione ad Ercole l'aveva mandata),
 la misera di ciò
scusandosi, e dicendo che
 ella quel dono gli aveva mandato
stimando ch'ei dovesse ridurlo
 da capo ad amarla, infine delibera
d'impiccarsi: volendo dimostrare 
il poeta quanto in animo di donna
nobile e generosa 
possa un amore casto e vero.</p>

<lg>
<l>Io ben mi glorio, io ben mi pregio e vanto</l>
<l>Ch'Ecalia, o grande Alcide, all'alte e chiare</l>
<l>Prove nostre s'aggiunga, ma ben poi,</l>
<l>Lassa, mi doglio ch'a la bella vinta</l>
<l>Nimica tua tu vincitor soggiaccia.</l>
<l>La brutta fama, e de' tuoi fatti indegna</l>
<l>A le greche città subito è giunta,</l>
<l>Gridando: a quei che mai Giunon non vinse,</l>
<l>Né l'atterraron le fatiche immense,</l>
<l>La bella Iole sola ha posto il giogo.</l>
<l>Quest'è l'empio desio, quest'è la voglia</l>
<l>Del crudo Euristeo, e de la tua matrigna</l>
<l>Al gran Giove sorella, a cui fia grata</l>
<l>La lorda macchia di tua brutta vita:</l>
<l>Ma tu non sembri quello al cui concetto,</l>
<l>Se creder ciò si deve, una sol notte</l>
<l>Perché nascessi tale, oimè, fu poca,</l>
<l>E via più che Giunon, Vener ti nocque:</l>
<l>Ch'ella t'alzò mentre t'oppresse, e questa</l>
<l>Tien sotto al piede umile il collo altero.</l>
<l>Guarda intorno la terra, e guarda il mare,</l>
<l>A cui l'antica e desiata pace</l>
<l>Con le tue forze già rendesti, e vedi</l>
<l>Che quella e questo ti s'inchina e debbe;</l>
<l>Guarda, deh guarda omai che de' tuoi merti</l>
<l>Del sole è pieno e l'uno e l'altro albergo.</l>
<l>Tu pria reggesti il ciel, che debbe poi</l>
<l>Sostener te; così l'antico Atlante,</l>
<l>Posto il gravoso et onorato incarco</l>
<l>Sopra gli omeri tuoi, le stelle resse.</l>
<l>E ch'hai fatto per tante, e sì famose</l>
<l>Opre, salvo ch'aggiunto a la vergogna</l>
<l>Hai maggior biasmo, or s'a' bei fatti illustri</l>
<l>La sozza macchia de lo stupro aggiugni?</l>
<l>Tu fusti quel, come è 'l publico grido,</l>
<l>Che due rabbiose avelenate serpi,</l>
<l>Mentre eri in fasce, strangolasti: allora</l>
<l>Fusti degno ch'un dio ti fusse padre.</l>
<l>Il principio fu buon, ma tristo il fine;</l>
<l>E son di quelle prime assai minori</l>
<l>L'ultime prove, e da te stesso sei,</l>
<l>Allor fanciullo, or vecchio, assai difforme.</l>
<l>Colui, lassa, colui, che mille belve,</l>
<l>Né Giunon mai, né 'l suo nimico Euristeo</l>
<l>Poteron superar, l'ha vinto Amore.</l>
<l>Forse ch'alcun dirà ch'io sia felice,</l>
<l>Perch'io son donna al grand'Ercole, e nuora</l>
<l>Di quello dio che su dal ciel qui tuona;</l>
<l>Ma quanto male ad uno aratro insieme</l>
<l>Due giovenchi si stan, che sien tra loro</l>
<l>Poco conformi, o di valore o d'anni,</l>
<l>Tanto si disconvien ch'a grande sposo</l>
<l>Si congiunga di lui sposa minore.</l>
<l>Non m'è gloria, ma peso; e questo incarco</l>
<l>Offende l'altrui spalle: onde s'alcuna</l>
<l>Vuol maritarsi pur, s'unisca a quello</l>
<l>Che di sangue, e virtù sia pari a lei.</l>
<l>Il mio sposo da me sempre è lontano,</l>
<l>E 'l peregrin via più di lui m'è noto:</l>
<l>Egli seguendo va gli orrendi mostri</l>
<l>E le selvagge belve, et io dolente</l>
<l>Vedova, e sconsolata in casa stommi</l>
<l>Intenta ai voti et a' pudici prieghi,</l>
<l>Temendo ch'egli tra' suoi tanti, e tanti</l>
<l>E nimici, e perigli, oimè, non pera:</l>
<l>Io sempre ho nel pensier cinghiali e serpi,</l>
<l>Leoni ingordi, e con la mente ognora</l>
<l>Tra lor m'aggiro, e con quest'occhi veggio</l>
<l>A l'ossa del mio sposo i cani intorno.</l>
<l>L'interiora dell'uccise bestie</l>
<l>Mi fan temere, e le notturne larve,</l>
<l>E quanto ha di secreto in sé la notte,</l>
<l>Mi spaventan mai sempre; ed io meschina</l>
<l>Vo pur cercando se la fama incerta</l>
<l>Qualche nuova di te n'arrechi, et ora</l>
<l>La vana speme il mio timor discaccia,</l>
<l>Or la paura la speranza uccide.</l>
<l>La tua madre è lontana, e duolsi e piange</l>
<l>Che di sé s'invaghisse un tanto dio,</l>
<l>Né m'è presente Anfitrione od Illo,</l>
<l>Quest'ad ambi figliuol, quello a te padre.</l>
<l>Sol l'empio esecutore ascolto et odo</l>
<l>Dell'iniqua Giunon, di cui pur troppo</l>
<l>È lunga l'ira: e questo a le mie spalle</l>
<l>Fora peso leggier, s'a tale incarco</l>
<l>Non aggiugnessi i peregrini amori,</l>
<l>Per cui del seme tuo ciascuna donna</l>
<l>Fatta gravida omai, puote esser madre.</l>
<l>Io non vo' dir, né ricordarti quando</l>
<l>Nelle valli d'Arcadia a la bell'Auge</l>
<l>Togliesti l'onestà, che tanto è cara;</l>
<l>Né conterò lo scelerato parto</l>
<l>De la figlia d'Ormeno, o 'l brutto stupro</l>
<l>Di cinquanta sorelle, ove pur una,</l>
<l>La tua mercé, non vi restò pudica.</l>
<l>D'una adultera sol vo' dirti, ond'io</l>
<l>Son fatta a Lamo suo figliuol matrigna,</l>
<l>Per cui già vide il bel Meandro, ch'erra</l>
<l>Nelle medesme terre, e l'onde istesse</l>
<l>In sé stesso ritorce, ahi lassa, dico,</l>
<l>Vide i monili a quell'erculeo collo,</l>
<l>A cui piccola già fu soma il cielo:</l>
<l>Non ti parve ei vergogna aver d'intorno</l>
<l>Le perle e l'oro a le gagliarde braccia,</l>
<l>Che tolser l'alma al gran leon nemeo</l>
<l>Di cui la spoglia al manco omero pende?</l>
<l>Ardisti mai d'ornar l'irsute chiome</l>
<l>Di nastri e frange? Oh quant'assai più degni</l>
<l>Erano i capei tuoi del bianco pioppo!</l>
<l>Oh non ti vergognasti, oimè, che biasmo</l>
<l>Ti fosse, a guisa di lasciva putta,</l>
<l>Cingerti il feminil meonio cinto?</l>
<l>Non ti torn'egli a mente unqua l'imago</l>
<l>Del crudo e fero Diomede, il quale</l>
<l>D'umana carne i suoi cavai pasceva?</l>
<l>Se dell'Egitto il gran tiranno avesse</l>
<l>Vistoti in sì lascivo abito e molle,</l>
<l>Gli fora stato assai vergogna e scorno</l>
<l>D'esser stato prigion d'uomo sì vile;</l>
<l>E tolto avria dal duro collo Anteo</l>
<l>Le fasce feminili, e i cerri d'oro,</l>
<l>Per non aversi a pentir mai d'avere</l>
<l>Ceduto ad uomo effeminato e infermo.</l>
<l>La fama è qua che tu portasti il cesto</l>
<l>Tra le fanciulle ionie, e le minacce</l>
<l>Temesti già de la tua bella donna.</l>
<l>Ahi non ti guardi, Alcide? ahi non t'astieni</l>
<l>Di metter entro a' lor canestri quella</l>
<l>Di mille imprese già vittrice mano?</l>
<l>E, qual femina vil, tremando fili,</l>
<l>Et a la bella tua signora rendi</l>
<l>Del tuo filato, o gran vergogna, il peso?</l>
<l>Ahi quante volte, ahi quante volte, mentre</l>
<l>Torci lo stame con le dita dure,</l>
<l>Le man robuste hanno spezzato i fusi!</l>
<l>Anzi si crede, o poverello Alcide,</l>
<l>Che da la sferza sbigottito, a' piedi</l>
<l>De la tua donna paventassi l'ire,</l>
<l>E narrassi le prove ond'hai portate</l>
<l>Mille onorate palme, e mille chiari</l>
<l>E superbi trofei, i quali allora</l>
<l>Per vergogna minor tacer dovevi:</l>
<l>E che tu dica che rinvolto in fasce</l>
<l>Uccidesti due serpi, e le lor code</l>
<l>T'avolgesti alle mani, e come ancora</l>
<l>In Erimanto il cinghial morto giace.</l>
<l>Né del tracio tiranno i fatti crudi</l>
<l>In silenzio trapassi, e i bianchi teschi</l>
<l>De' tristi morti agli empi alberghi affissi,</l>
<l>Né le cavalle di lor carne grasse;</l>
<l>Né 'l brutto mostro che tre corpi aveva,</l>
<l>Benché fusse in tre corpi un uomo solo:</l>
<l>Io dico Gerion, di cui pasceva</l>
<l>L'armento ricco in su l'ispano Ibero;</l>
<l>Né le tre fronti ancor de' cani orrendi</l>
<l>Di Cerber tronche via da un busto intero,</l>
<l>E che 'n vece di peli avean serpenti;</l>
<l>Né la serpe lernea, che de' suoi danni</l>
<l>Si faceva più ricca, e le ferite</l>
<l>La ritornavan più gagliarda e forte.</l>
<l>E non debbi tacer chi già morio</l>
<l>Tra 'l sinistro tuo fianco, e 'l destro braccio;</l>
<l>Né come ancor parte uccidesti, e parte</l>
<l>Volgesti in rotta del biforme stuolo,</l>
<l>Colà ne' monti di Tessaglia, il quale</l>
<l>Avea, folle, nei piè la speme posta:</l>
<l>Ma puoi tu mai col bel sidonio manto</l>
<l>Narrar sì degne e gloriose imprese?</l>
<l>E la tua lingua pel vestito indegno</l>
<l>Non si fa muta, e per vergogna tace?</l>
<l>Ancor la donna tua l'armi famose</l>
<l>Si mise in dosso, e del marito vinto</l>
<l>Arrecò degne et onorate spoglie;</l>
<l>Vattene or pure altiero, e i fatti egregi</l>
<l>Racconta omai, che tu gli narri indarno:</l>
<l>Perché ella adesso è degnamente quello</l>
<l>Che tu sei stato indegnamente, et ella</l>
<l>Alcide or è, tu feminetta vile,</l>
<l>Di cui tanto minor sei fatto, quanto</l>
<l>Era gloria maggior vincere Alcide</l>
<l>Che quei che tu col valor tuo vincesti.</l>
<l>Di lei le palme son, di lei le pompe,</l>
<l>Di lei l'onor delle famose prove;</l>
<l>Taci, non ti lodar, perch'ella omai</l>
<l>È fatta già de le tue lodi erede.</l>
<l>O vergogna nefanda! i duri velli,</l>
<l>Tratti per forza da le coste dure</l>
<l>Dell'irsuto leone, han ricoperto</l>
<l>L'omero feminil, lascivo e infermo:</l>
<l>Ma tu t'inganni, ché sì fatte spoglie</l>
<l>Non son più del leon, ma sono or tue:</l>
<l>Tu la fiera vincesti, ella te vinse.</l>
<l>Una femina, lassa, a cui la rocca</l>
<l>Di lana carca saria grave, e poco</l>
<l>Atta a portarla, ha già portato quelle</l>
<l>Armi onorate, che del negro sangue</l>
<l>Fur dell'Idra lernea macchiate e tinte;</l>
<l>Ed avezzò la mano a quella mazza</l>
<l>Che domò belve orrende, e poi lasciva</l>
<l>Corse a lo specchio, e ne lo specchio vide</l>
<l>Se stessa, e l'armi del suo folle sposo.</l>
<l>Io bene avea sì fatte cose udite,</l>
<l>E mi piacque il comun publico grido</l>
<l>Talor per falso aver, ma 'l lieve duolo</l>
<l>Dalle orecchie partissi, e corse agli occhi,</l>
<l>E inanzi agli occhi miei venuta veggio</l>
<l>La peregrina meretrice, e poco</l>
<l>Valmi il celare il mio supplicio grave.</l>
<l>Né vuoi soffrir che la nimica mia</l>
<l>Da me si parta, la qual venne, ahi lassa,</l>
<l>Per mezzo a la città, perché quest'occhi</l>
<l>La dovesser mirar mal grado loro;</l>
<l>Né venne co' capei negletti e incolti</l>
<l>A guisa di prigion, né tenne il volto</l>
<l>Dimesso e chino, e col dolore esterno</l>
<l>Non confessò la sua fortuna avversa;</l>
<l>Anzi adorna sen va di perle e d'oro,</l>
<l>Come ancor tu d'oro e di perle adorno</l>
<l>In Frigia fusti, e con la fronte altera</l>
<l>Riguarda ognun, tal che par ch'abbia in piedi</l>
<l>La patria, il padre vivo, e vinto Alcide.</l>
<l>Et ella forse ancor, poi che scacciata</l>
<l>Fia l'infelice Deianira tua,</l>
<l>Deposto il vile abominevol nome</l>
<l>Di meretrice, ti sarà consorte.</l>
<l>E l'infame imeneo gl'infami corpi</l>
<l>Del grande Alcide e de la bella Iole</l>
<l>Congiungerà con matrimonio infame.</l>
<l>L'anima, oimè, per tal pensier si fugge,</l>
<l>E mi trascorre per le membra un gelo</l>
<l>Che la lingua e la man mi fan di smalto.</l>
<l>Tu pur ancor me con molte altre amasti,</l>
<l>Non te ne doglia, e senza colpa, et io</l>
<l>Ti fui cagion di due famose guerre,</l>
<l>Per cui piangendo entro a le turbide onde</l>
<l>Accolse l'Acheloo le rotte corna,</l>
<l>E nell'acqua fangosa il capo immerse;</l>
<l>E morto ne restò per tuo valore,</l>
<l>E per virtù del buon venen lerneo</l>
<l>Nesso biforme, che del proprio sangue</l>
<l>Fece del fiume Even l'acque vermiglie.</l>
<l>Ma perché raccont'io tai cose? ahi lassa!</l>
<l>Ecco, mentre ch'io scrivo, un nunzio tristo</l>
<l>Mi vien, che per cagion di quel veneno</l>
<l>Di ch'era tinta la camicia, il mio</l>
<l>Sposo si muore: ahi lassa me! ch'ho fatto?</l>
<l>A che m'ha spinto il mio furore insano?</l>
<l>A che temi il morir, Deianira empia?</l>
<l>Il tuo marito in mezzo al monte Oeta</l>
<l>Fia tormentato, e tu crudel, che sei</l>
<l>Di tal scelerità cagione e duce,</l>
<l>Resterai dopo alla sua morte in vita?</l>
<l>E ch'ho fatto che sia di fama degno,</l>
<l>O ch'io debb'esser mai tenuta sposa</l>
<l>Del grande Alcide? La mia morte istessa</l>
<l>Gli farà fede, ch'io gli fui consorte:</l>
<l>Tu Meleagro ancor, nel mio morire</l>
<l>Conoscerai ch'io ti son stata suora.</l>
<l>A che temi il morir, Deianira empia?</l>
<l>O nostra stirpe a' dolorosi danni</l>
<l>Et agli oltraggi di fortuna esposta,</l>
<l>Benché paressi un dì felice e lieta!</l>
<l>La noiosa vecchiezza affligge e preme</l>
<l>Il vecchio padre de' suoi figli privo,</l>
<l>E 'l mio fratel Tideo sen va sbandito</l>
<l>In peregrine parti, e l'altro, vivo,</l>
<l>Finio la vita sua, lassa, nel mezzo</l>
<l>De le fiamme fatali, onde mia madre</l>
<l>L'ignudo ferro entro 'l suo petto ascose.</l>
<l>A che temi il morir, Deianira empia?</l>
<l>Ma questo sol, per le sacrate leggi,</l>
<l>O dolcissimo mio diletto Alcide,</l>
<l>Del letto genial, ti giuro, ch'io</l>
<l>Non t'ho mai fatto oltraggio alcun, ma l'empio</l>
<l>Nesso, dapoi ch'al petto ardente vide</l>
<l>Fitto il pungente avelenato dardo,</l>
<l>Mi disse: il sangue mio ha gran valore</l>
<l>D'innamorare altrui; ond'io bramosa</l>
<l>Tenerti all'amor mio legato e preso,</l>
<l>Ti diedi i panni già bagnati e tinti</l>
<l>Nel suo mortale avelenato sangue.</l>
<l>A che temi il morir, Deianira empia?</l>
<l>Restati in pace omai, canuto padre,</l>
<l>E tu Gorge sorella, e tu mia dolce</l>
<l>Patria, e tu frate a la mia patria tolto.</l>
<l>A Dio, giorno infelice, ch'a quest'occhi</l>
<l>Esser l'ultimo debbi, e tu mio sposo,</l>
<l>Pur che tu possa, oimè, resta felice:</l>
<l>A Dio, dolce Illo, a Dio mio figlio, a Dio.</l>
</lg>

<p>Il fine fu che Ercole, vestitosi di quella camicia, si morì, di cui s'è ragionato nell'argomento; il che inteso da Deianira, e conoscendo ch'egli per colpa sua era morto, s'appiccò da se stessa, non sapendo con che altra pena potesse purgar la colpa della morte del marito.</p>

</div1>

<div1 type="epistola">
<head> Arianna a Teseo<lb/>Epistola decima</head>

<p>Arrivato Teseo in Creta per
 esser devorato dal Minotauro,
secondo la legge ch'era tra
 gli Ateniesi et i Cretensi per la
morte d'Androgeo, una figliuola 
del re Minos chiamata Arianna,
inamoratasi miseramente di lui, 
operò di liberarlo dalla morte, e
dando a Teseo un gomitolo di filo,
 che ravolgendoselo alle mani
potessi ritornare sicuramente
 dalle intricate strade del
Laberinto, gli insegnò ancora
 il modo d'amazzare il Minotauro
fratel di lei. Il che avendo fatto, 
e successogli ogni cosa
felicemente, ella sì per timor del padre,
 sì per l'amor che la
portava a Teseo, se ne fuggì con lui.
 Et arrivati all'isola di
Nasso, o come vogliono molti, a quella 
di Chio, Teseo levatosi
molto tempo inanzi giorno, 
lasciò Arianna sola nel letto in su la
riva del mare; la quale destatasi, 
e vedendosi abandonata e
tradita, non le giovando il chiamare, né
 l'accennare la nave, che
a vele gonfiate fuggiva, scrive a Teseo,
 secondo che finge Ovidio,
questa epistola, nella quale
 rinfacciandogli la sua scortesia et
il beneficio ricevuto da lei,
 insegna alle donne non doversi
sempre fidar di chi elle amano,
 et agli amanti mostra non esser
cosa né gentile né onorata ingannare 
una femina, che grandemente
amando, grandemente si fidi.
</p>

<lg>
<l>Men rabbiosa di te, men cruda et aspra</l>
<l>Ho ritrovato ogni aspra fera e cruda;</l>
<l>Né di te peggio era fidata altrui.</l>
<l>Et io queste parole e questi versi</l>
<l>Ti scrivo, o Teseo, da quel lido d'onde</l>
<l>Senza me ne portò la vela il legno,</l>
<l>Dove il mio sonno m'ingannò, dove io</l>
<l>Tradi' me stessa, e dove tu tendesti</l>
<l>A' dolci sonni miei sì amari inganni.</l>
<l>Venuta era quell'ora onde la terra</l>
<l>Si sparge intorno di gelate brine,</l>
<l>E cantan gli uccellin tra' rami ascosti,</l>
<l>Quando io, non so s'addormentata o desta,</l>
<l>Ma sonnacchiosa pure, o Teseo mio,</l>
<l>Ambe le man sol per toccarti mossi,</l>
<l>Né trovandovi alcuno, a me le trassi;</l>
<l>E poi di nuovo pur ritento, e stendo</l>
<l>Le braccia mie per tutto il letto intorno,</l>
<l>Né trovandovi te, cacciaro il sonno</l>
<l>Le paure e gli orrori; e sbigottita</l>
<l>Mi lancio fuor de le tradite piume,</l>
<l>E del vedovo letto, e come il sonno</l>
<l>M'avea sparsi i capei, così gli svelsi,</l>
<l>E mi percossi ad ambe mani il petto.</l>
<l>E perch'ancor nel ciel lucea la luna,</l>
<l>Guardo s'io veggia altro che 'l lido e l'acque,</l>
<l>Né poteron mirar quest'occhi miei</l>
<l>Altro che l'acque e 'l lito; ond'io meschina</l>
<l>I piedi infermi, i cui dubbiosi passi</l>
<l>Facea l'arena, e la paura lenti,</l>
<l>Or quinci or quindi lagrimando mossi:</l>
<l>E mentre ch'io per tutto il lito andava</l>
<l>Teseo chiamando, i cavi sassi solo</l>
<l>Mi rispondeano, e mi tornavan poi</l>
<l>Il tuo bel nome, e la mia voce indietro;</l>
<l>E quante volte io ti chiamava, et essi</l>
<l>Tante ti richiamar, volendo quasi</l>
<l>Porger pietosi a me dolente aita.</l>
<l>Ivi all'onde vicin rimiro un monte,</l>
<l>Nella cui cima gli arbuscei son rari,</l>
<l>Che roso dentro et incavato, face</l>
<l>Pel percuoter de l'onde a l'onde scoglio:</l>
<l>E perch'audace or mi faceva e forte</l>
<l>L'animo insieme, e la paura, e 'l duolo,</l>
<l>Vi saglio sopra, e 'l largo mare intorno</l>
<l>Intorno guardo, e quindi veggio (ahi lassa,</l>
<l>Che ' venti ancor mi ritrovai crudeli!)</l>
<l>Le vele tue tutte gonfiate e tese</l>
<l>Dal gran soffiar di ben rabbioso Noto.</l>
<l>O perch'io vidi, o che veder mi parve,</l>
<l>Io diventai via più che ghiaccio fredda,</l>
<l>E mezza morta in su lo scoglio caddi;</l>
<l>Ma 'l fier dolor non mi lasciò star troppo</l>
<l>Tramortita per terra, ond'io mi sveglio,</l>
<l>Mi sveglio, dico, e con quell'alta voce</l>
<l>Ch'io poteva maggior, l'amato nome</l>
<l>Chiamai più volte, e dissi: u' fuggi, o Teseo?</l>
<l>O Teseo scelerato, eh torna, e volgi</l>
<l>La nave indietro, che vi manca quella</l>
<l>Che per suo merto men mancar devrebbe.</l>
<l>Io dicea questo, e quel che poi la voce</l>
<l>Esprimer non potea, l'espresse fore</l>
<l>Il percuotermi tutta, e furon miste</l>
<l>E le percosse e le parole insieme.</l>
<l>E se pur forse non udivi, io feci,</l>
<l>Perché vedessi almen, scagliando in aria</l>
<l>Ambe le braccia, a la tua nave il segno.</l>
<l>Dipoi legai sopra una lunga verga</l>
<l>I miei candidi veli, ai tuoi compagni</l>
<l>Ed a te crudo ricordando ch'io</l>
<l>Era restata in su l'arena sola:</l>
<l>Ma poi ch'agli occhi miei, lassa, fu tolto</l>
<l>Il poterti veder, poi che sparite</l>
<l>Furon le vele, allor disciolsi agli occhi</l>
<l>L'amaro pianto, e queste luci meste</l>
<l>Si feron per gran duol bagnate e molli,</l>
<l>Che dianzi fur così languide e inferme.</l>
<l>Ma che potevan far quest'occhi miei</l>
<l>Altro che lagrimar me stessa, poi</l>
<l>Che di mirar le vele tue finiro?</l>
<l>Od io men giva scapigliata errando</l>
<l>Qual baccante, che mentre a' sacri altari</l>
<l>Di Bacco i voti, e i sacrifici porge,</l>
<l>Da lui commossa infuriata corre;</l>
<l>O riguardando il mar, sopra una pietra</l>
<l>Gelata mi sedei pallida e smorta,</l>
<l>E non men sasso fui che sasso il seggio.</l>
<l>Spesso ritorno al letto, il quale aveva</l>
<l>Sì dolcemente noi la sera accolto,</l>
<l>Ma non doveva poi renderne all'alba</l>
<l>Ambi noi insieme, e come io posso tocco</l>
<l>In vece tua le tue vestigia belle,</l>
<l>E quei panni felici abbraccio e bacio,</l>
<l>Che le tue membra fer tepidi e caldi;</l>
<l>E co' larghi miei pianti il bagno, e dico:</l>
<l>Tu pur n'avesti due, rendine due.</l>
<l>Perché non siamo a la partita insieme,</l>
<l>Sì come insieme a la venuta fummo?</l>
<l>Dove è gita di me, perfido, ingrato</l>
<l>E crudo letticciuol, la miglior parte?</l>
<l>Che debb'io far? dove n'andrò sì sola?</l>
<l>L'isola è grande, e non si scorge in lei</l>
<l>Umani alberghi, o lavorati campi,</l>
<l>E d'ogni intorno ne circondan l'onde,</l>
<l>Né ci è nocchiero alcun, né legno veggio</l>
<l>Che solchi il mar per sì dubbiose vie.</l>
<l>Ma presuppongo ancor che ' venti amici</l>
<l>Avessi al mio viaggio, e l'onde in pace,</l>
<l>Spalmata nave, e compagnia fidata:</l>
<l>Dove volger mi deggio? oimè! che gire</l>
<l>A la mia patria, la mia patria niega,</l>
<l>E benché 'l mar mi sia tranquillo, e i venti</l>
<l>Mi sien secondi, io nondimen mai sempre</l>
<l>Sarò sbandita, e non mi lice, ahi lassa,</l>
<l>Il veder più la poco amata Creta,</l>
<l>Che di cento città sen va superba,</l>
<l>E dove prese il sommo Giove il latte,</l>
<l>Perché 'l mio padre, e la mia patria, dove</l>
<l>Il giusto padre mio lo scettro tiene,</l>
<l>Per mio fallire ho violata, e sono</l>
<l>Stati traditi i duoi sì cari nomi.</l>
<l>Et allor gli tradi', quando io ti diedi</l>
<l>Le fila che ti fur fidata duce,</l>
<l>Ch'entro a sì cieco periglioso loco</l>
<l>Tu vincitor non rimanessi vinto,</l>
<l>Né vi lasciassi e la vittoria e l'alma;</l>
<l>Allor che tu crudel dicevi: io giuro</l>
<l>Per gli stessi perigli a cui mi deggio</l>
<l>In breve offrir, che mentre ambi saremo</l>
<l>In vita, tu sarai mai sempre mia.</l>
<l>Ecco che noi siam vivi, e non son tua,</l>
<l>O Teseo crudo, se però si deve</l>
<l>Chiamar viva colei che morta giace</l>
<l>Da l'empio inganno del marito infido.</l>
<l>Piacesse al ciel che con l'istessa mazza</l>
<l>Che tu togliesti al mio fratel la vita</l>
<l>Tolta l'avessi a me dolente ancora:</l>
<l>Che quella fé che tu m'avevi data</l>
<l>Saria morta per morte, et un sepolcro</l>
<l>Avria chiusa la fé, le membra, e 'l foco.</l>
<l>Oimè, ch'adesso e' mi sovien quel ch'io</l>
<l>Deggio soffrir, e non pur questo solo,</l>
<l>Ma ciò che può patir negletta donna:</l>
<l>Già mille forme entro al mio petto, ahi lassa,</l>
<l>Di morte accolgo, et è minor tormento</l>
<l>De la dimora del morir la morte.</l>
<l>Già mi par di veder or quinci, or quindi</l>
<l>Lupi venir, che con l'ingordo dente</l>
<l>Straccin le membra mie; e questa terra,</l>
<l>Chi ne l'accerta? oimè, forse produce</l>
<l>Crudi leoni, et arrabbiate tigri,</l>
<l>E dell'onde escon fuor marine belve,</l>
<l>Quant'alcun dice; ma chi vieta ch'io</l>
<l>Non sia dal ferro di qualcuno strano</l>
<l>Acerbamente e trapassata e morta?</l>
<l>Ma questo il fin saria di molti affanni,</l>
<l>Et ogni morte sosterrei, pur ch'io</l>
<l>Non sia da qualchedun condotta schiava</l>
<l>D'aspre catene amaramente cinta,</l>
<l>Che trar mi faccia qual negletta serva</l>
<l>Lo stame vil da la conocchia grave,</l>
<l>Che del gran Minos son pur figlia, e sono</l>
<l>De la figlia del Sol del ventre uscita,</l>
<l>E quel che più ne la memoria tengo</l>
<l>E stimo più, ti son pur stata sposa;</l>
<l>E s'ho veduto l'onde, e i lunghi lidi,</l>
<l>Da' lidi e l'onde gran perigli aspetto:</l>
<l>Sol mi restava il ciel, ma temo l'ire</l>
<l>De le stelle crudeli, e son qui sola</l>
<l>Restata cibo all'affamate fiere;</l>
<l>E se qui dentro pur qualch'uomo alloggia,</l>
<l>Io non mi fido, ch'una volta offesa,</l>
<l>Col proprio esempio e con l'istesso danno</l>
<l>Ho 'mparato a temer gli uomini strani.</l>
<l>Oh volesselo il ciel ch'Androgeo morto</l>
<l>Unqua non fusse! che tu, trista Atene,</l>
<l>Non avresti già mai pagato il fio,</l>
<l>Con la morte de' tuoi, de la sua morte,</l>
<l>E tolto non avresti, o Teseo crudo,</l>
<l>Col nodoso troncon l'alma al mio frate;</l>
<l>Né le fila t'avrei date per duci,</l>
<l>Cui raggirando a le tue mani intorno</l>
<l>Ti ritornasser drittamente al varco.</l>
<l>Ma non mi meraviglio omai che tua</l>
<l>Fosse l'alta vittoria, e che la belva</l>
<l>Biforme per tua man restasse morta,</l>
<l>Che ben che 'l petto non coprissi d'arme,</l>
<l>Non ti poteva trapassare il core</l>
<l>Col duro corno, e vi portasti teco</l>
<l>I duri sassi, e l'adamante, e 'l ferro,</l>
<l>E durezza maggior, perch'al tuo petto</l>
<l>Il ferro cede, e l'adamante, e 'l sasso.</l>
<l>Ahi sonno, ahi sonno tristo, ahi sonno crudo,</l>
<l>Perché mi festi, oimè, cotanto pigra?</l>
<l>Ma io dormir doveva una sol notte,</l>
<l>Che fosse stata a' dolent'occhi eterna.</l>
<l>O crudi venti, che sì pronti e levi,</l>
<l>E sì veloci ne' miei danni fuste;</l>
<l>Ahi, cruda man, ch'al mio fratello hai tolto</l>
<l>La vita, or me sì crudamente uccidi;</l>
<l>Fede crudel, che col tuo nome vano</l>
<l>Ingannasti colei, che poco accorta</l>
<l>E troppo amante, ti si diede in preda!</l>
<l>Contra me dunque han congiurato insieme</l>
<l>La fede, il sonno, e 'l vento, e da tre dii</l>
<l>Stata tradita son donzella inerme,</l>
<l>Cieca, perduta, inamorata, e sola.</l>
<l>Adunque io non vedrò ne la mia morte</l>
<l>Di mia madre pietosa i pianti pii,</l>
<l>E non avrò chi con pietà mi chiuda</l>
<l>Le luci mie ne la mia trista fine?</l>
<l>E lo spirto infelice errando andrassi</l>
<l>Per l'aure peregrine, e i membri morti,</l>
<l>Lassa, non fien da qualche amica mano</l>
<l>Amicamente imbalsimati et unti?</l>
<l>Anzi i marini augei volando andranno</l>
<l>Sopra l'ossa insepolte, e queste fieno</l>
<l>Le meritate mie funeree pompe?</l>
<l>Ma quando arriverai co' legni in porto</l>
<l>E per mercé de' merti tuoi sarai</l>
<l>Da la tua patria caramente accolto,</l>
<l>Quando fregiato di corone e palme</l>
<l>Tra' tuoi compagni te n'andrai superbo,</l>
<l>E narrerai con qual valor togliesti</l>
<l>Al Minotauro l'alma, e come uscisti</l>
<l>Sicuro fuor de le dubbiose vie,</l>
<l>Racconta ancor come in sul lido sola</l>
<l>Tu m'hai lasciata, e m'hai tradita, ch'io</l>
<l>Esser non deggio a le tue glorie tolta.</l>
<l>Crudel, tu non sei già mai d'Egeo nato,</l>
<l>Né d'Etra ancor, ma fuor de' sassi uscisti</l>
<l>E del rabbioso mar, qualor più freme.</l>
<l>Oh facesser gli Dii ch'avessi scorto</l>
<l>Da l'alta nave me dogliosa e mesta!</l>
<l>Che la dolente imago avrebbe mosso</l>
<l>Gli occhi tuoi crudi a lagrimar mia sorte.</l>
<l>Ma guarda almen con la pietosa mente</l>
<l>Come io mi sto qui sconsolata e sola,</l>
<l>Quasi uno scoglio, sopra un scoglio assisa,</l>
<l>Dove percuotan le vaghe onde; e guarda</l>
<l>Le sparse chiome, e la bagnata gonna</l>
<l>Da le lagrime mie già fatta grave,</l>
<l>Come da larga e rovinosa pioggia;</l>
<l>Guarda, deh guarda ancor come il mio corpo,</l>
<l>Non altrimenti che percosse biade</l>
<l>Dal rabbioso Aquilon, si batte e trema,</l>
<l>E come poi con la tremante mano</l>
<l>Questa carta ho vergata, il che ti mostra</l>
<l>L'ordin mal dritto de' miei tristi versi.</l>
<l>Io non ti vo' pregar per alcun merto,</l>
<l>Poi che 'l maggior m'è così mal successo:</l>
<l>Ma s'al mio merto guiderdone alcuno</l>
<l>Non si convien, non si convien la pena;</l>
<l>E s'io non fui cagion de la tua vita,</l>
<l>Non hai, empio, cagione ond'esser deggia</l>
<l>Trista cagion de la mia trista morte.</l>
<l>Ecco che queste man già stanche e lasse</l>
<l>Di battermi, infelice, oltra il gran mare</l>
<l>Umilemente, o Teseo mio, ti porgo,</l>
<l>E mesta in volto ti dimostro questi</l>
<l>Capei negletti, ch'avanzati sono</l>
<l>A' fieri oltraggi del mio duolo immenso;</l>
<l>E se posso pregar, ti prego, ahi lassa,</l>
<l>Per l'onde calde che dagli occhi fore</l>
<l>Mi traggon l'opre tue crudeli et empie,</l>
<l>Che tu ritorni, e col mutato vento</l>
<l>Volga la nave: eh torna, eh torna, o Teseo:</l>
<l>Che s'io pria mi morrò, pietoso almeno</l>
<l>Ne porterai l'infelici ossa teco.</l>
</lg>

<p>Narrano le favole de' poeti ch'avendo avuto compassione lo dio Bacco di Arianna, per aviso di cui Teseo l'avea lasciata, venne a trovarla, e presala per moglie, la condusse in cielo, a cui gli Dei fecero una corona di stelle, le quali ancor oggi si chiamanola corona d'Arianna.</p>

</div1>

<div1 type="epistola">
<head>Canace a Macareo<lb/>Epistola undecima</head>

<p>Eolo re de' venti ebbe, 
secondo che scrivono i poeti, infra gli
altri un figliuolo chiamato
 Macareo et una chiamata Canace, i
quali inamoratisi fieramente
 l'uno dell'altro, si congiunsero
insieme per opera della 
nutrice di Canace, consapevole di tale
amore; del che restando
 Canace gravida, si sforzò con l'aiuto di
detta nutrice con ogni 
opportuno rimedio, 
per celar tal fallo, di
sconciarsi. Il che non le
 venendo fatto, e venuto il tempo,
partorì un fanciullo, 
il quale volendo per tema 
di Eolo cavar la
nutrice di casa, lo rinvolse 
in certe frondi, e fingendo d'andare
al tempio per far sacrificio,
 e che quel fusse l'ostia che ella
portava a offerire agli Dii,
 passò dinanzi a Eolo, dove il
fanciullo per trista sorte 
cominciò a piangere. Levossi Eolo, e
scoperto l'inganno et inteso
 il tutto, manda il fanciullo in un
bosco acciò che sia divorato
 dalle fiere, et a Canace manda un
pugnale, col quale ella si
 dia la morte per pena della commessa
colpa: la quale inanzi che 
ella essequisca tale comandamento,
scrive a Macareo la presente
 pìstola, narrandogli tutto il fatto,
e pregandolo ultimamente che
 raccolga le ossa del figliuolo, e le
ponga in un medesimo sepolcro
 con le sue. Dove il poeta dimostra
quanto sia grande l'amore 
congiunto con la sanguinità, e che negli
animi feminili può tanto
talora la vergogna, che per emenda di
quella s'elegge volontaria morte.
</p>

<lg>
<l>Se cancellati, e malamente intesi</l>
<l>Saranno i tristi miei dolenti versi,</l>
<l>Fia solo, oimè, perché sarà la carta</l>
<l>Del proprio sangue mio macchiata e lorda.</l>
<l>Io ne la destra man la penna tengo,</l>
<l>E ne l'altra il pugnal già nudo stringo,</l>
<l>E mi giace la carta aperta in grembo:</l>
<l>E questa è la funesta e trista imago</l>
<l>De la figliuola del gran re de' venti,</l>
<l>Ch'al suo fratello inamorata scrive;</l>
<l>Perch'io spero così piacere a l'empio</l>
<l>E crudo padre mio, ch'io sol vorrei</l>
<l>Veder presente a la mia trista fine,</l>
<l>E inanzi agli occhi suoi, che n'è cagione,</l>
<l>Aprirmi il petto, e trarne il sangue e l'alma.</l>
<l>Ma, lassa, io credo ben ch'egli potria,</l>
<l>Come feroce e via più crudo assai</l>
<l>De' suoi venti crudei, cogli occhi asciutti</l>
<l>Mirar la figlia sua nel sangue istesso</l>
<l>Miseramente, e bruttamente involta,</l>
<l>Che vivend'ei tra sì rabbiose, e strane,</l>
<l>E fere genti, è ben ragion ch'ei sia</l>
<l>D'asprezza e crudeltà conforme a loro.</l>
<l>Egli Zefiro doma, e mette il freno</l>
<l>Al furioso Aquilone, e lega e chiude</l>
<l>Entro a' gran sassi il fiero Noto et Euro;</l>
<l>Né puote a l'ira sua tirare il morso,</l>
<l>O temperar la rabbia, onde minore</l>
<l>È de' suoi vizii il glorioso impero.</l>
<l>A che dunque mi giova alzarmi al cielo</l>
<l>Mercé degli avi miei, o gire altera</l>
<l>Che Giove sia de la mia stirpe nato?</l>
<l>Questo non vieta ch'io finir non deggia</l>
<l>Con questo ferro la mia vita, e ch'io</l>
<l>Non tenga l'armi ne la mano inferma,</l>
<l>A me poco atte, e di me poco degne.</l>
<l>O dolce Macareo, deh fosse almeno</l>
<l>Piaciuto al ciel che l'infelice giorno</l>
<l>Che ' nostri cuori in uno amor congiunse</l>
<l>Fosse del morir mio stato più tardi!</l>
<l>Perché m'amasti, oimè, più che non lice</l>
<l>Amare ad un fratello? et io dolente</l>
<l>Perché ti fui quel ch'esser mai non deve</l>
<l>Sorella dolce al suo fratello amato?</l>
<l>Anch'io m'accesi, e dentro al caldo petto</l>
<l>Provai che tale era la face e 'l dardo</l>
<l>Di quel da me non conosciuto dio,</l>
<l>Qual io l'avea da molti amanti udito.</l>
<l>Fuggit'era il color dal volto mio,</l>
<l>E le mie membra eran già fatte magre,</l>
<l>Che 'l cibo e 'l sonno avean perduto insieme,</l>
<l>E mi sembrava una sol notte un anno,</l>
<l>E sospirava amaramente, senza</l>
<l>Ch'io fossi da dolore alcuno offesa:</l>
<l>Né sapeva cagion trovare ond'io</l>
<l>Facessi questo, e non sapea ch'amore</l>
<l>Fosse cagion di sì gravosa vita:</l>
<l>Ma gli era pure amore; e del mio male</l>
<l>Prima di me la mia nutrice saggia</l>
<l>S'accorse, et ella pria mi disse ch'io</l>
<l>Fussi presa d'amore, ond'io vermiglia</l>
<l>Mi fei nel volto, e la vergogna e 'l vero</l>
<l>Chinar mi fece i dolent'occhi al grembo:</l>
<l>Il che fu segno manifesto e conto</l>
<l>Ch'io m'accusava, e confessava quanto</l>
<l>Detto m'avea la molto accorta vecchia.</l>
<l>Già si fea grande il violato ventre,</l>
<l>E m'aggravava l'egre membra il greve</l>
<l>Celato incarco: e qual'incanti ed erbe,</l>
<l>Quai medicine pien d'affanno e tema</l>
<l>Non m'arrecò la mia nutrice accorta,</l>
<l>E le mi pose con sue mani al corpo,</l>
<l>Acciò che 'l parto (e sol t'ascosi questo)</l>
<l>Intempestivo, e suo mal grado uscisse!</l>
<l>Ma, lassa, che 'l fanciul troppo vivace</l>
<l>All'erbe, all'arte, ed agli incanti fece</l>
<l>Mai sempre forza, e dentro al ventre ascoso</l>
<l>Dal nimico di fuor sicuro fue.</l>
<l>Già nove volte avea girato il cielo</l>
<l>La sorella del Sole, e già venuto</l>
<l>Era il decimo mese, e non sapeva</l>
<l>Ond'avesser cagion sì grandi e fieri</l>
<l>E subiti dolor, però che nuova</l>
<l>Era guerriera, et inesperta al parto,</l>
<l>Ond'io gridava: e la sagace vecchia</l>
<l>Disse: che fai? tu la tua colpa scuopri?</l>
<l>E perché il grido non s'udisse (ch'ella</l>
<l>Sapeva il tutto) mi serrò la bocca.</l>
<l>Misera me, che far dunque doveva?</l>
<l>Quindi l'aspro dolor mi spinge, e sforza</l>
<l>A trar dogliosi guai, e quinci il vieta</l>
<l>Il timor, la nutrice, e la vergogna.</l>
<l>Ond'io la voce affreno, e quelle strida</l>
<l>Ch'a mandar fuor l'aspro dolor mi sforza,</l>
<l>In me ritengo, e rasciugar conviemmi,</l>
<l>O dentro agli occhi contenere il pianto.</l>
<l>Io vedeva la morte, e l'empia Giuno</l>
<l>Mi negava il soccorso, e s'io moriva</l>
<l>M'era la morte ancor vergogna immensa:</l>
<l>Ma tu presente al lagrimevol caso,</l>
<l>Squarciati i panni, et i capelli svelti,</l>
<l>Mercé del gran dolor che tu prendevi</l>
<l>De la mia doglia, mi tornasti in vita,</l>
<l>Quando l'amate braccia al collo intorno</l>
<l>Mi feron nodo, e 'l petto mio stringendo</l>
<l>Non restavi di dir: sorella, vivi,</l>
<l>Vivi sorella amata, e non volere</l>
<l>Uccider te con l'infelice prole;</l>
<l>Facciati ardita questa speme e forte,</l>
<l>Ch'esser tu debbi al tuo fratello sposa,</l>
<l>A quel che t'ha fatt'or diventar madre.</l>
<l>Io era quasi al fin de la mia vita,</l>
<l>Et a queste parole amate e care,</l>
<l>Credimi fratel mio, ritornai viva,</l>
<l>E mandai fuor lo sfortunato parto.</l>
<l>Tu te n'allegri, frate? oimè! che uopo</l>
<l>È di celare al genitor mio crudo</l>
<l>L'incesto, il figlio, e la mia colpa infame:</l>
<l>Onde l'accorta e diligente vecchia</l>
<l>Cuopre tra frondi, e sottil fasce, e rami</l>
<l>Di bianca uliva, il pargoletto figlio,</l>
<l>E finge andar col sacrificio al tempio,</l>
<l>E l'ostia aver tra quelle frondi involta,</l>
<l>Sacri preghi tra sé dicendo e carmi,</l>
<l>Ond'il popol fe' strada, e 'l padre istesso</l>
<l>Fe' riverenza al simulato voto.</l>
<l>Ella avea quasi in su la soglia il piede,</l>
<l>Quando a l'orecchie del mio padre iniquo</l>
<l>Giunse la voce del fanciullo ascoso:</l>
<l>Ond'egli il putto piglia, e le mentite</l>
<l>Ostie discuopre, e le superbe logge</l>
<l>Fa risonar di furibonda voce.</l>
<l>Come trema qualor lieve aura il muove</l>
<l>Intorno il mare, o come il frassin suole,</l>
<l>Quando il tepido Noto il tocca e fiede,</l>
<l>Così tremar l'impallidite membra</l>
<l>Veduto avresti, e dal tremar del corpo</l>
<l>Tremava il letto ove io giaceva: et egli</l>
<l>Tutto sdegnoso, infuriato il piede</l>
<l>Mosse là dove io dimorava sola,</l>
<l>E la vergogna mia, e 'l mio peccato</l>
<l>Con voce orribil mi discuopre, e a pena</l>
<l>Contien la man, che non mi graffi il volto,</l>
<l>O mi svelga le chiome, o tragga gli occhi.</l>
<l>Io vergognosa altro non feci allora</l>
<l>Che versar da quest'occhi amari pianti,</l>
<l>Perché la lingua mia legata e presa</l>
<l>Da gelato timor si fe' di smalto.</l>
<l>Già l'empio e scelerato avea commesso</l>
<l>A' servi suoi che 'n qualche strano bosco</l>
<l>Si portasse il nipote, ove egli fosse</l>
<l>Cibo de' cani et agli uccelli in preda.</l>
<l>Ond'il misero allor le strida e 'l pianto</l>
<l>Fece maggior, tal che pensato avresti</l>
<l>Ch'udito avesse la crudel sentenza,</l>
<l>E con quei preghi e con quell'alta voce</l>
<l>Che 'l miserel potea, pregasse l'avo.</l>
<l>O dolce frate mio, qual pensi allora</l>
<l>Fosse l'animo mio, quando a le selve</l>
<l>Vidi portare il mio figliuol, che fosse</l>
<l>Esca de' lupi? oimè! che per te stesso</l>
<l>Entro a l'animo tuo pensar lo puoi.</l>
<l>Egli già fuor de la mia stanza uscito</l>
<l>Era, ond'allor mi potei fare oltraggio,</l>
<l>E percuotermi il petto, e 'l volto e 'l crine</l>
<l>Mi fu lecito allor graffiar, e sverre.</l>
<l>In questa del mio padre empio e crudele</l>
<l>Il nunzio venne, tutt'afflitto in volto,</l>
<l>E mandò fuor questa funesta voce:</l>
<l>Eol tuo padre quest'ignudo ferro</l>
<l>Ti manda (e lo mi diede) e dice poi</l>
<l>Che per te stessa, empia Canace, sai</l>
<l>Secondo 'l merto tuo quel che gl'importi.</l>
<l>Io 'l so, diss'io, e con fort'alma e invitta</l>
<l>Farò quant'ei comanda, e punirommi</l>
<l>Secondo i brutti miei nefandi merti,</l>
<l>E chiuderò dentro al mio petto infame</l>
<l>Il crudel don del genitor crudele.</l>
<l>Questi son, lassa, i meritati doni</l>
<l>Ch'a le mie nozze, o padre mio, mi porgi?</l>
<l>Quest'è la dote grande, ond'esser deve</l>
<l>La figlia tua così superba e ricca?</l>
<l>Leva, leva Imeneo da me schernito</l>
<l>Le faci maritali, e a presti passi</l>
<l>Fuggi lontan gli abominandi tetti;</l>
<l>E voi del centro tenebroso, o Furie,</l>
<l>Portate in me gli ardenti vostri fuochi,</l>
<l>Onde 'l mio rogo se n'infiammi et arda.</l>
<l>E voi, sorelle mie, con miglior sorte</l>
<l>Cercate maritarvi, avendo almeno</l>
<l>Il brutto fallo mio talora a mente.</l>
<l>Ma qual colpa ha commesso il mio figliuolo</l>
<l>Pur nato adesso? o con qual fatto offeso</l>
<l>Ha l'avo suo, non avendo egli a pena</l>
<l>A la luce del ciel le luci aperte?</l>
<l>Ma poi che l'infelice ha meritato</l>
<l>Morir, diciam ch'e' ne sia stato degno.</l>
<l>Misera me, che l'innocente prole</l>
<l>Porta del mio fallir la pena e 'l danno!</l>
<l>O figlio mio, scempio crudel e fero</l>
<l>Di me tua madre, che sei dato in preda</l>
<l>Nel nascer tuo a l'affamate belve;</l>
<l>O figlio mio, che miserabil pegno</l>
<l>Fusti di poco e mal felice amore,</l>
<l>A cui fu questo giorno ultimo, e primo;</l>
<l>Oimè! ch'io non potei bagnarti il volto</l>
<l>Co' giusti pianti, e non potei portare</l>
<l>Entro al sepolcro tuo le svelte chiome,</l>
<l>Od abbracciarti caramente, e torre</l>
<l>Da la faccia gelata i freddi baci,</l>
<l>Ma le fiere bramose or t'hanno in preda.</l>
<l>Anch'io del mio figliuol le pallid'ombre</l>
<l>Veloce seguirò, né lungamente</l>
<l>Madre chiamata fia, né senza figlio.</l>
<l>Tu solo, o da la tua sorella invano</l>
<l>Tanto sperato, andrai de la tua prole</l>
<l>Le sparse membra raccogliendo, e quelle</l>
<l>Rinchiuderai con me sua madre insieme</l>
<l>In un medesmo, ancor ch'angusto, sasso:</l>
<l>Piangi la morte mia, fratello, e vivi</l>
<l>Ricordevol di me, né ti spaventi</l>
<l>Il corpo mio, che tant'amasti in vita:</l>
<l>E fa' sol quel di ch'io ti prego, e sforzo,</l>
<l>Ch'anch'io de l'empio et efferato e crudo</l>
<l>Mio genitor la fiera voglia adempio.</l>
</lg>

<p>Ei non si può imaginare altro 
se non che Canace s'amazzasse con
quel coltello che le avea mandato
 il padre, però che a un animo
generoso e risoluto non fa paura 
alcuna sorte di morire. Di
Macareo avenne questo, che temendo
 egli grandemente l'ira del
padre se ne fuggì in Delfo, 
dove si crede che diventasse sacerdote
d'Apolline, e fu quello ch'esortò 
Oreste a uccider Pirro per
cagione della rapina d'Ermione.
</p>

</div1>

<div1 type="epistola">
<head> Medea a Giasone<lb/>Epistola duodecima </head>

<p>Sendo arrivato Giasone con i suoi 
compagni in Colco al re Eeta
per guadagnarsi il vello d'oro, 
occorse che Medea figliuola del
re, ritrovandosi alla cena reale, 
s'innamorò fieramente di lui;
per opera della quale, per essere
 ella incantatrice, egli superò
tutti quei pericoli che gli bisognava 
incorrere per la vittoria di
quello. Dopo la qual vittoria 
ella fuggendosi con Giasone, menò
seco un suo fratello picciolo,
 e vedendosi perseguitata dal padre,
lo squartò, e lo gittò in mare
 per tenere a bada suo padre. Et
essendo giunta in Corinto, 
si stette quivi dieci anni con lui, a
cui partorì alcuni figliuoli,
 e fu da lui tenuta in grandissimo
pregio, non tanto per la sua bellezza, 
che era grandissima, quanto
per le sue rare virtù. 
Ma cominciando la vecchiezza a farla men
bella, egli innamoratosi di Creusa
 figliuola del re di Corinto,
tentò di persuadere a Medea 
il divorzio: il che non potendo
ottenere da lei con amiche parole,
 la cacciò via. Onde il poeta
per questo oltraggio finge che ella 
gli scriva questa pìstola, ove
ricordandogli l'ingratitudine di lui, 
et i benefici di lei, cerca
con bellissimi mezzi di ridurlo
 nell'amor suo, e lo minaccia, non
ottenendo questo, di far vendetta di
 così fatto torto. Dove Ovidio
dimostra quanto possa negli 
animi feminili il dispregio e la
disperazione, e che non è fiera
 più cruda d'una femina che voglia
vendicarsi, e possa.
</p>

<lg>
<l>Ben mi sovien, mentre sedei regina</l>
<l>Del gran regno de' Colchi, ahi lassa, quanto</l>
<l>Misera fui a tua salute intenta,</l>
<l>Quando chiedevi umil ch'a l'alta impresa</l>
<l>Porgessi aita, e che pietosa, fussi</l>
<l>Fidata duce al periglioso varco.</l>
<l>Allor dovean l'invidiose Parche,</l>
<l>Che dispensan le vite de' mortali,</l>
<l>Aver finito d'avoltare al fuso</l>
<l>Lo stame di mia vita, allor potei</l>
<l>Chiudere in bella et onorata sera</l>
<l>I miei sì belli et onorati giorni:</l>
<l>Perché tutti quei giorni, e quella vita,</l>
<l>Che da quel dì ch'io mal tue luci vidi</l>
<l>Ho guidato meschina, è stata sempre</l>
<l>Di gelosi pensier, d'amari affanni</l>
<l>E di sospetti amaramente piena.</l>
<l>Perché venne già mai l'altiera nave</l>
<l>Dal giovenil valor sospinta in Colco</l>
<l>Per indi trarne il bel monton de l'oro?</l>
<l>Perch'a noi Sciti mai veder convenne</l>
<l>Et Argo e Tifi, e de l'altiero Fasi</l>
<l>Beversi l'onde i valorosi greci?</l>
<l>Perché più del dever gli occhi, e le chiome</l>
<l>Mi piacquer, lassa, e la beltade e 'l viso</l>
<l>E le sembianze, e le maniere accorte</l>
<l>E la mentita grazia? ahi stolta! ch'io</l>
<l>Soffrir dovea, poi che l'audace legno</l>
<l>S'era fermato in su le nostre arene,</l>
<l>E seco avea sì temeraria gente,</l>
<l>Che l'ingrato Giason foss'ito in mezzo,</l>
<l>Povero d'argomento e di consiglio,</l>
<l>Agl'indomiti tori, ai fuochi ardenti</l>
<l>Ch'uscivan fuor de l'infiammate bocche;</l>
<l>E dentro ai campi il mal fecondo seme</l>
<l>Avesse sparso, onde risorta fosse</l>
<l>Gente feroce al suo cultor nimica,</l>
<l>Sì che dal seme suo di vita privo</l>
<l>L'empio seminator restato fosse.</l>
<l>Oh quanti inganni, ahi scelerato, ahi quanta</l>
<l>Perfidia, e crudeltà sarebbe teco</l>
<l>Ita sotterra, e quanti mali, ahi lassa,</l>
<l>Lunge sarian da la mia mente afflitta!</l>
<l>E benché picciol sia contento, e gioia,</l>
<l>E d'animo gentile opra non degna</l>
<l>Tornarsi a mente i benefici usati</l>
<l>Vers'uomo ingrato, e rinfacciargli altrui,</l>
<l>Io nondimen questa dolcezza breve</l>
<l>Mi terrò in seno, e del tuo finto amore</l>
<l>Sol questi arrecherò contenti e gioie.</l>
<l>Tu perfido Giason spingesti in Colco</l>
<l>La mal sicura, e mal avezza nave</l>
<l>A solcar l'onde, e temerario entrasti</l>
<l>Ne' miei sì ricchi e fortunati regni:</l>
<l>Dove io ti fui quel ch'in Corinto è stata</l>
<l>La tua nuova consorte, e tale aveva</l>
<l>Padre possente, e di dominio altiero,</l>
<l>Qual ella s'abbia, e di ricchezze, e d'oro</l>
<l>Non men carco di lui: egli sol cinge</l>
<l>Quella città che tra l'indico mare</l>
<l>E l'onde dell'Egeo s'attuffa e chiude,</l>
<l>E lo mio genitore abbraccia intorno</l>
<l>Quanto da la man manca il Ponto inonda,</l>
<l>Fino al nevoso Scita. Egli cortese</l>
<l>Accolse dentro al suo beato regno</l>
<l>Voi greci altieri, e di lignaggio illustri,</l>
<l>E quale a voi era dovuto onore,</l>
<l>Seder vi fe' sopra i dipinti letti</l>
<l>Per dar riposo ai travagliati corpi,</l>
<l>Ch'erano omai dal gran viaggio stanchi.</l>
<l>Allor ti vidi, e cominciai allora</l>
<l>A conoscer Giason: quel giorno, ahi lassa,</l>
<l>Fu la prima cagion ch'andasse a terra</l>
<l>L'alma, l'onor, la libertade, e 'l nome;</l>
<l>Perché come io ti vidi, oh come m'arsi,</l>
<l>Oh con quai fiamme il miser petto accesi,</l>
<l>Che tale ardea qual face ardente suole</l>
<l>Arder dinanzi a' sacrosanti altari</l>
<l>Del sommo Giove: e m'infiammai perch'io</l>
<l>Giudicai belle e le sembianze e 'l volto,</l>
<l>Perché mi conducea mio rio destino,</l>
<l>Perché de' lumi tuoi la grazia e 'l bello</l>
<l>Avevan tolto agli occhi miei la luce,</l>
<l>Né volger gli potea se non dove era</l>
<l>Il mio sol, la mia gioia, e la mia vita.</l>
<l>E tu ben t'accorgesti, ahi lassa, ch'io</l>
<l>Al girar gli occhi, al variar del viso</l>
<l>Era accesa di te, che mal si puote</l>
<l>Agli occhi altrui celar cocente amore;</l>
<l>E chi nasconder puote ardente fiamma</l>
<l>S'ella col proprio ardor se stessa mostra?</l>
<l>In questa il padre mio narrato aveva</l>
<l>Quai dovevi soffrir fatiche gravi:</l>
<l>Come dovevi ai non usati gioghi</l>
<l>Piegar de' tori i non domati colli,</l>
<l>Ch'eran sacrati a Marte, et oltra l'uso</l>
<l>De l'arme natural crudeli e fieri,</l>
<l>Perché l'alito loro era di fuoco,</l>
<l>E i piedi e 'l naso avean di duro rame,</l>
<l>Fatto dal fumo e dal lor fiato negro.</l>
<l>E come sparger poi dovevi i denti</l>
<l>Del gran dragon, del valoroso Cadmo</l>
<l>Nei larghi campi, ed all'aratro aversi,</l>
<l>Di cui sorger dovea l'iniqua messe</l>
<l>Al suo seminator nimica, e cruda:</l>
<l>E questa esser dovea la speme, e 'l frutto</l>
<l>Del gran cultor de l'incantato seme.</l>
<l>Seguiva poi de le fatiche immense</l>
<l>Di periglio maggior l'ultima impresa,</l>
<l>D'addormentar la vigilante serpe,</l>
<l>Gli occhi di cui non san che cosa è sonno.</l>
<l>Onde voi tutti impauriti e mesti</l>
<l>Vi levaste da mensa, e bianchi in volto</l>
<l>Vi steste e cheti, e con tremante core.</l>
<l>Oh come t'era allor lontan da l'alma</l>
<l>Creusa, e sua beltà, la dote, e 'l regno</l>
<l>Del gran Creonte! anzi doglioso in vista</l>
<l>D'indi partisti; et io d'amore e pietà</l>
<l>Pallida in volto, di spavento piena,</l>
<l>Con gli occhi ti seguii bagnati e molli,</l>
<l>E con tremante, e con sommessa voce</l>
<l>Dissi: o mio bene, o mio Giasone, a Dio.</l>
<l>Ma tosto, oimè, che d'amoroso ardore</l>
<l>E di piaga crudel ferita ed arsa</l>
<l>M'entrai nel letto, e disfogare il duolo</l>
<l>Potei col pianto, e lagrimar tua sorte,</l>
<l>Tanto fu lungo il lagrimare amaro,</l>
<l>Quanto fu lunga l'ombra: e inanzi agli occhi</l>
<l>Aveva i tori, e le nefande biade,</l>
<l>E l'angue rio, ne le cui luci il sonno</l>
<l>Non have albergo, e mi spronava quindi</l>
<l>E pietade ed amore, e quinci, ahi lassa,</l>
<l>Riverenza e timor tirava il freno:</l>
<l>Ma tanto più crescea la fiamma e 'l foco,</l>
<l>Quanto si fea maggior la tema e 'l danno.</l>
<l>Già la bell'Alba, incoronata il crine</l>
<l>Di rose, e d'amaranti, e di viole,</l>
<l>Uscia di grembo al vecchiarel Titone,</l>
<l>Quando da gran pietà sferzata e punta,</l>
<l>Mia sorella s'entrò là dove io sola</l>
<l>Misera mi giaceva, e truova ch'io</l>
<l>Di pianto il letto avea bagnato intorno,</l>
<l>E chiede ch'io la mia grand'arte adopri</l>
<l>In soccorso de' greci: ahi lassa, ch'ella</l>
<l>Chiese il ben vostro, e ne vedrà 'l mio male!</l>
<l>Io, che perduta, innamorata, e cieca,</l>
<l>Via più bramava e tua salute e vita</l>
<l>Che mia vita e salute, al greco amante,</l>
<l>All'ingrato Giason, quant'ella chiede,</l>
<l>Folle, concedo, e m'apparecchio all'opra.</l>
<l>E dentro al bosco sacro, ove le frondi</l>
<l>De' pini son così ristrette insieme</l>
<l>Che v'entra a pena il sol, dove il gran tempio</l>
<l>De la casta Diana è posto, in cui</l>
<l>Di lei si vede il simulacro d'oro</l>
<l>(Non so s'ancor quei riverendi luoghi</l>
<l>Post'hai meco in oblio), venimmo insieme,</l>
<l>Ove con falsa, e con mendace lingua,</l>
<l>Di frode sempre e tradimenti piena,</l>
<l>Mandasti fuor queste parole accorte:</l>
<l>– Mia stella, e mia fortuna, o bella, e casta</l>
<l>Giovine e santa, e di bontade essempio,</l>
<l>Ha posto in te di mia salute il fine,</l>
<l>E dentro a la tua destra ha chiuso il cielo</l>
<l>Mia vita e morte; et a signor cortese</l>
<l>Basta poter di trar di vita altrui.</l>
<l>Ma s'io la tua mercé mi resto in vita,</l>
<l>Ti fia gloria maggior ch'avere ucciso</l>
<l>Chi potendo salvar guidasti a morte.</l>
<l>Io mi t'inchino, e te ne prego umile</l>
<l>Per quei nostri perigli, e per quei mali</l>
<l>Che tu sola da noi rivolger puoi,</l>
<l>E pel grand'avo tuo, che 'l mondo alluma,</l>
<l>E col bell'occhio suo discerne il tutto,</l>
<l>Per i tre volti di Diana, o s'altri</l>
<l>Son appresso di voi celesti divi:</l>
<l>O pudica e gentil vergine, e bella,</l>
<l>Miserere di me, pietà ti prenda</l>
<l>Di questi altri miei fidi amici e cari,</l>
<l>E fa' che merto tal m'annodi il core,</l>
<l>Che Giason sempre sia tuo servo fido.</l>
<l>E se forse non hai, vergine, a schivo</l>
<l>Un greco sposo, un peregrino amante,</l>
<l>Io sosterrei qual più spietata morte</l>
<l>(Ma d'onde avrei già mai stella sì pia,</l>
<l>Ciel sì cortese, e sì cortesi dii?)</l>
<l>Prima ch'altrui legarmi, e prima ch'io</l>
<l>Altra per te cangiassi amata donna;</l>
<l>E Giuno invoco in testimon del vero,</l>
<l>E quella dea nel cui gran tempio siamo –.</l>
<l>Queste fur le parole, e queste l'arti</l>
<l>Che meco usasti, e di fanciulla amante</l>
<l>L'alma piegaro, e 'l semplicetto core:</l>
<l>Ond'io chinando i vergognosi lumi,</l>
<l>Non men d'amor che di pietà compunta,</l>
<l>Per pegno di mia fé, tremando, questa</l>
<l>Misera destra a la tua destra aggiunsi,</l>
<l>E vidi lagrimarti: oimè, puossi egli</l>
<l>Nasconder entro agli amorosi pianti</l>
<l>Inganni e frode? ond'io da questi lacci</l>
<l>Vergin fui presa, ed il pensiero ardente</l>
<l>Inamorata a tua salute intesi;</l>
<l>E feci sì ch'i sempre ardenti tori</l>
<l>Piegaro umili al non usato giogo</l>
<l>L'altiere fronti ed i superbi colli,</l>
<l>Sì ch'agevol ti fu la dura terra</l>
<l>Fender col ferro, e con l'aratro aprirla,</l>
<l>E spargervi entro i velenosi denti,</l>
<l>Di cui sorse l'iniqua e acerba messe</l>
<l>Ch'armata nacque, ed al tuo danno intenta:</l>
<l>E sì del sangue tuo gli vidi ingordi,</l>
<l>Ch'io che t'avea contra lor forza armato,</l>
<l>Pallida femmi, e mi sedei dubbiosa,</l>
<l>Finch'io gli scorsi, o miserabil caso,</l>
<l>In fra lor stessi insanguinar le spade.</l>
<l>Ecco poscia il dragon, che mai non dorme,</l>
<l>Che facendo sonar l'orrende squamme</l>
<l>E pien d'empio venen, versando fore</l>
<l>Per la lingua e per gli occhi ardente foco,</l>
<l>Venia fischiando, e si vedeva in terra</l>
<l>Del senoso suo ventre impressa l'orma.</l>
<l>Ove era allora, ahi scelerato greco,</l>
<l>La ricca dote? ed in qual parte aveva</l>
<l>Del tuo pensier la real moglie il seggio?</l>
<l>Ove era allor l'alta Corinto, e bella,</l>
<l>Che da l'Ionio mar l'Egeo divide?</l>
<l>Io son colei, io son colei che chiusi</l>
<l>I sempre desti, e fiammeggianti lumi</l>
<l>De l'angue crudo all'incantato sonno;</l>
<l>Io son colei che fei sicuro averti</l>
<l>Le spoglie d'oro, e ch'or son fatta vile</l>
<l>Al mio Giasone, e peregrina e strana,</l>
<l>Barbara, infame, e scelerata maga,</l>
<l>Povera, ignuda, e d'ogni bene inerme.</l>
<l>Io per seguirti ancor tradi' mio padre,</l>
<l>La dolce patria, e lo mio regno insieme.</l>
<l>E per seguirti, ahi folle amante, posi</l>
<l>Tutto in oblio, e sopportai ch'ogni altra</l>
<l>Dolcezza e ben da me sbandito fosse.</l>
<l>Ahimè! ch'ancor mia pudicizia santa</l>
<l>E mia virginità, di greco amante,</l>
<l>E peregrin ladron, lassa, fu preda,</l>
<l>E mia dolce sorella, e dolce madre</l>
<l>Abbandonai sol per venirte appresso.</l>
<l>Ma non lasciai già te fuggendo indietro,</l>
<l>Fratel mio caro: ahimè! che 'l fallo infame</l>
<l>E la mia crudeltà tremar mi face,</l>
<l>Né mi lascia narrar lo scempio rio</l>
<l>La paurosa mia tremante lingua</l>
<l>Ch'irata fei di te, né dire ardisce</l>
<l>Quel ch'ebbe ardir di far mia destra iniqua.</l>
<l>Ahimè, ch'anch'io dovea, ma teco insieme,</l>
<l>Esser, empio Giason, squarciata, e teco</l>
<l>Ir de' mostri marini orrendi in preda!</l>
<l>E non temei (ma che temer dovea</l>
<l>Dopo la brutta impresa?) entrar nell'onde,</l>
<l>E commettermi al mar timida e donna,</l>
<l>E del mio sangue insanguinata e lorda.</l>
<l>U' sono i Numi, e gli oltraggiati Dii?</l>
<l>Perché, lassa, perché nel mezzo a l'acque</l>
<l>L'ira del ciel non scese, e non patimmo</l>
<l>Tu di tua fraude, io di mia fé, le pene?</l>
<l>Fusse piaciuto al ciel che chiusi insieme</l>
<l>Si fosser quegli scogli, i quai talora,</l>
<l>Quant'alcun crede, ad affrontar si vanno,</l>
<l>Onde, la lor mercé, fosser mai sempre</l>
<l>State quest'ossa a le tue ossa aggiunte;</l>
<l>O la rapace Scilla insieme avesse</l>
<l>Fattine cibo de' suoi cani orrendi</l>
<l>(E doveva ella agli amatori ingrati</l>
<l>Nuocere irata), o pur n'avesse l'empia,</l>
<l>Implacabil Cariddi, il cui gran ventre</l>
<l>Or l'onde inghiotte, or le rigetta al lido,</l>
<l>Là nel mar sicilian sommersi insieme!</l>
<l>Tu, mia mercé, vittorioso, e vivo</l>
<l>Ti tornasti in Tessaglia, e ricco e lieto</l>
<l>Al maggior tempio i bei dorati velli</l>
<l>Del montone appendesti: e debbo mai</l>
<l>Lo scempio raccontar, che per mia colpa,</l>
<l>Sol per gradir il mio signor crudele,</l>
<l>Di Pelia fer le semplicette figlie</l>
<l>Del vecchio padre, a cui credendo indietro</l>
<l>I begli anni tornar per mia virtute,</l>
<l>Del sangue suo s'insanguinar le mani?</l>
<l>E bench'ognun me ne biasmasse sempre,</l>
<l>Tu mi debbi lodar, poi ch'io son stata</l>
<l>Tante volte per te crudele e fera.</l>
<l>E poscia avesti ardir (oh, che al mio giusto</l>
<l>Dolor sua voce manca, e sue parole!)</l>
<l>Avesti ardir di dirmi: esciti quindi,</l>
<l>Esci quindi, Medea, tornati in Colco?</l>
<l>Così da te sforzata, io me n'andai</l>
<l>Dal duolo accompagnata, e da duoi figli.</l>
<l>Ma bene allora, ahi sfortunata donna,</l>
<l>Tremommi il core, e impallidimmi il volto,</l>
<l>Ch'a l'orecchie mi venne il suono, e 'l verso</l>
<l>Che chiamava Imeneo, e vidi accese</l>
<l>Le faci maritali, e i dolci accenti</l>
<l>Temprare al suon de le soavi avene,</l>
<l>Più meste a me tua discacciata moglie</l>
<l>Che tromba funeral: ch'io non credea</l>
<l>Così tosto vedere opra sì brutta,</l>
<l>E pel gran duol mi s'agghiacciava il core.</l>
<l>Già più s'avicinava il canto e 'l grido</l>
<l>De l'umil plebe, e de lo sciocco vulgo,</l>
<l>Che risonar facea d'intorno intorno</l>
<l>Il nome d'Imeneo, e dicea spesso:</l>
<l>Vienne, santo Imeneo; e quanto il suono</l>
<l>S'avicinava più, più dentro all'alma</l>
<l>Si faceva maggior mia doglia grave.</l>
<l>I mesti servi miei nei manti ascosi</l>
<l>Mi celavan le lagrime: e chi mai</l>
<l>Esser stato vorria messaggio infausto</l>
<l>Di tanto male, e di sì ria novella?</l>
<l>Ben m'era il meglio il non sapere il vero,</l>
<l>Ma come se 'l sapessi, era mia mente</l>
<l>Dal timor travagliata e da sospetto;</l>
<l>Né seppi il ver per fin che fuor non venne</l>
<l>Mio minor figlio, e d'in su l'uscio disse:</l>
<l>Correte a rimirar, mia madre, tosto</l>
<l>Il mio padre Giason, che 'n vesta d'oro</l>
<l>Il carro trionfale in giro mena.</l>
<l>Il che subito inteso, ardendo il core</l>
<l>Di rabbia e gelosia, squarciati i panni,</l>
<l>Percossi il petto, e disperata il volto</l>
<l>Con l'unghie offesi, e nel pensier mi nacque</l>
<l>Desio d'entrar ne la gioconda schiera</l>
<l>Di quelle turbe, e da l'ornate chiome</l>
<l>Trar le ghirlande e gli intrecciati fiori,</l>
<l>E sdegnosa calcar ginestre e gigli;</l>
<l>E da l'ira sospinta e dal furore</l>
<l>Poco mancò, che 'nsanguinata il volto,</l>
<l>Così negletta e scapigliata, a guisa</l>
<l>Di stolta donna, io non gridassi allora,</l>
<l>Giasone è mio, e ti togliessi a lei.</l>
<l>Rallegrati or, mio dispregiato padre,</l>
<l>Rallegrati or, mio disamato regno,</l>
<l>E voi del mio fratello ombre immortali,</l>
<l>Prendetevi or queste mie pene acerbe,</l>
<l>Che purgheranno i vostri oltraggi, e fieno</l>
<l>De l'offese crudei vendette giuste.</l>
<l>Lassa! che fuor del mio reale albergo,</l>
<l>Lunge dal padre mio, vedova e vile</l>
<l>Cacciata son dal mio crudel consorte,</l>
<l>Che più che 'l regno mio, più che mio padre,</l>
<l>Più che mio frate amai, anzi ei sol m'era</l>
<l>Padre, regno, fratello, albergo, e sposo.</l>
<l>Io, che piegar potetti al giogo umile</l>
<l>De' salvatichi tori i colli altieri,</l>
<l>E mal suo grado addormentare un drago,</l>
<l>Non ho potuto, oimè, mettere il freno</l>
<l>Ad un uom solo? io che smorzar potei</l>
<l>Le fiamme altrui con le parole maghe,</l>
<l>Non ho valor del misero petto fore</l>
<l>Trarne 'l mio foco? ahimè! ch'al maggior uopo</l>
<l>Mi lascian l'erbe, e la virtute, e l'arte,</l>
<l>Né mi giova invocar, né porger voti</l>
<l>A la gran dea del tenebroso centro;</l>
<l>Né benigna mi fan l'umida luna</l>
<l>Gli sparsi incensi, e i sacrifici umili;</l>
<l>Né giorno ho lieto, e ne le amare notti</l>
<l>Misera veglio, e ne' miei lumi afflitti</l>
<l>Più non alberga omai placido sonno:</l>
<l>Ed io, che l'angue addormentar potei,</l>
<l>Non ho valor d'addormentar me stessa.</l>
<l>Et a ciascun più ch'a me stessa giova</l>
<l>La mia virtute; e quelle belle membra,</l>
<l>Ch'io liberai nel periglioso assalto</l>
<l>Da le fiamme, da' ferri, e dal veleno,</l>
<l>Vil meritrice or le si stringe e gode,</l>
<l>E del bel seme mio coglie ella il frutto.</l>
<l>Ahimè! che forse ancor, mentre t'ingegni</l>
<l>Gradir tua stolta, e temeraria moglie,</l>
<l>E dirle cose onde sua grazia acquisti,</l>
<l>Mie bellezze le biasmi, e i miei costumi,</l>
<l>Ond'ella rida, e le si prenda in giuoco.</l>
<l>Ridasi pur, e se ne giaccia altiera</l>
<l>Ne la seta e ne l'or, che forse un giorno</l>
<l>Verserà più di me lagrime e pianti,</l>
<l>E nel suo proprio ardore arsa e distrutta</l>
<l>Sentirà più di me tormento e foco:</l>
<l>E mentre arderà 'l foco, e l'erbe avranno</l>
<l>Veneno in loro, e pungeranno i ferri,</l>
<l>Non sarà di Medea nimico alcuno</l>
<l>Ch'ella si lasci invendicato indietro.</l>
<l>Ma se le preci mie, se queste voci</l>
<l>Hanno valor d'intenerirti il core,</l>
<l>Ascolta i pianti, e gli amorosi preghi,</l>
<l>Che tutta umile, e di mia mente altiera</l>
<l>Molto minori, o mio Giason, ti porgo.</l>
<l>Perch'io ti prego, e supplicando inchino,</l>
<l>Come tu spesso mi pregasti umile</l>
<l>E riverente m'inchinasti allora</l>
<l>Che 'l mio soccorso addomandavi contra</l>
<l>Ai tori, all'angue, ed all'armata messe,</l>
<l>Né pigra son di mi gittarti ai piedi.</l>
<l>Ma s'io ti son già diventata vile,</l>
<l>Ed hai mie preci, e mie parole a schivo,</l>
<l>Riguarda i nostri figli, e quanto cruda</l>
<l>Sarà contra di lor l'empia matrigna.</l>
<l>E' ti sembran sì ben, ch'ogni mia gioia</l>
<l>È posta nel veder tua bella imago</l>
<l>Ne le sembianze loro, e quante volte</l>
<l>Io volgo in quei miei dispregiati lumi,</l>
<l>Tante verso dai lumi acerbi pianti.</l>
<l>Io ti prego, o Giason, per quegli eterni</l>
<l>Numi divini, e per l'ardente, e chiara</l>
<l>Maggior fiamma del ciel, duce del giorno,</l>
<l>Per quell'immenso et infinito merto</l>
<l>Che ti costrinse a diventarmi sposo,</l>
<l>Che tu ritorni mio: renditi omai,</l>
<l>Renditi a me, per cui, misera e stolta,</l>
<l>Tant'impero lasciai, tant'alto seggio,</l>
<l>Tanto tesoro, e tante amate cose.</l>
<l>Degnati a te chiamarmi, e dammi aita,</l>
<l>E fa' che 'l tuo chiamar d'effetto abonde,</l>
<l>Di pietade, e d'amor, fermezza, e fede.</l>
<l>Io non ti chiamo acciò ch'armato al campo</l>
<l>Venga di nuovo a soggiogare i tori,</l>
<l>O seminare il maladetto seme,</l>
<l>O che la serpe addormentata e vinta</l>
<l>Ti dia sicuro al bel monton il varco:</l>
<l>Te chieggio sol, che mi ti desti in prima,</l>
<l>Te chieggio sol, cui meritai, per cui</l>
<l>Madre son or di così bella prole.</l>
<l>Tu cerchi forse, e mi domandi dove</l>
<l>Mia dote sia? io la ti diedi, ahi lassa,</l>
<l>Sopra il duro terren, sopra quel campo,</l>
<l>Che per aver le belle spoglie d'oro</l>
<l>Dovevi arar; quei bei dorati velli</l>
<l>Fur la mia dote, e s'io la chieggio indietro,</l>
<l>Non la vorrai tornare: ahi greco infido,</l>
<l>La conservata tua salute, e vita,</l>
<l>La vita ancor de' giovenetti greci,</l>
<l>Fu la mia dote: or paragona a queste,</l>
<l>Temerario e crudel, l'ampie ricchezze</l>
<l>Del gran Creonte, e di Creusa il viso.</l>
<l>Et è mio don che tu mi sia scortese,</l>
<l>Che tu sia vivo, e di sì bella sposa,</l>
<l>E di suocero tal ten vada altiero.</l>
<l>Io ben vi punirò; ma che bisogna</l>
<l>Il supplicio predirvi? Io ben conosco</l>
<l>Che la rabbia e 'l furor, lo sdegno e l'ira</l>
<l>Le madri son de le minaccie crude:</l>
<l>E farò quel che detterammi insieme</l>
<l>L'ira e 'l dolore; e tal vendetta attendo,</l>
<l>Che vedendo di voi scempio sì rio,</l>
<l>De la mia crudeltà, del vostro strazio</l>
<l>Forse mi pentirò: ma segua pure</l>
<l>Il mio dolor mio pentimento e pianto,</l>
<l>Ch'io mi doglio, e mi pento, e piango insieme</l>
<l>D'aver salvato al mio marito infido</l>
<l>L'indegna vita; e quel superno dio</l>
<l>Che di sdegnosa fiamma il cor m'accende</l>
<l>Sia testimon de la mia mente acerba,</l>
<l>La qual dentro a se stessa empia e crudele</l>
<l>Imaginando va martir più grave</l>
<l>Di quel che non sapria mia lingua dire.</l>
</lg>

<p>Medea dopo le minaccie, 
fece anche di fatti, però che ella mise
fuoco nel palazzo di Creonte,
 e v'abbruciò lui e Creusa, nuova
moglie di Giasone; dipoi uccise 
con le proprie mani due figliuoli
che essa Medea aveva avuti di lui. 
Con tutto questo, egli non la
riprese, et avend'ella inteso che
 Giasone era scampato dal fuoco,
si fuggì in diversi luoghi, e 
s'accompagnò con molti re; ma circa
la morte dell'uno e dell'altra
 son tanto varie l'opinioni, che la
brevità che qui si ricerca non 
permette ch'io le scriva.
</p>

</div1>

<div1 type="epistola">
<head> Laodamia a Protesilao<lb/>Epistola decimaterza</head>

<p>Dovendo andare i Greci alla 
espedizione di Troia, Protesilao
figliuolo d'Ificlo fu fatto da 
Agamennone capitano di quaranta
navi; et essendo fermatisi i Greci
 in Aulide, porto della Beozia,
per cagione della contraria fortuna,
 Laodamia moglie di Protesilao
avendo udito questo, scrisse al suo marito,
 secondo che finge qui
Ovidio, questa lettera: dove ella
 primamente si duole che la
tempesta non cominciasse inanzi che
 egli si partisse, perché ella
l'avrebbe avertito di molte cose, 
di cui non potette avvertirlo
per la subita partita, le quali ella 
gli scrive in questa lettera;
e sono queste, cioè che egli si guardi 
di non essere il primo a
mettere il piede in sul terreno di 
Troia, perché l'oracolo aveva
detto che colui che fosse il primo, 
indubitatamente morrebbe.
Dipoi gli dice che si guardi 
particolarmente da Ettore, perché gli
ha nome così di gagliardo come di
 crudele, e che non ha a
combattere se non per conservarsi 
la vita, e che per fino a che
ella non lo vede ritornato, starà 
sempre paurosa e mesta, perché
ella ha del continuo cattivi augurii
 e paurosi sogni di lui. Dove
il poeta dimostra quanta sia grande 
la sollecitudine et il
pensiero d'una legittima moglie,
che sinceramente e pudicamente
ami il suo marito.
</p>

<lg>
<l>Al dolce sposo suo pace e salute</l>
<l>Laodamia fedel manda, e desira</l>
<l>Ch'arrivin là dove il desio le mena.</l>
<l>Il comun grido è che contrario vento</l>
<l>Ne' porti di Beozia a forza tienti,</l>
<l>Ed al vostro camin ritarda il corso.</l>
<l>Ahimè, dov'era allor l'averso Noto</l>
<l>Che tu da me t'allontanasti? ahi lassa!</l>
<l>Ch'allora era opportuno alzarsi all'onde,</l>
<l>E sdegnose predarvi ancore e remi,</l>
<l>Allor doveva incrudelirsi il vento</l>
<l>E far contrasto a le superbe antenne:</l>
<l>Ch'io pure avrei del mio consorte amato</l>
<l>Ne la bocca e nel cor più baci affissi,</l>
<l>E prescritti gli avrei precetti e leggi,</l>
<l>Tutti a suo scampo, e sua salute buoni;</l>
<l>E più cose altre ancor dette gli avria.</l>
<l>Ma troppo fu la tua partita presta,</l>
<l>E troppo tosto mi ti tolse il vento,</l>
<l>Il vento, oimè, che l'annodate vele</l>
<l>E gli esperti nocchier chiamava al corso,</l>
<l>Il vento, oimè, che desiosi e lieti</l>
<l>Bramavano essi, e l'aspettar sovente;</l>
<l>Il vento, ch'era ai naviganti buono,</l>
<l>Non a me trista e sconsolata amante,</l>
<l>Che mi restava abbandonata in doglia,</l>
<l>Sciolta da le soavi, alte, e reali</l>
<l>Del pio consorte mio care accoglienze;</l>
<l>Onde la lingua mia finir non valse</l>
<l>Quei bei ricordi, anzi dogliosa e mesta</l>
<l>A gran pena potette esprimer fore</l>
<l>Quel doloroso e quell'afflitto, a Dio,</l>
<l>Che già gonfiato avea le vele e tese</l>
<l>Propizio Borea, e i naviganti accorti</l>
<l>Ingolfato avean già le prore altere,</l>
<l>E 'l mio Protesilao da lunge ito era.</l>
<l>Mentre io potei veder mio sposo amato,</l>
<l>Mi piaceva il mirare, e segui' sempre</l>
<l>Co' dolent'occhi miei le luci tue;</l>
<l>Ma poi che di vederti il mar mi tolse,</l>
<l>E scorger sol potea l'enfiate vele,</l>
<l>Gran pezza ebbi a tue vele i lumi intenti.</l>
<l>Ma tosto ch'io più non veder potea</l>
<l>Né te, né le tue vele, e 'ntorno intorno,</l>
<l>Lassa, non rimirava altro che l'onde,</l>
<l>Venneti dietro ancor con l'alma il lume</l>
<l>Degli occhi miei, e 'mpallidita in volto,</l>
<l>Chiuse le luci a guisa d'uom che pera,</l>
<l>Sul lido esangue, e tramortita caddi:</l>
<l>Ed a gran pena il vecchiarello Acasto</l>
<l>Mio genitore, ed il pietoso Ificlo</l>
<l>Suocero mio, e la mia cara madre</l>
<l>Tornaro in vita i tramortiti spirti</l>
<l>Con le fresch'acque, e ben piangendo fero</l>
<l>Officio pio: ma che giovommi? ahi lassa,</l>
<l>Quanto mi duol ch'io non finissi allora</l>
<l>Il dolore e la vita, e che non fosse,</l>
<l>Quel che parve morir, verace morte!</l>
<l>Ma come io mi rinvenni, e dentro al petto</l>
<l>Ritornò l'alma, ancor tornar con lei</l>
<l>I dolori e l'angoscie; e casto amore</l>
<l>E casta gelosia, qual sempre deve</l>
<l>Esser in donna al suo marito fida,</l>
<l>Mi punse il petto, e mi percosse il core.</l>
<l>Né più desio mi vien d'ornarmi il volto,</l>
<l>O far che le mie chiome, or crespe, or bionde,</l>
<l>Or intrecciate, or in bei nodi accolte,</l>
<l>Rendin vaghezza a le neglette guance,</l>
<l>Né più piacque vestir la seta, o l'oro;</l>
<l>Anzi men vo dove il dolor mi mena</l>
<l>Semplice, incolta, ed a me stessa vile,</l>
<l>Qual donna insana, o qual baccante suole</l>
<l>Or quinci, or quindi infuriar col corso.</l>
<l>Le donne di Filace umili e pie,</l>
<l>Per consolar tua sconsolata donna,</l>
<l>Vengan sovente a diportarse meco,</l>
<l>E mi dicano spesso: eh vesti omai,</l>
<l>Laodamia, i bei reali ammanti;</l>
<l>Ed io rispondo: io vestirommi mai</l>
<l>La porpora real fregiata d'oro,</l>
<l>Ed ei starassi a l'alte mura intorno</l>
<l>De la gran Troia? io m'ornerò le chiome</l>
<l>Di treccie e perle, et ei la fronte carca</l>
<l>Avrà de l'elmo? io le superbe e belle</l>
<l>Spoglie avrò in dosso, ed ei la notte e 'l giorno</l>
<l>L'aspro si vestirà gravoso ferro?</l>
<l>Anzi io mai sempre imiterò gl'affanni,</l>
<l>Quant'io mai possa, e tue fatiche gravi</l>
<l>Con star negletta ed a me stessa a schivo,</l>
<l>E tutto il tempo ancor che lunge fia</l>
<l>Mio ben da me per travagliarsi in guerra,</l>
<l>Non vedrà il sol di me donna più mesta.</l>
<l>O mal pastore, o mal troiano amante,</l>
<l>La cui beltade al tuo bel regno arreca</l>
<l>Gli ultimi stridi, almen consenta Iddio</l>
<l>Che tanto vil tu sia guerriero, e tanto</l>
<l>Pigro nimico e difensor di Troia,</l>
<l>Quant'empio fosti abitatore strano</l>
<l>Al maggior greco, il cui cortese affetto</l>
<l>Gli nocque tanto, e gli turbò sua pace.</l>
<l>Lassa, io vorrei che tu trovato avessi</l>
<l>In quella greca onde biasmarle il viso,</l>
<l>O fosse meno a lei gradito il volto</l>
<l>E tua beltà, che nel suo cor s'impresse.</l>
<l>Tu Menelao ancor, che tanto versi</l>
<l>Oro e sudor per ricovrar tua donna,</l>
<l>A quante arrecherà tormento e doglia,</l>
<l>A quante apporterà lagrime, e morte</l>
<l>La tua vendetta? Ahi sacrosanti Numi,</l>
<l>Che scorgete di noi gli affetti e i cori,</l>
<l>Deh torcete da noi, benigni e pii,</l>
<l>Ogni presagio tristo, e salvo rieda</l>
<l>Il mio consorte, e l'altrui spoglie altero,</l>
<l>E le proprie armi sue consacri a Giove.</l>
<l>Ma qualor, lassa, e' mi ritorna a mente</l>
<l>La cruda guerra, e quante volte viene</l>
<l>A starmi nel pensier l'incerto fine</l>
<l>De' bellicosi e dispietati assalti,</l>
<l>Io mi spavento, e da' miei lumi l'onde</l>
<l>Caggian, qual neve suol, ch'in tetto o colle</l>
<l>Abbia co' raggi suoi scoperta il sole:</l>
<l>E qualor sento il Simoenta e 'l Xanto</l>
<l>Ed Ilio ricordar, Tenedo, et Ida,</l>
<l>Che formidabil son pel nome istesso,</l>
<l>Io tremo tutta, e di te sol pavento.</l>
<l>Né fatto avria lo scelerato furto</l>
<l>L'empio troiano, e peregrino amante,</l>
<l>S'ei non avesse poi valore avuto</l>
<l>Di contrastare a le nimiche squadre,</l>
<l>E difender da voi l'amata preda:</l>
<l>E ben sapea quanto podere avesse</l>
<l>L'alto imperio troiano, e ben mostrollo,</l>
<l>Quant'alcun dice, in se medesmo allora</l>
<l>Ch'ei venne di molt'oro adorno e carco:</l>
<l>E seco aveva e di pedoni, e d'armi,</l>
<l>Di navi, e di guerrier superba armata,</l>
<l>Per cui si fan le sanguinose guerre,</l>
<l>E la parte minore era con seco</l>
<l>De la sua gente, e del suo regno altero.</l>
<l>Io ben mi credo, o scelerata figlia</l>
<l>Di Leda, e suora a' due fratei che fanno</l>
<l>Nel torto cerchio in ciel bel segno al sole,</l>
<l>Che la grazia, e 'l valor, che l'oro e l'ostro</l>
<l>Vincesser te, tua pudicizia, e 'l nome;</l>
<l>E penso ancor che le medesme cose</l>
<l>Faranno forza ai valorosi Greci,</l>
<l>E temo un certo Ettor, di cui sovente</l>
<l>Narrava cose il peregrin di Troia</l>
<l>Ch'a' più franchi guerrier cambiava il volto,</l>
<l>E ch'ei solea con la robusta mano</l>
<l>Far crude guerre e sanguinosi assalti.</l>
<l>Fuggi quel gran troian, fuggi quel fiero</l>
<l>Ettore, oimè, s'io ti son cara, ed abbia</l>
<l>Fisso nel cor quel formidabil nome;</l>
<l>E sovengati ancor leggiero e presto</l>
<l>Fuggir dagli altri, e imaginar che mille</l>
<l>Abbian simili a lui l'averse schiere</l>
<l>Famosi Ettorri, e del tuo sangue ingordi;</l>
<l>E fa' che quando a la battaglia andrai</l>
<l>Tu dica dentro al tuo pensier, mia donna</l>
<l>E dolce mia Laodamia m'ha scritto</l>
<l>Ch'io m'abbia cura, e mi conservi a lei.</l>
<l>Ma se 'l voler de' Numi eterni e santi</l>
<l>È che l'antica e valorosa Troia</l>
<l>Caggia per le man vostre, eh caggia almeno</l>
<l>Senza che ferro alcun versar ti faccia</l>
<l>Per le ferite tue stilla di sangue.</l>
<l>Combatta Menelao, sforzisi in fuga</l>
<l>Voltar l'insegne de' nimici, e quella</l>
<l>Toglier per forza altrui ch'altrui già tolse</l>
<l>A lui per fraude, e quel nimico altero,</l>
<l>Ch'ei vince di ragion, vincalo d'armi:</l>
<l>Perch'al consorte sol convenne in mezzo</l>
<l>Entrar dell'armi e de' nimici, et indi</l>
<l>Trarne sua donna, o perdervi anco insieme</l>
<l>Con lei la vita; et è da lui difforme</l>
<l>La tua ragion, ch'a te non fece offesa</l>
<l>Il peregrin troiano, e debbi solo</l>
<l>Difender la tua vita, onde tu possa</l>
<l>Ritornar vivo entro al pietoso seno</l>
<l>Di tua pietosa donna. Eh pii Troiani,</l>
<l>Deh tra tanti nimici a questo solo</l>
<l>Tenete lunge i sanguinosi ferri,</l>
<l>Acciò che fuor de le sue membra belle</l>
<l>Non si versi il mio sangue e la mia vita.</l>
<l>Ei non è tal che vestir piastra e maglia</l>
<l>Abbia in costume, o con l'ignudo ferro,</l>
<l>Di rabbia e crudeltade armato il petto,</l>
<l>Irsene contra a' suoi nimici altero.</l>
<l>Molto più fero, e più crudel nimico</l>
<l>V'è Menelao, che da soverchio amore,</l>
<l>E da soverchio ardor sferzato e spinto</l>
<l>Brama veder di voi spietato scempio:</l>
<l>Combatta altrui, Protesilao sol ami.</l>
<l>Io volsi bene, e 'l desiai sovente,</l>
<l>Impedirti il camin, ma pietà e tema</l>
<l>Di non turbar con infelice segno</l>
<l>La mente tua mi raffrenò la lingua:</l>
<l>E vidi ben che nell'uscir di fuore</l>
<l>Del dolce albergo tuo per irne a Troia</l>
<l>Tu percotesti in su la soglia il piede,</l>
<l>Che presagio mi fu forse non buono,</l>
<l>Ond'in me stessa, e sospirando dissi:</l>
<l>Oh piaccia al ciel che tal presagio sia</l>
<l>Del suo ritorno a noi nunzio felice!</l>
<l>E dicoti or questi accidenti occorsi,</l>
<l>Perché tu sia men animoso in guerra,</l>
<l>Ond'ogni mio timor se 'l porti il vento.</l>
<l>E l'oracolo ancor destina a morte</l>
<l>Quel greco, oimè, che sarà 'l primo a Troia</l>
<l>A porre il piè su la troiana arena.</l>
<l>Infelice colei che di suo sposo,</l>
<l>O di suo frate, o di suo padre, o figlio</l>
<l>Sarà la prima a lagrimar la morte!</l>
<l>Oh faccia Dio che tra la turba immensa</l>
<l>Esser non voglia il mio marito il primo!</l>
<l>Deh fa' ch'in tra mill'altre armate navi</l>
<l>La tua l'ultima sia, l'ultima rompa</l>
<l>L'onde da l'altre affaticate e rotte;</l>
<l>Fa' che di nave ancor l'ultimo smonti,</l>
<l>Perché 'l terren dove l'invitto piede</l>
<l>Moverà i passi è l'inimica arena,</l>
<l>Non di tua patria il desiato lido.</l>
<l>Ma quando tornerai, veloce spingi</l>
<l>Con le vele e co' remi il legno indietro,</l>
<l>E de' tuoi piedi in su l'arena stampa</l>
<l>Veloce l'orma, e più veloce i passi</l>
<l>Verso tua donna, e dolce albergo muovi.</l>
<l>Io, quando il sol ne l'ocean s'asconde,</l>
<l>O quando a mezzo giorno in ciel risplende,</l>
<l>Ne la luce e ne l'ombra, afflitta e mesta</l>
<l>Il mio dolore a travagliar mi viene.</l>
<l>Ma più che 'l giorno assai piango la notte,</l>
<l>La notte, oimè, ch'a le fanciulle suole</l>
<l>Esser sì grata, allor che liete stansi</l>
<l>Senza sospetto ai lor mariti in braccio:</l>
<l>E mentre io dormo, a la mia mente intorno</l>
<l>Volano i sogni, e le notturne larve,</l>
<l>E sì mi piaccion le sembianze vane,</l>
<l>Che mancandomi il vero, abbraccio il falso.</l>
<l>Ma perch'apparmi ognor pallida e smorta</l>
<l>L'imagin tua? e perché par che meco</l>
<l>Con singulti et omèi s'affligga e doglia,</l>
<l>E sì svegliar mi fai turbata e trista?</l>
<l>Io nondimeno i simulacri, e l'ombre</l>
<l>Notturne adoro, ed ogni altare e tempio</l>
<l>Fuma degli arsi miei voti et odori,</l>
<l>E porgo incensi, e con gl'incensi i pianti,</l>
<l>Da cui bagnati e molli, ardendo fanno</l>
<l>Vago splendor, sì come fiamma suole</l>
<l>Sorger più bella e più lucente allora</l>
<l>Che vin soave e puro in lei s'infonde.</l>
<l>Quando fia mai ch'io mi ti torni in braccio,</l>
<l>E che di gioia io tramortisca e caggia?</l>
<l>Quando fia mai ch'in un medesmo letto</l>
<l>Mi narri l'opre illustri, e i gesti alteri</l>
<l>Fatti in battaglia, e ch'io t'ascolti intenta?</l>
<l>I quai mentre udirò, benché mi fia</l>
<l>L'udirgli grato, io nondimen talora</l>
<l>Ti romperò lo ragionar cortese</l>
<l>Con dolci baci, e per tardanza tale</l>
<l>Sarà tua lingua a ragionar più pronta.</l>
<l>Ma, lassa me! che quando il mare e i venti,</l>
<l>Quando mi vien inanzi il Xanto e Troia,</l>
<l>Ogni conforto, ogni speranza cade</l>
<l>Da soverchio timor percossa e vinta.</l>
<l>Questo mi turba ancor, ch'averso vento</l>
<l>Vi tarda il corso, e voi superbi e stolti,</l>
<l>Di fortuna al dispetto, alzar volete</l>
<l>Le greche insegne, e dirizzar le prore,</l>
<l>E mal grado de l'onde irvene a Troia.</l>
<l>Chi vorrebbe già mai de' venti a forza</l>
<l>Tornarsi al dolce suo paterno lido?</l>
<l>E voi contra il voler de l'onde irate,</l>
<l>Contra il voler de' minacciosi venti</l>
<l>Dal bel natio terren v'andate lunge.</l>
<l>Non v'accorgete voi, miseri e folli,</l>
<l>Che 'l gran Nettunno il navigar vi toglie</l>
<l>A sua cittade? o temerarii Greci,</l>
<l>Ove ne gite infuriati e pazzi?</l>
<l>Eh, tornatevi indietro: ove vi spinge,</l>
<l>O Greci, empio furore? udite, udite</l>
<l>Come stride Aquilon, come enfia il mare,</l>
<l>Come risuona il cielo, e come freme</l>
<l>Sopra l'onde fortuna: ahimè! che questo</l>
<l>Vostro tardar non è per caso occorso,</l>
<l>Né per volger di cielo o di pianeta,</l>
<l>Ma per voler di riverendo nume.</l>
<l>Che cosa poi, con tant'armata, e tanta</l>
<l>Guerra crudel di racquistar si cerca,</l>
<l>Salvo ch'infida meretrice e trista,</l>
<l>Empia adultera e vile? eh, mentre e' lice,</l>
<l>Volgete, o Greci, al bel paese vostro</l>
<l>Le vostre vele, e ritornate indietro.</l>
<l>Ma perch'adietro vi richiamo? ahi lassa!</l>
<l>Non sia nel richiamarvi alcuno averso</l>
<l>Presagio, o tristo: anzi poi ch'ir v'è forza,</l>
<l>Poi che il destin vi guida, itene omai,</l>
<l>Itene lieti, e per le placid'onde</l>
<l>Aura vi muova al bel viaggio amica.</l>
<l>Oh quanta invidia a le troiane donne,</l>
<l>Lassa, port'io: che se non lunge avranno</l>
<l>Il greco campo, e si vedranno inanzi</l>
<l>Talora i padri insanguinati e morti,</l>
<l>Almen potrà la nuova sposa al suo</l>
<l>Caro consorte or la corazza, or l'elmo</l>
<l>Cinger pietosa, e tra paura e speme</l>
<l>Porgergli il brando, e l'onorato scudo,</l>
<l>E quelle altre armi use a portarsi in guerra;</l>
<l>E mentre ch'ella al bel servigio intenta</l>
<l>Armerà di sua man l'amato sposo,</l>
<l>Daransi insieme affettuosi baci,</l>
<l>Ch'ad ambidue sarà cortese pegno,</l>
<l>A lei d'amor, di pudicizia a lui.</l>
<l>E seco andrà fuor del comune albergo</l>
<l>Verso le porte, e l'inimico campo,</l>
<l>E gli dirà: fa' di tornarmi salvo,</l>
<l>E d'arrecar quest'armadure indietro;</l>
<l>Ond'ei de' figli e di sua donna amata</l>
<l>Portando impressi entro al suo petto i saggi</l>
<l>Amorosi consigli, avrà le luci,</l>
<l>Bench'ei combatta, a sua magion rivolte:</l>
<l>Ed ella, poi che ritornato ei fia</l>
<l>Da la battaglia, o fortunata donna!</l>
<l>Non men nel cor che nel sembiante allegra,</l>
<l>Gli trarrà l'elmo, e gli sciorrà lo scudo,</l>
<l>E del suo grembo a l'affannate e stanche</l>
<l>Membra farà tutta pietosa letto.</l>
<l>Ma noi dubbiose, e da voi lunge, abbiamo</l>
<l>Di gelata paura il cor costretto,</l>
<l>La qual ne stringe a dubitar mai sempre</l>
<l>Esservi occorso in questa assenza amara</l>
<l>Tutto quel mal ch'avenir suole ognora</l>
<l>A chi la vita sua travaglia in guerra.</l>
<l>Io nondimen, mentre in diversa e strana</l>
<l>Parte del cielo, al bel servigio intento</l>
<l>De' nostri regi, or la minuta maglia,</l>
<l>Or la piastra ti vesti, afflitta e mesta</l>
<l>E sola, ad una imagine m'attegno,</l>
<l>A cui racconto i miei martiri, e quelle</l>
<l>Care accoglienze ed amorosi affetti</l>
<l>Che proprii son d'affettuosa amante,</l>
<l>E che far deve al suo marito pio</l>
<l>Pudica moglie, e giovanetta sposa,</l>
<l>A quella imagin mostro; e sappi ch'ella</l>
<l>Ti somiglia sì ben, che se 'l cortese,</l>
<l>Accorto, e saggio, e diligente mastro</l>
<l>Avesse dato a l'opera gentile,</l>
<l>Con la figura, voce ed intelletto,</l>
<l>Ella saria Protesilao: sì ch'io</l>
<l>Spesso la miro, e lei sovente abbraccio</l>
<l>Quasi mio sposo vero, e come s'ella</l>
<l>Potesse favellar, con lei ragiono,</l>
<l>E con lei passo il travagliato tempo.</l>
<l>E ti giuro per quel bramato e caro</l>
<l>Ritorno tuo, e per tue membra belle,</l>
<l>Che quasi numi miei graditi adoro,</l>
<l>E per le fiamme ancor, che dolcemente</l>
<l>Arsero intorno a le pudiche nozze,</l>
<l>Ed ora ad ambiduoi ne infiamman l'alme,</l>
<l>E per la fronte tua, ch'io veggia un giorno</l>
<l>Di bianco crin ne la matura etate</l>
<l>Ornata e carca, e ti prometto ch'io,</l>
<l>O morto, il che pavento, o vivo, come</l>
<l>Sempre desio, ti seguirò pietosa</l>
<l>Dove a te piaccia; e questo aviso breve</l>
<l>Si chiuda in somma in questi brevi accenti:</l>
<l>Di me ti prenda, e di te stesso cura.</l>
</lg>

<p>Gli scrittori, e massimamente i poeti,
 scrivono che questo
Protesilao fu il primo a
 smontar di nave per combattere, e perché
egli era stato predetto che il primo
 che smonterebbe in sul paese
di Troia sarebbe amazzato, però 
essendo egli stato il primo, fu
morto da Ettore; il che inteso da
 Laodamia sua moglie fu cagione
che ella si morì di dolore.
</p>

</div1>

<div1 type="epistola">
<head> Ipermestra a Lino<lb/>Epistola decimaquarta </head>

<p>Furono in Egitto doi fratelli carnali, 
ambi figliuoli del re
Belo, l'uno de' quali chiamato 
Danao ebbe cinquanta femine, e
l'altro detto Egisto ebbe cinquanta maschi.
 E bramando Egisto di
possedere il regno del fratello,
 cercava maritare a' suoi
figliuoli le figliuole di Danao. 
Il che egli ricusando, per aver
inteso dall'oracolo che doveva morire
 per le mani d'un suo genero,
nacque guerra tra loro. Per lo che
 fuggitosi Danao della patria
sua con le sue figliuole, se ne venne 
in Grecia, dove per sua
virtù ottenne il principato de' Greci.
 Ma vedendosi Egisto
dispregiato dal fratello, commesse a' 
suoi figliuoli che andassero
seco in Grecia a muover guerra al zio, 
e si sforzassero di
cacciarlo del regno, o d'avere le sue
 figliuole per mogli. Onde
vedendosi Danao assediato, simulò le nozze;
 e dando a ciascuna
d'esse un pugnale, comandò loro che in sul
 primo sonno amazzassero
i mariti: il che fu fatto da tutte,
 eccetto che da Ipermestra, la
quale mossa non meno dalla consanguinità
 che dall'amore, campò la
vita a Lino suo cugino e marito. 
Il che vedendo la mattina il
padre Danao, la messe in prigione, 
e la tormentava acerbamente.
Onde il poeta finge che Ipermestra
 gli scriva questa pìstola di
prigione, pregandolo che la venga a 
trar di quel luogo, ove ella
sta per suo amore; e narrandogli tutto
 il successo di quella
notte, gli rammentava quanto beneficio 
egli ricevesse da lei, e
che se la sua usata pietà meritava cosa 
alcuna appresso di lui,
venisse a liberar lei dalla prigione, 
avendo ella liberato lui
dalla morte. Dove il poeta mostra 
non essere disdicevole in
qualche caso ricordare un beneficio
 maggiore per riceverne un
minore.
</p>

<lg>
<l>Queste meste parole, e questi versi</l>
<l>Al sol tra tanti aventurato Lino,</l>
<l>Poi che per man de le lor donne acerbe</l>
<l>Gli amanti sposi entro a' funesti letti</l>
<l>Versaro il sangue, e vi lasciaron l'alme,</l>
<l>Ipermestra fedel dogliosa scrive.</l>
<l>L'empio mio genitor di ferri avinta</l>
<l>Chiusa mi tiene in tenebrosa stanza:</l>
<l>E la cagion del mio crudele scempio</l>
<l>È sol perch'io mi ti mostrai pietosa,</l>
<l>E ch'io non ebbi ardir dentro al tuo petto</l>
<l>Insanguinar lo scelerato ferro:</l>
<l>Che se l'alma e la mano ardito avesse</l>
<l>Seguir sì brutta e sì nefanda impresa,</l>
<l>Mi loderia mio padre; ed io più tosto</l>
<l>Voglio al mio genitore essere a schivo</l>
<l>E tenuta da lui lasciva e rea</l>
<l>Che per atto sì vile essergli grata.</l>
<l>E' non mi duol, né mi dorrà già mai,</l>
<l>Che 'l sangue tuo non si versasse dentro</l>
<l>Al tristo albergo, o che la destra mia</l>
<l>Non si fosse di lui macchiata e tinta:</l>
<l>E benché 'l padre mio m'avampi il volto</l>
<l>Co' sacri fuochi, a cui non feci oltraggio,</l>
<l>Ed al viso m'appressi, irato, quelle</l>
<l>Sante, gentili, e benedette faci</l>
<l>Ch'arsero intorno a l'infelici nozze,</l>
<l>Onde 'l fumo m'affoghi o tragga gli occhi;</l>
<l>O perch'io veggia il dispietato ferro</l>
<l>Che mal mi diede il genitor mio crudo,</l>
<l>Ch'uccider ti dovea, passarmi il core,</l>
<l>Ond'a quel fine io vada ove ir doveva</l>
<l>Per le mie man lo mio fratello e sposo,</l>
<l>Ei nondimen non moverà già mai</l>
<l>La lingua mia, benché vicina a morte,</l>
<l>A dir ch'io me ne penta; e non son tale</l>
<l>Ch'io mi deggia pentir d'essermi mostra</l>
<l>Sola tra tante al mio marito pia.</l>
<l>Pentasi pur mio scelerato padre,</l>
<l>Pentinsi pur mie scelerate suore</l>
<l>De l'empio fatto lor, che questo è 'l fine</l>
<l>De l'opre inique, et a le spalle han sempre</l>
<l>Penitenza, dolor, travaglio, e tema.</l>
<l>Oimè! ch'ancor la rimembranza infame</l>
<l>De l'infelice, e sanguinosa notte</l>
<l>Mi fa tremar l'incatenata destra.</l>
<l>Com'avrebb'ella adunque avuto ardire</l>
<l>Toglier la vita al suo consorte, s'ella</l>
<l>Paventa e trema a ragionar di morte?</l>
<l>Io nondimen mi sforzerò parlarne,</l>
<l>Quanto concederà l'affanno e 'l duolo.</l>
<l>Già spargeva la notte il fosco e l'ombra</l>
<l>Sovra la terra, e s'ascondeva il giorno,</l>
<l>Quando noi felle e scelerate spose</l>
<l>Entrammo dentro al funerale albergo</l>
<l>Del gran Pelasgo, e nostro padre iniquo,</l>
<l>Ove il suocero nostro, e nostro zio,</l>
<l>Non men nel cor che ne la fronte allegro,</l>
<l>Per man ne prese, e ne baciò le guance,</l>
<l>Non sapend'ei che noi sue nuore acerbe</l>
<l>Avessim'entro a nostre gonne ascoso</l>
<l>L'ignudo ferro; e già lucean d'intorno</l>
<l>Le dorate lucerne, e 'l tristo incenso</l>
<l>Già si spargea dentro a' sacrati fuochi,</l>
<l>Che del nefando e sanguinoso effetto</l>
<l>Quasi presaghi, a gran fatica al cielo</l>
<l>Mandavan gli empi, et odiosi fumi;</l>
<l>E la turba gentil con liete voci</l>
<l>Chiamavano Imeneo, et ei fuggiva</l>
<l>L'oscena stanza, e la consorte istessa</l>
<l>Del tonator del ciel lasciò quel giorno</l>
<l>Argo sua bella, e se n'andò da lunge,</l>
<l>Per non veder le scelerate nozze:</l>
<l>Quando ecco entrar nel doloroso albergo</l>
<l>I mal felici e mal graditi sposi,</l>
<l>Ebbri del vin che mal bevuto in mensa</l>
<l>Miseri aveano, e dall'ignaro vulgo</l>
<l>Compressi intorno, e di novelli fiori</l>
<l>Cinti i capei, che preciosi unguenti</l>
<l>Facevan molli, e di letizia pieni</l>
<l>Dal lor fato crudel portati furo</l>
<l>Entro agl'alberghi, ahi sfortunati amanti!</l>
<l>Anzi dentro ai sepolcri, e sopra i letti,</l>
<l>Anzi bare funebri, eran distesi</l>
<l>I lor miseri corpi, e già dal sonno</l>
<l>E dal cibo, e dal vin ciascuno oppresso,</l>
<l>Sicur giaceva a la sua donna in braccio;</l>
<l>E profonda quiete intorno aveva</l>
<l>Argo occupata, e si dormiva ognuno,</l>
<l>Sgombrato il cor de le diurne cure,</l>
<l>Quando mi parve udir le voci afflitte,</l>
<l>Ed i gemiti tristi, e i tristi omèi</l>
<l>Di quei, che fuor degli impiagati petti</l>
<l>Versavan l'alme, e l'innocente sangue;</l>
<l>Anzi gli udiva: ond'il vital calore</l>
<l>Tutto s'ascose, e 'mpallidita e fredda</l>
<l>Mi giacqui sopra al genial mio letto.</l>
<l>Ma, come trema a lo spirar de l'aure</l>
<l>Debile spiga, o come volve e scuote</l>
<l>Il gelato Aquilon frondosa chioma</l>
<l>D'arbore antico, o di frondoso pioppo,</l>
<l>Tal io tremava, o se tremar più puossi;</l>
<l>E tu senza sospetto ebbro dormivi,</l>
<l>Perché quel vin che tu bevuto avevi</l>
<l>Era liquor d'addormentare altrui.</l>
<l>Ma mi sgombrar del genitor mio crudo</l>
<l>I precetti superbi, empi, e nefandi</l>
<l>De l'alma ogni paura; ond'io sul letto</l>
<l>Mi levo alquanto, e con tremante mano</l>
<l>Prendo il pugnale, e non t'ascondo il vero,</l>
<l>E ben tre volte io lo ripresi, et egli</l>
<l>Da la man feminil tre volte cadde.</l>
<l>Ma spinta pur da le minaccie altere</l>
<l>Del padre mio, lo scelerato ferro</l>
<l>Di nuovo prendo, et arditetta il feci</l>
<l>Molto vicino all'innocente gola:</l>
<l>Ma la pietà, ma la paura femmi</l>
<l>Tenere il colpo, e ritardar l'impresa;</l>
<l>Né potette seguir mia casta mano</l>
<l>Opra sì brutta, ond'io con l'unghie il volto</l>
<l>E 'l seno offesi, e mi squarciai le chiome,</l>
<l>E con sospiri e con sommessa voce</l>
<l>Dissi queste parole: – ahi trista amante,</l>
<l>Ahi dolent'Ipermestra, a che ti spinge</l>
<l>L'empio tuo padre? a che ti sforza il crudo</l>
<l>Precetto e fero? ahimè, debb'io già mai</l>
<l>Toglier la vita a chi mi brama vita?</l>
<l>A chi mi giace addormentato in grembo?</l>
<l>Ma segui ardita il desiderio ardente</l>
<l>E la voglia paterna, ond'egli sia</l>
<l>Compagno agli altri suoi mal nati amanti.</l>
<l>Io son pur, lassa me, vergine e donna,</l>
<l>Per gli anni umile, per natura pia,</l>
<l>Né son conformi al dispietato ferro</l>
<l>Le mani inferme e 'l feminil valore.</l>
<l>Anzi, mentre ch'ei giace, ardisci, e segui</l>
<l>L'animose tue suore audaci e forti,</l>
<l>Ch'omai creder si può ch'ognuna d'esse</l>
<l>Abbia già tolto al suo cugin la vita.</l>
<l>Ma se questa mia destra ardito avesse</l>
<l>Di trar di vita alcun, non sarebbe ella</l>
<l>Prima del sangue mio bagnata e lorda?</l>
<l>Perché debbon morir questi infelici</l>
<l>Giovani, oimè, sol per avere in dote</l>
<l>I regni del lor zio? Or non si deve</l>
<l>Dargli ad altrui? Or non gli aranno un giorno</l>
<l>Generi strani, e peregrini amanti?</l>
<l>Ma presuppongo, e lo confermo vero,</l>
<l>Che fosser degni di morir; ch'abbiamo</l>
<l>Misere noi commesso? Or per qual colpa,</l>
<l>Per qual cagion non mi lice esser pia?</l>
<l>Che deggio io far del ferro? in che conviene</l>
<l>Con l'armi una donzella? io più conformi</l>
<l>Ho le braccia e le man, la forza e 'l core</l>
<l>All'ago, all'aspo, a la conocchia e al fuso,</l>
<l>Ch'a l'armi crude, e bellicosi ferri –.</l>
<l>Questo io diceva, e mentre in voce umile</l>
<l>Mi lamentava, a le parole meste</l>
<l>Seguiva il pianto, e de' miei lumi l'onde</l>
<l>Cadevan sopra a le tue belle membra:</l>
<l>E tu d'ogni pensier leggiero e scarco</l>
<l>Mi cercavi abbracciar, e quinci e quindi</l>
<l>Le tue movendo addormentate braccia,</l>
<l>Più volte fosti per ferirle al ferro,</l>
<l>Che tra pietà e timor dubbiosa ancora</l>
<l>Aveva in mano. E già temea del giorno,</l>
<l>Ch'era vicino, e paventava il crudo</l>
<l>Mio genitore, e le parole e 'l pianto</l>
<l>Da le luci t'avean cacciato il sonno,</l>
<l>Quando io ti dissi: o sventurato Lino,</l>
<l>Che sol tra tanti sei restato in vita,</l>
<l>Lievati e fuggi, ed al tuo scampo attendi;</l>
<l>E s'a fuggir tu non t'affretti, questa</l>
<l>Agli occhi tuoi sarà l'ultima notte.</l>
<l>Onde d'orrore e di spavento pieno</l>
<l>Sorgesti presto, e ti fuggio dagli occhi</l>
<l>La gravezza del sonno, e rimirando</l>
<l>Quel ferro, ch'io ne la tremante destra</l>
<l>Teneva ancor, m'addomandavi quale</l>
<l>Fosse cagion ch'io t'esortassi tanto</l>
<l>A la veloce inaspettata fuga.</l>
<l>Et io ti dissi: eh, mentre ancor l'oscura</l>
<l>Notte no 'l vieta, eh, troppo amato Lino,</l>
<l>Fuggi veloce; e tu tra pietà e tema,</l>
<l>Tra spavento et amor, tra dubbio e speme,</l>
<l>D'indi partisti, ed io rimasi sola</l>
<l>Mesta, nel mesto e doloroso albergo.</l>
<l>Già fuor de l'ocean levato aveva</l>
<l>La fronte Apollo, e n'arrecava il giorno,</l>
<l>Quando mio padre in minacciosa e fera</l>
<l>Vista s'entrò ne' funerali alberghi</l>
<l>Per numerar gli esanimati corpi</l>
<l>De' miseri fratei, generi suoi,</l>
<l>Che si giacean ne' mal bramati letti,</l>
<l>Nel sangue loro orribilmente involti.</l>
<l>Tu sol mancavi a la gran strage; ed egli,</l>
<l>Non potendo soffrir la vita in uno,</l>
<l>Si lamentava, e si dolea che poco</l>
<l>Sangue s'era versato, ond'ei mi prese</l>
<l>Per l'ancor sciolte chiome (e queste sono</l>
<l>Di mia pietà le meritate spoglie)</l>
<l>E mi trasse per forza a questa oscura</l>
<l>Prigion, dov'io d'ogni stagion rimiro</l>
<l>Spaventi e morti, ove io dogliosa seggio,</l>
<l>Cinta di ferro i piè, le braccia, e 'l collo.</l>
<l>Oimè! ch'ancor de la sdegnata</l>
<l>Giuno l'ira ne nuoce, e la gelosa rabbia,</l>
<l>Ch'ella contra di noi misere donne</l>
<l>Prese quel dì che la bellissima Io</l>
<l>Cangiata fu dal gran rettor de' lumi</l>
<l>Di donna in vacca, e di giovenca in dea.</l>
<l>Ahi troppo, ahi troppo fu suplicio e scempio</l>
<l>Che l'infelice, mal gradita donna,</l>
<l>Come l'altre giovenche al ciel mandasse</l>
<l>Mugiti strani, e le bellezze prime</l>
<l>Cangiate in brutte ed in mostrose forme,</l>
<l>Non potesse mai più piacere a Giove.</l>
<l>Ella fermossi in su l'erbose rive</l>
<l>Del patrio fiume, e di quell'onde chiare</l>
<l>Facendo al volto, et a sé tutta specchio,</l>
<l>A la fronte si vide aver le corna:</l>
<l>E sforzatasi poi parlare, in vece</l>
<l>Del favellare uman, la voce fore</l>
<l>Mandò di belva, e spaventosse insieme</l>
<l>De la cangiata sua figura e voce.</l>
<l>A che diventi infuriata e stolta,</l>
<l>Infelice Io? a che nell'onde chiare,</l>
<l>Misera te, ti specchi? a che pur conti</l>
<l>I molti piedi a' nuovi membri aggiunti?</l>
<l>Tu, che già fusti a la sorella e moglie</l>
<l>Del sommo Giove a schivo, e tua beltade</l>
<l>Di geloso timor le punse il core,</l>
<l>Or vai foglie pascendo, erbette e fiori,</l>
<l>E con cibo sì vil da te discacci</l>
<l>L'immensa fame, ed in un rio bevendo,</l>
<l>Di stupor piena entro a quell'onde miri</l>
<l>L'orrenda forma, e ti spaventi e tremi</l>
<l>Che l'armi acute che tu porti in fronte</l>
<l>Non ti ferischin le cangiate membra:</l>
<l>E benché pria per tua beltade immensa</l>
<l>Fussi del gran motor stimata degna,</l>
<l>Or nuda giaci in su la nuda terra,</l>
<l>E veloce ten vai d'intorno intorno</l>
<l>Al mare, ai lidi, ed a' paterni fiumi,</l>
<l>A cui fan strada i fiumi, il mare, e i lidi.</l>
<l>Ma qual cagione a sì veloce corso,</l>
<l>Lassa, ti spinge? a che pur corri indarno,</l>
<l>O Io sì bella? ah lassa te, non vedi</l>
<l>Che fuggir non potrai tua forma brutta?</l>
<l>Ove i tuoi passi affretti? ove ten vai?</l>
<l>Non vedi tu, misera te, che sempre</l>
<l>Te stessa segui e te medesma fuggi,</l>
<l>Ed a te stessa sei compagna e duce?</l>
<l>Ella poi là dove il gran Nil si versa</l>
<l>Per sette bocche entro all'immenso vaso</l>
<l>Del superbo Ocean, dov'egli insieme</l>
<l>Attuffa l'onde, e vi sommerge il nome,</l>
<l>De la fera crudel lasciò le spoglie,</l>
<l>E ritornò qual pria giovine e bella.</l>
<l>Ma perché raccont'io gli andati esempi,</l>
<l>Che da' vecchi avi miei narrati furo,</l>
<l>Se 'l secol nostro, e se quest'anni rei</l>
<l>Tragger mi fan sì dolorosi guai?</l>
<l>Oimè! che 'l padre mio fa guerra insieme</l>
<l>Col suo fratello, et avend'ei perduto</l>
<l>Lo scettro e 'l regno, or peregrine e sole</l>
<l>Seco n'andiamo, et ei mendico e vecchio,</l>
<l>Per gli altrui regni, e per gli altrui paesi</l>
<l>Seco ne guida; e poverelle e nude</l>
<l>Non abbiam pur dove fermar le piante.</l>
<l>E di tanti fratei n'è vivo un solo:</l>
<l>Ond'io gli piango, e mi lamento ancora</l>
<l>Di chi gli trasse a sì cattiva morte:</l>
<l>Ma prendin quelle, e questi almeno insieme</l>
<l>I lamenti angosciosi, e i tristi pianti,</l>
<l>Ch'incatenata, et a la morte in grembo,</l>
<l>Per la lingua e per gli occhi sfogo e verso.</l>
<l>Ecco ch'io son, poi che restasti in vita,</l>
<l>Serbata a gran tormenti: oimè, qual pena</l>
<l>Si converrà già mai, qual scempio rio,</l>
<l>A chi nuoce ad altrui, poi ch'io di quello</l>
<l>Di che portar devei salute e pregio</l>
<l>Ne riporto prigion, catene, e morte?</l>
<l>Ma tu, dolce mio Lin, s'alcuna omai</l>
<l>Cura o pietà di me ti prende e muove,</l>
<l>Che già ti fui così pietosa moglie,</l>
<l>O s'alcun guiderdon merta quel dono</l>
<l>Ch'io ti donai ne la funesta notte,</l>
<l>Vienne, e dammi soccorso, o con tua mano</l>
<l>Toglimi l'alma; e poi che l'alma fia</l>
<l>Sciolta dal suo mortal caduco velo,</l>
<l>Ardimi dentro a qualch'ascoso rogo,</l>
<l>E la cenere mia bagnata e molle</l>
<l>De' pianti tuoi, come tu debbi, ascondi</l>
<l>In pietra o marmo, e nel sepolcro poi</l>
<l>Farai scolpir queste parole brevi:</l>
<l>– Ipermestra fedel qui morta giace,</l>
<l>Che del suo regno fuor, dal padre ingiusto</l>
<l>(O de la sua pietade iniquo merto!)</l>
<l>Uccisa fu, perché morir non fece</l>
<l>Il suo fratello, il suo consorte amato –.</l>
<l>Io vorrei seguitar, ma la mia destra</l>
<l>Dal peso omai de la catena è stanca;</l>
<l>E lo spavento ancor sottragge all'alma</l>
<l>Molto valore, ond'io piangendo taccio.</l>
</lg>

<p>Il successo di quest'amore fu, 
che essendo mossa guerra da
Egisto al suo fratel Danao, 
per cagione di questa sceleratezza
costrinse Danao a fuggirsi del 
regno, et andar mendico per gli
altrui paesi. Ma finalmente
 essendo stato amazzato da Lino o
Linceo, come lo chiamano molti,
 Ipermestra fu liberata da lui.
Così l'infelice Danao non potette 
fuggire quel che gli era stato
predetto, cioè ch'egli doveva 
morire per le mani d'un suo genero.
</p>

</div1>

<div1 type="epistola">
<head> Paride a Elena<lb/>Epistola decimaquinta </head>

<p>Dopo il giudicio fatto da Paride 
della bellezza delle tre dee, e
data la sentenza in favore di Venere, 
egli navicò in Grecia per
aver Elena moglie di Menelao, 
sì come gli aveva promesso Venere.
Dove essendo arrivato con 
grandissima pompa, et accettato
umanamente dal re, e ricevuto
 nel proprio palazzo, ebbe gran copia
di vedere la amata Elena: di cui 
più di giorno in giorno
infiammandosi, e con varii cenni 
scoprendole il suo amore,
finalmente, non essendo Menelao
 nella città, prese ardire (secondo
che finge Ovidio) di scriverle 
questa pìstola, nella quale
aprendole l'animo e l'amor suo, 
con varie ragioni cerca di per–
suaderla a fuggirsi dal marito, 
e partirsene seco, et andarsene in
Troia, offerendogli maggior regno 
e maggior ricchezze e più bel
paese che quello che ella abitava
 allora. Ove il poeta dimostra
che negli animi feminili molto 
possono l'offerte delle ricchezze e
glorie mondane, e che giova più,
 e porta seco più fiamme una
lettera sola che mille cenni
 e mille ambasciate.
</p>

<lg>
<l>Questa ti scrive, o dell'eterno Giove</l>
<l>E di Leda gentil pregiata figlia,</l>
<l>Il peregrin troian, ch'ardendo, aita</l>
<l>Sola da te, dolce suo bene, attende.</l>
<l>Debb'io, lasso, parlare? o pur del foco</l>
<l>Non m'è d'uopo scoprir l'incendio e 'l vampo?</l>
<l>Ahimè! che troppo è discoperto altrui</l>
<l>L'amoroso pensier che 'l cor m'ingombra,</l>
<l>E più ch'io non vorrei mia fiamma appare.</l>
<l>Io bramo ben dentr'al mio sen tenerlo</l>
<l>Ascoso, fin che mia benigna stella,</l>
<l>O de' tormenti miei pietoso Amore</l>
<l>Ore ne desse, e dì felici e liete,</l>
<l>Che paura o sospetto unqua non fesse</l>
<l>De le dolcezze mie men dolce il gioco;</l>
<l>Ma duramente entr'al mio petto ascondo</l>
<l>Sì grave fiamma: e chi potria già mai</l>
<l>Bella fiamma celar, se mai sempre ella</l>
<l>Col suo proprio splendor se stessa mostra?</l>
<l>Ma se tu brami pur ch'io parli, e scuopra</l>
<l>Col suon de le mestissime parole</l>
<l>Quel ch'io dentro al mio sen, misero, albergo,</l>
<l>Albergo Amor, che con gli strali acuti</l>
<l>E con la fiamma entro ai tuoi lumi accesa</l>
<l>M'impiaga il petto, e mi consuma il core:</l>
<l>E queste son quelle parole ond'io</l>
<l>Ti scuopro l'alma, e 'l desiderio ardente.</l>
<l>Perdonami, ben mio, poich'io te 'l chieggio,</l>
<l>E non voler con men sereno ciglio,</l>
<l>O con turbato, e spaventoso aspetto</l>
<l>Legger quant'io ti scrivo; anzi il tuo viso</l>
<l>Si mostri tale a l'amorosa carta,</l>
<l>Qual dei tuoi lumi a la beltà conviensi.</l>
<l>Io di letizia e di dolcezza insieme</l>
<l>Tutto gioisco, e primamente ho caro</l>
<l>Che da la man che m'have aperto il core</l>
<l>Sia stata aperta ancor la carta, e ch'ella</l>
<l>Sia stata accetta, e caramente accolta:</l>
<l>Ché questo m'alza a fortunata speme,</l>
<l>E già creder mi fa ch'io forse ancora</l>
<l>Sarò grato al mio sole; e piaccia al cielo</l>
<l>Che questa speme al mio desir risponda,</l>
<l>Né promessa mi t'aggia invan la bella</l>
<l>Madre d'Amor là ne la valle Idea</l>
<l>Per mia consorte, ond'io sì lunga via,</l>
<l>E così lunghi e perigliosi errori</l>
<l>Tra sirti, e scogli, e tra procelle ho preso.</l>
<l>Perch'io le vele, e le troiane antenne</l>
<l>Di Grecia torsi a le beate arene</l>
<l>(Perché più scusa il tuo fallire apporti)</l>
<l>Per consiglio divin, né leve aspira</l>
<l>A l'alta impresa mia negletto nume.</l>
<l>Io chieggio ben tropp'onorato ed alto</l>
<l>Premio del mio camin, ma non indegno</l>
<l>De l'amorosa Dea, che t'ha promessa</l>
<l>Cara consorte al marital mio letto.</l>
<l>Io con sì bella, e con sì chiara duce,</l>
<l>Da le paterne mie troiane rive,</l>
<l>E dal lito Sigeo, le navi altere</l>
<l>Allontanai con fortunato vento,</l>
<l>E per sì lunghe e sì dubbiose vie,</l>
<l>Per così larghi e procellosi mari,</l>
<l>Ardendo tutto d'amoroso foco,</l>
<l>Con alma invitta il bel viaggio presi.</l>
<l>Ed ella diede al mio viaggio i venti</l>
<l>E l'aure amiche, e 'l ciel sereno e bello,</l>
<l>E fe' l'onde del mar placide e quete:</l>
<l>Né maraviglia è ciò, ch'essendo nata</l>
<l>Nel mezzo al mare, ha sovra il mare impero.</l>
<l>Siami benigna adunque, e sempre aspiri</l>
<l>A l'alta impresa, e come è stata amica</l>
<l>Al mio camin, così mie fiamme aiuti</l>
<l>Per fin ch'io scioglia entr'a' bei porti suoi</l>
<l>I miei divoti ed amorosi voti.</l>
<l>Io non mi son di tua bellezza acceso</l>
<l>Nuovo amator, ma fin di Troia arreco</l>
<l>La bella fiamma ond'io tutt'ardo, e questa</l>
<l>Fu la cagion di così lunga via.</l>
<l>Perché non procellosa onda marina,</l>
<l>Né di tempesta error m'ha tratto al porto</l>
<l>D'Argo e Micene, anzi mia voglia istessa</l>
<l>M'ha spinto a le tue dolci amate spiagge.</l>
<l>Né ti pensar che qual mercante io solchi</l>
<l>Il pelago profondo, o che mie navi</l>
<l>Sien di pregiate e ricche merci carche:</l>
<l>Conservi pur l'alto motor del tutto</l>
<l>Quali ho ne l'Asia là ricchezze e stati.</l>
<l>Né per veder de l'alta Grecia io vegno,</l>
<l>Qual peregrin di maraviglia pieno,</l>
<l>Le famose cittadi, o quei ch'al cielo</l>
<l>Surgon superbi alti edifici illustri:</l>
<l>Che 'l mio bel regno ha via più ricche e belle</l>
<l>E castella e cittadi e moli altere.</l>
<l>Per te sol vegno, e per te sola ho dato</l>
<l>La vita in preda a l'onde, in fede ai venti:</l>
<l>Perché te sol per mia consorte amata</l>
<l>T'have d'Amor la genitrice eletto,</l>
<l>E t'ha promessa al tuo fidel troiano,</l>
<l>Che pria con l'alma il tuo bel volto vide</l>
<l>Che con gli occhi terreni; e de la estrema</l>
<l>Grazia e beltà che nel tuo viso annida</l>
<l>Prima arrecò, là nel bel colle Ideo,</l>
<l>Superba fama il glorioso grido.</l>
<l>Ma credi pur ch'assai minor del vero</l>
<l>È la tua gloria, e l'onorata fama</l>
<l>De la tua gran beltà non giugne al merto,</l>
<l>Ch'assai maggior scorgo beltà che quella</l>
<l>Che tua fama promesse, e resta oppressa</l>
<l>La gloria sua da l'infinito bello:</l>
<l>Ed a ragion di dolce fiamma acceso</l>
<l>Fu già Teseo, che di rapina degna</l>
<l>Stimò sì rara e sì gradita preda,</l>
<l>Il qual vedendo il tuo bel corpo ignudo,</l>
<l>Mentre vergine ancor n'andavi a schiera</l>
<l>Come è del tuo paese usanza antica</l>
<l>Tra i valorosi lottatori, e forti,</l>
<l>E prova far de le virginee membra,</l>
<l>Sì di loro arse il giovenetto amante,</l>
<l>Ch'ei volse farne un onorato furto.</l>
<l>Io lodo il furto, e l'amorosa impresa,</l>
<l>Ma biasmo ben ch'ei ti rendesse mai,</l>
<l>Perché sì bella, e desiata merce</l>
<l>Stretta dovea godersi; et io più tosto</l>
<l>Troncar lasciato avrei dal busto il collo</l>
<l>Prima che mai da le mie braccia uscita</l>
<l>Fosse donna sì cara: io mai sofferto</l>
<l>Avrei che tu, dolce mio ben, da queste</l>
<l>Mie man lasciata fossi? io vivo avrei</l>
<l>Sofferto, oimè, che tu foss'ita lunge</l>
<l>Da questo seno? e che di braccio insieme</l>
<l>Non si fosse disciolta Elena e l'alma?</l>
<l>Ma pur se fosse al genitor tuo stato</l>
<l>D'uopo tornarti, io nondimeno in prima</l>
<l>Qualche frutto d'amor gustato avrei,</l>
<l>Cogliendo il primo, e desiato fiore</l>
<l>Di tua virginitate, o s'altra cosa</l>
<l>A fanciulla gentil predar si puote.</l>
<l>Fa' prova pur, se 'l tuo troiano amante</l>
<l>Ha fermezza in se stesso, e s'egli armato</l>
<l>Come di foco ha di costanza il core:</l>
<l>Che tu vedrai che l'amorosa fiamma</l>
<l>Sol ne la fiamma ammorzerasse estrema,</l>
<l>Che l'estrema pietà de' figli amati</l>
<l>A l'estremo addurrà funereo rogo.</l>
<l>Io più ch'i chiari, e popolati regni</l>
<l>Che la sorella del gran Giove, e moglie,</l>
<l>M'avea promessi, ho te pregiato, e quanta</l>
<l>Sapienza, virtù Pallade mai</l>
<l>Dar mi potesse ho dispregiato, amando</l>
<l>Più d'esser tuo consorte, anzi tuo servo,</l>
<l>E di tenerti amicamente in braccio,</l>
<l>Che d'esser ricco o riputato saggio:</l>
<l>E questo avenne allor ch'in Ida ignude</l>
<l>Venere e Giuno e la pudica Palla</l>
<l>Mi si mostraro, e di sue belle membra</l>
<l>Ciascuna intenta il mio giudicio attese;</l>
<l>Né de la impresa mia me stesso incolpo,</l>
<l>Né del giudicio mio mi pento, o doglio,</l>
<l>Anzi mi pregio, e me ne glorio, e vanto</l>
<l>Ch'abbia bramato più gentile e bella</l>
<l>Donna goder, che possedere in terra</l>
<l>Cittadi o regni, o ne la schiera illustre</l>
<l>Aver dei saggi il più supremo loco;</l>
<l>Et in questo desir mia mente è ferma,</l>
<l>E qui legato è 'l mio pensier ardente.</l>
<l>Questo sol bramo, e te ne prego umile,</l>
<l>Gentil mia donna, anzi mia vita, e degna</l>
<l>Che con fatica tal, con tai perigli</l>
<l>Un amante fedel tua grazia acquisti,</l>
<l>Che tu non tronchi a la mia speme i vanni,</l>
<l>Né la faccia cader fragile in terra.</l>
<l>Io non bramo d'aver, povero e vile,</l>
<l>D'alta stirpe real consorte uscita,</l>
<l>Ch'io non son di lignaggio umile e scuro;</l>
<l>Né mi sarai qual meretrice a lato,</l>
<l>Credimi pure, o concubina ancilla,</l>
<l>Anzi di degno e generoso sposo</l>
<l>Degna sarai, e generosa moglie:</l>
<l>Cerca pur l'alto e glorioso tronco</l>
<l>Del mio sangue real, che dentro a quello</l>
<l>Elettra troverrai, Dardano, e Giove.</l>
<l>Ecci il mio padre poi, che d'Asia tiene</l>
<l>La corona e lo scettro, u' mille e mille</l>
<l>Vedrai chiare cittadi, e tempi alteri</l>
<l>Degni dei sacri e riverendi Divi,</l>
<l>E i tetti d'oro, e gli edifici immensi</l>
<l>Con piramidi e moli alte e superbe:</l>
<l>Quel grand'Ilio vedrai, vedrai quell'alte,</l>
<l>Quelle superbe, e sì famose mura,</l>
<l>Ch'Apollo feo con la sonora lira.</l>
<l>Ma che dirò de l'infinita turba</l>
<l>Del popol nostro, anzi dei nostri eroi,</l>
<l>Che tanti son ch'a gran fatica tutta</l>
<l>La grand'Asia gli cape? Ivi anco insieme</l>
<l>Verrante ad incontrar benigne e liete</l>
<l>Le matrone troiane, e seco avranno</l>
<l>Le nuore del mio re, di regi figlie,</l>
<l>Che tante fien che le superbe logge</l>
<l>E l'ampie sale aran fatica accorle.</l>
<l>Oh quante volte in te medesma avrai</l>
<l>Maraviglia e stupor, vedendo in una</l>
<l>Casa di Troia sol, di Grecia tutta</l>
<l>La ricchezza e beltà raccolta insieme!</l>
<l>Oh quante volte ancor d'Argo e Micene,</l>
<l>A paragon de la famosa Troia,</l>
<l>Il regno ti parrà povero e vile!</l>
<l>Io non biasmo già Sparta, e non mi lice</l>
<l>Spregiar la Grecia vostra, anzi aver deggio</l>
<l>In gran pregio il terren dove sei nata,</l>
<l>Qual come santo e riverendo adoro;</l>
<l>Ma non può Sparta i reai fregi, i manti,</l>
<l>Ch'ornar devrian le tue bellezze estreme,</l>
<l>Povera ministrar: ch'a sì bel volto</l>
<l>Abiti nuovi e portamenti alteri</l>
<l>Convengon sempre, et abondar devresti</l>
<l>Di gemme orientali, e d'ostro, e d'oro.</l>
<l>Qual pensi tu che de le donne sia</l>
<l>L'abito vago, e 'l portar ricco e bello,</l>
<l>Se quel di noi Troiani è tanto e tale?</l>
<l>Deh sia benigna a le mie preci umili,</l>
<l>Bella greca gentil, né prenda a sdegno</l>
<l>L'alma tua bella aver troiano amante,</l>
<l>Anzi gradito tuo marito e fido.</l>
<l>Era troiano, e di mio sangue illustre,</l>
<l>Quel che 'l nettare in ciel soave porge</l>
<l>A la gran mensa del gran re del cielo,</l>
<l>Non senza invidia di Giunone altera.</l>
<l>Era troian Titon, né l'Alba a schivo</l>
<l>Ebbe, ancor che mortal, farsegli sposa.</l>
<l>Era troiano Anchise, a cui la vaga</l>
<l>Luce del terzo ciel non ebbe a sdegno</l>
<l>Scoprirsi amante, e nel bel monte d'Ida</l>
<l>Far di se stessa a lui gradita copia.</l>
<l>Né son però così deforme e vecchio</l>
<l>Che s'aguagliar vorrai la faccia e gli anni</l>
<l>Del greco sposo, e del troiano amante,</l>
<l>E sia giudice tu sua donna e moglie,</l>
<l>Io non sia più di lui giovane e bello;</l>
<l>Né crudo ti darò suocero e fero,</l>
<l>Che da la trista e scelerata mensa</l>
<l>Faccia tornare i bei destrier del Sole</l>
<l>Tutti smarriti e spaventati indietro</l>
<l>Per non veder l'abominando cibo;</l>
<l>E non ho l'avo mio crudele infame</l>
<l>Perch'egli abbia le man bagnate e tinte</l>
<l>Nel sangue, oimè, del padre di sua sposa,</l>
<l>O per aver gittato in mar Mirtillo,</l>
<l>Ch'in quell'onde lasciò la vita e 'l nome;</l>
<l>Né degli antichi miei si trova alcuno</l>
<l>Ne l'onde Stigie ch'affamato sempre</l>
<l>Voglia mangiare i fuggitivi pomi,</l>
<l>E cerchi l'acque, in mezzo a l'acque avinto.</l>
<l>Ma che mi giova questo, oimè, s'ei nato</l>
<l>Di stirpe infame, a te mio ben gradisce,</l>
<l>E s'al gran Giove ancor diletta e piace</l>
<l>Ch'ei de la figlia sua marito sia?</l>
<l>Oimè, ch'ei rozzo, e di tue membra indegno</l>
<l>La notte tienti entro a sue braccia accolta,</l>
<l>E de' soavi abbracciamenti e cari</l>
<l>Si gode lieto; ed io misero a pena,</l>
<l>Che tanto t'amo, e riverente adoro,</l>
<l>La bramata beltà veder mi lice</l>
<l>Quando siàn tutti a mensa, e questa ancora</l>
<l>È mensa amara, e di tormenti piena:</l>
<l>E tal convito il mio nimico gusti,</l>
<l>Quai sent'io, lasso, avelenati i cibi,</l>
<l>Qualor con teco a la tua mensa assido.</l>
<l>E quando intorno in mia presenza il rozzo</l>
<l>Con le rozze sue braccia il collo annoda,</l>
<l>Io mi pento d'aver nel vostro albergo</l>
<l>Avuto ospizio; e d'amorosa invidia</l>
<l>Ardo, e sfavillo allor che dentro al manto</l>
<l>Tutta t'asconde e cuopre; e quando insieme</l>
<l>Dolci vi date ed amorosi baci,</l>
<l>Io prendo il vino, e col bel vaso d'oro,</l>
<l>Per non veder vostro amoroso gioco,</l>
<l>Gli occhi mi cuopro, e qualor poi ti stringe</l>
<l>Più che non lice a costumato sposo,</l>
<l>Gli abbasso in terra, e per dolor non posso</l>
<l>L'aspro inghiottire e mal soave cibo.</l>
<l>Spesso caldi sospir dal petto fore</l>
<l>Con gemiti e singulti escono insieme:</l>
<l>E tu lasciva i miei sospiri attendi,</l>
<l>E dei gemiti miei scherzando ridi.</l>
<l>Spesso col vino intepidir la fiamma</l>
<l>Cercato ho, lasso, ed ella ardendo ognora</l>
<l>Più grave è sorta, e riscaldato et ebbro</l>
<l>Messi, misero me, nel foco il foco.</l>
<l>Talor per non veder gli atti amorosi</l>
<l>Che tra voi stessi in mia presenza fate,</l>
<l>Volto col viso altrove a mensa io seggio;</l>
<l>Ma tosto a veder te rivolge amore</l>
<l>I dolent'occhi, e gli richiama indietro</l>
<l>La tua bellezza, e sto dubbioso e mesto,</l>
<l>E non so che mi far: gran doglia e pena</l>
<l>M'è lo starti vicin, vederti in braccio</l>
<l>A selvaggio uom; ma più dolor m'apporta</l>
<l>Il non vederti, e ritrovarmi lunge</l>
<l>Da la tua bella e desiata faccia.</l>
<l>Io, quanto lice a miserello amante,</l>
<l>Cerco celar lo smisurato ardore,</l>
<l>Ma pur si vede in qualche parte il foco,</l>
<l>Ché mal tener si può gran fiamma ascosa.</l>
<l>Né fingo amarti, ed i sospiri ardenti</l>
<l>Finti non escon fuor del petto acceso,</l>
<l>E tu l'ardore, e l'amorose piaghe</l>
<l>Ben senti e vedi; e piaccia al ciel che solo</l>
<l>A te, vivo mio sol, sien note e conte.</l>
<l>Ahi quante volte ho rivoltato indietro</l>
<l>Il volto e gli occhi lagrimando, ond'egli</l>
<l>Non vedesse il mio pianto, e non volesse</l>
<l>Saper l'aspra cagion dei pianti miei!</l>
<l>Ahi quante volte ho raccontato alcuno</l>
<l>Caso d'amor, poi che bevuto aveva,</l>
<l>Sol intendendo raccontarte il mio</l>
<l>Misero stato, e di me stesso feci</l>
<l>Sotto coperti e simulati nomi</l>
<l>Indicio vero, e sol era io quel tanto,</l>
<l>Se tu no 'l sai, fid'amatore e vero;</l>
<l>Anzi più volte ho simulato e finto</l>
<l>L'imbriachezza, e vaneggiar pel vino,</l>
<l>Ond'io potessi a mio piacere usare</l>
<l>Parole audaci, e di licenza piene.</l>
<l>E mi sovien, che nel caderti il manto</l>
<l>Negletto ad arte, il tuo bel sen m'apristi,</l>
<l>E mi festi veder tuo petto ignudo,</l>
<l>Candido più che puro latte, o neve</l>
<l>Ch'in bel colle si sia fioccando accolta,</l>
<l>Candido più che quelle bianche piume</l>
<l>Di quel bel cigno e bianco, in cui sì lieto,</l>
<l>Sol per goder de la tua bella madre,</l>
<l>Il gran rettor del ciel se stesso ascose:</l>
<l>E mentre ch'io de la bianchezza immensa</l>
<l>E de la gran beltà stupiva insieme,</l>
<l>Perch'io la tazza avea per caso in mano,</l>
<l>Di man mi cadde l'intagliato vaso.</l>
<l>Se tu davi talor, qual madre suole,</l>
<l>A la tua figlia un bacio, io tosto giva</l>
<l>A la tua figlia, e nel tenerla in braccio,</l>
<l>Ivi affigea l'innamorate labbra</l>
<l>Ove l'avevi tu baciando affisse;</l>
<l>Et or giacendo e riguardando il cielo</l>
<l>Gli antichi amor cantava, or vinto e mosso</l>
<l>Da soverchio martir, tacito e queto</l>
<l>Dolci faceva ed amorosi cenni:</l>
<l>Et ebbi ardir de la mia fiamma ardente</l>
<l>Scoprir gli occulti ed infiammati ardori</l>
<l>A le più care tue segrete ancille,</l>
<l>Climene ed Etra, il cui pietoso officio</l>
<l>Lasso, attendea; ma timidette e fide</l>
<l>Disser che mai non ardirian scoprirti</l>
<l>L'ardente amore, e mi lasciaro, avendo</l>
<l>Le parole, i singulti, i pianti e i preghi</l>
<l>E le speranze mie rotte nel mezzo.</l>
<l>Volesse il ciel che glorioso dono</l>
<l>Tu fossi posta di fatica immensa,</l>
<l>O d'onorata e generosa impresa,</l>
<l>E che di quella il vincitor devesse</l>
<l>Per sua mercede, e sua consorte averti:</l>
<l>Che come il saggio, e fortunato amante</l>
<l>De la bella Atalanta ebbe del corso</l>
<l>Per premio lei, e come il fero Alcide,</l>
<l>Al feroce Acheloo rompendo il corno,</l>
<l>Ebbe l'amata Deianira e bella,</l>
<l>Così per queste o simili altre imprese</l>
<l>Gir mi farebbe Amor gagliardo e forte.</l>
<l>E sì ti fora il mio valore aperto,</l>
<l>Che tu stessa diresti esser mercede</l>
<l>Dei miei sudori e meritata e degna.</l>
<l>Ma poi che questo esser non deve, e nulla</l>
<l>Altro mi resta che pregarte umile,</l>
<l>Et abbracciar, se tu 'l consenti, i piedi,</l>
<l>Ecco ch'io spargo i più ferventi preghi,</l>
<l>O vera gloria et ornamento illustre</l>
<l>De' duoi fratei che fan bel segno in cielo,</l>
<l>O degna aver per tuo consorte Giove,</l>
<l>Se non fussi di Giove amata figlia:</l>
<l>Ecco ch'ai piedi tuoi umil m'inchino,</l>
<l>E son fermato o che mie membra morte</l>
<l>Questa terra ricuopra, o teco insieme</l>
<l>Tornare a riveder Tenedo et Ida,</l>
<l>Il Simoenta, il superb'Ilio, e 'l Xanto.</l>
<l>Né leve piaga mi tormenta e preme,</l>
<l>Né leve dardo m'ha ferito il petto,</l>
<l>Anzi sì dentro è trapassato, ch'io</l>
<l>Aperte sento e le medolle e l'ossa.</l>
<l>E quest'è quel che mia sorella un giorno</l>
<l>Profetando mi disse, or ben soviemmi,</l>
<l>E ch'io sarei da divin dardo, e foco</l>
<l>Di celeste beltà piagato e inceso.</l>
<l>Deh non voler, bella mia donna, e luce,</l>
<l>Deh dolce Elena mia, se 'l cielo aspiri</l>
<l>Mai sempre ai voti tuoi, prendere a sdegno,</l>
<l>O dispregiar quell'amoroso nodo</l>
<l>Che bel nume divin, bel fato e stella</l>
<l>Sì dolcemente intorno al cor m'annoda.</l>
<l>Vengonmi a mente assai parole e preghi,</l>
<l>Onde vergar potrei ben mille carte;</l>
<l>Ma fa', dolce mio ben, che stando teco</l>
<l>Sol una notte, a viva voce io possa</l>
<l>Quel ch'ho chiuso nel cor, parlando, aprirti.</l>
<l>Forse hai vergogna? o pur paventi, e temi</l>
<l>Di non macchiar la sacrosanta fede</l>
<l>Al tuo marito? e violar quel letto</l>
<l>Che servar deve al suo marito intatto</l>
<l>Pudica donna? ahi semplicetta, e folle,</l>
<l>Per non dir cruda, o ver selvaggia ed aspra,</l>
<l>Pensi tu mai che tal bellezza deggia</l>
<l>Esser senza amatore, e senza colpa?</l>
<l>Dunque ei bisogna o che tu sia men bella,</l>
<l>O che ti mostri a desioso amante</l>
<l>Cortese e pia: ché rade volte insieme</l>
<l>Hanno in un cor di mortal donna e bella</l>
<l>Bellezza et onestà concorde albergo.</l>
<l>Son grati a Giove ed a la terza stella</l>
<l>I dolci inganni, e gli amorosi furti;</l>
<l>E questi furti ed amorosi inganni</l>
<l>T'han fatto aver l'alto motor per padre:</l>
<l>E s'ei riman qualche scintilla ardente</l>
<l>De l'amor dei lor padri in seno ai figli,</l>
<l>E vive in te de la tua madre Leda,</l>
<l>E del tuo genitor piccola fiamma</l>
<l>Del loro amore, a gran fatica puoi</l>
<l>Esser d'amanti tai pudica figlia.</l>
<l>Sia casta allor che la mia bella Troia</l>
<l>Meco t'accoglierà, quando sarai</l>
<l>Mia dolce sposa, e sol ti mostra meco</l>
<l>Incontinente, e commettiamo insieme</l>
<l>Quel dolce fallo e quella grata colpa</l>
<l>Che 'l nodo marital farà dapoi</l>
<l>Assai men grave, e meno infami noi,</l>
<l>Se già non m'ha l'alma Ciprigna invano</l>
<l>Promesso il dolce tuo gradito amore.</l>
<l>A questo istesso, ancor ch'ei taccia, il tuo</l>
<l>Sposo t'esorta, e con l'effetto invita,</l>
<l>Et acciò che del peregrino amante</l>
<l>Ch'egli have dentro al suo palazzo accolto</l>
<l>Ai dolci furti non contrasti, saggio</l>
<l>Quindi ito è lunge, e più propizio tempo</l>
<l>Ed opportuno più già mai non ebbe</l>
<l>Per riveder de la gran Creta il regno.</l>
<l>O saggio sposo, o prudent'uomo accorto!</l>
<l>Egli è partito, e nel partir ti disse:</l>
<l>Prendati sposa mia, prendati cura</l>
<l>In vece mia del peregrin di Troia;</l>
<l>Ma tu disprezzi, io te 'l protesto, i pii</l>
<l>Precetti del tuo sposo, amico e saggio,</l>
<l>E del tuo fido peregrin nessuna</l>
<l>Cura ti prende, o ver pietà ti muove.</l>
<l>Pensi tu mai che questo insano e folle</l>
<l>Marito tuo possa apprezzar mai quella,</l>
<l>Ch'ei non conosce in te, bellezza estrema?</l>
<l>Tu t'inganni, ben mio, perch'ei non pregia</l>
<l>La tua beltà, che se quel ben ch'ei gode</l>
<l>Fosse a lui caro, e conoscesse quanto</l>
<l>Raro tesor tra noi mortai possiede,</l>
<l>Credi tu mai ch'ei lo lasciasse in preda</l>
<l>D'un forestiero, e 'l commettesse, stolto,</l>
<l>D'un peregrino a la dubbiosa fede?</l>
<l>Ma quando i preghi miei, né quel che tanto</l>
<l>Per te mi strugge ardor, t'inchini o mova,</l>
<l>Noi siam forzati pur goderne insieme</l>
<l>La bella occasion, ch'andando lunge</l>
<l>A sì bei furti il semplice uom n'ha dato.</l>
<l>E più di lui stolti saremo e folli,</l>
<l>S'ore sì liete e sì secure andranno</l>
<l>Per nostro error dell'amoroso gioco</l>
<l>E del bramato ben sterili e vote.</l>
<l>Ei quasi con sua man, tuo fido amante</l>
<l>T'ha messo in braccio, e del tuo sposo debbi</l>
<l>La semplice alma, e 'l buon voler goderti:</l>
<l>Tu giaci sola, e le neglette piume</l>
<l>Dal tuo consorte abbracci, io stommi ancora</l>
<l>Quasi in vedovo letto: eh dunque insieme</l>
<l>Gustiam d'amore i desiati frutti</l>
<l>Sol una notte. Ahi bella notte! or quale</l>
<l>Giorno mi fora mai più chiaro e bello,</l>
<l>Ancor ch'a mezzo il ciel l'eterna luce</l>
<l>Del quarto ciel su nel suo cielo ardesse?</l>
<l>Allor per quei che più saranti in pregio</l>
<l>Numi divini, e sacrosanti Divi,</l>
<l>Io giurerò d'esser mai sempre tuo</l>
<l>Fidato sposo, e legherò me stesso</l>
<l>A le sacrate e reverende leggi,</l>
<l>Con la mia fé, del maritale amore:</l>
<l>Allor con viva, e con ardita voce,</l>
<l>Con gentil forza, e violenza grata,</l>
<l>Perché la notte è di tai furti amica,</l>
<l>Ti farò forza, e qual amata preda,</l>
<l>Ti condurrò nei miei paterni regni.</l>
<l>E s'hai vergogna, o se paventi forse</l>
<l>Di non parer che volontariamente</l>
<l>Abbia seguito il peregrino amante,</l>
<l>Io de la colpa, e violento furto</l>
<l>Dirò d'esser cagion, ché dove un uomo</l>
<l>La forza adopra, ivi è il fallir men grave.</l>
<l>E seguirò del buon Teseo l'ardire,</l>
<l>E dei tuoi frati il violento oltraggio.</l>
<l>Io con più vivo e con più chiaro essempio</l>
<l>Non ti posso piegare, Elena, al mio</l>
<l>Sì giusto prego, e desiderio ardente.</l>
<l>Teseo te tolse, e i tuoi fratei rapiro</l>
<l>Al padre Leucippo ambe le figlie,</l>
<l>Et io sarò tra questi ladri il quarto.</l>
<l>Io son qui teco, e la troiana armata,</l>
<l>D'armata carca e valorosa gente,</l>
<l>È qui nel porto, e le gonfiate vele,</l>
<l>I forti remi, ed i propizii venti,</l>
<l>Le placid'onde, e l'amorosa stella</l>
<l>Brevi faranno a le troiane arene</l>
<l>Le così lunghe, e così torte vie.</l>
<l>Tu n'andrai poi come regina illustre</l>
<l>Per le città di Troia, ove sarai</l>
<l>Qual mortal diva a quella gente in pregio,</l>
<l>E come a dea, u' volgerai le piante,</l>
<l>Saran drizzati altari, e sparsi sopra</l>
<l>A le sacrate fiamme arabi odori,</l>
<l>E l'ostie macchieran ferite e morte</l>
<l>Col sangue lor le ben ornate strade:</l>
<l>E 'l mio gran padre, e la cortese e pia</l>
<l>Mia genitrice, i miei fratelli insieme,</l>
<l>E la troiana gente a schiera, a schiera</l>
<l>Lieta t'arrecherà presenti altieri.</l>
<l>Oimè, ch'al ver né la mia lingua puote</l>
<l>Né la penna gir presso, e questa carta</l>
<l>De le reali alt'accoglienze e grate</l>
<l>Narrar non sa la più minuta parte.</l>
<l>E non temer, poi che rapita io t'aggia,</l>
<l>Che l'armi muova il tuo consorte in Troia,</l>
<l>E le forze di Grecia, ond'egli a forza</l>
<l>Brami acquistar la mal guardata moglie.</l>
<l>Quai fur già mai di tant'amate e belle</l>
<l>Donne rapite ai lor mariti e padri,</l>
<l>Da' mariti e da' padri unqua riscosse</l>
<l>Per forza d'armi? un van terrore è quello,</l>
<l>Credimi pur, che fa temer di questo.</l>
<l>La bella Orizia il re di Tracia tolse,</l>
<l>Incolpando Aquilon, per fraude al padre:</l>
<l>E nondimen fu la gran Tracia sempre</l>
<l>Dal paterno furor lunge e sicura.</l>
<l>Rapì Giason l'incantatrice amata,</l>
<l>Quando egli andò pel gran montone in Colco,</l>
<l>Né fu dai Colchi mai Tesaglia offesa.</l>
<l>Fece preda di te vergine ancora</l>
<l>Del re di Creta il giovanetto figlio,</l>
<l>Né vide mai però quel regno altero</l>
<l>La vostra armata, o le famose insegne</l>
<l>Per gir contra di lui spiegate al vento.</l>
<l>In queste cose è via maggior la tema,</l>
<l>Che 'l periglio non è ch'in esse è posto;</l>
<l>E gran vergogna abbiàn talor d'avere</l>
<l>Temuto quel che ne mettea spavento.</l>
<l>Ma presupponi ancor ch'Atrida irato</l>
<l>Spiegasse contra noi l'insegne e l'armi:</l>
<l>Io non son senza cor, né senza braccia,</l>
<l>E sono ancor le mie saette acute;</l>
<l>Né minor è la mia bell'Asia altera</l>
<l>Di Grecia vostra, e di cavalli e fanti</l>
<l>E d'invitti guerrier non meno armata;</l>
<l>Né men valore avrà Paride amante</l>
<l>De lo sdegnoso tuo marito e fero,</l>
<l>Né fia con l'arme in man di lui men forte.</l>
<l>Quasi fanciullo ancor ne' boschi io tolsi</l>
<l>Ai miei nimici insanguinati e morti</l>
<l>I tolti armenti: per quei fatti illustri</l>
<l>Fui chiamato Alessandro, e feci acquisto</l>
<l>Di così bello e glorioso nome.</l>
<l>Quasi fanciullo ancor lottando vinsi</l>
<l>Molti giovani forti, e messi in terra</l>
<l>Il bellicoso Ilioneo gagliardo,</l>
<l>E Deifobo seco; e son tremendo</l>
<l>Non pur da presso altrui, anzi a mia voglia</l>
<l>Vola veloce là mio strale, ove io</l>
<l>Saettando l'addrizzo: e del tuo sposo</l>
<l>Non puoi narrar così famose prove,</l>
<l>Né dare al grand'Atrida arte sì bella.</l>
<l>Ma quando ei fosse uom valoroso e saggio,</l>
<l>E fosse contra noi la Grecia in arme,</l>
<l>Non vi sarà chi s'assomigli in guerra</l>
<l>Al mio fratel Ettor, che contro a mille,</l>
<l>E mille e mille poi la spada impugni,</l>
<l>E vaglia ei sol per infinita gente.</l>
<l>Tu non sai poi quanta è mia forza, e quale</l>
<l>Uom debbi aver per tuo marito fido.</l>
<l>Ma sta' sicura pur che guerra alcuna</l>
<l>Non fia mossa per te: ma quando insieme</l>
<l>Tutta la Grecia ne s'armasse incontra,</l>
<l>E la Grecia sarà battuta e vinta</l>
<l>Dal gran valor de la troiana gente.</l>
<l>Né mi vergognerò prendere il ferro</l>
<l>Per così bella e tant'amata sposa,</l>
<l>Che de le gravi e perigliose imprese</l>
<l>Il premio è sempre et onorato e bello.</l>
<l>A te gran gloria ancor sarà se il mondo</l>
<l>Per tua cagion si travagliasse in arme,</l>
<l>Che 'l nome tuo diventerebbe eterno,</l>
<l>E ne saresti sempre avuta in pregio.</l>
<l>Esci pur quindi, o mia pregiata donna,</l>
<l>O di quest'occhi miei splendore e vita,</l>
<l>Con ferma speme, e col favor del cielo,</l>
<l>E chiedi poi quel ch'io prometto, e scrivo:</l>
<l>Che tu vedrai che 'l peregrino amante</l>
<l>Non ha potuto in così breve carta</l>
<l>Chiuder del suo troppo cocente amore</l>
<l>La minor fiamma, e de le glorie illustri</l>
<l>E gran ricchezze sue giungere al vero.</l>
</lg>

<p>Ei si può credere agevolmente
 che Paris per mezzo d'una
cameriera d'Elena mandasse questa 
lettera, e che Elena bramosa non
men d'esser rapita, che egli
 desideroso di rapirla, l'accettasse
volentieri, e lettala, proponesse
 di far risposta, ma tale che lo
tenesse sospeso tra speranza e paura, 
per chiarirsi meglio
dell'animo suo, il che chiaramente si 
può vedere nella seguente
risposta.
</p>

</div1>

<div1 type="epistola">
<head> Elena a Paride<lb/>Epistola decimasesta </head>

<p>Letta ch'ebbe Elena la lettera di Paris, 
come quella che avea
caro d'essere amata, per trattener 
l'amante gli riscrive questa
pìstola, nel principio di cui 
mostrandosi ella molto adirata, e
d'esser grandemente offesa per
 la temerità di lui, comincia a poco
a poco ad intenerire la sua durezza, 
e metterlo ora in speranza et
ora in disperazione, e rispondendo a 
parte per parte alla lettera
sua, or con ragioni et or con esempi 
cerca di tenerlo sempre
sospeso. Ove il poeta apre ingegnosamente
 la qualità d'una femina,
mostrando la poca fermezza dell'animo e 
la mutabilità delle voglie
che il più delle volte si trovano in loro,
 et insegna che non si
debba disperare uno amante che 
nel principio vede l'amata
difficile e salvatica, perché
 ella può piegarsi, e diventar
domestica; et alle pudiche donne 
insegna quanto sia pericolosa la
conversazione degli uomini forestieri, 
e che il fuggir l'occasione
del male è uno schifar l'istesso male.
</p>

<lg>
<l>Poi che la carta inaspettata, e piena</l>
<l>Di temerario e di sfacciato ardire,</l>
<l>Offerta vidi a le pudiche luci,</l>
<l>Ond'io mi sento ancor tremante il core,</l>
<l>Ho giudicato il ritornarti indietro</l>
<l>Breve risposta esser mio degno officio</l>
<l>E di gran lode, e di momento grave.</l>
<l>Hai tu già mai sì sceleratamente</l>
<l>Avuto ardir del sacrosanto ospizio,</l>
<l>Mal saggio peregrin, romper le leggi,</l>
<l>E di regina, e maritata e casta,</l>
<l>Pungere il core, e stimolar la fede?</l>
<l>Per questo il porto mio benigno accolse</l>
<l>Le navi tue, che per sì lunghe vie,</l>
<l>Per tanti scogli, e sì dubbiosi errori</l>
<l>T'avean portato? e sol per questo, ahi lassa,</l>
<l>Ti fur dell'alto mio reale albergo</l>
<l>Le porti aperte? a questo fin ti fue</l>
<l>Lo sposo mio così cortese e largo,</l>
<l>Benché da strana e peregrina gente</l>
<l>Venissi strano e peregrino? e questa</l>
<l>Ingiuria ingiusta, e disonesto oltraggio</l>
<l>Esser dovea di beneficio tale</l>
<l>L'aspettata mercede? ahimè! chi fosti</l>
<l>Quando da prima in mio palazzo entrasti,</l>
<l>Nimico occulto, o forestier gentile? </l>
<l>Ben so ch'al tuo parer rustica fia,</l>
<l>Però che teco a gran ragion mi doglio,</l>
<l>Questa risposta, e ti parrò scortese.</l>
<l>Ma sia pur rozza, e sia scortese ed aspra</l>
<l>Quanto a te piace, e ti sembre io villana,</l>
<l>Pur che l'onore, e l'onestà gradita</l>
<l>Io non ponga in oblio, né macchia alcuna</l>
<l>Faccia men bel l'inviolato nome.</l>
<l>S'io non ho il viso, e s'io non ho la fronte</l>
<l>Severa e grave, ed in sembianza altrui</l>
<l>Non mi dimostro e riverenda e torva,</l>
<l>Io nondimen di pudicizia, e fama</l>
<l>Son chiara e pura, e son vivuta sempre,</l>
<l>Bench'io sia parsa altrui libera e sciolta,</l>
<l>Senza alcun fallo; e mortal uom non puote</l>
<l>Gir del mio cor, né del mio corpo altero.</l>
<l>Ma quel ch'io più maravigliosa attendo</l>
<l>È lo tuo folle ardir, né so chi t'abbia</l>
<l>Fatto pigliar sì temeraria impresa,</l>
<l>Né qual cagion con tal furor t'ha spinto</l>
<l>A sperar di godermi, e ch'io mi lasci</l>
<l>Al proprio sposo, al proprio onor furare.</l>
<l>Forse perché del re di Creta il figlio,</l>
<l>Nipote di Nettunno, ancor donzella,</l>
<l>Mi fece forza, io ti son parsa degna,</l>
<l>Poi ch'una volta io fui rapita al padre,</l>
<l>D'esser un'altra al mio marito tolta?</l>
<l>S'ei con parole, od amorosi preghi</l>
<l>M'avesse presa a l'amoroso laccio,</l>
<l>Fora la colpa mia: ma s'io già fui</l>
<l>Per forza tolta, in che peccai? qual v'ebbi</l>
<l>Animo, o voglia? Ei nondimen l'amato</l>
<l>Frutto non colse, e ritornommi indietro,</l>
<l>Non avendo sofferto altro in me stessa</l>
<l>Che paura e sospetto; e da mie guance</l>
<l>Il protervo amator per forza tolse</l>
<l>Sol pochi baci, e più gradita preda</l>
<l>Di me non fece il predator amante.</l>
<l>Ma l'importuna tua sfrenata voglia</l>
<l>Gita dentro più fôra, e non sarebbe</l>
<l>Stata contenta a così leve oltraggio.</l>
<l>Ma piacque al ciel che 'l giovanetto greco</l>
<l>Simil non fusse all'amator di Troia;</l>
<l>Anzi egli intatta al padre mio mi diede,</l>
<l>E la modestia sua men grave feo</l>
<l>Il foll'errore, e l'amorosa colpa,</l>
<l>E chiar si vide che del fallo infame</l>
<l>Il giovenetto amante alfin pentisse.</l>
<l>Adunque il buon Teseo del grave errore</l>
<l>Sol si pentì perché il troiano amante</l>
<l>Gli succedesse in disonesto foco,</l>
<l>Onde 'l mio nome, e la mia fama andasse</l>
<l>Per le bocche del volgo ognor volando?</l>
<l>Io per questo non son sdegnata teco,</l>
<l>(E chi crucciar si può contra uom che n'ami?)</l>
<l>Pur che l'amor che tu mi mostri ognora</l>
<l>Non sia da te ne la sembianza finto,</l>
<l>Perch'io di questo ancor pavento, e tremo:</l>
<l>Non perch'io sia così d'ingegno priva</l>
<l>Ch'io non conosca e qual beltade e grazia</l>
<l>E ne' miei lumi, e nel mio volto annidi,</l>
<l>Ma perché 'l creder troppo a noi sovente</l>
<l>Nuoce, e n'offende, e le parole vostre</l>
<l>Son, quanto dice alcun, di fede vote.</l>
<l>Ma tu dirai che pur de l'altre sono</l>
<l>Agli amanti talor cortesi e pie,</l>
<l>E ch'oggi rara è quella donna in cui</l>
<l>Bellezza ed onestà sia giunta insieme.</l>
<l>Ma chi mi toglie, o chi mi vieta ch'io</l>
<l>Esser non possa annoverata ancora</l>
<l>Tra quelle rare, e del bel numero una?</l>
<l>E se tu pensi che mia madre sia</l>
<l>Esempio espresso ond'io piegar mi deggia,</l>
<l>Contempla ben, che ne l'error di lei</l>
<l>Fu qualche scusa, e ne le bianche piume</l>
<l>Era il suo amante accortamente ascoso.</l>
<l>Ma s'io m'inchino a la impudica colpa,</l>
<l>Non ho del mio fallir velame alcuno</l>
<l>Che 'l mio peccato e lo mio fallo adombri.</l>
<l>Ella il suo vizio, e l'adulterio infame,</l>
<l>Mercé di quel che lo commesse, fece</l>
<l>Assai men grave, e per cagion di Giove</l>
<l>Ricompensò lo scelerato fallo.</l>
<l>Ma qual Giove già mai, qual uom, qual dio</l>
<l>Faria men brutto il mio peccato orrendo,</l>
<l>S'io mi ti dessi amicamente in braccio?</l>
<l>Tu la tua stirpe, e i generosi eroi,</l>
<l>E de' tuoi regi il real nome inalzi,</l>
<l>Ma il mio lignaggio è per se stesso assai</l>
<l>Al mondo illustre e glorioso e chiaro:</l>
<l>Che per tacer di Tantalo e d'Atreo,</l>
<l>Di Pelope e di Tindaro e degli altri</l>
<l>Che per se stessi son famosi al mondo,</l>
<l>Ecco la bella e graziosa Leda,</l>
<l>Che dal cigno ingannata aver mi face</l>
<l>Giove per padre. Or vanne altiero, e conta</l>
<l>Del tuo sangue troian l'antico ceppo,</l>
<l>E con Priamo suo racconta 'nsieme</l>
<l>Laomedonte, e 'l gran Dardano, e gli altri;</l>
<l>I quai però non vo' spregiar: ma quello</l>
<l>Di cui ten vai superbo e tanto apprezzi,</l>
<l>Ch'è il tuo quinto avo, è di mia stirpe il primo,</l>
<l>E di colei che cotanto ami è padre.</l>
<l>E ben ch'io pensi e lo mi creda certo</l>
<l>Che de la Troia tua sia grande il regno,</l>
<l>E lo scettro real possente e forte,</l>
<l>Io non credo però che del mio sposo</l>
<l>E de la Grecia sia men degno il trono.</l>
<l>Ma se Micene, e la mia Sparta è vinta</l>
<l>Dal paese troian di gemme e d'oro,</l>
<l>D'uomini illustri e di famosi eroi,</l>
<l>La terra vostra è nondimen sì lunge,</l>
<l>Ch'ella si può chiamar barbara e strana.</l>
<l>Cotanti ancora e sì pregiati doni</l>
<l>La tua lettera ricca a me promette,</l>
<l>Ch'ella potrebbe a l'amorosa voglia</l>
<l>Piegar del ciel le più pudiche dive:</l>
<l>Ma s'io de l'alma et onestà gradita</l>
<l>Volesse trapassar la meta e 'l segno,</l>
<l>E lo mio proprio onor far negro e brutto,</l>
<l>Tu sol, più che le gemme, e l'ostro, e l'oro,</l>
<l>Mi faresti fallire; et io più tosto</l>
<l>Sempre mi viverò quest'anni miei</l>
<l>Senza macchiar mia pudicizia, e fama,</l>
<l>Od io più te che li tuoi doni alteri</l>
<l>Innamorata seguirò per l'onde.</l>
<l>E ben che io non gli sprezzi, o tenga a vile,</l>
<l>Quei nondimen son più pregiati e cari,</l>
<l>Che fa pregiati il donator gentile:</l>
<l>E più m'è caro che sì lunga via</l>
<l>Di cotanta fatica e tanti errori</l>
<l>Ti sia stata cagion, ma vie più caro</l>
<l>M'è che tu m'ami, e per me t'arda e strugga.</l>
<l>Io noto ancor quelli amorosi cenni</l>
<l>Ch'a mensa fai, bench'io non mostri aperto,</l>
<l>Anzi finga talor mirare altrove.</l>
<l>E veggio ben che con lascivo sguardo</l>
<l>Talor mi guardi, e sì negli occhi miei</l>
<l>Tieni i tuoi lumi innamorati affissi,</l>
<l>Ch'io la lor luce sopportar non posso.</l>
<l>Talor de' tuoi sospir l'acceso vento</l>
<l>Mi fere il volto, e talor prendi il vaso</l>
<l>Che m'è vicino, e in quella parte ond'io</l>
<l>Bevuto avea tu le tue labbra accosti.</l>
<l>Talor t'ho visto ancor parlar col ciglio</l>
<l>E con le dita, e manifesti segni</l>
<l>Farmi del grand'amor, ond'io sovente</l>
<l>Temei che d'essi il mio marito accorto</l>
<l>Non s'accorgesse, e m'arrossi' nel volto,</l>
<l>Che del mio vergognar fu vero indizio;</l>
<l>E dissi mormorando: egli non have</l>
<l>Vergogna alcuna, e fu mia voce vera.</l>
<l>Io nel piatto d'argento, essendo a mensa,</l>
<l>Ch'era dinanzi a te, dov'era impresso</l>
<l>Il nome mio, sott'il mio nome ho visto</l>
<l>Scriver col vin questa parola: IO AMO.</l>
<l>Et io di creder ciò girando gli occhi</l>
<l>Talor negava, et ho veduto espresso</l>
<l>Ch'a questa foggia ancor parlar si puote.</l>
<l>Queste sarien quelle accortezze, e quegli</l>
<l>Atti dolci d'amore, ond'io potrei</l>
<l>Piegarmi ai tuoi desir, s'al mio consorte</l>
<l>Romper dovessi la promessa fede.</l>
<l>Tu hai ancor, io lo confesso, il volto</l>
<l>Di rara grazia e di bellezza ornato,</l>
<l>E tal ch'ei può cortese donna amarlo.</l>
<l>Ma sia pur altra avventurata, e senza</l>
<l>Colpa e vergogna un tanto ben si goda,</l>
<l>Più tosto che l'onor pregiato e caro</l>
<l>Sia da strano amator macchiato e vinto.</l>
<l>Prendi esempio da me, ch'ho brutto sposo,</l>
<l>Di viver privo di bramata cosa:</l>
<l>Che gli è virtù star senz'il ben che piace,</l>
<l>E contenersi e superar se stesso.</l>
<l>Quanti altri pensi tu giovani amanti,</l>
<l>Che son non men di te bramosi e saggi,</l>
<l>Bramar quel che tu brami? O stolto, or credi</l>
<l>Esser tu sol ch'abbia le luci in fronte?</l>
<l>Tu più degl'altri, o peregrin, non vedi,</l>
<l>Ma ben degl'altri hai più sfacciato ardire,</l>
<l>Né più degl'altri hai cor, ma men vergogna.</l>
<l>Allor vorrei che tu venuto fussi</l>
<l>A queste rive mie, quand'era ancora</l>
<l>Vergine e pura, e che da mille amanti</l>
<l>Era per moglie al mio gran padre chiesta:</l>
<l>Perché di mille e mille amanti e proci</l>
<l>Saresti stato il primo e 'l più gradito,</l>
<l>E mi perdonerà mio sposo in questo,</l>
<l>E mi sarà nel mio parer compagno;</l>
<l>Ma tu vien tardi al desiato bene,</l>
<l>Perché quel ch'or tu brami, altri possiede.</l>
<l>E benché volentier consorte amata</l>
<l>Stata ti fossi, io nondimen non sono</l>
<l>Del grande Atrida mio forzata moglie.</l>
<l>Deh non voler con le parole accorte</l>
<l>Percuoter più la debolezza inferma</l>
<l>Del petto feminil, né quella ond'hai,</l>
<l>Secondo il tuo parlar, ferito il core</l>
<l>Condurre ad atto et inonesto e bieco,</l>
<l>Né nuocer tanto al bel candor pudico;</l>
<l>Ma lasciami servar candida e intera</l>
<l>La bella fede a quel marito a cui</l>
<l>La mia fortuna mi legò da prima,</l>
<l>E non voler dell'onestà gradita</l>
<l>D'una greca portar la spoglia infame.</l>
<l>Ma tu dirai che nel bel colle Ideo,</l>
<l>Quando Giunone e la pudica Palla,</l>
<l>Gl'imperi quella, e la prudenza questa,</l>
<l>T'offerser sol perché ciascuna d'esse</l>
<l>Giudicata da te più bella fosse,</l>
<l>Vener madre d'Amor promise farte</l>
<l>Marito mio: ma ch'i celesti Numi</l>
<l>Si sien mostrati ad uom mortale ignudi</l>
<l>E dei lor corpi il tuo giudicio atteso</l>
<l>A pena il credo; e benché il creda, quando</l>
<l>Ciò fosse ver, non crederò già mai</l>
<l>D'esser mercé di tal giudicio fatta,</l>
<l>Perch'io non son di tal bellezza e tanta</l>
<l>Ch'io pensi mai che l'amorosa Diva</l>
<l>T'abbia promesso me per premio e dono</l>
<l>Di tua sentenzia, e sol mi basta agli occhi</l>
<l>Di voi mortai parer gentile e bella.</l>
<l>Ma che Vener già mai laudata m'aggia</l>
<l>Non ben lo penso, e non lo nego, e forse</l>
<l>Puote esser vero, et acconsento a queste</l>
<l>Divine lodi: e perché debbo mai</l>
<l>D'esser quella negar ch'esser desio?</l>
<l>Non ti sdegnar se così pigra e lenta</l>
<l>È la mia fé, ché le gran cose e rare</l>
<l>Negli animi di noi tardi han credenza.</l>
<l>Il mio primo piacer dunque è ch'io sia</l>
<l>Stata dall'alma dea tenuta bella,</l>
<l>Dipoi m'è car che sopra ogni altro dono</l>
<l>M'abbia pregiata, e posta inanti a quanti</l>
<l>Palla e Giunon t'avean promessi insieme</l>
<l>Famosi imperi e gloriosi onori.</l>
<l>Adunque io son tuo fortunato regno,</l>
<l>Io tua virtute, e sapienzia amata,</l>
<l>E quanto ben di posseder sospiri.</l>
<l>Io ben sarei vie più gelata e dura</l>
<l>Che freddo sasso e rugginoso ferro,</l>
<l>S'io non amassi un sì gentile e bello,</l>
<l>Un sì cortese innamorato core.</l>
<l>Non son, credimi pur, non son di ferro;</l>
<l>Ma ben ricuso amar, che mai quell'uomo</l>
<l>Esser non puote a gran fatica mio.</l>
<l>E perché debbo affaticarmi in vano</l>
<l>D'arar l'arena, e seminar nell'onde?</l>
<l>E por mia speme in quella parte ond'io</l>
<l>Sperar non deggia mai dolcezza o frutto?</l>
<l>S'io son selvaggia, e male avvezza a questi</l>
<l>Amorosi piacer, gli è perch'io mai</l>
<l>(E tutto il ciel per testimonio invoco)</l>
<l>Non feci torto al mio marito fido.</l>
<l>E s'or ti scrivo, e del mio petto ascondo</l>
<l>In questa carta i desiderii interni,</l>
<l>Sappia ch'io fo quel che io non fei già mai,</l>
<l>E faccio impresa inusitata e nuova.</l>
<l>O ben felici, e fortunate quelle</l>
<l>Che sono avezze agli amorosi inganni!</l>
<l>Ch'io goffa e folle, et inesperta a questo</l>
<l>Soave error, non so veder la strada</l>
<l>Di simil colpa, e mi cred'io che molto</l>
<l>Difficil sia di cotal fallo il guado.</l>
<l>Già la paura istessa, oimè, m'offende,</l>
<l>Veder ch'ognun mi guardi, e il volgo insano</l>
<l>Come impudica altrui mi mostri a dito:</l>
<l>Né ciò mi stimo invan, perch'ho sentito</l>
<l>D'ambi noi mormorare, ed Etra ancora</l>
<l>M'ha rapportato alcuna infamia e carco</l>
<l>Che d'ambi insieme noi tra 'l volgo è sparso:</l>
<l>Però nascondi il foco ond'ardi, o vero</l>
<l>Pon fine al grande amor; ma perché debbi</l>
<l>Finir d'amarmi? egli è pur meglio amando</l>
<l>Tenersi in sen sua bella fiamma ascosa.</l>
<l>Vagheggia pur, ma sì celatamente</l>
<l>Ch'altri non veggia; e se il mio sposo è lunge</l>
<l>Ho ben più libertà che quando egli era</l>
<l>Presente a noi, ma di me stessa in tutto</l>
<l>In libertà non son, ché intorno intorno</l>
<l>Ho chi m'osserva, e mie parole attende.</l>
<l>Egli è partito, e gran cagion lo spinse,</l>
<l>E 'l subito partir non fu men noto</l>
<l>Ch'ei fusse presto; e se ei mi disse andando</l>
<l>Ch'io prendessi di te cortese cura,</l>
<l>Sappia, che del partir stand'ei dubbioso,</l>
<l>Gli dissi: o sposo mio, tornami indietro</l>
<l>E presto, e sano; et ei presagio lieto</l>
<l>Da le parole mie prendendo, allora</l>
<l>Come sposa baciommi, e disse: in questa</l>
<l>Assenza mia, fa' che 'l reale albergo,</l>
<l>E le ricchezze, e il peregrin di Troia</l>
<l>Ti sieno a core; onde a gran pena il riso</l>
<l>Potetti contenere, e mentre ch'io</l>
<l>Mi sforzava celarlo, altro non dissi</l>
<l>Se non: io n'arò cura. E s'egli in Creta</l>
<l>Con placid'onde, e con propizio vento</l>
<l>Drizzò le vele, a te però non lice</l>
<l>Tutto tentar ch'uno amator desia,</l>
<l>Perché 'l mio sposo è così lunge, ch'egli</l>
<l>Puote aver di me cura; e poi non sai</l>
<l>Com'hanno i re le man lunghe, e le braccia?</l>
<l>L'infamia ancor mi dà terror, che quanto</l>
<l>Siamo da voi di gran beltà lodate,</l>
<l>Tant'han più di temer li sposi nostri</l>
<l>Giusta cagion; e quella gloria ond'io</l>
<l>Or sono in pregio e reputata onesta</l>
<l>S'oppone al mio voler, bench'io bramassi</l>
<l>Diletto alcuno: e ben cred'io che meglio</l>
<l>Fora ingannare il comun grido, e sotto</l>
<l>Il vel dell'onestà gustar talora</l>
<l>D'un amante gentil gli amati frutti.</l>
<l>Né ti maravigliar che andando ei lunge</l>
<l>M'abbia lasciata in uno albergo istesso</l>
<l>Con teco insieme, et a la fé commessa</l>
<l>D'un forestier: perché ei sa quanta, e quale</l>
<l>È la bontà di mia pudica vita.</l>
<l>S'ei de la mia beltà geloso teme,</l>
<l>Mia pudicizia il fa sicuro, e s'io</l>
<l>Son bella in viso, io son nel cor pudica.</l>
<l>Tu mi di' poi che l'opportuno tempo</l>
<l>Io non lasci fuggir che m'have il mio</l>
<l>Sposo concesso, e ch'io mi goda quella</l>
<l>Commodità ch'al suo partir lasciommi:</l>
<l>Io ben farlo desio, ma temo, e vivo</l>
<l>Tra timore e desire, e non ben ferma</l>
<l>È la mia voglia, e son dubbiosa ancora</l>
<l>Di quel ch'io debbo far: mio sposo è lunge,</l>
<l>Tu senza donna giaci, e mia beltade</l>
<l>Ti face amarmi, e me tua faccia inchina;</l>
<l>E le notti son lunghe, e già ne lice</l>
<l>Insieme ragionar, e l'esser teco</l>
<l>In un albergo m'assicura, e invita;</l>
<l>E l'aspetto gentile e il sangue illustre</l>
<l>A sì bel furto ognor ne spinge e sprona.</l>
<l>Poss'io morir s'a la amorosa colpa</l>
<l>Ogni gradita occasione e fida</l>
<l>Non ne chiama e ne sforza; e non so quale</l>
<l>Vil mi faccia tardar sospetto e tema.</l>
<l>Volesse il ciel che quel ch'amando brami</l>
<l>Persuadere a semplicetta donna,</l>
<l>Tu potessi per forza aver da lei!</l>
<l>Che mia rozzezza, e mia vergogna fora</l>
<l>Così scacciata; e spesse volte avviene</l>
<l>Ch'un grave oltraggio a l'oltraggiato è bono.</l>
<l>E mal mio grado a fortunato stato</l>
<l>Sarei rapita, et al dispetto mio</l>
<l>Sarei felice, e fortunata, e lieta.</l>
<l>Ma pur meglio è ch'al cominciato amore</l>
<l>Io faccia forza, e mi dimostri invitta:</l>
<l>Ché nuova fiamma in sul principio ardente</l>
<l>Poca acqua ammorza, e malamente puote</l>
<l>Avere in peregrin fermezza Amore:</l>
<l>Perch'ei ne vien con voi di terra in terra</l>
<l>Mai sempre errando, e qualor pensi e credi</l>
<l>Ch'altra cosa non sia più ferma al mondo,</l>
<l>Allor sen fugge; e l'infelici e belle</l>
<l>Arianna, et Isifile, e Medea</l>
<l>Fan fede altrui de l'incostanza e fede</l>
<l>Del peregrin amor, che scioccamente</l>
<l>Si diero in braccio ai peregrini amanti.</l>
<l>E tu mal fido ancor lasciato hai quella</l>
<l>Sì bella Enon, che cotanti anni e tanti,</l>
<l>Misera lei, sì caldamente amasti.</l>
<l>E tu medesmo non lo nieghi, et io,</l>
<l>Come conviensi a saggia donna amata,</l>
<l>Con diligenza ho ricercato e inteso</l>
<l>Ogni pensiero, ogni parola, ogni opra,</l>
<l>E più che tu non credi, avuto ho cura</l>
<l>Di te, che fai l'innamorato meco.</l>
<l>Aggiugni ancor che s'amator costante</l>
<l>Brami mostrarti, e mio fidele amico,</l>
<l>Tu no 'l puoi far, perch'i compagni tuoi</l>
<l>Poco staranno a richiamarti in Troia.</l>
<l>Ecco che mentre noi parliamo insieme</l>
<l>E t'apparecchi a la sperata notte,</l>
<l>Il vento spira, e le troiane antenne</l>
<l>A ritornarsi al bel paese invita.</l>
<l>E lascerai nel cominciar l'impresa</l>
<l>Imperfetto il piacer bramato, e teco</l>
<l>E col vento n'andrà per l'onde a volo</l>
<l>Il nostro amor, ch'or sì cocente mostri.</l>
<l>Ma debb'io pur seguir, come or ne preghi,</l>
<l>L'accesa voglia, e venir debbo teco</l>
<l>A riveder l'alte famose mura</l>
<l>De la gran Troia? e diventar del saggio</l>
<l>Priamo nuora, e di vedermi al grande</l>
<l>Laomedonte in parentado aggiunta?</l>
<l>No, ch'io non debbo mai voler godermi</l>
<l>Un tristo, infame, e fuggitivo bene:</l>
<l>Et io non son così perduta e folle,</l>
<l>E non spregio così la voce e il grido</l>
<l>De la fama immortal, ch'io brami e voglia</l>
<l>Ch'ella de' falli miei nefandi e brutti</l>
<l>E de le mie vergogne il mondo ingombri.</l>
<l>Che diria poi di me Sparta e Micene?</l>
<l>Che tutta Grecia, e l'asiana gente?</l>
<l>Che parlerian di me Priamo, e seco</l>
<l>La sua consorte, i tuoi fratelli, e tante</l>
<l>Sue nuore illustri, e tutta Troia insieme?</l>
<l>E tu come potresti entro al tuo core</l>
<l>Fedel tenermi, e col tuo proprio esempio</l>
<l>Non star de la mia fé mai sempre in dubbio?</l>
<l>Ogni uomo illustre, e peregrin famoso</l>
<l>Ch'entrasse dentro ai bei troiani porti</l>
<l>Di gelosia ti pungerebbe il seno.</l>
<l>Oh quante volte poi sfacciata e trista,</l>
<l>Femina vile, e meretrice infame</l>
<l>Mi chiameresti, essend'irato meco.</l>
<l>E non ti sovverria che dentro al mio</l>
<l>Fallo sarebbe il tuo peccato involto,</l>
<l>E d'un medesmo error saresti insieme</l>
<l>Autor dolce, e riprensor amaro?</l>
<l>Ma pria la terra in un momento irata</l>
<l>S'apra, e m'inghiotta, anzi ch'io franga mai</l>
<l>La santa fé del maritale amore,</l>
<l>E mi dia in preda a peregrino amante</l>
<l>Che con parole tai m'oltraggi, e spregi.</l>
<l>Ma tu dirai che le ricchezze immense</l>
<l>Mi goderò del gran troiano impero,</l>
<l>E via maggiori avrò pregiati doni</l>
<l>Di quei che mi prometti, e sarò altera</l>
<l>Di ricche gemme, e di purpurei ammanti.</l>
<l>Perdonami s'io son libera e sciolta</l>
<l>In dirti il ver: non son le gemme, e l'oro,</l>
<l>E le tue spoglie, e le cortesi offerte</l>
<l>Pregiate sì che sian bastanti a farmi</l>
<l>Rimuover quindi innamorata il passo.</l>
<l>E il viver qui nel mio mendico regno</l>
<l>Troppo, né so perché, mi giova e piace.</l>
<l>Chi mi daria, quando oltraggiata io fussi,</l>
<l>Nel paese troian pietosa aita?</l>
<l>E d'onde attenderei, lassa, il soccorso</l>
<l>Del mio fratello, o poco amato padre?</l>
<l>Anco a la troppo innamorata e folle</l>
<l>Medea promise il peregrino sposo,</l>
<l>Il fallace Giason, tutte le cose,</l>
<l>E nondimen fu discacciata poi,</l>
<l>E non aveva il vecchiarello Eeta</l>
<l>Suo genitor, né la sua madre Issea,</l>
<l>Né Calliope sua sirocchia, ove ella</l>
<l>Volger potesse il dispregiato piede.</l>
<l>Ma tu dirai ch'io paventar non debba</l>
<l>Sì fatto oltraggio, et io rispondo, e dico</l>
<l>Ch'anco Medea non paventava; e spesso</l>
<l>Tradita vien dal suo presagio lieto</l>
<l>Nostra speme fallace: e quelle navi</l>
<l>Ch'or tempesta crudel nel mezzo a l'onde</l>
<l>Assalta e frange, ebber Nettunno amico,</l>
<l>E 'l mar tranquillo, e 'l ciel sereno e bello,</l>
<l>Mentre che fisso avean l'ancore in porto.</l>
<l>Quel sogno poi mi sbigotisce, in cui,</l>
<l>Il giorno inanzi al fortunato parto,</l>
<l>Partorir parve a la tua madre al mondo</l>
<l>Una sanguigna e spaventosa fiamma.</l>
<l>E temo ancor degli indovini accorti</l>
<l>Il gran giudicio, e 'l vaticinio espresso,</l>
<l>Ond'han veduto, indovinato, e detto</l>
<l>Che 'l greco fuoco abbruciar deve un giorno</l>
<l>E incenerire il superb'Ilio, e Troia.</l>
<l>L'irata Giuno, e la sdegnata Palla</l>
<l>M'empieno il cor di gran spavento e tema,</l>
<l>Perché tu desti a l'amorosa Diva</l>
<l>Contra di lor de la bellezza il pregio,</l>
<l>Le quai vorran de la beltà spregiata</l>
<l>Far lor vendetta, ancor ch'armata in campo</l>
<l>Venere prenda in tua difesa il ferro,</l>
<l>E ti sia guida a l'amorosa impresa.</l>
<l>Né son dubbiosa ancor ch'Atrida irato,</l>
<l>S'io seguo te, ne spiegherà l'insegne</l>
<l>E l'armi contra, e tra le spade e 'l sangue</l>
<l>Sarà mai sempre il nostro amore involto.</l>
<l>Perché tu sai di qual battaglia fera</l>
<l>Fosse cagione Ippodamia gentile</l>
<l>Tra 'l popol di Tessaglia, e tra la forte</l>
<l>Torma de le biformi alpestri belve:</l>
<l>Credi tu poi che sarà pigro e lento</l>
<l>A vendicar lo scelerato oltraggio</l>
<l>Il mio marito, Agamennone, e il vecchio</l>
<l>Tindaro, a cui tutta la Grecia inchina?</l>
<l>Ma ben che tu ti vanti, e i gesti alteri</l>
<l>Da te fatti racconti in lotta e in guerra,</l>
<l>Non è però che differente il viso</l>
<l>Non sia da le parole, e che 'l tuo corpo</l>
<l>Non sia più pronto a l'amoroso gioco</l>
<l>Ch'agli assalti di Marte: e però lascia</l>
<l>Ad altri guerreggiar, tu solo attendi,</l>
<l>Paride, amare. Ed a quel forte Ettorre,</l>
<l>Che tanto laudi e che cotanto stimi,</l>
<l>Lascia l'incarco de la guerra, e ch'egli</l>
<l>Per te combatta, e ti difenda in campo:</l>
<l>Ch'altra milizia al tuo valor conviensi,</l>
<l>Et ad altra opra hai più disposto et atto</l>
<l>Il gentil corpo, e le ben fatte membra.</l>
<l>Il qual valor s'io fussi saggia, e meno</l>
<l>Di quel ch'io sono e timidetta e vile,</l>
<l>Devrei provare; e giovanetto amante</l>
<l>Se fia prudente il proverà talora.</l>
<l>E fors'anch'io lo proverò, lasciando</l>
<l>E l'onestate e la vergogna indietro,</l>
<l>E vinta ti darò me stessa in guisa</l>
<l>D'umil pregiona al vincitor gentile.</l>
<l>Quel che dimandi poi, ch'ascosamente</l>
<l>Io ti conceda il ragionar con meco</l>
<l>Sol una notte, io quanto brami intendo,</l>
<l>E quel che importi il favellar; ma troppo</l>
<l>Affretti il tuo desio bramoso e caldo,</l>
<l>E per ancora è la tua messe in erba:</l>
<l>E forse amica ai tuoi bei voti fia</l>
<l>Questa tardanza che t'annoia e strugge.</l>
<l>Ma chiudo qui, poi che la mano è stanca,</l>
<l>Di questa carta il ragionare, a cui</l>
<l>Ho la mia mente, e lo mio petto aperto.</l>
<l>Quel che ne resta poi, trattianlo insieme</l>
<l>Per mezzo ed opra di mie fide ancille</l>
<l>Climene ed Etra, a cui discopro ogn'altro</l>
<l>Secreto mio, ch'elle saran mai sempre</l>
<l>D'ambi i nostri desir messaggie fide.</l>
</lg>

<p>La conclusione fu, che Elena
 spinta dall'amore di Paris e dalle
promesse, ch'ella gli fece copia del 
suo corpo, e godendosi molti
giorni insieme, conchiusero 
finalmente di partirsi, e d'andarsene
a Troia. Ma poi tornato il marito
 d'Elena, e conosciuta
l'ingiuria, si dispose di vendicarla, 
e fatto un grossissimo
esercito se n'andò a Troia, 
dove seguì quella guerra sì lunga e sì
celebrata, dove, secondo i poeti, 
successe la distruzione di
Troia, e la perdita di quel regno.
</p>

</div1>

<div1 type="epistola">
<head> Leandro a Ero<lb/>Epistola decimasettima </head>

<p>Sono in su tutte due le rive dello 
stretto dell'Ellesponto duoi
castelli, uno chiamato Abido,
 l'altro Sesto, il qual stretto è
largo poco manco d'un miglio. 
Era in Sesto una fanciulla chiamata
Ero, et in Abido un giovane 
chiamato Leandro, i quali essendo
l'uno dell'altro fieramente inamorati, 
Leandro non poteva andare a
trovare l'amata Ero, se non passava 
l'Ellesponto a nuoto. Ma
essendo una tempesta durata già sette
 giorni, di maniera che
Leandro non aveva potuto andare a vederla, 
Ovidio finge che egli
le scriva questa pìstola, in cui le mostra 
il suo amore esser quel
medesimo che egli è stato sempre,
 e si scusa di non poter esser
andato per cagione della fortuna:
 dove raccontandogli i passati
piaceri, e per qual causa egli
 non si sia messo in nave col
nocchiero che le portava la lettera, 
le promette finalmente che
subito che la tempesta manchi, 
d'andare a vederla. Ove il poeta
dimostra il grande affetto d'amore,
 e che uno amante per goder la
cosa amata si mette a sopportare 
ogni fatica, e che si debbe
trattenere una amica con lettere,
 quando non si può visitare con
la presenza.
</p>

<lg>
<l>Dolce Ero mia, dolce mio ben, poi ch'io</l>
<l>Mercé del mar che minaccioso freme</l>
<l>Venir non posso, il tuo Leandro in vece</l>
<l>Di sé, che ben vorria varcar per l'acque,</l>
<l>Se cadesse il furor de l'onde e l'ire,</l>
<l>Questa t'invia: e così m'ami il cielo,</l>
<l>Così mi sien gli eterni Dii cortesi,</l>
<l>Come tu leggerai sdegnosa e mesta</l>
<l>Queste parole mie; ma che poss'io</l>
<l>Se contrarii mi son Nettunno e i venti,</l>
<l>E le speranze mie troncan nel mezzo?</l>
<l>Se la procella ria ritarda, ahi lasso,</l>
<l>I miei desiri, e mi contrastan l'onde</l>
<l>Che per l'usata via non passi a Sesto?</l>
<l>Tu scorgi per te stessa il cielo intorno</l>
<l>Cinto di nubi, e più che pece oscuro,</l>
<l>E quali agitin l'acque aversi Noti,</l>
<l>E quai scendin dal ciel fragori e lampi,</l>
<l>E come stridin l'onde, ove a gran pena</l>
<l>Senza sospetto andria spalmata nave.</l>
<l>E sol questo nocchier tra tanti audace,</l>
<l>Per cui questa ti vien, dal lido scioglie</l>
<l>La nave sua per trapassare a Sesto:</l>
<l>Dove entrato sarei, ma quando ei sciolse</l>
<l>Dal porto il legno, e tropp'ardito entrosse</l>
<l>Ne l'onde irate, era a vedere insieme</l>
<l>De l'audace nocchier la forza e 'l core</l>
<l>Abido tutta, e non potea celarmi,</l>
<l>Sì come fatto avea più volte inanzi,</l>
<l>Ai miei gelosi vecchi, e non sarebbe</l>
<l>Quel nostro amor, che noi bramiam che sempre</l>
<l>Altrui celato sia, nascoso altrui.</l>
<l>E d'amorosa invidia il cor compunto,</l>
<l>Mentr'io scriveva, e rimembrando quale</l>
<l>Di questa fia la contentezza estrema,</l>
<l>Vatten lieta, diss'io, beata carta,</l>
<l>Ch'ella ti porgerà la bella mano,</l>
<l>E forse ancor da sue vermiglie labra</l>
<l>Tocca sarai, mentre bramosa e presta</l>
<l>Troncar vorrà con quei suoi bianchi denti</l>
<l>Le fila che tu tieni avolte intorno.</l>
<l>E dentro al mio pensier tai cose dette,</l>
<l>Seguì la man di ragionar con teco</l>
<l>Quant'io ti scrivo: e ben vorrei più presto</l>
<l>Ch'ella notasse, e valorosa e destra</l>
<l>Per l'usato camin fendesse l'onde,</l>
<l>E mi portasse al mio bel sole in seno.</l>
<l>Ella via più che di vergar le carte</l>
<l>È disposta a solcar l'acque tranquille:</l>
<l>Ma pur al fin de' miei pensieri or fia</l>
<l>E del concetto mio ministra fida.</l>
<l>Già sette notti ha rivoltato il cielo,</l>
<l>Ch'è spazio al mio desio maggior d'un anno,</l>
<l>Ch'empio Borea e crudel bollir fa l'onde,</l>
<l>E mormorando le percuote al lido:</l>
<l>Ne le cui fosche e tenebrose notti</l>
<l>S'ho veduto già mai placido sonno,</l>
<l>Poss'io veder del tempestoso mare</l>
<l>Crescer l'orgoglio, e ritardar mia speme.</l>
<l>Anzi pien di desio doglioso attendo</l>
<l>Che 'l ciel rischiari, e si riposi il vento,</l>
<l>E sovra un sasso assido, e le tue rive,</l>
<l>Anzi il mio porto miro, e mia quiete;</l>
<l>E dove andar non può la carne stanca</l>
<l>Passa la vaga inamorata mente:</l>
<l>E talor veggio, o di veder mi sembra,</l>
<l>Arder la face in su l'eccelsa torre,</l>
<l>Ch'è stata al mio camin fidata scorta.</l>
<l>E ben tre volte in su la secca arena</l>
<l>Post'ho le spoglie, ed ho tentato ignudo</l>
<l>Tre volte incominciar l'audace nuoto,</l>
<l>E trapassare al periglioso varco:</l>
<l>Ma l'onde averse han contrastato al mio</l>
<l>Sì bel viaggio, e m'han tornato indietro.</l>
<l>Ma tu tra' venti immansueto e fero,</l>
<l>Borea crudel, perché mi muovi irato</l>
<l>Tuo furor contra, e guerreggiar vuoi meco</l>
<l>Con orgogliosa mente? ahi vento altero,</l>
<l>Tu non sei contra il mar spietato e crudo,</l>
<l>Ma contra me, se tu no 'l sai, feroce,</l>
<l>Contra un fedele, e desioso amante:</l>
<l>Che faresti tu quando, oimè, provato</l>
<l>Non avessi d'Amor la face e 'l dardo?</l>
<l>E ben ch'or sia tutto gelato in vista,</l>
<l>Non negherai però che co' bei raggi</l>
<l>Degli occhi suoi non t'infiammasse il core</l>
<l>La bella ateniese: e s'alcun fosse</l>
<l>Stato cotanto audace, allor che dentro</l>
<l>Fermasti al tuo pensier rapire a forza</l>
<l>La vaga Orizia tua, ch'ardito avesse</l>
<l>Di serrarti il camin dell'aria, or come</l>
<l>E con qual cor già mai sofferto avresti</l>
<l>Sì grave oltraggio? eh fortunato vento,</l>
<l>Deh tranquillati omai, muovine l'onde</l>
<l>Con più dolce spirare, e il tuo gran rege</l>
<l>Lo ti comandi, e non t'avegna mai</l>
<l>Cosa ch'i tuoi piacer turbi o contristi.</l>
<l>Ma io favello invan, ch'egli a' miei preghi</l>
<l>Più freme irato, e non raffrena in parte</l>
<l>L'acque, ch'egli or con tanta rabbia muove.</l>
<l>Volesse il ciel che l'incerate piume</l>
<l>Dedalo almen mi concedesse, ond'io</l>
<l>Mi potessi levar leggiero a volo:</l>
<l>E ben che qui vicin sia 'l mar ch'in grembo</l>
<l>Icaro ardito e male accorto accolse,</l>
<l>Sì ch'io devrei temer successo tale,</l>
<l>Io nondimen non temerei la morte,</l>
<l>Pur ch'io potessi alzar per l'aria i vanni,</l>
<l>E trar meco pel ciel la grave salma,</l>
<l>Che tante volte,  ancor che grave e stanca,</l>
<l>Entro a l'onde dubbiose a galla è stata.</l>
<l>Ma mentre il ciel mi niega, il mare, e i venti</l>
<l>Il poter trapassar notando al lito,</l>
<l>Io mi vo rimembrando i tempi andati,</l>
<l>E dentro al mio pensier rivolgo quegli</l>
<l>Anni felici in cui primiero accolsi</l>
<l>De' miei sudor la meritata messe:</l>
<l>E mi sovien che cominciato aveva</l>
<l>L'oscuro suo sentier l'oscura notte</l>
<l>(Oh che diletto è rimembrar sovente</l>
<l>Le passate dolcezze, e i tempi lieti!)</l>
<l>Quando io m'usciva fuor bramoso amante</l>
<l>De la mia casa, e 'n su l'arena insieme</l>
<l>Lasciati i panni e la paura, ignudo</l>
<l>Mi metteva a passar quest'onde a nuoto,</l>
<l>A cui dal cerchio suo la vaga luna</l>
<l>Sovra l'acque facea tremante lume;</l>
<l>Ed io volgendo a lei la voce e gli occhi,</l>
<l>Umil diceva: – o sacrosanta face,</l>
<l>O benigna del ciel notturna luce,</l>
<l>Siami benigna, et al mio nuoto aspira,</l>
<l>E del tuo bello Endimion talora</l>
<l>Torninti i monti, e gli alti sassi a mente:</l>
<l>Tu sai pur ch'ei non vol che dentro al tuo</l>
<l>Candido sen la crudeltà s'annidi.</l>
<l>Piega i tuoi raggi, o dea, piegagli, e scorgi</l>
<l>Al mio porto gentil sicuro il varco.</l>
<l>Tu dal tuo ciel, bench'immortale dea,</l>
<l>Scendevi spesso a riposarte in grembo</l>
<l>D'un uom mortal; ma s'a quest'onde in mezzo</l>
<l>Giurar mi lice il ver, colei ch'io seguo</l>
<l>È mortal dea: ché per tacer quei santi</l>
<l>Costumi onesti, e le maniere accorte,</l>
<l>Che degne son sol di celeste donna,</l>
<l>Quella beltà, quella beltà già mai</l>
<l>Dal ciel non cadde in mortal donna, e solo</l>
<l>È di donna celeste eccelso dono.</l>
<l>E fuor del vago e grazioso aspetto</l>
<l>De la madre d'Amor, lume benigno</l>
<l>Del terzo giro, e del tuo bianco volto,</l>
<l>Forma non è che s'assomigli a lei:</l>
<l>E non dar fede agli amorosi detti,</l>
<l>Guardala tu dal tuo bel cerchio, e scorgi</l>
<l>Che quanto cede entro a l'oscura notte,</l>
<l>Quando fiammeggian le minute stelle,</l>
<l>Ogni altro lume agli argentati raggi</l>
<l>Di te luce maggior, tant'ella avanza</l>
<l>Con sua somma beltade ogni altra bella:</l>
<l>E se di questo hai la tua mente in forse,</l>
<l>Cinzia, i begli occhi tuoi son senza luce –.</l>
<l>E tai cose dicendo, o a queste eguali,</l>
<l>Mi traportavan le bell'onde a riva,</l>
<l>E la chiara de l'ombra eterna fiamma</l>
<l>Sovra l'acque spargendo i rai d'argento,</l>
<l>E ritornando i rai quell'acque indietro,</l>
<l>Rendean sì pura e graziosa luce</l>
<l>Che la notte talor sembrava il giorno;</l>
<l>Né suono alcun fuor che de l'onde il suono,</l>
<l>Ch'io faceva sonar notando in fretta,</l>
<l>Mi veniva a l'orecchia, e l'alta voce</l>
<l>De l'alcione sole udiva intorno,</l>
<l>Che chiamando Ceice in sì bel canto,</l>
<l>Facean de l'amor mio presagio lieto.</l>
<l>E sentendo talor mancar la forza</l>
<l>A le mie braccia, affaticato alquanto,</l>
<l>Volti gli omeri in giù, mi stava a galla:</l>
<l>Ma come da lontan su l'alta torre</l>
<l>Io vedea fiammeggiar la bella face,</l>
<l>Diceva: ivi è 'l mio foco, e la mia luce;</l>
<l>E ritornato a l'affannate membra</l>
<l>Il valor primo, io cominciava il nuoto,</l>
<l>E mi parea a l'andar l'onda men grave.</l>
<l>E perch'io non sentissi il freddo e 'l gelo</l>
<l>Ch'esce talor da le marine rive,</l>
<l>Amor, che dentro a l'anima bolliva,</l>
<l>Facea sempre maggior la fiamma, e quanto</l>
<l>Più m'appressava al desiato lido,</l>
<l>Tanto cresceva più l'ardente voglia</l>
<l>Di star tra l'onde: e quando io t'era appresso</l>
<l>Sì che veder tu mi potessi, allora</l>
<l>Crescea la forza, e m'ingegnava usare</l>
<l>L'ingegno e l'arte, et or la fronte in giuso</l>
<l>Rivolta, me ne gìa gravoso al fondo;</l>
<l>Poscia risorto in altra parte, andava</l>
<l>Passeggiando per l'onde; or sopra l'onde</l>
<l>Ti faceva veder le spalle ignude,</l>
<l>E mi sforzava sol ch'ai lumi santi</l>
<l>Qualche gesto gradisse: ed a gran pena</l>
<l>La vecchiarella tua debile e inferma</l>
<l>Ti poteva tener ch'in gonna in mezzo</l>
<l>Non venissi dell'acque, e già ti vidi</l>
<l>(Né simulasti il bel desio del core)</l>
<l>Farti sì presso al mar ch'ella non valse,</l>
<l>Benché v'oprasse ogni sua forza estrema,</l>
<l>Far sì che liete, o fortunate loro,</l>
<l>Non ti baciasser le prime onde il piede.</l>
<l>Come io fui poscia in su l'arena sorto,</l>
<l>Tu dolcemente m'accogliesti in braccio;</l>
<l>E tai nel volto, e ne la fronte molle</l>
<l>Sospir mandasti, e v'affigesti baci,</l>
<l>Che ben degni sarien ch'i grandi Dii</l>
<l>Trapassassero il mar per trarne un solo;</l>
<l>E del bel collo tuo togliendo il velo,</l>
<l>M'asciugavi la chioma, e 'l petto, e 'l viso,</l>
<l>Che la pioggia del mar bagnato aveva.</l>
<l>Quel che poscia tra noi felici amanti</l>
<l>Seguì, sassel la notte, e 'l sappiam noi,</l>
<l>E la torre, e la face, il cui bel lume</l>
<l>Ne la notte e nel mar la via mi mostra.</l>
<l>E tante fur di sì beata notte</l>
<l>L'amorose accoglienze, e l'alme gioie,</l>
<l>Che via più tosto annoverar si puote,</l>
<l>Che quelle dir, dell'Ellesponto intorno</l>
<l>L'alga, l'arene, e l'onde; e quanto breve</l>
<l>Era più del gioir l'amato tempo,</l>
<l>Era tanto minor l'ocio, e ciascuno</l>
<l>Oprava sì che non passava indarno</l>
<l>De l'ore fuggitive un breve punto.</l>
<l>Già fiammeggiava l'amorosa stella</l>
<l>Che viene inanzi a l'alba; e l'alba uscita</l>
<l>Di grembo al freddo e vecchierello sposo</l>
<l>Per cacciar l'ombra era apparita in cielo,</l>
<l>E noi l'un l'altro insieme avinti e stretti</l>
<l>Ci baciavamo a gara, e ne doleva</l>
<l>Che fosser state, oimè, di gioia tale,</l>
<l>Di così lieta e fortunata notte,</l>
<l>Di così bel piacer, l'ore sì corte.</l>
<l>Poi forzato dal tempo, e da l'amaro</l>
<l>Garrir di tua nutrice, io me n'andai</l>
<l>Verso i gelati lidi, e mesti in volto</l>
<l>Quasi piangendo ognun di noi tornosse,</l>
<l>Tu ver la torre tua, io verso il mare,</l>
<l>Volgendo col pensier l'umide luci</l>
<l>Là 'v'è il mio sole, e la mia vita alberga.</l>
<l>E se credenza dar si deve al vero,</l>
<l>Credimi, vita mia, che quando io vegno</l>
<l>Esser mi par qual notator più lieve,</l>
<l>Ma quando io parto, io son sì stanco e greve</l>
<l>Ch'ogni onda par che mi traporti al fondo.</l>
<l>Credimi questo ancor, ch'agevol parmi</l>
<l>La via ch'a te mi guida, e quando io riedo</l>
<l>Mi si mostra il camin gravoso ed erto,</l>
<l>Qual di più duro e faticoso monte:</l>
<l>E a forza (oimè, ch'il crederia?) ritorno</l>
<l>Al patrio lido, et in mia patria a forza</l>
<l>Faccio soggiorno. Ahi lasso me, per quale</l>
<l>Cagion siam noi da breve rio divisi,</l>
<l>Se nostre alme si stan mai sempre insieme?</l>
<l>Perché non have una sol terra uniti</l>
<l>Due corpi, oimè, sì come ella ha due menti?</l>
<l>Tu volentieri abiteresti Abido,</l>
<l>Io volentier farei mia stanza in Sesto,</l>
<l>Che tanto Sesto mi diletta e piace,</l>
<l>Quanto a te piace il piccioletto Abido.</l>
<l>Perché conviemmi, oimè, qualor turbato</l>
<l>Veggio da' venti il mar, turbar me stesso,</l>
<l>E per leve cagion fermare il nuoto?</l>
<l>Già mi cred'io che i nostri amor non sieno</l>
<l>Nascosi a' curvi e bei delfini, e credo</l>
<l>Esser già noto ai più minuti pesci,</l>
<l>E già ne l'onde appar la stampa e l'orma</l>
<l>Del mio camin, sì come in terra suole</l>
<l>Il vestigio apparir di carro o ruota</l>
<l>Che per molto girar la via ritriti.</l>
<l>Già mi solea doler che d'uopo fosse</l>
<l>Per venirti a trovar notar mai sempre:</l>
<l>Or mi lamento, e mi querelo meco</l>
<l>Che 'l vento strida sì, sì s'alzi il mare,</l>
<l>Ch'io non possa varcar notando a riva,</l>
<l>Ch'ei sì biancheggia, et orgoglioso freme</l>
<l>Ch'a gran pena si sta sicura in porto</l>
<l>Ben salda nave; e mi cred'io ch'allora</l>
<l>Ch'ei sommerse Elle, e le furò sdegnoso</l>
<l>La vita e 'l nome, ei fosse irato quale</l>
<l>Sonante si mostra or, crucciato, e torvo,</l>
<l>E per la morte fia mai sempre infame</l>
<l>Questo picciolo stretto, ancor ch'egli aggia</l>
<l>Fin qui salvato al tuo fedel la vita.</l>
<l>Oh quanta invidia al fortunato Friso,</l>
<l>Lasso, port'io, che per quest'onde irate</l>
<l>Portato fu dal bel monton dell'oro!</l>
<l>Ma io non chieggio al mio passar soccorso</l>
<l>Di nave, o di monton, sol bramo l'acque</l>
<l>Al felice notar tranquille e piane:</l>
<l>Ché non m'è d'uopo usar timone o remo,</l>
<l>Che s'avrò l'acque al mio notare amiche,</l>
<l>Nave sarò, nocchier, timone, e merce;</l>
<l>Né la testa alzerò guardando in cielo</l>
<l>A la grand'Orsa, od al gelato Arturo,</l>
<l>Che di Fenicia il navigante accorto</l>
<l>Nel tempestoso mar per segno osserva,</l>
<l>Ché le communi stelle amor non cura.</l>
<l>Miri altri pure Andromeda, o la chiara</l>
<l>Corona d'Arianna, o la minore</l>
<l>Orsa, che splende entro al gelato polo,</l>
<l>Ch'io non mi curo aver per guida e lume</l>
<l>Nel mio dubbio camin colei che piacque</l>
<l>Al giovine Perseo, o al padre Bacco,</l>
<l>Ch'io scorgo sempre una più chiara stella,</l>
<l>Una più pura, e più serena luce,</l>
<l>Per cui non vedrà mai mio amor la notte;</l>
<l>Cui mentre mirerò, sicuro andrommi</l>
<l>Ne' perigli maggior del mare, e dove</l>
<l>Sicura trapassò l'armata greca,</l>
<l>Quando l'onde solcò per irne in Colco;</l>
<l>E potrò superar notando a prova</l>
<l>Melicerta, e colui ch'in dio del mare</l>
<l>Grand'e bella virtù d'erba converse.</l>
<l>Le braccia giovenil debili e frali</l>
<l>Si fan talor dal passeggiar per l'acque,</l>
<l>E trar le posso a gran fatica fuore;</l>
<l>Ma come io dico: oh che bel premio fia</l>
<l>De la vostra fatica, allor che voi</l>
<l>Vi poserete in su l'amato collo</l>
<l>Di vostra donna; allor, ripreso ardire</l>
<l>E nuova forza, al bel riposo amato</l>
<l>S'affrettan girne, e mi traportan come</l>
<l>Destro corsier che da le mosse parta.</l>
<l>Io dunque sempre mai quegli occhi santi</l>
<l>Rimirerò, che m'hanno acceso il core,</l>
<l>E più che fiammeggiar di bel pianeta</l>
<l>Seguirò te, che d'abitare in cielo</l>
<l>Più degna sei che qui tra noi mortali:</l>
<l>Degna certo del ciel, ma pur dimori</l>
<l>Ancora in terra, e se levar ti vuoi</l>
<l>Al tuo bel nido, ed onorato albergo,</l>
<l>Mostrami il bel sentier d'alzarmi teco</l>
<l>Al bel sommo di Giove eterno seggio.</l>
<l>Questo, lasso, è cagion perché sì raro</l>
<l>Seder ti possa io miserello in grembo,</l>
<l>E che qualor l'innamorata mente</l>
<l>Veggia turbarse il mar, si turbi anch'essa.</l>
<l>E che mi giova, oimè, che 'l maggior seno</l>
<l>Dell'Ocean non mi divida e parta</l>
<l>Da te mio sol, da te mia vita e bene,</l>
<l>Se sì stretto canal m'oltraggia, e priva</l>
<l>Di quanta aver mai possa estrema gioia?</l>
<l>Né so s'io mi vorrei da lunge avere</l>
<l>Te, mio bel nume, e doloroso e mesto</l>
<l>Sotto a l'estremo ciel guidar mia vita;</l>
<l>Perché quanto men lunge ho, lasso, il foco,</l>
<l>Tanto più m'ardo, e dentr'a l'alma ho sempre</l>
<l>Il bel desio, ma non ho sempre in braccio</l>
<l>Quella che sospirando ognora attendo.</l>
<l>E tanto m'è vicin mio sommo bene</l>
<l>Che con la propria man lo prendo, e stringo,</l>
<l>Ma l'averlo sì presso assai sovente</l>
<l>A sospirare, e lagrimar invita:</l>
<l>E ch'altro far desio che seguir sempre,</l>
<l>Qual Tantalo al supplicio eterno dato,</l>
<l>I fuggitivi pomi, e bever l'acque,</l>
<l>Che tanto fuggan più quanto più bramo</l>
<l>Far l'assetate labbra a l'acque appresso?</l>
<l>Io dunque mai non sederotti in grembo,</l>
<l>Se non quando vorranno i venti e l'onde?</l>
<l>Né mi vedrà già mai tempesta o pioggia</l>
<l>Starmi felice a la mia donna in braccio?</l>
<l>Né trovandosi qui tra noi mortali</l>
<l>E de' venti e del mar cosa men fida,</l>
<l>Tra venti e l'onde avrà mai sempre albergo</l>
<l>Mia speme e mio desio? ahi tristo amante!</l>
<l>Intanto il mar d'infuriar non resta.</l>
<l>Ma come sarà ei torbido in vista</l>
<l>Quando Boote, e le piovose stelle,</l>
<l>E 'l gregge sacro apporterangli insieme</l>
<l>Nembi, pioggie, furor, tempesta, e tuoni?</l>
<l>Io sarò tanto allor d'animo audace,</l>
<l>Che 'l poco accorto Amor trarrammi in mezzo</l>
<l>De l'acque insane, o non sapend'io stesso</l>
<l>Il mio folle desio temprar, de l'onde</l>
<l>Al dispetto verrò notando a riva.</l>
<l>Né ti pensar, perché sia lunge il tempo,</l>
<l>Con tanto ardir ch'io ti prometta questo,</l>
<l>Ché tu n'avrai tra poche notti il pegno:</l>
<l>Che se 'l gonfiar de' minacciosi flutti</l>
<l>Durasse ancor per qualche notte, e l'ira,</l>
<l>Io son fermato di provar s'io possa,</l>
<l>Contra il voler del tempestoso mare,</l>
<l>Contra il voler degli orgogliosi venti,</l>
<l>Nudo varcare a le tue belle arene:</l>
<l>Che l'ardir mio o mi trarrà sicuro</l>
<l>Al desiato lido, o morte in quelle</l>
<l>Acque, a mia gioia ed al mio ben nimiche,</l>
<l>Amorzerà l'amor, la vita, e 'l foco.</l>
<l>Io nondimen di spirto ignudo e casso</l>
<l>Avrò desio, e ne prego ora il cielo,</l>
<l>Ch'inanzi agli occhi tuoi mi gettin l'onde,</l>
<l>E nel bel lido tuo umide e morte</l>
<l>Giaccin mie membra ed insepolte e nude:</l>
<l>Ch'io so ch'almen tutta pietosa in vista</l>
<l>Non sdegnerai toccarmi, e dir piangendo:</l>
<l>Io son cagion de la sua trista morte.</l>
<l>So ben che ti spaventa, e ti contrista</l>
<l>Il mal presagio, e l'infelice nunzio</l>
<l>Del mio morire, e in questa parte sola</l>
<l>Odiosa ti sarà la carta, e i versi:</l>
<l>Deh non ti lamentar, ma prega meco</l>
<l>Che 'l mar, che 'l ciel, che l'adirato vento</l>
<l>Omai s'acqueti, e rassereni, e posi.</l>
<l>Né d'uopo abbiam che lungamente in pace</l>
<l>Si stian Nettunno e 'l vento: io sol desio</l>
<l>Che tanto sia tra lor riposo e tregua</l>
<l>Quanto mi basti a trapassare in Sesto.</l>
<l>Come io son giunto al desiato lito,</l>
<l>Cresca l'impeto e 'l suon, la rabbia, e l'ira</l>
<l>Degli Aquiloni, e del marino gregge</l>
<l>Odasi risonar l'orribil grido,</l>
<l>Ch'entro al bel grembo tuo tranquillo il porto</l>
<l>Trovo al mio legno, e non ritrovo arena</l>
<l>Ove la nave mia più lieta posi.</l>
<l>Chiudami quivi, ove lo star m'è dolce,</l>
<l>Adra tempesta, o procelloso tempo,</l>
<l>Ch'allor pigro sarò, timido, e saggio</l>
<l>De l'Ellesponto a navigar lo stretto;</l>
<l>Né mi dorrò che l'implacabil vento</l>
<l>Posar non lasci entro al suo letto il mare,</l>
<l>Né che 'l sordo Nettunno i caldi preghi</l>
<l>Si sdegni udir, né mi conceda il varco.</l>
<l>Tenghinmi pur le torbid'onde indietro,</l>
<l>E mi stringhin tue braccia, e dal mio sole</l>
<l>Doppia cagione il dipartir mi vieti.</l>
<l>Dolce Ero mia, dolce mio ben, mia vita,</l>
<l>Tosto che cangi in più benigno aspetto</l>
<l>La faccia il cielo, e si tranquilli il mare,</l>
<l>Io farò remi de le braccia al corpo,</l>
<l>E vela del desio: tu sempre accesa</l>
<l>Abbia la stella in su l'eccelsa torre,</l>
<l>E questa intanto aventurata carta</l>
<l>Entro al tuo sen per me s'adagi e dorma;</l>
<l>Cui prego di seguir, tosto che caggia</l>
<l>L'orgoglio al mar, il che bramoso attendo.</l>
</lg>
<p>Il fine di questo amore vedilo nel fine della seguente epistola, ch'è la risposta di questa.
</p>

</div1>

<div1 type="epistola">
<head> Ero a Leandro<lb/>Epistola decimaottava </head>

<p>Rispondendo Ero alla lettera di Leandro,
 gli dice quanto sia
peggiore lo stato d'una donna che 
ami che non è quello d'uno uomo,
perché molti più sono i diporti 
d'uno uomo libero, onde possi
temperare i desiderii d'amore, 
che non sono quelli d'una
fanciulla, che ardentemente amando 
sia forzata viversi come serva
in casa, e con molte parole gli 
mostra quanto ella desideri di
vederlo e di averlo appresso;
 confortalo nondimeno ad aversi cura,
e che non voglia temerariamente
 mettersi a passare, acciò che
morendo non fosse causa della sua
 morte, perché s'era molto
sbigottita d'un sogno d'un delfino
 che ella aveva veduto gittato
dalla tempesta in sul lido. 
Ove il poeta dimostra quanto sieno
impazienti le donne nell'amare,
 e che per ogni piccolo sospetto si
mettono in disperazione, e con 
tutto ch'elle bramino grandemente
di ritrovarsi con l'amante, non 
voglion però che egli si metta a
pericolo della vita, come quelle
 che desiderano più la lunghezza
del piacere che l'istesso piacere.
</p>

<lg>
<l>Se tu dolce mio ben, dolce mia vita,</l>
<l>La mia salute, e la mia vita brami,</l>
<l>Come ne mostran fuor tuoi grati accenti,</l>
<l>E la cortese inaspettata carta,</l>
<l>Vienne, o Leandro mio, vientene e porgi</l>
<l>A la dolce Ero tua, tua fida amante,</l>
<l>Col grato aspetto tuo quell'alma gioia</l>
<l>Che tu mi mandi in sì bei versi ascosa.</l>
<l>Ogni tardar ch'ai veri amanti allunga</l>
<l>De' bei desiri il desiato tempo,</l>
<l>Di gelosi pensier, d'ardenti cure,</l>
<l>E di sospetti rei mai sempre è pieno:</l>
<l>Et io di te sì fieramente accesa</l>
<l>Mi trovo, oimè, che temperar non posso,</l>
<l>Con sofferir la lunga assenza, il foco.</l>
<l>Egli è ben ver che con eguale ardore</l>
<l>Ambi n'incende una medesma fiamma,</l>
<l>Ma io d'animo son di te men forte,</l>
<l>Né contra a tanto ardor difesa truovo,</l>
<l>E credo che voi altri abbiate il core</l>
<l>Contra i colpi d'amor più fermo e duro;</l>
<l>Che come son le giovanette amanti</l>
<l>Di corpo sempre e delicate e molli,</l>
<l>Così di mente son tenere e frali:</l>
<l>E se non vuoi ch'io mi consumi e sfaccia,</l>
<l>E di caldo desio mi strugga e pera,</l>
<l>Al dolce nuoto omai raccorta l'ore.</l>
<l>Voi nel seguire or le fugaci fiere,</l>
<l>Ed or nel coltivar l'amene ville,</l>
<l>Vi trapassate in bei diporti e grati</l>
<l>L'ore noiose; ora il pensier ne ingombra</l>
<l>Lite civile, or l'onorate palme,</l>
<l>Che de la lotta al vincitor si danno,</l>
<l>V'empion di bel desio l'animo ognora;</l>
<l>Or vi ritiene il maneggiar gentile</l>
<l>Di veloce corsiero, or laccio e vischio</l>
<l>Tendete agli uccelletti; or l'amo e l'esca</l>
<l>Gittate ai pesci, et or sedendo a mensa</l>
<l>Fate men grave il trapassar del tempo.</l>
<l>Ma io, che son di tai diporti priva,</l>
<l>Benché fosse minor mio incendio e foco,</l>
<l>Altro non so che fieramente amarte:</l>
<l>E tal è l'amor mio, tale è mia fiamma,</l>
<l>Ch'ogni umana credenza avanza il vero.</l>
<l>E mentre il tuo venir bramosa attendo,</l>
<l>Mentre sospiro ed i momenti conto,</l>
<l>O ver di te, dolce mio ben, ragiono</l>
<l>Con la cara nutrice, e di tua assenza</l>
<l>Qual sia cagion mi maraviglio seco,</l>
<l>O riguardando il mar, cui turba e move</l>
<l>Empio Aquilon, con quelle istesse quasi</l>
<l>Parole acre con cui biasmavi l'onde,</l>
<l>Con le medesme anch'io Nettunno incolpo;</l>
<l>O quando han raffrenato alquanto l'acque</l>
<l>L'orgoglio e l'ira, io mi lamento e credo</l>
<l>Che tu possa notar, ma ch'al tuo nuoto,</l>
<l>Non l'onde più, ma 'l tuo voler contrasti.</l>
<l>E mentre meco io mi querelo e doglio,</l>
<l>Piovommi amare lagrime dal viso,</l>
<l>Cui con tremante man pietosa asciuga</l>
<l>De' miei martir la consapevol vecchia.</l>
<l>Spesso rimiro ancor s'in queste arene</l>
<l>Son l'orme impresse dell'amate piante,</l>
<l>Come se 'l lido in se medesmo serbe</l>
<l>Del conosciuto piè la stampa e l'orma;</l>
<l>Or per saper di te novella grata,</l>
<l>O per scriverti almen duoi versi brevi,</l>
<l>Vo domandando se d'Abido alcuna</l>
<l>Nave sia giunta, o se nocchier di Sesto</l>
<l>Per passare ad Abido il legno scioglia.</l>
<l>E perché narrerò come io ritorni,</l>
<l>E quante volte, ad abbracciare il giorno</l>
<l>E ripiegare, e ribaciare insieme</l>
<l>I panni tuoi, che per passare ignudo</l>
<l>L'onde dell'Ellesponto a l'alba spogli?</l>
<l>Così mi passo il dì; ma poi che l'ombra</l>
<l>E dolce notte a' nostri amori amica,</l>
<l>Cacciato il sol, ne fa veder le stelle,</l>
<l>Subito saglio in su la torre, e quivi,</l>
<l>Dell'usato sentier fidata duce,</l>
<l>L'usata face in un momento accendo.</l>
<l>E postasi a filar la vecchiarella,</l>
<l>Ragionando con meco et io con lei,</l>
<l>L'ore inganniam de la noiosa notte.</l>
<l>E se brami saper quel ch'io favelli,</l>
<l>Mentre sospiro e con desio t'aspetto,</l>
<l>Sappia, ben mio, che da mia lingua fore</l>
<l>Altro non vien che di Leandro il nome.</l>
<l>Pensi tu, le dico io, che 'l mio bel sole</l>
<l>Sia di sua casa uscito, e ch'egli omai</l>
<l>Si sia involato a' duoi gelosi vecchi,</l>
<l>O pur vegliano ancora, ed ei gli teme?</l>
<l>Credi tu ch'egli ancor deposti i panni</l>
<l>Abbia nel lido, e perché meno offenda</l>
<l>L'acqua le membra e' si sia unto il corpo?</l>
<l>Ella accenna di sì, non ch'ella curi</l>
<l>Del nostro ben, ma perché 'l sonno grave</l>
<l>Le fa chinar la sonnacchiosa fronte.</l>
<l>E dopo un breve tempo io dico: certo</l>
<l>Che 'l mio Leandro è già ne l'onde entrato,</l>
<l>E notando sen viene; e poi ch'un filo</l>
<l>Di stame tal da la conocchia ho tratto</l>
<l>Che 'l fuso ond'io lo torco arriva in terra,</l>
<l>Io le domando s'ella crede ancora</l>
<l>Che tu del tuo camin sia giunto al mezzo;</l>
<l>Et or da la finestra il mar rimiro,</l>
<l>Or con tremante e paurosa voce</l>
<l>Prego che vento al tuo notare amico</l>
<l>T'agevoli il camino, or mesta e cheta</l>
<l>S'alcuna voce ascolti intenta ascolto,</l>
<l>Et ogni suon che mi percuote il core</l>
<l>Creder mi fa che tu sia giunto a riva.</l>
<l>Così tra dubbio e speme, essendo corsa</l>
<l>Per gran spacio di ciel l'oscura notte,</l>
<l>L'affannate mie luci il sonno ingombra,</l>
<l>E m'addormento; e tu crudele ancora</l>
<l>Forse malgrado tuo ti giaci meco,</l>
<l>E sdegnando venir mi vieni in braccio,</l>
<l>Perché 'l notturno dio di me pietoso</l>
<l>Parer mi fa ch'or ti rimiri in mezzo</l>
<l>Notar de l'onde, or arrivato in porto</l>
<l>L'umide braccia tue mi getti al collo,</l>
<l>Et or mi par che da mie spalle io tolga</l>
<l>Candido velo, e lo ti porga, o ch'io</l>
<l>T'asciughi di mia man le chiome e 'l viso,</l>
<l>O così molle mi ti stringa al seno</l>
<l>Per dar riposo, e riscaldare alquanto</l>
<l>Le stanche braccia, e le gelate membra,</l>
<l>Et altri gusti ancor contenti, e gioie,</l>
<l>Le quai deve tacer modesta lingua,</l>
<l>Perch'a farle è piacer, ma a dirle è brutto.</l>
<l>Misera me! che lo notturno errore</l>
<l>Non dura anch'egli: fuggitivo e falso</l>
<l>Mi lascia a lo svegliar languida e mesta,</l>
<l>Perché dagli occhi miei fuggendo il sonno,</l>
<l>Fuggemi ancora ogni mio ben di braccio.</l>
<l>Oh piaccia al ciel che noi bramosi amanti</l>
<l>Abbiamo al bel desio conforme l'opra,</l>
<l>Ed a nostre dolcezze ascose l'ombre!</l>
<l>Perché stata mi son vedova e sola</l>
<l>Cotante notti? e perché stai lontano,</l>
<l>Notator pigro et agghiacciato amante,</l>
<l>Da me tua donna? egli è ben ver che l'onde</l>
<l>Son minacciose, io lo consento, e fiere,</l>
<l>E mal sicuro è il trapassare al lido:</l>
<l>Ma la passata notte aura più dolce</l>
<l>S'udio spirar: perché lasciasti indietro</l>
<l>Sì bella occasion? perché del cielo</l>
<l>Non temesti, e del mar l'incerta fede?</l>
<l>E bench'un'altra volta il mar si faccia</l>
<l>Al tuo venir tutto tranquillo e lieto,</l>
<l>E la faccia del ciel stellata e bella,</l>
<l>Non dovevi lasciar sì bella notte,</l>
<l>Che tanto era miglior quanto più presta.</l>
<l>Ma tu dirai che si turbò repente</l>
<l>La faccia al mare, e 'l grato aspetto al cielo,</l>
<l>E ti fu forza abandonar l'impresa:</l>
<l>Ma io so ben che quando affretti il nuoto,</l>
<l>Ch'in tempo assai minor trapassi a riva;</l>
<l>E certa son che nel mio grembo avresti</l>
<l>Felice porto, e non avresti d'onde</l>
<l>Sbigottirti o doler; né pioggia o vento,</l>
<l>Quand'io t'avessi entro a mie braccia accolto,</l>
<l>Unqua farebbe a la tua mente offesa.</l>
<l>Oh come ascolterei felice allora</l>
<l>Lo spirar d'Aquilon, di Borea il fiato,</l>
<l>E pregherei devota i venti e l'onde</l>
<l>Che si stesser mai sempre irati in guerra,</l>
<l>E de' più bassi e tenebrosi fondi</l>
<l>Rivolgessero al ciel le dure arene!</l>
<l>Ma d'onde avien che sì paventi e temi</l>
<l>Più dell'usato il mare, e quel che dianzi</l>
<l>Dispregiavi cotanto, or tanto fuggi?</l>
<l>Ben mi sovien che tu solevi in prima,</l>
<l>Quando venivi a me, spregiar fortuna:</l>
<l>Né men esser allor di nubi il cielo</l>
<l>Carco, né meno il tempestoso mare</l>
<l>(E se pur men, non però molto) quanto</l>
<l>Or egli sia di foribondo aspetto,</l>
<l>Allor ch'io ti diceva: eh mio bel nume,</l>
<l>Eh mio terreno dio, eh caro amante,</l>
<l>Deh sia tanto animoso e tanto audace,</l>
<l>Ch'Ero tua cara a lagrimar non aggia</l>
<l>La tua virtute. E d'ond'è nata, ahi lassa,</l>
<l>Questa nuova paura? ove è fuggito</l>
<l>Tuo grande ardire? ove è l'audace e forte</l>
<l>E sì gran notatore? ove ito è quello</l>
<l>Dispregiator de' minacciosi flutti?</l>
<l>Ma sia più tosto et avveduto e saggio</l>
<l>Che troppo audace e temerario amante,</l>
<l>Qual fusti un tempo, e non entrar nell'onde</l>
<l>Se non quando si stan tranquille e quete,</l>
<l>Pur che tu sia quel mio fedel amico,</l>
<l>Pur che così come ne scrivi ardiamo,</l>
<l>Né si spenga la fiamma, o tempo o loco</l>
<l>In tepide faville il foco solva:</l>
<l>Perché tanto non ho de' venti aversi,</l>
<l>Ch'a' miei dolci desir contrasto fanno,</l>
<l>Timore, oimè, quant'io pavento ognora</l>
<l>Che 'l pensier vago, e la volubil mente</l>
<l>Quasi vento leggier si cangi e volga;</l>
<l>E temo ancor di non parerti tale</l>
<l>Che tu non deggia al periglioso varco</l>
<l>Per me tua vita offrire, e che non vinca</l>
<l>La cagione il periglio, e non ti paia</l>
<l>Molto minor de la fatica il frutto.</l>
<l>Spesso dubito ancor che non m'offenda</l>
<l>Ch'in troppo umil terren mi trovo nata,</l>
<l>E che tanto ti paia negletta e vile,</l>
<l>E sì minor del tuo lignaggio illustre,</l>
<l>Che d'un giovin d'Abido, e d'uno amante</l>
<l>Così gentile io sia stimata indegna:</l>
<l>Ma sopportar potrò tutt'altri oltraggi,</l>
<l>Fuor ch'altra donna il tuo venir mi toglia,</l>
<l>O che altro amor la nostra fiamma avanzi.</l>
<l>Giunga più tosto, oimè, mia vita al fine</l>
<l>Prima che dente rio, prima che 'l morso</l>
<l>Dell'empia gelosia mi roda il core:</l>
<l>Né scrivo ciò perché tu m'abbia ancora</l>
<l>Dato cagion di lamentarmi, o ch'io</l>
<l>Abbia veduto ai simulati affetti</l>
<l>Di futuro dolor presagio tristo,</l>
<l>Né perché alcun con sue parole m'aggia</l>
<l>Di geloso timor percosso il petto:</l>
<l>Ma ti ragiono a questa guisa, ahi lassa,</l>
<l>Però ch'ogni sospetto il cor mi preme.</l>
<l>E qual fu mai senza sospetto amore?</l>
<l>Chi mai senza timor per uom si strusse?</l>
<l>Ahimè! che troppo ai veri amanti nuoce</l>
<l>La lunga assenza degli oggetti amati,</l>
<l>E di freddo timor lor alme ingombra.</l>
<l>Felici quelle, aventurate loro,</l>
<l>Ch'hanno presente il desiato bene,</l>
<l>Né lontananza mai temer le face,</l>
<l>Né ver né falso mai sospetto preme</l>
<l>Lor alme liete; oh fortunata lei,</l>
<l>Che vedendosi ognor sua gioia inanzi</l>
<l>Del presente si gode, e meglio aspetta!</l>
<l>Ma io, misera me, che quasi ho sempre</l>
<l>Lunge da me quant'io gradisca in terra,</l>
<l>Non men del ver che simulato oltraggio</l>
<l>Mai sempre temo, e l'uno e l'altro verme</l>
<l>Sempre mi rode, e mi consuma il core.</l>
<l>Oh piaccia al ciel che di tardanza tale</l>
<l>Tuo genitor ne sia cagione, o questo</l>
<l>Che sì rabbioso spira averso vento,</l>
<l>Non altra donna che t'abbracci e stringa!</l>
<l>Che se ciò fusse, io mi morrei di doglia:</l>
<l>E gran peccato e grand'error commetti</l>
<l>Se morte brami a chi ti brama vita.</l>
<l>Ma tu non mi farai cotanto oltraggio,</l>
<l>E vanamente mi contristan queste</l>
<l>Gelose cure; e la tempesta e 'l vento</l>
<l>Sol è cagion che tu mi stia da lunge.</l>
<l>Misera me, con qual furor percuote</l>
<l>L'onda marina e tempestosa i lidi,</l>
<l>E qual vela del ciel l'aspetto lieto</l>
<l>Oscuro nembo: ahimè! che forse è giunta</l>
<l>Nefele al mar per lagrimar la figlia,</l>
<l>Che qui cadde e morio; od Ino ingiusta,</l>
<l>Ino d'Elle matrigna, infesta l'onda,</l>
<l>L'onda che serba ancor l'odiato nome</l>
<l>De l'odiata figliastra: e questo seno</l>
<l>Di mar fu sempre a le fanciulle averso,</l>
<l>Ch'ei sommerse Elle, e me crudele offende.</l>
<l>Ma tu sommo del mar pietoso dio,</l>
<l>Rimembrando talor l'ardenti fiamme</l>
<l>Che t'arser già sì fieramente il core,</l>
<l>Non dovevi impedir de l'onde il varco</l>
<l>Al dolce e caro mio Leandro amato</l>
<l>Col gran soffiar di Tramontana o d'Ostro:</l>
<l>Che se ben ti sovien, tu già sentisti</l>
<l>Il gran caldo d'amor, se già l'amore</l>
<l>Che t'arse il cor per la gentile e bella</l>
<l>Vaga Amimone e per la bella Tiro</l>
<l>Finto non fu, né simulato il foco</l>
<l>De la chiara Alcion, de l'alma figlia</l>
<l>D'Alemone e Ceine, e di Medusa,</l>
<l>Le cui chiome cangiò Minerva in serpi;</l>
<l>Né favolosa fu l'ardente fiamma</l>
<l>Che per la figlia del gran re di Troia</l>
<l>T'infiammò il petto, e non fu van l'ardore</l>
<l>Della vaga Celeno in cielo accolta,</l>
<l>E di mill'altre, i cui bei nomi ho letti,</l>
<l>E quanto crede alcun, tenesti in braccio.</l>
<l>A che dunque, o Nettunno, avendo esperto</l>
<l>Tante volte d'amor la forza e 'l foco,</l>
<l>Turbato in vista il bel sentier ne chiudi?</l>
<l>Mostrati altier là nel gran vaso immenso</l>
<l>Del superbo Oceano, ivi fa' prova</l>
<l>Del tuo valor, non in angusto rivo,</l>
<l>Che d'Asia solo i fortunati lidi,</l>
<l>E che d'Europa i bei confin diparte;</l>
<l>Et al gran dio del mar conviensi sempre</l>
<l>Mostrarsi altier nel travagliar per l'acque</l>
<l>Le gravi antenne, e le superbe navi,</l>
<l>Non con mostrare il fier sembiante e crudo</l>
<l>A giovane gentil, ch'ardendo brami</l>
<l>Ir di sua donna a le bramate arene,</l>
<l>E gir notando a la sua vita in seno:</l>
<l>Che questo onor non del gran dio de l'acque,</l>
<l>Ma di picciol ruscello è indegna palma.</l>
<l>Egli è di stirpe e di lignaggio illustre,</l>
<l>Ma la sua nobiltà non vien da quello</l>
<l>Da te sì fieramente odiato Ulisse.</l>
<l>Deh tranquillati omai, servane in vita</l>
<l>Leandro mio, e me sua donna seco,</l>
<l>Ché da l'onde medesme ancor mia vita,</l>
<l>Come del mio signor la vita pende.</l>
<l>Così meco talor piango e ragiono:</l>
<l>E mentre io mi lamento, il lume scoppia</l>
<l>(Perch'a sua luce in questa carta vergo),</l>
<l>E 'l vago sfavillar presagio lieto</l>
<l>Mi fa del tuo venire; e la mia vecchia</l>
<l>Versando il vin sopra il sacrato foco,</l>
<l>Noi sarem tre doman, mi dice, e beve.</l>
<l>Deh fa', dolce mio ben, varcando il mare,</l>
<l>O sempre entro al mio cor scolpito e fisso,</l>
<l>Che tu venga a star nosco: eh vienne, ingrato,</l>
<l>Vienne, crudele, a ritrovar tua donna.</l>
<l>Deh perché senza te giacer mi deggio</l>
<l>Sola nel mezzo a le neglette piume?</l>
<l>Chi ti fa paventar, chi ti ritiene?</l>
<l>Sia pur senza timor, che l'alma e bella</l>
<l>Madre d'Amor, che fuor dell'onde uscio,</l>
<l>Farà l'onde tranquille, e ti fia duce</l>
<l>A questa audace ed amorosa impresa.</l>
<l>Spesso desio mi vien d'entrar nell'acque,</l>
<l>E trapassare il periglioso stretto;</l>
<l>Ma questo mare a le fanciulle suole</l>
<l>Esser nimico, e più cortese ai maschi:</l>
<l>Perché qual fu cagion che quindi insieme</l>
<l>Friso passando, e la bellissima Elle,</l>
<l>Elle sola cadeo, Elle a quest'onde</l>
<l>Diede morendo il sempiterno nome?</l>
<l>Ma se tu temi, oimè, che al corpo afflitto</l>
<l>Manchi il valor nel ritornarse indietro,</l>
<l>Né possin sostener le braccia e i piedi</l>
<l>Del doppio nuoto il faticoso incarco,</l>
<l>Fermati in mezzo a l'acque: io nuda e presta</l>
<l>Verrò per l'onde ad incontrarti, e quivi</l>
<l>Standoci a galla, affettuosi baci</l>
<l>Ci darem lieti, e ciaschedun dapoi</l>
<l>Si tornerà tutto contento a riva.</l>
<l>Quest'è ben poca al desiderio ardente</l>
<l>Di bramoso amator contento e gioia,</l>
<l>Ma ben che poca fia, fia più che nulla.</l>
<l>Volesse il ciel che la vergogna omai,</l>
<l>Che ne costringe a ricoprir l'ardore,</l>
<l>Vinta cedesse a la gran fiamma, o questo</l>
<l>Soverchio amor che sì n'incende e strugge</l>
<l>Non temesse di quel ch'infamia apporti:</l>
<l>Ma la vergogna e l'amorosa fiamma</l>
<l>Mal son congiunte, e sta mia mente in dubbio</l>
<l>Qual più deggia seguir: l'una ne giova,</l>
<l>N'arreca l'altra, a chi la teme, onore.</l>
<l>Perché, lassa, non sei, Leandro amato,</l>
<l>Qual Pari in Grecia, o qual Giasone in Colco,</l>
<l>Ch'ambi le donne lor rubaro a' padri?</l>
<l>Né pria vide Giason l'altero Fasi,</l>
<l>Né pria dei Colchi a le bramate arene</l>
<l>Legò la bella e fortunata nave,</l>
<l>Che l'amata sua donna al padre tolse;</l>
<l>Né prima entrò ne l'onorato albergo</l>
<l>Del maggior greco il peregrin di Troia,</l>
<l>Che si fuggio con la bramata preda:</l>
<l>Ma tu forzato sei lasciar sovente</l>
<l>Colei che spesso ad abbracciar ritorni,</l>
<l>Colei che tanto adori; e quando il mare</l>
<l>È più turbato, ed agli armati legni</l>
<l>Mal sicuro a passare, allor convienti</l>
<l>Per goder il tuo ben varcarlo a noto.</l>
<l>Ma tu del mar dispregiatore altero,</l>
<l>Tu vincitor de' perigliosi flutti,</l>
<l>Deh fa' che tanto abbia Nettunno a vile,</l>
<l>Che dentro al tuo pensier ne temi ancora.</l>
<l>Le navi, oimè, che con tant'arte sono</l>
<l>Con pece entro e di for saldate e chiuse,</l>
<l>Sen van talor per la tempesta al fondo:</l>
<l>E tu pensi poter col nuoto solo</l>
<l>Varcar sicuro, e più che l'onde averse,</l>
<l>Più che le vele, e più che i remi duri</l>
<l>Possa il valor de l'affannate braccia?</l>
<l>I più franchi nocchier, Leandro amato,</l>
<l>Teman passar qualor turbato freme</l>
<l>Co' legni loro il periglioso stretto,</l>
<l>Lo stretto che tu vuoi passare a nuoto.</l>
<l>E qui soglion talor dal mar gittarsi</l>
<l>I rotti legni e gli affogati corpi</l>
<l>Ch'adra tempesta in mezzo al rio sommerse.</l>
<l>Misera me, che tal m'accende amore</l>
<l>Ch'io bramo già che quant'io parlo e scrivo</l>
<l>Non sia da te messo ad effetto, e quello</l>
<l>Ch'ho detto entro al tuo cor non aggia loco,</l>
<l>E ch'a me poco obediente amante</l>
<l>Faccia l'orecchie a' bei ricordi sorde,</l>
<l>Anzi ten venga, e le bagnate braccia</l>
<l>Stanche dal passeggiar mi getti al collo:</l>
<l>Ma quante volte poi mi volgo a l'onde,</l>
<l>E le veggio così crucciose e fiere,</l>
<l>Un gelato timor mi scuote il cuore;</l>
<l>Né men, lassa, il pensier m'ingombra e preme</l>
<l>La vision de la passata notte</l>
<l>(Ben ch'io devota ai tenebrosi Dii</l>
<l>Abbia già fatto i sacrifici oscuri),</l>
<l>Ove presso al mattin, quando era omai</l>
<l>Venuto men de la lucerna il lume</l>
<l>(Perché presso al mattino il ver si sogna)</l>
<l>E da le dita addormentate m'era</l>
<l>Caduto il fuso, ed appoggiato aveva</l>
<l>Vinta dal sonno omai le guance al letto,</l>
<l>Veder, dico, mi parve a l'onde in mezzo</l>
<l>(O misera et orribil visione!)</l>
<l>Vago delfin notar, cui poi ch'alquanto</l>
<l>L'ebbe per l'acqua a suo piacer rivolto</l>
<l>Empio Aquilone, in su l'arena al fine,</l>
<l>Miser, lo trasse, ove perdeo la vita.</l>
<l>Sia pur quanto si vuol fallace il sogno,</l>
<l>Ch'io ne pavento in me medesma e tremo;</l>
<l>Né ti fidar col giovenile ardire</l>
<l>Di commetter tua vita a l'onde infide,</l>
<l>Se non quando si stan tranquille e quete:</l>
<l>E quando a te sia la tua vita a vile,</l>
<l>Prendati almen de la mia vita cura,</l>
<l>Che senza te né la mia propria vita,</l>
<l>Né me stessa amerei; ma spero omai</l>
<l>Che 'l vento posi, e si quieti il mare,</l>
<l>E ti faccia al passar la via sicura.</l>
<l>Prendi il viaggio allor, allor con fretta</l>
<l>Le braccia e i piè per le ferm'onde muovi;</l>
<l>E poi che il mar tanta procella ingombra</l>
<l>Che mal sicuro è trapassarlo a nuoto,</l>
<l>Facciati intanto il desiar cocente</l>
<l>E 'l noioso aspettar men grave e forte</l>
<l>Questa, ch'io tanto invidio, amata carta.</l>
</lg>

<p>Il seguito di questo amore 
fu che Leandro, spinto una volta da
soverchio amore, si mise a nuoto 
per l'Ellesponto mentre era
turbato, e non potendo resister 
notando all'impeto dell'acque,
affogò. E gittato da l'onde a la 
riva di Sesto sotto alla finestra
d'Ero, ella, conoscendo il corpo,
 si gittò da quella finestra, e
morì; et è cosa notissima.
</p>

</div1>

<div1 type="epistola">
<head> Aconzio a Cidippe<lb/>Epistola decimanona </head>

<p>Ritrovandosi Aconzio fieramente 
innamorato di Cidippe, e
non avendo egli ardire di
 chiederla apertamente per moglie,
forse per la disconvenevolezza 
del sangue, s'imaginò una
bellissima astuzia; e fu questa, 
che egli scrisse intorno a un
pomo queste parole: – Io ti giuro, 
Aconzio, per la casta Diana
di non prendere altro marito che te –;
 et aspettando un giorno
che ella fosse nel tempio di Diana,
 le fe' cadere il detto pomo in
grembo, le parole di cui essendo
 lette da lei, le venne fatto
inavedutamente giuramento, ancor
 che ella non avesse intenzione di
prometter così fatta cosa. Avenne 
in questo mentre, che il padre
non consapevole di questo avendola 
promessa ad uno altro, ella
s'amalò di gravissima infirmità, 
per la quale Aconzio prese
occasione di scriverle la presente 
pìstola, nella quale egli le
dice che tutto il male che ella patisce
 non è per altra cagione se
non perché Diana s'è sdegnata 
con lei per non aver ella
mantenutole la fede promessa, 
e per esser promessa a nuovo marito,
e cerca con bellissime ragioni 
di ritrarla da tal matrimonio: dove
il poeta dimostra la diligenza
 e sollecitudine di gentilissimo
innamorato.
</p>

<lg>
<l>Sgombra dal cor, bella Cidippe e cara,</l>
<l>Ogni timor, che giuramento alcuno</l>
<l>Mal saggia non farai di nuovo al tuo</l>
<l>Sì fido amante, e sol mi basta averti</l>
<l>Una sol volta al giuramento astretta.</l>
<l>Leggi sicura pur: così sen vada</l>
<l>Da le tue belle membra il mal lontano,</l>
<l>Che senza in me sentir tormento o doglia</l>
<l>D'ogni aspra doglia mia, misero, è duce,</l>
<l>Come d'inganni son mie carte vote.</l>
<l>A che vergogna il tuo bel viso arrossa?</l>
<l>Ch'io credo, che sì come inanzi a quello</l>
<l>Bel simulacro di Diana e santo</l>
<l>Si fe' vermiglio il tuo leggiadro viso,</l>
<l>Così fatt'or si sien tue guance rosse.</l>
<l>Io non bramo d'aver da te l'infame</l>
<l>Frutto d'amore, o violar quel bello</l>
<l>Di tua virginità candido fiore,</l>
<l>Ma stringer sol di tua promessa fede,</l>
<l>E del santo Imeneo l'amato nodo,</l>
<l>Perch'io qual dolce tuo consorte e fido</l>
<l>T'amo, e non qual tuo disonesto amante:</l>
<l>Che se tu leggi il giuramento istesso</l>
<l>Che scritto aveva il fortunato pomo</l>
<l>Ch'io ti gittai celatamente in grembo,</l>
<l>Tu troverai che tu prometti solo</l>
<l>D'essermi sposa, e ch'io non chieggio in quello</l>
<l>Se non quel ch'io sospiro, e ch'io desio,</l>
<l>O pudica e gentil vergine e bella,</l>
<l>Ch'a te più sia ch'a quella diva a mente.</l>
<l>Ma quest'istesso ancor pavento e temo,</l>
<l>E che 'l mio amore, e tua promessa spregi:</l>
<l>E questo paventar, questa dimora,</l>
<l>Quest'avermi in oblio, fa dentro a l'alma</l>
<l>Ognor più vivo e più cocente il foco;</l>
<l>Il qual già mai non fu picciolo o leve,</l>
<l>Anzi si fece allor maggior e grave,</l>
<l>Quando egli, il dì che tu leggendo il pomo</l>
<l>Giurasti amarmi, a molta speme alzosse.</l>
<l>Tu mi festi sperar, tu creder ch'io</l>
<l>Divenir ti dovessi amato sposo.</l>
<l>Né puoi negar quel che dinanzi a l'alma</l>
<l>Diana festi, e suo tremendo nume,</l>
<l>D'essermi donna inviolabil giuro,</l>
<l>Ove ella era presente, e tue promesse</l>
<l>Intenta attese, e ch'accennasse parve</l>
<l>A l'inchinar de la virginea fronte</l>
<l>D'acconsentire a le promesse oneste.</l>
<l>Siati lecito pur biasmarmi, e dirmi</l>
<l>Ch'io ti tradi' con amoroso inganno,</l>
<l>Pur che l'inganno e la mia fraude sia</l>
<l>Al mio bel foco e grand'amore ascritta.</l>
<l>Lasso, che bramo, o che desio con queste</l>
<l>Fraudi impetrar, se non di aver Cidippe</l>
<l>Per mia consorte? e la mia bella brama</l>
<l>Ed onesto voler, che tanto sdegni,</l>
<l>Devrebbe farti a le mie voglie amica.</l>
<l>Io non son già naturalmente accorto,</l>
<l>Né per usanza astuto, e tua beltade,</l>
<l>Credimi vita mia, sol fammi esperto,</l>
<l>E lo mio ingegno a quest'imprese muove.</l>
<l>E solo Amor con le parole istesse</l>
<l>Ch'ei m'insegnò t'ha incatenata, ed egli</l>
<l>I giuri fece e le parole usate</l>
<l>Farsi nei sacri maritaggi onesti,</l>
<l>E per consiglio suo fui saggio amante,</l>
<l>Ed inventor de l'amorosa beffe.</l>
<l>Chiamisi pur questa mia impresa froda,</l>
<l>E fraudolente ognun mi dica e tristo,</l>
<l>Se tristizia è però, se fraude infame</l>
<l>Voler goder di sua consorte amata.</l>
<l>Ecco ch'io scrivo un'altra volta, e nuovi</l>
<l>Scrivo d'amante umil non finti preghi;</l>
<l>Ch'un altro inganno sarà forse, ed altra</l>
<l>Avrai cagion di lamentarti meco.</l>
<l>S'io per amarte, almo mio sol, t'offendo,</l>
<l>Io lo confesso, io ti farò mai sempre</l>
<l>Offesa e danno, e t'avrò sempre in mezzo,</l>
<l>Ancor che tu non voglia, al core affissa,</l>
<l>Ed userò per acquistarte ogni opra.</l>
<l>Se gli altri amanti audacemente entraro</l>
<l>In mezzo ai nudi e sanguinosi ferri</l>
<l>Per indi trar le lor consorti amate,</l>
<l>Perch'esser deve a me di biasmo infame</l>
<l>Soave pomo accortamente scritto?</l>
<l>Consenta pur la mia benigna stella</l>
<l>Che tante ritrovar catene e lacci</l>
<l>Possa l'ingegno mio, ch'in parte alcuna</l>
<l>Non sia la fede tua libera o sciolta.</l>
<l>Ben ci restano ancor mill'altri inganni,</l>
<l>In cui mia mente sol se stessa affanna,</l>
<l>E sol salire a questa altezza aspira,</l>
<l>Di cui quando uopo fia farò la prova,</l>
<l>Ché lo mio grand'ardor non vuol ch'indietro</l>
<l>Lasci intentata esperienza alcuna.</l>
<l>Sia pur quanto si vuol dubbioso e incerto</l>
<l>Di poterti pigliar con finti inganni,</l>
<l>Ch'in somma un laccio, un'amorosa froda</l>
<l>Sarà bastante ad annodarti il core,</l>
<l>E s'in Dio sol fia de l'impresa il fine,</l>
<l>Nondimen resterai legata e presa;</l>
<l>E bench'alcun de' suoi tenaci lacci</l>
<l>Fugga scaltra talor, non potrai sempre</l>
<l>Tutti i nodi schifar, tutte le reti,</l>
<l>Che più che tu non credi Amor t'ha tese:</l>
<l>E quando l'arti e l'amorose frodi</l>
<l>Avran poco valor, deposto in terra</l>
<l>Ogni spavento, a violenza aperta</l>
<l>Userò l'armi, e porterotti in braccio,</l>
<l>Qual guerrier vincitor l'amata preda.</l>
<l>Né di quel gran troian l'audacia biasmo,</l>
<l>Ch'in Grecia tolse al mal accorto sposo</l>
<l>L'amata donna, o d'alcun altro amante</l>
<l>Che fu viril, fu valoroso e forte</l>
<l>Sol per goder de la sua donna poi.</l>
<l>Io forse ancor ma vo' tacermi il resto:</l>
<l>E benché 'l fin di tal rapina sia</l>
<l>Dolor, lamento e morte, e morte forse</l>
<l>Mi fia doglia minor che star in vita</l>
<l>Senza la dolce mia bramata luce,</l>
<l>Che ne' begli occhi suoi mia vita porta.</l>
<l>Se tu fussi men bella, io men audace</l>
<l>A seguir te sarei, ma tua beltade</l>
<l>Audacia porge al pauroso core:</l>
<l>Tu sei cagion del temerario ardire,</l>
<l>Tu muovi l'alma a generose imprese</l>
<l>Con gli occhi tuoi, che son sì chiari e belli</l>
<l>Ch'a lor bellezza, e lor chiarezza cede</l>
<l>Il chiaro e 'l bel de le minute stelle,</l>
<l>Che del mio bell'ardor fur guide e duci.</l>
<l>I tuoi biondi capei mi fanno ancora</l>
<l>Ardito amante, e con la bianca fronte</l>
<l>Quelle tue vaghe e leggiadrette mani,</l>
<l>Onde bramo sentir stringermi il collo;</l>
<l>E le sembianze, ed i soavi sguardi</l>
<l>In gentil donna onestamente accorti,</l>
<l>E l'andar grato, e 'l pargoletto piede,</l>
<l>Candido sì che la marina Teti</l>
<l>Sì bianco forse, e così bel non l'have:</l>
<l>O me felice, o me beato, s'io</l>
<l>Laudar potessi a pien quel che s'asconde!</l>
<l>Ma giudicar si può ch'ogn'altra parte</l>
<l>In bianchezza e beltà risponda al tutto.</l>
<l>Dunque non è gran maraviglia s'io</l>
<l>Da tant'alta beltà spronato e mosso</l>
<l>Brami d'aver di tua promessa il pegno.</l>
<l>In somma io non mi sdegno e non mi curo,</l>
<l>Pur che tu sia mia prigioniera e sposa,</l>
<l>E pur che tu confessi essermi amante,</l>
<l>Che la mia beffa, e i miei sagaci inganni</l>
<l>Abbin tua mente incatenata e presa.</l>
<l>Né de la invidia o de lo sdegno altrui,</l>
<l>O de l'odio mi cal, pur ch'a l'odiato</l>
<l>Si doni il premio, e meritato dono.</l>
<l>Oimè, per qual cagion de la mia colpa</l>
<l>La pena tarda? a che pur, lasso, veggio</l>
<l>Dal grave mio fallir sì lunge il frutto?</l>
<l>Il forte Telamon per forza ottenne</l>
<l>La troiana Esion, col ferro pure</l>
<l>Vinse la bella Ippodamia gentile</l>
<l>L'invitto Achille; e l'una e l'altra poi</l>
<l>Seguì benigna il vincitor cortese,</l>
<l>Di cui mariti fur pregiati e fidi.</l>
<l>Mostrati pur quanto ti piace irata</l>
<l>E sdegnosa ver me, nimica, e fera,</l>
<l>Che non mi cal, se sì sdegnata e cruda,</l>
<l>Così nimica e così fera io possa</l>
<l>Di te goder, ch'io ben lo sdegno e l'ira,</l>
<l>Che sol per mia cagion nel cor s'accese,</l>
<l>Farò minor, pur che mia sorte voglia</l>
<l>Farmi grazia ch'io possa al mio bel sole</l>
<l>I sospir raccontar, l'angoscia, e 'l foco.</l>
<l>Siami lecito pur piangendo appresso</l>
<l>Starmi a mia luce, ed a' miei pianti amari</l>
<l>Singulti accompagnar parole e preghi;</l>
<l>E come servo suol, qualor paventa</l>
<l>Del suo signor la minacciosa voce,</l>
<l>E la sua verga impallidito attende,</l>
<l>Stender le braccia a le ginocchia amate.</l>
<l>Tu non sai quanto in me potere e forza</l>
<l>Abbia il tuo volto: a che, send'io lontano,</l>
<l>E non sia chi per me difesa faccia,</l>
<l>Senza sentir la mia ragion, mi danni?</l>
<l>Citami inanzi al signor nostro Amore,</l>
<l>Chiamami, vita mia, chiamami, e quale</l>
<l>Tuo servo umile a te venir m'astringi:</l>
<l>Che bench'irata, imperiosa, e cruda</l>
<l>Mi sveglia i crini, o con tue man mi faccia</l>
<l>Livido il volto, io paziente e cheto</l>
<l>Potrò soffrir tutti gli oltraggi, e solo</l>
<l>Avrò timor che la tua bianca mano</l>
<l>Non più se stessa che 'l mio viso offenda.</l>
<l>Né d'uopo ti sarà catene o ceppi</l>
<l>Con meco oprar perch'io ti sia soggetto:</l>
<l>Che più che i ceppi, e le catene, e i lacci</l>
<l>Mi terrà fermo, incatenato, e cinto</l>
<l>Il tuo pregiato e sì gradito amore.</l>
<l>E quando poscia a suo piacer tuo sdegno</l>
<l>Del mio scempio crudel fia sazio, e l'ira,</l>
<l>Quasi pentita, a te medesma allora</l>
<l>Dirai: deh qual mostr'ei fermezza e fede;</l>
<l>Con qual costanza e pazienza invitta</l>
<l>Umilemente il miserel m'adora!</l>
<l>E quando l'onte, e gli sdegnosi oltraggi,</l>
<l>E le minaccie, e le percosse insieme</l>
<l>Mi vedrai sopportar, pietosa in volto</l>
<l>A te stessa dirai: siami ei pur servo,</l>
<l>Poi ch'ei con tanto amor m'inchina e serve.</l>
<l>Perché, misero me, son fatto reo</l>
<l>Send'io lontano? e perché deve in terra</l>
<l>La mia ragion cader, s'ella è sì giusta,</l>
<l>Senza ch'alcun la mia ragion difenda?</l>
<l>Quel ch'io scrissi nel pomo Amor dettommi,</l>
<l>E s'io nel trarlo accortamente in grembo</l>
<l>Ti feci oltraggio, e de l'oltraggio solo</l>
<l>Hai da dolerti, almo mio sol, con meco:</l>
<l>Ma non deve con meco il sacro e santo</l>
<l>Nume de l'alma e riverenda diva</l>
<l>Esser beffato; e s'al tuo fido amante</l>
<l>Non vuoi servar la già promessa fede,</l>
<l>Né mantener tuo giuramento intero,</l>
<l>Servalo a quella dea che Delo onora,</l>
<l>Perch'ella udì le tue parole espresse,</l>
<l>E vide il volto tuo candido e bello</l>
<l>Di vergogna gentil vermiglio e tinto,</l>
<l>Allor che 'l nuovo ed amoroso inganno</l>
<l>Ti facea rossa, e tue parole ascose</l>
<l>Ne l'alta, immensa, ed immortal sua mente.</l>
<l>Sia da te lunge ogni presagio averso,</l>
<l>Ma sappia pur che non è divo alcuno</l>
<l>Sì crudo in ciel quant'è Diana quando</l>
<l>Spregiar da mortal uom suo nume vede,</l>
<l>Né chi faccia di lei de' proprii oltraggi</l>
<l>Più sanguinosa e più crudel vendetta.</l>
<l>E ne fia testimon l'alpestre e fero</l>
<l>Calidonio cinghial, per cui si vide</l>
<l>Contra i suoi figli incrudelire Altea.</l>
<l>Il misero Atteon può farne ancora</l>
<l>Al mondo fede, il qual sembrando ai suoi</l>
<l>Ferocissimi can selvaggio cervo,</l>
<l>Smembrar se stesso a quella guisa scorse</l>
<l>Che già veduto avea squarciare inanti</l>
<l>Ben mille fere; e la superba e bella</l>
<l>Niobe poi, che fu mutata in sasso,</l>
<l>E ch'in Bitinia ancor del sasso fore</l>
<l>Distilla il tristo e doloroso pianto,</l>
<l>Di lei provò l'infuriato sdegno.</l>
<l>Oimè! ch'io temo, o mia Cidippe amata,</l>
<l>Parlarti il ver, per non mostrar di dirlo</l>
<l>Per mia cagion, ma pur convien ch'io 'l dica.</l>
<l>Sappia che quindi avien che sempre inferma</l>
<l>(E quest'è il vero) e più gravosa giaci,</l>
<l>Quando altrui diventar consorte brami:</l>
<l>Perché la casta e riverenda diva</l>
<l>Al mio gran foco e tua salute intenta</l>
<l>Non vuol ch'i giuri tuoi sen porti il vento,</l>
<l>Ma col bel corpo tuo sia sana ancora</l>
<l>La bella al tuo fedel giurata fede;</l>
<l>E quindi avien che quante volte tenti</l>
<l>Essere a' miei desir nimica e cruda,</l>
<l>Tante volte ella il tuo peccato emendi</l>
<l>Con penitenza a la tua colpa eguale.</l>
<l>Deh non voler contra te stessa a sdegno</l>
<l>De l'animosa e sacrosanta dea</l>
<l>Rivolger l'arco, e le saette acute,</l>
<l>Ond'ella vendicar l'offese suole:</l>
<l>Ch'ella può farsi ancor benigna e pia,</l>
<l>E perdonarti ogni spergiuro ingiusto.</l>
<l>Deh non voler con sì cocente febbre</l>
<l>Guastar le membra tue tenere e belle,</l>
<l>Ma più tosto servar le membra e 'l volto</l>
<l>Candide e vago, ond'io bramoso amante</l>
<l>Con dolcezza maggior goder ne possa.</l>
<l>Serva i bei lumi tuoi lucidi e chiari,</l>
<l>Che nacquer sol per infiammarmi il core,</l>
<l>E quel dolce vermiglio, onde natura</l>
<l>La bella neve de le guance asperse,</l>
<l>Servalo acceso e vivo; e sien pur quelli</l>
<l>Pallidi e smorti, e da travaglio oppressi,</l>
<l>Che son cagion ch'io non ti sia marito,</l>
<l>E sien nel volto inceneriti e bianchi,</l>
<l>E dentro al cor di gran tormento pieni,</l>
<l>Sì com'io son, qualor mia stella sento</l>
<l>Tutta tremar di periglioso gelo,</l>
<l>O di calor d'acuta febbre accesa.</l>
<l>Lasso! ch'io piango e mi lamento meco,</l>
<l>Ch'io non so mandar fuor s'io più vorria</l>
<l>Che sempre inferma stessi, o ch'altro amante</l>
<l>Per dolce sposa sua t'avesse in braccio.</l>
<l>Spesso m'affliggo ancor ch'io sia cagione</l>
<l>Del tuo martiro, e che mia fraude t'aggia</l>
<l>Cotanto offesa, e sopra me desio</l>
<l>Caggia la pena, e lo spergiuro, e quanto</l>
<l>Soffra il mio sole, ed ei sicuro e lieto</l>
<l>In dolce sanità sua vita guidi.</l>
<l>E per saper quel che tu faccia, io vegno</l>
<l>Sovente a dimorar vicino a l'uscio,</l>
<l>E con tremante cor non lunge assido,</l>
<l>O d'intorno men vo fingendo altr'opra;</l>
<l>Spesso l'ancilla tua, spesso il tuo servo</l>
<l>Seguo dubbioso, e chetamente attendo</l>
<l>Qual pro t'ha fatto il sonno, e qual il cibo.</l>
<l>Misero me, che ministrar non posso</l>
<l>Del fisico gentil le leggi, e quegli</l>
<l>Rimedi ch'al tuo mal benigno adopra;</l>
<l>Né tua man stringo, o del bramato letto</l>
<l>Su la sponda talor dolente seggio:</l>
<l>E più misero son perch'egli, ahi lasso,</l>
<l>Mentre io ti son lontan ti siede appresso,</l>
<l>Toccandoti or la mano, or troppo ardito,</l>
<l>Fingendo di coprir l'ignudo petto,</l>
<l>Al tuo candido sen, lasso, l'accosta;</l>
<l>E fors'ancor per le tue bianche braccia</l>
<l>La mano ardita e temeraria estende,</l>
<l>Mentre finge cercar qual moto, o segno</l>
<l>Il polso faccia a la futura febbre;</l>
<l>E fors'ancor qualch'amoroso bacio</l>
<l>Nel tuo candido sen, misero, affige,</l>
<l>Mercé tropp'alta a sua fatica leve.</l>
<l>Chi t'ha concesso, o temerario amante,</l>
<l>Furar la dolce mia sperata messe,</l>
<l>E coglier prima i desiati e cari</l>
<l>Del mio bel frutto, i non maturi pomi?</l>
<l>Chi t'ha fatto, crudel, sì follemente</l>
<l>A le speranze altrui sì larga strada?</l>
<l>Quelle man, quelle braccia, e quel bel viso,</l>
<l>E quel candido seno è di me solo,</l>
<l>E con temerità non leve accosti</l>
<l>L'impudiche tue labra ove sol io</l>
<l>La bocca avicinar suo sposo deggio.</l>
<l>Leva, importun, le man da quelle amate</l>
<l>A me promesse membra, oimè, che questa</l>
<l>Che tu maneggi esser mia sposa deve.</l>
<l>E se tu seguirai di far più questo,</l>
<l>Adultero sarai sfacciato, e tristo.</l>
<l>Trova altra donna, a cui non aggia amante</l>
<l>Ancor donato il cor, né sia promessa</l>
<l>A bramoso amator, che se no 'l sai,</l>
<l>Non è senza signor sì cara merce.</l>
<l>Ma non creder a me: leggasi pure</l>
<l>Quel patto ond'ella a me si fece in prima</l>
<l>Amante e sposa; e perché tu non creda</l>
<l>Ch'io t'apra il falso, e ti nasconda il vero,</l>
<l>Fa' ch'ella per se stessa il giuramento</l>
<l>Ch'ella lesse in sul pomo anco rilegga.</l>
<l>E s'umane promesse e patti umani</l>
<l>Hai d'uom mortal, che ti prometta forse</l>
<l>Farlati sposa, a mia ragion per questo</l>
<l>Non sarà mai la tua ragione eguale:</l>
<l>Che se suo padre a te promesso ha darla,</l>
<l>Ella benigna a me se stessa offerse,</l>
<l>La qual è, più che 'l genitor suo, stessa</l>
<l>Del suo desire e del suo cor signora;</l>
<l>E s'ei giurò di farla altrui consorte,</l>
<l>Ed ella ancor gran giuramento feo</l>
<l>D'essermi sposa; e se presente al patto</l>
<l>Fu mortal uom per testimonio eletto,</l>
<l>Et ella quel d'immortal dea s'elesse.</l>
<l>Il padre teme, et a ragion, ch'alcuno</l>
<l>Non lo chiami bugiardo, et ella ancora</l>
<l>Ha gran timor che la tremenda diva</l>
<l>Di poca fé non la riprenda, e incolpi.</l>
<l>Qual è de' duoi maggior sospetto e tema?</l>
<l>D'ambi risguarda ancor l'ultimo fine,</l>
<l>Che 'l padre è sano, e mia Cidippe inferma;</l>
<l>Di noi rivali ancor difforme è il core,</l>
<l>Né son le spemi e le paure eguali:</l>
<l>Che senza lei tu potrai stare in vita,</l>
<l>Ma s'io, misero me, di lei son privo,</l>
<l>Mi fia repulsa tal peggior che morte:</l>
<l>Tu debbi amare ancor quel ch'io tant'amo,</l>
<l>Quel ch'io con tanto e sì bel foco adoro.</l>
<l>E se d'integra e di giustizia onesta</l>
<l>T'astringesse talor ragione o cura,</l>
<l>Creder devresti a mia gran fiamma, ond'io</l>
<l>Mi sento il cor sì fieramente acceso.</l>
<l>Et or perch'ei contra ragion s'adopra,</l>
<l>E l'ingiustizia sol combatte, e il torto</l>
<l>(Vedi tu dove il mio parlar ritorna?),</l>
<l>Però la sua mercé ti giaci inferma,</l>
<l>Et è cagion ch'a la mia diva ognora</l>
<l>Tu dia de la tua fé cattivo indizio.</l>
<l>Onde a lui sol di tua magion le porte</l>
<l>Chiuse saran, se sarai saggia, e cura</l>
<l>Ti prenderà di tua salute alcuna.</l>
<l>Egli è cagion che di gravosa febbre</l>
<l>Siano or di ghiaccio, or più che foco ardenti</l>
<l>Le care membra tue tenere e belle;</l>
<l>E così piaccia al ciel ch'ei pera, e caggia</l>
<l>Di quello istesso mal di cui ti tiene</l>
<l>Per sua cagion la bella diva oppressa.</l>
<l>Onde s'ei fia da te, mio ben, cacciato,</l>
<l>Né pregierai quel che Diana spregia,</l>
<l>Ambi sempre sarem felici e lieti.</l>
<l>Depon, bella Cidippe amata e cara,</l>
<l>Ogni timor, ché dal tuo corpo fia</l>
<l>Tolto ogni mal: fa' pur ch'integra e salda</l>
<l>Servi la fede a la tremenda diva,</l>
<l>A cui giurando la donasti in pegno;</l>
<l>Né ti pensar con sacrifici e voti</l>
<l>Di lei placar lo disdegnato core,</l>
<l>Ché non di toro o di giovenca il sangue</l>
<l>Gradisce al ciel, ma semplicetta fede</l>
<l>D'anima pura e di devoto affetto.</l>
<l>L'altre per racquistar l'amata e cara</l>
<l>E dolce sanità sopportan spesso</l>
<l>Ch'or il tagliente, or l'infiammato ferro</l>
<l>Lor membra incida, or le consumi et arda.</l>
<l>Ad altre giova poi de l'erbe amare</l>
<l>Beversi i sughi amari: a te di foco</l>
<l>O di ferro non è bisogno, o d'altra</l>
<l>Di fisico gentil bevanda amara.</l>
<l>Sol ti basta osservar quant'hai promesso</l>
<l>A la casta Diana, e quella fede</l>
<l>Che giurando mi desti in mezzo al tempio</l>
<l>Servarmi integra, inviolata, e bella:</l>
<l>Così sarai di tua salute e mia</l>
<l>E di stato gentil cagione, e duce.</l>
<l>L'ignoranza impetrar potrà perdono</l>
<l>De la passata colpa, e scusa onesta</l>
<l>Appresso lei sarà che fuor di mente</l>
<l>Il patto t'era, e 'l giuramento uscito.</l>
<l>Ma quando ancor de la presente e grave</l>
<l>Infirmità tu ti risani, e fugga</l>
<l>Il duro mal che le tue membra preme,</l>
<l>Non per questo sarai libera in tutto</l>
<l>Da l'ira sua, perché qualor nel parto</l>
<l>Devota attenderai sua santa aita,</l>
<l>E chiamerai con dolorosa voce</l>
<l>Di Lucina il soccorso, ella sdegnosa</l>
<l>Vorrà saper di qual marito sia</l>
<l>Il nato figlio; e se devota a lei</l>
<l>Ostie prometterai, vittime, e voti,</l>
<l>Ella sa già che tu prometti il falso,</l>
<l>E falsamente a tue promesse manchi;</l>
<l>E se tu giurerai, ella ancor fia</l>
<l>Ricordevol che tu giurando sai</l>
<l>Gl'immortali ingannar celesti Numi.</l>
<l>Io più del mio martir, del tuo mi doglio,</l>
<l>E più tua vita e tua salute bramo,</l>
<l>Che la mia vita, e mia salute istessa.</l>
<l>Perché ti pianser già vicina a morte</l>
<l>Tuo giusto genitor, tua madre pia,</l>
<l>Che la cagion del tuo martir non sanno?</l>
<l>E perché ascondi lor de la tua pena</l>
<l>L'onesta colpa? a la tua madre omai</l>
<l>Narrar ti lice ogni amoroso inganno,</l>
<l>Ché l'opre tue, o mia Cidippe amata,</l>
<l>Non apportan con sé vergogna alcuna:</l>
<l>Racconta pur come io ti vidi e quando,</l>
<l>E come allor ch'al sacrificio intenta</l>
<l>Eri de l'alma tua pudica diva,</l>
<l>Amor mi fe' di tua bellezza ingordo;</l>
<l>E che come io ti vidi, intente e fisse,</l>
<l>S'a quest'atto d'amor punto attendesti,</l>
<l>Ne le gradite a me sembianze e vaghe</l>
<l>Fermai le vaghe innamorate luci;</l>
<l>E come stando a rimirarti intento</l>
<l>Dagli omeri mi cadde in terra il manto,</l>
<l>Che fu di grand'amor segnale espresso,</l>
<l>E di mia mente astratta indizio vero.</l>
<l>E narra poi come ti cadde in grembo,</l>
<l>Senza saper d'onde venisse, un pomo,</l>
<l>Ch'aveva scritto un giuramento intorno,</l>
<l>D'accorto amante invenzione accorta:</l>
<l>E perché lo leggesti inanzi al sacro</l>
<l>De la santa Diana idolo altero,</l>
<l>Tua fé mi desti, e di promessa tale</l>
<l>N'è testimon suo riverendo nume.</l>
<l>Né le celar de le parole il senso,</l>
<l>E quel che tu leggesti al pomo intorno:</l>
<l>Ch'ella, o mia figlia, ti dirà pietosa,</l>
<l>Prenditi pur per tuo marito omai</l>
<l>Quel giovanetto a cui tuo ciel ti lega,</l>
<l>Anzi di cui ti fan gli Dii consorte,</l>
<l>E genero mi sia quell'uom, che tue</l>
<l>Genero mio per giuramento hai fatto,</l>
<l>E piaccia a noi quel ch'a Diana piacque:</l>
<l>E tal tua madre fia, se fia tua madre.</l>
<l>Ma s'ella pur t'adomandasse quale</l>
<l>E chi quel giovin sia, che debbe averte</l>
<l>Per dolce amante e sua gradita sposa,</l>
<l>La troverà ch'io non sarò men chiaro</l>
<l>Del suo lignaggio, e che non ha Diana</l>
<l>Provisto al sangue suo genero indegno,</l>
<l>Et a Cidippe mia marito vile.</l>
<l>Che quell'isola bella, e tanto amata</l>
<l>Da l'alme ninfe di Parnaso, e sante,</l>
<l>Chiamata Cea, ch'il grand'Egeo circonda,</l>
<l>È patria mia; e se t'aggrada il bello</l>
<l>E chiaro sangue, e gli onorati fregi</l>
<l>Degli avi illustri, io non son nato al mondo</l>
<l>Di stirpe vile, inonorata, e scura;</l>
<l>Né siam poveri ancor, né siamo infami.</l>
<l>Ma quando il sangue, e l'onorata prole,</l>
<l>La patria quando, e le ricchezze oneste</l>
<l>Non arrivasser di Cidippe al merto,</l>
<l>Il mio gran foco, e la mia bella fiamma,</l>
<l>Ch'ogni altro merto, ogni grandezza avanza,</l>
<l>Devrebbe farti a' miei desiri amica,</l>
<l>E devresti bramar consorte tale</l>
<l>Senza alcun giuro: or poi che quella tua</l>
<l>Promessa fu col giuramento astretta,</l>
<l>Bench'io non fussi tal, convienti avermi</l>
<l>Per tuo marito. E la sorella casta</l>
<l>Del gran lume del ciel mi disse in sogno</l>
<l>Che tai parole io ti scrivessi, e poi</l>
<l>Sciolto dal sonno, a quest'impresa mosse</l>
<l>La mano Amor: di cui dorato strale,</l>
<l>Lasso, or mi punge, e grandemente temo</l>
<l>Che di Diana il disdegnoso dardo</l>
<l>Non ti faccia a la fin nocivo oltraggio.</l>
<l>La mia salute, e la tua vita insieme</l>
<l>Congiunte son, sì che mia vita sola</l>
<l>Da la tua vita pende: eh mia Cidippe,</l>
<l>Eh mio bel sol, pietà ti prenda omai</l>
<l>Di mia salute e tua: a che pur temi</l>
<l>Di dar vita a due corpi? eh porgi, ahi lasso,</l>
<l>A chi la chiede umil pietosa aita.</l>
<l>Il che s'impetro, io porgerò devoto</l>
<l>Al sacro tempio de la sacra diva,</l>
<l>Allor ch'andrà del sacrificio il suono</l>
<l>Per Delo intorno, e si vedran gli altari</l>
<l>Del sangue di colombe e tori aspersi,</l>
<l>Del fortunato pomo imagin d'oro,</l>
<l>Ove sculta sarà del mio bel voto</l>
<l>Quella bella cagion con questi versi:</l>
<l>– Con l'imagin del pomo Aconzio mostra</l>
<l>Esser venuto il desiato fine</l>
<l>Di quant'era nel pomo intorno scritto –.</l>
<l>Ma perché il lungo ragionar con teco</l>
<l>Più non travagli il travagliato corpo,</l>
<l>Farò qui fine: o mia Cidippe, a Dio.</l>
</lg>
<p>Il successo di quest'amore si vede nel fine della seguente epistola, ch'è la risposta di questa.</p>

</div1>

<div1 type="epistola">
<head> Cidippe ad Aconzio<lb/>Epistola vigesima</head>

<p>Ritrovandosi Cidippe gravemente 
amalata (forse, come ella si
stimava, per voler di Diana), 
et avendo ricevuto da Aconzio suo
marito una epistola molto lunga, 
ella gli fa questa breve
risposta, quasi impedita dalla malatia: 
dove gli dice che se non
fusse che l'ha avuto sospetto che 
Diana non s'adirasse più
gravemente con lei, non arebbe 
aperta la lettera, per non fare
qualche giuramento a Dio, sì 
come ella fece leggendo poco
accortamente le lettere che 
erano scritte intorno al pomo, e
chiude la pìstola in quelle parole 
che sogliono esser proprie di
chi si vede gravemente infermo, 
cioè che il vivere suo sarà corto,
per mostrare che più sempre si
 teme di quello che più grandemente
s'ama.</p>

<lg>
<l>Gran tema il cor mi scosse, allor ch'io vidi</l>
<l>I cari versi tuoi, che senza voce</l>
<l>E senza labra aprire, o muover lingua,</l>
<l>Sol con la mente, e sol con gli occhi lessi,</l>
<l>Acciò ch'io non facessi un'altra volta</l>
<l>Un giuramento, inaveduta, a Dio,</l>
<l>Come io fei quando entro al fallace pomo</l>
<l>Mal saggia lessi il giuramento scritto;</l>
<l>E nuovi inganni ancor m'avresti tesi,</l>
<l>Se, come tu confermi, io non t'avessi</l>
<l>Già per mio sposo una sol volta eletto.</l>
<l>E quasi fui per non aprir la carta;</l>
<l>Ma dubitai che di Diana l'ira</l>
<l>Non si fesse ver me più cruda e fiera,</l>
<l>S'io fussi stata al tuo volere acerba.</l>
<l>E bench'io faccia e sacrifici e voti,</l>
<l>E devota ed umil gl'incensi abbruci</l>
<l>Per onorar la sacrosanta ninfa,</l>
<l>Nulla mi val, perch'al tuo grande amore</l>
<l>Troppo mostrata s'è benigna e grata,</l>
<l>E tal vendetta fa di mia durezza</l>
<l>Ch'usai contra di te, che meno amica</l>
<l>Ad Ippolito suo mostrosse e pia.</l>
<l>Ma quanto più dovea, vergine e casta,</l>
<l>Di casta favorir vergine e pura</l>
<l>Il casto corpo e la pudica mente,</l>
<l>E che casta guidassi i miei verd'anni,</l>
<l>Ch'or, sua mercé, d'infirmitade oppressi</l>
<l>Misera veggio, e ch'ella voglia temo</l>
<l>Che sfortunati sien, miseri, e brevi.</l>
</lg>

<p>Io non mi ricordo aver 
letto quel che seguisse tra questi due
amanti, ma per quanto si può 
ritrarre da alcuni scrittori,
Cidippe, più per paura di Diana
 che per amor ch'ella portasse a
Aconzio, desiderava d'averlo per
 marito; così essendo guarita,
ripudiato quell'altro sposo datole 
dal padre, diventò moglie
d'Aconzio, e con lui vivendo amicamente, 
l'amò poi di
perfettissimo amore.
</p>

</div1>

<div1 type="epistola">
<head> Safo a Faone<lb/>Epistola vigesimaprima </head>

<p>Era nell'isola di Sicilia un giovenetto addomandato Faone, che per guadagnarsi il vitto giornalmente, come è openione d'alcuni, esercitava l'arte del barcaruolo. Accadde che una volta arrivò la dea Venere a quel fiume ove egli passava i viandanti all'altra riva, e pregatolo che la trasportasse in dono all'altra banda del fiume, cortesemente la passò, mosso dalla sua bellezza e da quella grazia ch'ella dimostrava nello aspetto, non sapendo però chi ella si fosse. Allora Venere per la gratitudine dell'animo suo verso di lei, et in premio della sua cortesia, gli donò un vaso di un preziosissimo e miracolosissimo unguento, col quale dipoi ungendosi la faccia, divenne il più bel giovane che fusse all'età sua; e così se ne partì, o per suo diporto, o per suo bisogno, di Sicilia, e se ne venne a Lesbo, dove non fu appena visto dalle donne di quella isola, che grandemente si accesero della bellezza di Faone; ma più fieramente, e fuor dell'uso feminile, se ne innamorò una giovane della città di Mitilene chiamata Safo, di modo in compor versi eccellentissima che molti poeti superò di quei tempi, aquistando il nome della decima musa; e così godette dell'amore di Faone, ma breve tempo,  perché dopo alcuni mesi se ne ritornò chetamente e senza saputa di Safo in Sicilia, di lei pocoo nulla curandosi; la quale dipartenza tanto spiacque alla innamorata giovane, e di maniera gli dolse, che cadde grandemente inferma dell'animo, senza trovare medicina a sì fiera malattia. Standosi così per volere degli Dii, una notte gli apparve in sogno un garzone, e gli insegnò un rimedio a spegnere il suo foco: quale si era che ella andasse nel promontorio di Epiro, dove da uno scoglio altissimo si gittasse nel mare; e ciò facesse senza timore alcuno, dicendole che per simil mezzo si libererebbe dalle fiamme d'amore. Desta Safo si deliberò di fare tutto quello che gli fu detto in visione, ma perché tutte le donne sono naturalmente volubili, per una sua lettera tentò prima con ogni suo sforzo, e con le migliori ragioni che seppe addurre, di rivocarlo allo amore suo, pregandolo a la fine che fusse contento, se pur era destinato non amarla, di risponderle, con dirle apertamente che ella si getti da quel sasso nelle onde marine, perch'ella era apparecchiata a morire per fargli cosa grata, benché ella credeva guarir di quell'amore con quel precipitarsi in mare.</p>

<lg>
<l>Hai tu, crudel Faon, lo stile e 'l verso</l>
<l>Conosciuto di me, tosto che questa</l>
<l>Carta data ti fu, da la mia destra,</l>
<l>Anzi dal mio dolor vergata e scritta?</l>
<l>O non sapevi pur chi fosse quella</l>
<l>Che t'inviasse i dolorosi accenti</l>
<l>Se 'l nome mio non si leggeva in ella?</l>
<l>Forse domandi ancor perché lo stile</l>
<l>Abbia cangiato in lagrimevol canto,</l>
<l>S'ho più conforme ai bei lirici versi</l>
<l>La bella vena, e di mia cetra il suono.</l>
<l>Ahimè! che l'amor mio d'amari omèi,</l>
<l>Anzi di pianto e di sospiri è degno,</l>
<l>E più conviensi a la mia doglia grave</l>
<l>Lagrimosa elegia che verso lieto</l>
<l>Che cantar mi facesse amata lira.</l>
<l>Lassa! che come al caldo tempo suole</l>
<l>Arder in qualche campo arida messe,</l>
<l>Di cui la fiamma or qua traporti Noto</l>
<l>Or là Zefiro muova, ard'io meschina;</l>
<l>E 'l mio Faon là si dimora lieto</l>
<l>Ove Etna arde e s'infiamma, ed io nel core</l>
<l>Ho maggior fuoco assai che quel che 'l vecchio</l>
<l>Nel monte sicilian Vulcano accende.</l>
<l>Né della cetra mia dolente al suono</l>
<l>Accordar posso i dolorosi accenti,</l>
<l>Ché 'l dolor non mi lascia insieme unire</l>
<l>I già tanto da me cantati versi,</l>
<l>Ch'opra son di tranquilla e lieta mente,</l>
<l>Non d'amari pensier turbata e carca,</l>
<l>Perché le Muse il bel furor divino</l>
<l>Più non mi danno, e le selvagge ninfe</l>
<l>E l'altre dee mi son, misera, a schivo;</l>
<l>E m'è vile Amiton, m'è vil la vaga</l>
<l>Candida Cidno, e la bellissima Ati</l>
<l>Agli occhi miei, come solea, non piace;</l>
<l>Ed altre cento poi fanciulle e donne,</l>
<l>Che castamente amai, mi sono a sdegno,</l>
<l>Tal che tu sol quel ch'a cotante piacque,</l>
<l>Quel che di tante fu, perfido, accogli.</l>
<l>Or il tuo viso, ora i begli anni sono</l>
<l>Accommodati agli amorosi scherzi;</l>
<l>E qual donna saria ch'agli anni e al viso</l>
<l>(O bel viso, ove Amor insieme pose</l>
<l>Tutti gl'inganni suoi, le frode, e i lacci)</l>
<l>Non rimanesse in sì bei lacci avvinta?</l>
<l>Prendi la lira, e la faretra, e l'arco,</l>
<l>Tu sarai quasi un manifesto Apollo;</l>
<l>E s'a la fronte tua le corna aggiugni,</l>
<l>Nuovo Bacco sarai, che questo e quello</l>
<l>Di grazia vinci e di beltà di viso;</l>
<l>E 'l biondo Apollo pur s'accese, e Bacco,</l>
<l>Per Dafne l'un, per Arianna l'altro;</l>
<l>Né questa o quella avea le Muse amiche,</l>
<l>Come a me son tua sventurata donna,</l>
<l>A cui dittavan già leggiadri accenti,</l>
<l>Tal che il mio nome omai risona intorno</l>
<l>A quanto il sol riscalda, e bagnan l'onde;</l>
<l>Né più gloria di me sen porta Alceo,</l>
<l>Né più di Safo agli uditori è grato,</l>
<l>Quantunque abbia nel suon tant'armonia,</l>
<l>E di gravi concetti il canto adorni.</l>
<l>E se natura mi negò del viso,</l>
<l>E de le membra la grandezza, e 'l bello,</l>
<l>E s'io ben veggio, e me ne sdegno meco,</l>
<l>Che natural mia dote a me non vale,</l>
<l>Non mi spregiar, perch'i' mi sforzo ognora</l>
<l>Di farmi tal che la bruttezza sia</l>
<l>Da mie virtù, da le beltà dell'alma</l>
<l>E da l'ingegno superata e vinta.</l>
<l>S'io non son bianca, e' mi sovvien che 'l bianco</l>
<l>Perseo di grand'ardor s'accese il petto</l>
<l>Per Andromede sua, che negra nacque</l>
<l>In Etiopia, ove il gran lume vibra</l>
<l>De' caldi raggi suoi più caldo il fuoco;</l>
<l>E spesso a bel pagon candida suole</l>
<l>Colomba unirsi, ed è sovente amata</l>
<l>Da verde pappagal tortora negra.</l>
<l>S'alcuna mai non ti debbe esser donna,</l>
<l>Se non chi per bellezza e per virtute</l>
<l>Fia di te degna, alcuna donna mai</l>
<l>Non sarà di Faone amante, o sposa.</l>
<l>Ma ben ti parv'io bella allor che tua</l>
<l>Donna mi festi, e tua pregiata amante;</l>
<l>Allor che tu giuravi, ahi falsa lingua!</l>
<l>Ch'io sol t'era gradita, e di me sola</l>
<l>Ti facea ragionar l'ardente amore.</l>
<l>E mentre ch'io talor prendea la cetra,</l>
<l>E nel bel grembo tuo mi stava assisa</l>
<l>(Ben or me ne sovien, ch'i veri amanti</l>
<l>Le passate dolcezze han sempre a mente)</l>
<l>Dolci versi cantando, allor con molti</l>
<l>Dolci, graditi, et amorosi baci</l>
<l>I dolci versi interrompevi, e 'l canto,</l>
<l>E la voce lodavi, e 'l suono, e 'l verso;</l>
<l>E le sembianze e le maniere mie</l>
<l>T'eran gradite: allor, misera, era io</l>
<l>In ogni parte bella; allor piaceva</l>
<l>La grazia e gli atti al mio Faone amato</l>
<l>De la sua tanto allor felice amante;</l>
<l>Ma più quando d'amor si coglie il frutto,</l>
<l>Ove il piacer ti s'addoppiava, e tanto</l>
<l>T'eran gradite e le parole e i modi</l>
<l>Che s'usan far nell'amoroso gioco.</l>
<l>Ahi sfortunata Safo! oimè, ch'or altra</l>
<l>Donna ti stringe, ed in Sicilia hai sempre</l>
<l>Nuove di belle donne amate prede.</l>
<l>O del bel sicilian paese e grato</l>
<l>Donne, e donzelle, e voi ch'appresso al monte</l>
<l>Del gran Vulcano or v'abitate liete</l>
<l>La bella Nesa, eh non entrate, stolte,</l>
<l>In quella stessa rete ov'io m'avolsi,</l>
<l>Né la sciochezza mia scusate, o quello</l>
<l>Sì grave error ch'io fei d'amar un uomo</l>
<l>Che venne strano ad abitar in Lesbo:</l>
<l>Eh non prestate, o semplicette, fede</l>
<l>A sue parole, a sua fallace lingua,</l>
<l>Ché quel ch'ora a voi dice, anco a me disse,</l>
<l>Ed a voi fia, sì come a Safo, infido.</l>
<l>E tu del terzo ciel lucida diva,</l>
<l>Che nel bel monte Erice in sì bel tempio</l>
<l>Sei venerata con dovuti onori</l>
<l>Dai crudi Siciliani, eh porgi aita</l>
<l>A la tua vate; eh porgi, alma, consiglio</l>
<l>A chi del fuoco tuo sì caldo ha il core.</l>
<l>Segue mai sempre empia fortuna, e cruda</l>
<l>Un misero mortale? e tiene, acerba,</l>
<l>Per oltraggiarne sempre, acerbo il corso?</l>
<l>Misera me! ch'io non avea veduto</l>
<l>Del zodiaco suo sei volte il Sole</l>
<l>Tutti i segni girar, che di mio padre</l>
<l>Le morte membra accompagnate furo</l>
<l>Da' miei lamenti a l'infelice rogo,</l>
<l>E le ceneri poi dal pianto asperse.</l>
<l>E 'l mio fratel d'indegno foco acceso</l>
<l>Di meretrice vil, vergogna e danno</l>
<l>Apportò seco, e de l'insania queste,</l>
<l>E del suo vaneggiar le spoglie furo;</l>
<l>Onde fatto mendico, indarno attese</l>
<l>Malamente a cercar per l'onde infide</l>
<l>Quel ben che pria sì malamente avea</l>
<l>In amante sì vil perduto e sparso;</l>
<l>E me, che con carnal fraterno amore</l>
<l>De l'error suo lo correggeva, a morte,</l>
<l>Misera, ha in odio, e quest'è il premio ch'io</l>
<l>Dall'amor mio, e mia pietade arreco.</l>
<l>E come se mancasse affanno e noia</l>
<l>Per affannarmi e per noiarmi il core,</l>
<l>La mia picciola figlia a l'altre immense</l>
<l>Gravi cure s'aggiugne, e quel che poi</l>
<l>Ogni altra doglia, ogni pensiero avanza,</l>
<l>La lunga assenza tua, che m'è cagione</l>
<l>Di sì lunghi lamenti, e lunghi pianti.</l>
<l>Non ha, Faon, mia sventurata nave</l>
<l>A le sventure sue propizio il vento.</l>
<l>Vannosi incolti intorno al collo e sparsi</l>
<l>I miei capelli, e non m'adorna il dito</l>
<l>Lucida gemma, e vil mi cuopre gonna,</l>
<l>Né spiran le mie chiome arabo odore;</l>
<l>Né con bei nodi d'oro in treccia avvolte</l>
<l>Rendon vaghezza al tramortito viso.</l>
<l>Ma per cui debbo, oimè, misera, farme</l>
<l>Adorna e bella? ed a cui mai debb'io</l>
<l>Ingegnarmi piacer, se quella sola</l>
<l>Bella cagion d'ogni mio studio ed opra</l>
<l>Di farmi bella e farmi ornata è lunge?</l>
<l>Leve saetta e leve fiamma il core</l>
<l>Mi saetta, e m'infiamma, e sempre ho meco</l>
<l>Nuova cagion di nuova piaga e fuoco;</l>
<l>E perché acerbe, allor ch'io venni al mondo,</l>
<l>Fosser le Parche, o di mia vita afflitta</l>
<l>Ordisser crude i dolorosi stami,</l>
<l>O perché l'uso si converta in nostra</l>
<l>Trista natura, io son sforzata amarte;</l>
<l>E tal mi fe' Talia l'animo infermo,</l>
<l>Ch'al gran foco d'Amor non trovo il gelo,</l>
<l>Né contra i colpi suoi sicuro scudo:</l>
<l>Qual meraviglia è s'io m'accesi ed arsi</l>
<l>Al bell'ardor de' tuoi begli occhi ardenti,</l>
<l>E s'i begli anni e se 'l bel viso lieto,</l>
<l>Di cui potrebbe innamorarsi un uomo,</l>
<l>A me stessa mi tolse, e a te mi diede?</l>
<l>Quante volte tremai, lassa, e temei</l>
<l>Che tu non mi togliessi, Alba, di braccio</l>
<l>Il mio Faone, e ten volassi poi</l>
<l>Con esso al ciel; ma ti ritiene ancora</l>
<l>Ne le reti d'amor Cefalo avvolta.</l>
<l>E se dal cerchio suo la vaga e bella</l>
<l>Candida Luna il suo bel viso miri,</l>
<l>Ella vorrà che su ne' monti, dove</l>
<l>Suo bello Endimion s'adagia e dorme,</l>
<l>Anch'ei si giaccia addormentato e stanco.</l>
<l>E nel bel carro suo Venere in cielo</l>
<l>Portato avria, ma la si vede ancora</l>
<l>D'esser in pregio al suo diletto lume,</l>
<l>Che su nel quinto ciel fiammeggia e luce.</l>
<l>O del bel secol tuo gloria e splendore,</l>
<l>O bel garzone e crudo, eh torna omai,</l>
<l>Eh torna, ingrato, a la tua Safo in seno.</l>
<l>Io non ti prego che tu m'ami, ahi lassa,</l>
<l>Ma sol che l'amor mio non abbia a schivo,</l>
<l>Né perch'arda per te t'adiri meco.</l>
<l>Quante, mentre ch'io scrivo, amare e calde</l>
<l>Caggion dagli occhi miei lagrime! vedi</l>
<l>Come la carta è qui macchiata e molle,</l>
<l>Ch'è testimon de l'angoscioso pianto.</l>
<l>Se dentro al petto tuo crudele avevi</l>
<l>Fermo il pensier d'abbandonarmi, e quindi</l>
<l>Lunge abitar, tu pur dovevi almeno</l>
<l>Cortesemente dipartirti, e dirmi,</l>
<l>Senza chiamare il proprio nome, a Dio.</l>
<l>Tu non portasti (ahi sfortunata!) teco</l>
<l>Gli ultimi baci miei, gli ultimi pianti,</l>
<l>Che versar face in dipartenza amara</l>
<l>Ardente amore; e non temei già mai</l>
<l>Quel che far mi dovea dogliosa e mesta,</l>
<l>E di tanti martir crudel albergo.</l>
<l>Alcun de l'amor tuo non ho qui pegno,</l>
<l>Né meco altro riman che 'l crudo oltraggio,</l>
<l>E la memoria de l'ingiuria immensa</l>
<l>Che tu m'hai fatto; et affrenar tua voglia</l>
<l>Non potette di me l'affetto ardente,</l>
<l>E 'l dolce pegno, e quel pregiato dono</l>
<l>Che tu de l'amor mio portato hai teco;</l>
<l>Né potei darti, oimè, ricordo alcuno</l>
<l>Al duro tuo partir; né detto avrei</l>
<l>Altro, se non che in così dura assenza</l>
<l>Non m'avesse, crudel, posto in oblio.</l>
<l>E per quel fuoco giuro, e per quel nodo</l>
<l>Che m'arse l'alma, e m'annodò la mente,</l>
<l>E per le nove ancor sacrate Muse,</l>
<l>Che quai miei numi riverente inchino,</l>
<l>Ch'allor ch'un uom mi disse: il tuo Faone</l>
<l>E l'allegrezze tue sen vanno, o Safo,</l>
<l>Né lagrimar potei, né lungamente</l>
<l>Parlar, misera me, perch'in un punto</l>
<l>Il subito dolor mi fe' di smalto,</l>
<l>E tolse agli occhi, ed al palato insieme</l>
<l>Le lagrime, e la lingua, e dentro al petto</l>
<l>Empio ghiaccio costrinse il sangue e l'alma.</l>
<l>Ma poi che 'l fier dolor, scemando in parte,</l>
<l>Agli occhi, al petto, ed a la lingua diede</l>
<l>Le lagrime, i sospiri, e le parole,</l>
<l>Allor piangendo e sospirando dissi:</l>
<l>Ahi crudo mio destino! ahi mia sventura!</l>
<l>Ahi de la vita mia misero fine!</l>
<l>Percossi il petto, e mi squarciai le chiome,</l>
<l>E non mi vergognai stridendo al cielo</l>
<l>Scapigliata mandar dogliosi omèi,</l>
<l>Qual madre pia che sovra il corpo esangue</l>
<l>Del suo caro figliuol si lagna e plora.</l>
<l>Il mio crudo fratel s'allegra e gode</l>
<l>Del mio dolore, e talor viemmi inanzi,</l>
<l>E perché vile, e di vergogna piena</l>
<l>De' miei lamenti la cagione appaia,</l>
<l>Sorridendo mi dice: ond'hai meschina</l>
<l>Giusta cagion di lamentarti? io veggio</l>
<l>Pur qui la figlia tua star lieta e viva.</l>
<l>Vedemi il vulgo, oimè, negletta e vile,</l>
<l>Livida il volto, e lacerata il seno;</l>
<l>Né di me stessa più, lassa, mi prende</l>
<l>Vergogna o cura: e mal conviene insieme</l>
<l>Con onesta vergogna amor non casto.</l>
<l>Tu sol mia cura sei, tu 'l mio pensiero:</l>
<l>Te sol desio, te sol piangendo chiamo,</l>
<l>E dormendo sol te rimiro e veggio,</l>
<l>Ove il sogno mi fa la fosca notte</l>
<l>Qual più bel dì parer lucida e chiara:</l>
<l>Ivi ti trovo, ivi t'abbraccio, e stringo,</l>
<l>Ancor che molto mar, che molti fiumi</l>
<l>M'ascondin di Faon l'amato aspetto;</l>
<l>Ma troppo è il sonno fuggitivo e leve,</l>
<l>E del fallace ben la gioia è corta.</l>
<l>Spesso mi par con le mie braccia fare</l>
<l>Lieta a la fronte tua dolce sostegno,</l>
<l>Or mi par ch'a le tue sia leve soma;</l>
<l>E ragionar con teco, e le parole</l>
<l>Risonarmi sì vive ne la mente,</l>
<l>E sì conformi le sembianze al vero,</l>
<l>Che il falso intenta come il vero ascolto.</l>
<l>Narrar non lice più: che quel che poi</l>
<l>Gustar mi face il desiato sonno,</l>
<l>Donna tacer, bench'inonesta, deve.</l>
<l>Ma come l'alba arriva, e seco il sole</l>
<l>Apre ai mortali il giorno, ed a questi occhi</l>
<l>L'imagin toglie, e 'l simulato bene,</l>
<l>E de l'alba e del sol mi doglio meco,</l>
<l>Ch'abbia fatt'il mio ben fallace e corto;</l>
<l>E desta ai boschi, ed a quegli antri corro,</l>
<l>Che già fur testimon de' miei contenti,</l>
<l>Come se i boschi ancor, come se gli antri</l>
<l>Serbino in lor quel che mi aggradi, e giovi.</l>
<l>E scapigliata e di me stessa priva,</l>
<l>Quasi da mala incantatrice spinta,</l>
<l>Dove il dolor mi mena, affretto il piede;</l>
<l>E veggion gli occhi miei quegl'antri, ahi lassa,</l>
<l>Che già di marmi ne sembraro adorni,</l>
<l>Aver dentro e di fuor scabroso il tufo;</l>
<l>E in quella selva arrivo amata e bella,</l>
<l>Che tante volte in se medesma accolse</l>
<l>Ambi noi insieme, e tante volte diede</l>
<l>Su l'erbe a' corpi nostri amico letto,</l>
<l>E ne coprì con la frondosa chioma;</l>
<l>Ma de la selva, e del mio cor non trovo</l>
<l>Ivi il signore, e m'è quel loco a vile,</l>
<l>Che cotanto mi fu pregiato e caro.</l>
<l>Veggio piegate ancor l'erbette, e i fiori</l>
<l>Ove (infelice me!) giacemmo insieme,</l>
<l>E l'orme impresse de l'amate piante,</l>
<l>Sopra cui stommi, lassa, e sospirando</l>
<l>Quell'erbe tocco: e quel felice loco</l>
<l>Ove gli omeri tuoi posasti, o 'l piede,</l>
<l>E quei bei fiori, oimè, che già mi furo</l>
<l>Cotanto grati, or da' miei pianti sono</l>
<l>E da' caldi sospir tiepidi e molli.</l>
<l>Spoglia il verde arbuscel le verdi fronde,</l>
<l>E gli uccellin su gli sfrondati rami,</l>
<l>Mostrando che di me lor caglia, stanno</l>
<l>Con l'ali basse, e dolorosi e muti.</l>
<l>Sol Progne s'ode, a cui del figlio incresce,</l>
<l>E duolsi ancor che del marito odiato</l>
<l>Non sparse pria che del suo figlio il sangue.</l>
<l>Piagne Progne i suoi figli, e Safo anch'ella</l>
<l>Del suo misero amor si lagna e duole,</l>
<l>E tanto duolsi, e lamentando geme,</l>
<l>Ch'ogni animal nel bosco il sonno ingombra.</l>
<l>Ivi sorge bel fonte, e via più chiaro</l>
<l>D'un fiume cristallino, e caro al sole,</l>
<l>Entro a l'acque di cui, quant'alcun crede,</l>
<l>Sacro s'asconde, e riverendo nume,</l>
<l>E sopra cui de' suoi bei rami estende</l>
<l>Quella ninfa gentil le frondi e l'ombra,</l>
<l>Che di Priapo il gran furor fuggendo</l>
<l>In pianta si cangiò soave e bella;</l>
<l>E di fresch'erba, e di fioretti vaghi</l>
<l>La terra è sempre intorno intorno adorna:</l>
<l>Sopra cui mentre affaticata e stanca</l>
<l>Avea chiuse le luci al sonno e al pianto,</l>
<l>Mi parve un garzon nudo aver inanzi</l>
<l>Di bellissimo aspetto, e dirmi: – O donna,</l>
<l>Che di sì cieco ardor te stessa infiammi,</l>
<l>E mal de l'amor tuo cangiata sei,</l>
<l>Vattene al mar Atteo, e sali al monte</l>
<l>Ove Apollo have il tempio, indi ne l'onde</l>
<l>De l'amor tuo cadendo amorza il fuoco.</l>
<l>Quindi dal fiero ardor sospinto e mosso</l>
<l>Di Pirra sua Deucalion si trasse,</l>
<l>Né fero a le sue membra alcuna offesa</l>
<l>L'onde marine; anzi il bel seno amato</l>
<l>Potea baciar di Pirra: egli in oblio</l>
<l>L'avea già posta, et ammorzato e spento</l>
<l>Il grave incendio, e l'amorosa fiamma.</l>
<l>Questa legge han quell'acque; or vatten lieta,</l>
<l>E non temer da quel fatale scoglio,</l>
<l>Per acquetar l'ardor, gettarte in mare –.</l>
<l>E detto questo si fuggì col sonno;</l>
<l>Ed io tremante e spaventata surgo,</l>
<l>E svegliata nessun rimiro, o sento,</l>
<l>Onde rigai d'amaro pianto il viso.</l>
<l>Dunque n'andremo al dimostrato sasso,</l>
<l>E vincerem con la gravosa doglia,</l>
<l>E con l'insano amor, d'ogni periglio,</l>
<l>E d'ogni morte la paura estrema;</l>
<l>Ma segua qual sia più dogliosa sorte,</l>
<l>Ch'ogni altro aspro martir, ch'ogni altro male</l>
<l>Fia del presente mal martir men grave;</l>
<l>E leve me n'andrò per l'aria a volo,</l>
<l>Ché mie membra non han gravoso il pondo.</l>
<l>Tu di Venere ancor pregiato figlio,</l>
<l>M'adatterai le piume, acciò non sia</l>
<l>A quell'onde morendo infamia eterna.</l>
<l>Io poi che spento fia l'ardente foco,</l>
<l>E le piaghe saldate, e sciolti i nodi,</l>
<l>A Febo donerò l'amata lira,</l>
<l>Intorno a cui saran tai versi scritti:</l>
<l>– Questa a te, biondo Apollo, amica cetra</l>
<l>Safo, la tua mercé, dal folle amore</l>
<l>Libera dona, ed è conforme il dono,</l>
<l>Perch'ella a te sì come a lei conviensi –.</l>
<l>Ah spietato Faon, perché mi stringi,</l>
<l>Perché mi sforzi a ricercar ne l'acque,</l>
<l>Misera me, del mio sì lungo male,</l>
<l>De la mia cruda e sanguinosa guerra,</l>
<l>Il bel rimedio, e la bramata pace,</l>
<l>Se trar mi puoi tu sol d'ogni aspra doglia</l>
<l>Tornando indietro il fuggitivo piede?</l>
<l>Tu col bel viso tuo donar mi puoi</l>
<l>Quella salute, e quel contento estremo</l>
<l>Ch'io da quell'onda Attea mal lieta attendo,</l>
<l>E mi sarai per tua beltade amata</l>
<l>Più che le Muse, e più ch'Apollo in pregio.</l>
<l>Puoi tu già mai, o de' gelati scogli,</l>
<l>O del rabbioso mar più crudo e fero,</l>
<l>Gir, s'io morrò, de la mia morte altero?</l>
<l>Quanto era meglio assai che questo seno,</l>
<l>Che queste membra mie, che tra quell'acque,</l>
<l>Che tra quei duri e perigliosi sassi,</l>
<l>Oimè, tratte saran, s'unisser teco,</l>
<l>E caramente l'abbracciassi, come</l>
<l>Festi mentre ch'amor ti fece mio:</l>
<l>Queste le membra son, quest'è quel seno,</l>
<l>Che tu solevi già lodar cotanto,</l>
<l>Cotanto aver in pregio, e tanto amare,</l>
<l>Tanto parerti a maraviglia bello.</l>
<l>Or bramo, lassa, aver leggiadro il verso,</l>
<l>E 'l bello stilo che m'ha fatto onore;</l>
<l>Ma fier martir sì mi tormenta l'alma,</l>
<l>Sì la mente m'infosca, e sì m'atterra,</l>
<l>Che vinto dal dolor negletto stassi</l>
<l>Mio plettro, e tace, e la mia lira è muta.</l>
<l>O di Lesbo fanciulle amate e belle,</l>
<l>Che mi foste cagion ch'io tanto amassi,</l>
<l>Non venite più meco a cantar versi,</l>
<l>Né di mia cetra più vi muova il suono,</l>
<l>Che tutto il bel, tutto quel buono, e vago</l>
<l>Che vi piacea, Faon portato ha seco,</l>
<l>Quel bel Faon che sì felice e lieta</l>
<l>Pur or, misera me, chiamava mio.</l>
<l>Fate ch'ei torni a me, che seco ancora</l>
<l>Il verso tornerà, la cetra, e 'l canto,</l>
<l>Perch'egli sol con sua presenza grata</l>
<l>A la mia lingua, ed all'ingegno porge</l>
<l>Le soavi parole, e 'l verso lieto,</l>
<l>E con l'assenza sua mi toglie il tutto.</l>
<l>Ma che parlo io? A che m'affliggo indarno?</l>
<l>Puoss'egli muover mai co' prieghi ardenti</l>
<l>Un animo selvaggio, un cor di fera?</l>
<l>Non vegg'io, folle me, ch'i pianti e i preghi</l>
<l>Tutti veloce via gli porta il vento?</l>
<l>Oh quanto bramo che quei venti istessi</l>
<l>Che se ne portan le parole e i pianti</l>
<l>Mi faccin riveder l'amate vele,</l>
<l>E mi ritornin la mia vita indietro!</l>
<l>E questo a te si converrebbe, ingrato.</l>
<l>Ma s'entro al tuo pensier prefisso hai teco</l>
<l>Di ritornare a me tua fida amante,</l>
<l>Ed hai già posti in su la poppa i voti,</l>
<l>A che sì tardo è 'l tuo ritorno, e lento?</l>
<l>Sciogli la fune omai, che 'l mare e i venti</l>
<l>Vener nata del mar, benigna e pia,</l>
<l>Placidi ti farà, propizii e buoni;</l>
<l>E sederassi al bel governo Amore,</l>
<l>Spiegando con la sua picciola mano</l>
<l>Le bianche vele; e da lui stesso poi</l>
<l>All'antenna saran nel porto accolte.</l>
<l>Ma se starti lontan da me ti piace,</l>
<l>E fuggirti da me t'allegri e godi</l>
<l>(Che degna pur non son d'esser fuggita),</l>
<l>Scrivimi almen, crudel, che da quel sasso</l>
<l>Giù de l'onda fatal me stessa tragga.</l>
</lg>

<p>Gli scrittori dicono che Safo, vedendosi schernita da Faone, e perduta la speranza di rivederlo 
mai più, si gittò in mare, o per disperazione, o con speranza di guarir d'amore. Nel che si mostra che fine soglia avere un disonesto amore, il quale non suol esser altro che cattivo e infame.</p>

</div1>

</body>
</text>
</TEI.2>
