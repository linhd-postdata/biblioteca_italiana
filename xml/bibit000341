<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>La sampogna</title>
      <author>Giovambattista Marino</author>
    </titleStmt>
    <extent>472 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000341</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>La sampogna</title>
        <author>Marino, Giovambattista</author>
        <editor id="ed">De Malde, Vania</editor>
        <publisher>Fondazione P. Bembo</publisher>
        <pubPlace>[S.l.]</pubPlace>
        <date>[1993]</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita"/><language id="lat">Latino</language></langUsage>
    <textClass>
      <keywords scheme="CDD">
        <term>851.5 - Poesia italiana del periodo della decadenza, 1585-1748.</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>2003-11-15T00:00:00.000+02:00</date>
      <respStmt>
        <name>Ilenia Sabelli</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-12-01T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 type="parte">
<head>LA SAMPOGNA</head>
<div2 type="epistola">
<head>Lettera 1</head>
<opener><salute>Al serenissimo sig<expan>nor</expan> prencipe Tomaso di Savoia.</salute></opener>
<p>Tardi mi movo, ser<expan>enissi</expan>mo sig<expan>no</expan>re, a dimostrar
a V<expan>ostra</expan> A<expan>ltezza</expan> con la penna qualche segno
della devozion mia, et tardi mi riduco a divulgar con
le stampe il presente volume d'<title>Idilli</title>, già da me composti in su 'l fiore della mia prima età, ma tenuti da
me suppressi infino a quest'ora.</p>
<p>Per la qual cosa mi accorgo esser a me avvenuto appunto quello istesso, che secondo le greche favole alla
testugine avvenne; la qual, chiamata da Giove nela rassegna universale degli animali, venne indietro
dopo tutti gli altri, ancorché fusse la prima a partire,
allegando per iscusa della sua tardanza l'esser restata
a guardar la casa.</p>
<p>Percioché, essendo stato io il ritrovatore e l'introducitore di questa specie di componimento nella nostra lingua, mi sono lasciato nondimeno prevenire da
molti peregrini ingegni, i quali ne hanno poi ripiene le
carte; e tuttoché quanto alla invenzione abbiano seguitata la mia maniera, del che sommamente mi
onoro, sìcome nello stile e ne' concetti mi sono passati innanzi, così anche hanno voluto precorrermi et
anticiparmi nella impressione.</p>
<p>Ora i miei, che come ho detto, furono i primi ad
esser fatti, sono gli ultimi a comparire: né mi scuso
con Vostra Altezza che la cagione dell'indugio sia stata la custodia della casa, poiché, gran tempo fa, balestrato ora in una, ora in altra parte dalla fortuna, fuor
della casa et della patria mi ritrovo.</p>
<p>Impedimenti d'altri affari mi hanno trattenuto et
distrazzioni d'altri accidenti mi hanno desviato, allontanando tanto sempre l'ingegno dall'effetto di
questo pensiero, quanto del continovo la volontà gli
avvicinava il disiderio.</p>
<p>Non voglio adunque scusare la mia poca sollecitudine, ma più tosto accusare la soverchia negligenza
come che di sì lunga dimora non abbia io ragionevolmente onde pentirmi; poiché se in tutte l'azzioni
umane la maturità è lodevole, come quella ch'è madre
del buon consiglio, nelle scritture tuttavia più
che in alcun'altra è necessaria, e massime nelle poetiche.</p>
<p>In quelle poi che deono uscire alla luce del mondo,
vuolsi principalmente fuggire ogni risoluzione frettolosa et vi fa di mestieri lunghissima considerazione.</p>
<p>La stampa è atto irrevocabile et irretrattabile, et
quantunque (come non ne manca essempio) possa
ben altri con la diversità delle edizioni emendare, rimutare et distornare quel che prima ha fatto, ciò non
si può però fare senza qualche nota d'incostanza et
di leggerezza; oltre che, per non ritrovarsi sempre
l'intelletto in un essere, et mancando con gli anni la
vena nel risarcire l'imperfetto, invece di migliorare, il
più delle volte si peggiora.</p>
<p>Laonde non tanto merito da V<expan>ostra</expan> A<expan>ltezza</expan>
perdono del non esser venuto prima per rispetto d'altre mie occupazioni, quanto perché, conoscendo io le
malagevolezze che s'incontrano nello scrivere et a
quante censure si espone chiunque s'arrischia di metter fuora i suoi scritti, ho stimato meglio in sì
fatte determinazioni esser grave et pesante che correre in fretta a pericoloso precipizio; et ho voluto più
tosto, con astenermi di farne pompa, accrescerne l'aspettazione altrui, che per ambizione di gloria accelerare le proprie vergogne.</p>
<p>Ho osservato in ciò il precetto del maestro di quest'arte, il qual c'insegna a tener l'opere sotto la lima
infino al nono et al decimo anno, sì come fecero Cinna la sua <title>Smirna</title> et Isocrate il suo <title>Panegirico</title>.</p>
<p>Et ho imitata l'istessa testugine, la qual non per altro, al mio parere, fu dagli antichi posta sotto la statua di Minerva, se non per accennare, con questo geroglifico della tardità, il tempo che si richiede negli
studi, et quanto hassi a procedere con lentezza nel rivedere et nel publicare le fatiche della mente; essendo verissimo che niun foglio passò giamai alla immortalità, che non fusse prima logoro dalla polvere, e
niun libro rintuzzò i denti della invidia che non assaggiasse prima i morsi della tignuola.</p>
<p>Rassomiglio me stesso alla testugine, animal terrestre et aquatile, tardo, stupido, neghittoso et essangue, non solo per esprimere la pigrizia del mio ingegno poco veloce, povero di vivacità et inetto alle alte
specolazioni, ma anche per dinotare il difetto della
mia natura ritrosa e restia, la qual mi suol fare alle
volte trascurato eziandio in quelle cose che più mi rilevano nella fortuna e nell'onore.</p>
<p>Rassomiglio poi V<expan>ostra</expan> A<expan>ltezza</expan> a Giove, non ostante la
giovanezza, non senza confacevole proporzione.</p>
<p>Ché se a quello si attribuiscono il folgore, simbolo
della potenza, et l'aquila, figura della magnanimità,
amendue queste qualità si son vedute e si veggono a
tempo essercitar da lei ottimamente con infinita gloria sua: l'una atterrando i nemici, quasi fulminator
di Giganti; l'altra sollevando gli amici et giovando a
tutti né più né meno come l'istesso Giove.</p>
<p>Et se pur Ella, come Giove per Leda, non si trasforma in cigno, ama però i cigni, et del canto loro si
compiace.</p>
<p>Et se, come Giove per Danae, non si distilla in
pioggia d'oro, dona nondimeno volentieri dell'oro et
con profusa liberalità lo dispensa.</p>
<p>Et se, come Giove per Europa, non prende effigie
di toro, rende almeno in Europa il suo toro riguardevole e formidabile.</p>
<p>Che dico io? Non solo la somiglianza di Giove per
la maestà et per la generosità, ma anche quella di
Marte per l'ardimento e per lo valore si verifica benissimo in V<expan>ostra</expan> A<expan>ltezza</expan>, delle cui prodezze in
questi ultimi conflitti del Monferrato, et specialmente nell'assedio d'Asti et nel soccorso di Cravacore,
son rimase segnalate e sempiterne memorie.</p>
<p>L'affrontare con tanto coraggio, seguito da poca
gente, la moltitudine d'un'armata reale et sostenere
quasi solo l'impeto d'un numerosissimo essercito;
l'entrare con tanta bravura nel grosso della fanteria
nemica et farne di propria mano uccisione notabile; il
disprezzare così intrepidamente i pericoli più gravi,
né spaventarsi nella maggior folta dell'armi per
esserle due volte ucciso sotto il cavallo; il difendersi
così animosamente a piedi et malgrado di coloro che
la circondavano, rimontare et ridursi in salvo; queste
prove, che vincono non pur la sua età ma l'altrui credenza, fanno chiara fede al mondo quanto a V<expan>ostra</expan>
A<expan>ltezza</expan> ben si convenga il paragone di Marte.</p>
<p>Marte, però, non discompagnato da Pallade per la
matura prudenza, per l'accorto senno et per lo discreto giudicio, che nelle cose tanto di guerra quanto di
pace incomparabilmente dimostra et che ne' più
dubbiosi consigli la rendono pronta e risoluta alla
elezione de' partiti migliori.</p>
<p>Né disgiunto anche da Venere, sì per la grazia et
venustà singolare di cui condisce tutte quante le sue
operazioni, sì per l'affabilità et benignità mirabile
con cui s'acquista l'affezione di chiunque la conosce,
et tira ad amarla tutti coloro che domesticamente
trattano seco.</p>
<p>Soggiungo di più, che non solo di Giove et di Marte, ma d'Apollo istesso nella persona di V<expan>ostra</expan>
A<expan>ltezza</expan> si raffigura l'imagine, non tanto per la freschezza degli anni suoi giovanili et per la serenità dello
splendore che le lampeggia nella fronte, quanto per
la luce interna dell'anima che, rischiarandole l'intelletto, le traspare esteriormente nel volto.</p>
<p>Apollo invero, che, se circonda la chioma della dorata corona de' raggi, non perciò disprezza quella che
le tessono le verdi fronde del lauro, se da una parte
attende al corso delle sue solite fatiche in Cielo, non
per questo lascia dall'altra di conversar con
le Muse in Parnaso; se nell'una mano tiene l'arco che
saetta i itoni, nell'altra ha la lira ch'addolcisce gli
animi umani.</p>
<p>Et se bene non la suona, basta che la regge in braccio, sostenendo con la protezione et col favore chi
ben la tocca e dilettandosi oltremodo (quando gli altri
impacci più importanti il concedono) dell'armonia di
essa.</p>
<p>Fu la lira per industria di Mercurio costrutta del
guscio della testugine, et quinci è che presso i Latini
ne ritiene ancora il nome.</p>
<p>Ond'io che mi sono alla testugine paragonato, porto ferma speranza che il mio dono sia per piacere a
V<expan>ostra</expan> A<expan>ltezza</expan> et abbia ad essere da lei gradito.</p>
<p>Et ancorché il dono non sia di lira ma di sampogna, non sarà, se non m'inganno, con tutto ciò disdicevole; ché chi è avvezzo, non dico solo ai dolci concenti delle lire, ma anche agli strepiti delle trombe, abbassi pure per qualche poco l'orecchie al rustico suono della musica selvaggia, poiché né anche Apollo, nel tempo che ne' boschi menava vita pastorale,
non si sdegnava d'ascoltare le semplici canzonette de'
rozi contadini.</p>
<p>Tanto più che questa ch'io ora le presento non è la
sampogna già ritrovata dal famoso dio d'Arcadia,
non perché quella, dopo che alle selve della Grecia fu
trasportata in quelle del Lazio e dalle mani del pastor
di Siracusa passò a quelle del mantovano, se ne stette
quasi sempre mutola infino al tempo del buon Sincero, il qual ne fece con chiarissimo rimbombo risonar le piagge della mia diletta et dilettosa Partenope; ma da indi in qua nel nostro secolo a pochi altri,
salvo Aminta et Mirtillo, è stato permesso d'accostarvi degnamente le labra.</p>
<p>Avvi oltracciò tra l'una et l'altra sampogna tanto
di differenza: che quella fu inventata da un avversario et competitore del celeste Apollo, questa è opera
d'un famigliare et devoto di colui che in terra lo rappresenta.</p>
<p>Pan, celebrando gli amori della sua trasformata
ninfa, la compose di canna fragile et con fragilissima
cera la congiunse; io, consacrandola al nome d'un
personaggio immortale, posso dire d'averla fabricata
d'eterno et solido diamante.</p>
<p>Egli, confidatosi nella melodia di quella, osò di disfidare l'istesso Apollo con arroganza; ma io, diffidatomi del proprio merito, vengo a dedicarla a V<expan>ostra</expan> A<expan>ltezza</expan> con umiltà. E con umilissima et profondissima reverenza per fine di questa me le inchino.</p>

<closer><dateline>Di Parigi, adì 15 di gennaio 1620.</dateline></closer>
</div2>

<div2 type="epistola">
<head>Lettera 2</head>
<opener><salute>Claudio Achillini al cavalier Marino.</salute></opener>
<p>Dopo tanti anni io vi saluto cordialissimamente, et
vi assicuro col cuore in cima a questa penna, che l'interposizione di tanta terra, quanta è tra noi, non ha
potuto ecclissarvi pur un raggio dell'antico amor
mio.</p>
<p>Io sono al solito parzialissimo delle vostre glorie; et
sì come nella più pura parte dell'anima mia sta viva
questa opinione, che voi siate il maggior poeta di
quanti ne nascessero o tra' Toscani, o tra' Latini, o
tra' Greci, o tra gli Egizzi, o tra gli Arabi, o tra' Caldei, o tra gli Ebrei, così questa medesima conclusione
difendo et professo continovamente con la lingua,
qualor ne parlo, con la penna, ogni volta che ne
scrivo.</p>
<p>Insomma l'api di Pindo non fanno stillar favi più
dolci di quelli che fabricano nella vostra bocca; et la
Fama poetica non sa volar con altre penne che con la
vostra.</p>
<p>L'invidia poi de' vostri detrattori non sente i suoi
funerali più risoluti, che nelle mie parole.</p>
<p>Rallegromi delle vostre fortune in cotesto Regno,
et particolarmente che la vostra speranza, a guisa di
Fenice, sia risorta più viva et più bella dal suo rogo.</p>
<p>Moro d'impazienza per non potervi rivedere.</p>
<p>Ma chi sa? Reverite a mio nome (ve ne priego) tre
personaggi segnalati: il Nunzio Ap<expan>ostoli</expan>co, gloria
de' Prelati, il Sig<expan>no</expan>r di Bettune, norma de' Cavalieri, et Monsig<expan>no</expan>r Rucellai, specchio di valore et di
gentilezza.</p>
<p>Vivete felice, et conservatevi tale con la vostra
prudenza, perché voi servite ad un Re, nelle cui mani, dirò quasi, che Marte ha riposte tutte le speranze
delle sue glorie in terra.</p>
<p>Per fatal decreto voi sarete un giorno l'Omero di
cotesto Achille. Intanto baciovi carissimamente le
mani.</p>
<closer><dateline>Di Bologna.</dateline></closer>
</div2>

<div2 type="epistola">
<head>Lettera 3</head>
<opener><salute>Girolamo Preti al cavalier Marino.</salute></opener>
<p>Io vorrei che dal Signor Parco, o da questa carta,
fusse rappresentata a V<expan>ostra</expan> S<expan>ignoria</expan> la devozion
mia verso lei, così vivamente, come io la sento nel
cuore.</p>
<p>Ma l'affetto, con cui reverisco la sua persona, è
giunto a tal segno di tenerezza et di sincerità, ch'io
diffido ch'egli possa mai bastevolmente esserle significato né dalla lettera mia, né dalla voce altrui.</p>
<p>Però vorrei, che cotesto ingegno di V<expan>ostra</expan> S<expan>ignoria</expan>, il qual si è inalzato ormai sovra i confini umani, si sollevasse anche ad imaginarsi una straordinaria
affezzione, quanto maggior può cadere in petto più
che umano.</p>
<p>Et quando ella avesse figurato tra sé un amore
eminente et ideale, allora credesse fermamente d'aver veduto per contemplazione quel cordialissimo
sentimento ch'io ho di lei.</p>
<p>Intanto ho voluto darne questo saggio a V<expan>ostra</expan>
S<expan>ignoria</expan> per supplicarla a credere ch'ella non ha il
più sviscerato servidore di me; della qual verità ella
resterebbe persuasa, se sapesse la publica professione
ch'io fo, dovunque mi sia, d'esser parziale del suo nome, adorator del suo ingegno, celebrator della sua
gloria et direi difensore de' suoi scritti, se non ch'essi
hanno ormai superata l'invidia et trionfato della malignità.</p>
<p>Io per aprire ingenuamente il mio senso, quanto
più son venuto avanzandomi nell'età, tanto più ho
conosciuto che i componimenti i V<expan>ostra</expan> S<expan>ignoria</expan> avanzano i segni ordinari degli ingegni mortali, et
ch'ella ha posti gli ultimi confini alla lirica poesia.</p>
<p>Dirò anche all'eroica infallibilmente, quando ella
avrà sodisfatto alle promesse che ha fatte al mondo,
di dover publicare i suoi epici componimenti, co'
quali tengo per fermo che, secondo la proporzione
degli altri suoi scritti, ella fia per superar la proporzione degli altri scrittori.</p>
<p>Parlo degli scrittori non solamente di questa, ma
anche delle lingue antiche, i quali (così soglio dir
sempre) se potesser vedere gli scritti del signor Marino, io mi fo a credere, che gli scritti loro tanto meno
piacerebbono a loro stessi, quanto più piacevano a'
loro secoli.</p>
<p>Conosco ch'io parlo arditamente così ora, come
son solito di far sempre nelle domestiche conversazioni; ma voglio più tosto dir ciò ch'io sento, che tacer quello, che mi par che V<expan>ostra</expan> S<expan>ignoria</expan> meriti.</p>
<p>Al rimanente, egli pare che ora nell'Italia, o gl'ingegni languiscano, o gli studi della poesia intepidiscano, non so per qual costellazione o sciagura di questi tempi.</p>
<p>So bene ch'io per la mia parte m'astengo dallo scrivere, non per altro, se non perché l'opere di V<expan>ostra</expan>
S<expan>ignoria</expan> mi sgomentano sì fattamente, ch'io
soglio dire esser temerità il por mano al mestier del
poetare, il qual fu sempre malagevole per l'eminenza
dell'arte, et ora è temerario per la sublimità del paragone.</p>
<p>Egli è vero che questi giorni addietro fu ristampato il mio libretto con alcune giunte, et non manca tutto dì qualche altro scheccheratore.</p>
<p>Ma conosco in verità, che l'ombre mie et l'altrui
non vagliono ad altro, che a fare spiccare maggiormente il lume della gloria sua.</p>
<p>Tutta l'Italia aspetta con disiderio grande l'Adone,
del qual poema mi fur dette gran cose in Roma dal Signor Cardinale Ubaldini, et io ho seminato per tutto
la testimonianza ch'egli a me ne fece.</p>
<p>Onde l'aspettazione universale è grande, ma se ne
sperano gli effetti molto maggiori.</p>
<p>Priego intanto V<expan>ostra</expan> S<expan>ignoria</expan> a voler gradire
questa qualsisia dimostrazione d'osservanza mia ver so lei, attribuendoquesto ufficio all'affetto mio, il
qual non può esser soverchio, ov'egli ha proporzione con tanto merito.</p>
<p>Gli amici, la città, l'Italia, invidiano la persona di
V<expan>ostra</expan> S<expan>ignoria</expan> a cotesto cielo; se non che andiamo
sofferendo questa lontananza con la consolazione che
abbiamo degli onori ch'ella riceve dalla magnanima grandezza di cotesto Re.</p>
<p>Col qual fine il signor Achillini, parzialissimo ammiratore di V<expan>ostra</expan> S<expan>ignoria</expan>, insieme meco le bacia affettuosamente la mano, et preghiamo il signor
Iddio che la conservi lungamente per ornamento delle lettere, et per gloria del nostro secolo.</p>
<closer><dateline>Di Bologna.</dateline></closer>
</div2>

<div2 type="epistola">
<head>Lettera 4</head>
<opener><salute>Il cavalier Marino a Claudio Achillini.</salute></opener>
<p>In un medesimo punto et per una medesima mano
ho ricevute insieme due lettere a me carissime, l'una
vostra, l'altra del Sig<expan>no</expan>r Preti; care, dico, perché mi
vengono da due de' più cari amici ch'io mi abbia
al mondo; et care anche, perché caramente mi lodano
et mi lusingano.</p>
<p>Risponderò a voi, ma parlerò con l'uno et con l'altro, perché voglio che sì come ad amendue è commune una istessa patria et una stessa affezzione, così
sia ancora ad amendue commune una mia sola risposta.</p>
<p>Ma piano, di grazia, piano con tanti encomi, ché se
l'Invidia vi sente, voi le farete scoppiare il fiele.</p>
<p>So che siete troppo teneri dell'onor mio e che soverchio amore vi fa smoderare.</p>
<p>Lasciarsi però tanto trasportar dall'affetto che si
trabocchi in iperboli, lodandomi in guisa ch'io conosca la loda trappassar di gran lunga la capacità de' meriti miei, questo mi fa doppiamente vergognar di
me stesso.</p>
<p>Forse il fate per dimostrar l'altezza del vostro spirito, il qual sì come in tutte l'altre operazioni tenta
sempre l'eminenza et cerca la sovranità, così ancora
lodando, non contento delle lodi ordinarie, trascende i gradi mezani et si diffonde negli eccessi.</p>
<p>Certo io debbo prenderle senza alcun sospetto d'adulazione, sì perché da animi così candidi come sono
i vostri, eziandio quando si lasciano cadere in passione di parzialità, non si può sperare altro che
giudicio sincero; sì perché, essendo la loda frutto
della virtù, non deve stare in su i termini della trivialità.</p>
<p>Anzi (se mi è lecito dirne con libertà la mia opinione) io per me timo migliori et più tollerabili le
detrazzioni gravi che le lodi mediocri.</p>
<p>Colui che biasima, quanto il fa con maggior veemenza, tanto meno è creduto, percioché quanto i biasimi sono più acerbi, più il fanno conoscere per nemico del biasimato.</p>
<p>Ma colui che loda freddamente et a bocca secca,
discopre o malignità di cuore in occupare quelle qualità dell'amico che non si deono tacere, o penuria
d'ingegno in non saper ritrovare invenzione da lodar
con efficacia, né parte alcuna nel lodato che possa
meritar l'altrui loda.</p>
<p>Per queste ragioni, tutte quante le lodi che dalle
vostre penne o dalle vostre lingue mi sono attribuite,
si riflettono in voi stessi, perché, lodando sì bene, date ad intendere a chi legge et a chi ode che sapete
eccellentemente lodare anche coloro che non sono lodevoli.</p>
<p>Comunque sia, s'io dicessi che l'esser lodato non
mi piace, senza dubbio mentirei, ché la loda è una
musica che diletta a tutti et un incanto ch'agli aspidi
istessi per ascoltarlo farebbe cavar la coda dell'orecchio.</p>
<p>Che sarà poi, quando la loda esce di bocca di persone lodate?</p>
<p>Quella invero si può chiamar loda gloriosa, et l'ambizione del gloriarsene è ragionevole, là dove al contrario i lodatori indegni allora commendano quando
vituperano et allora avviliscono quando essaltano,
percioché ne' lodati da cotali uomini si presume conformità di costumi et negl'ingiuriati contrarietà.</p>
<p>I veri onori e le vere glorie si derivano da' par vostri; et s'alcun di voi dicesse mal di me, allora non
potrei fare di non affligermi et restarne mortificato,
perché crederei fermamente ch'i miei difetti avessero sussistenza per essermi accusati da chi ha in sé la
dottrina uguale alla integrità.</p>
<p>Voglio adunque che la fede che voi avete fatta del
mio picciolo valore sia autenticata dalle stampe et che
a guida d'un privilegio immortale sia posta in su 'l
frontespicio dell'opere mie, sì perché a tutto il
mondo sia palese l'onorevolezza che mi viene da testimoni sì grandi; sì per obligarvi in un medesimo
tempo a sostentare, quando occorra il bisogno, quel
che avete di me una volta scritto.</p>
<p>Più mi glorio io, che l'Achillini, intelletto mirabile, la cui feconda miniera produce sempre nuove ricchezze di concetti preziosi, et il Preti, spirito dilicatissimo nel cui stile fioriscono tutte le delizie et tutte
le grazie delle muse, mi abbiano celebrato nelle lor
carte, che non mi turbo de' cicalecci di mille balordi
che mi vanno lacerando la fama.</p>
<p>Più mi pregio che il conte Ridolfo Campeggi, una
delle più franche penne che oggidì volino per lo cielo
italiano, nel suo poema delle <title>Lagrime della Vergine</title>
abbia fatta onorata menzione di me, che non mi tribulo ch'alcun moderno Archimede, fabricatore di
<title>Mondi nuovi</title>, ne' suoi stracciumi indiani abbia mottegiato sopra il mio nome con vilipendio.</p>
<p>Più mi piace di vedere nella <title>Primavera</title> di monsig<expan>nor</expan> Giovanni Botero, uomo consumato nelle lettere, et nell'<title>Autunno</title> del conte Lodovico d'Agliè,
suggetto conpiuto in tutte quelle condizioni che si richieggono a cavaliere et a letterato, vivere registrata
la mia memoria, che non mi attrista l'avermi sentito
trafigere con acute punture dalle penne scheccheratrici delle <title>Scanderbeidi</title>.</p>
<p>Più mi giova, che prima dal conte Lodovico Tesauro, tesoro veramente non meno d'incomparabil
gentilezza che di scelta et peregrina erudizione, et
poi dal Capponi, dal Dolci, dal Forteguerra et dal
Valesio, cime et fiori degl'ingegni elevati, sia stata
abbracciata la mia difesa contro l'altrui opposizioni
con sì dotte risposte, che non mi nuoce l'essere stato
sindicato con oltraggiose e mordaci <title>Essamine</title> dai fiscali della poesia.</p>
<p>Amo meglio che in molte famose Academie d'Italia, et principalmente in quella degli Umoristi di Roma, paragone dove s'affina l'oro del vero sapere, si
sieno più volte avute publiche lezzioni sopra i miei
componimenti, privilegio a niuno altro degli scrittori
vivi conceduto eccetto a me, che se fussi stato buccinato per divino dalle rauche trombe d'infiniti ignoranti.</p>
<p>Non darei l'onor fattomi da Filippo di Portes, dal
marchese d'Urfé, da monsig<expan>nor</expan> il Secchi, da monsig<expan>nor</expan> di Vaugelà, da monsig<expan>nor</expan> di Brussin et da
altri nobilissimi ingegni che si sono compiaciuti di
tradurre gran parte delle mie composizioni in francese,
per quanto mi potesse dar di grido la garrula voce
di tutta la turba vulgare.</p>
<p>Non vorrei non ritrovarmi appoggiato all'autorità
del padre Giulio Mazarini, torrente d'eloquenza et
specchio di bontà, che nell'ultima parte del suo <title>Miserere</title> si è abbassato a comprovare molte sue proposizioni con le sentenze de' miei versi, per centomila
vane acclamazioni che potessero fare in mia loda le
bocche di tutto il resto de' goffi.</p>
<p>Mi basta ch'un cardinal di Perona, oracolo et miracolo di sapienza, un cavalier Battista Guarini, un
conte Pomponio Torelli, un conte Guidobaldo Bonarelli, un Ascanio Pignatelli, un Gio<expan>van</expan> Battista Attendolo, un Camillo Pellegrino, un Celio Magno, un
Orsatto Giustiniano, un Bernardino Baldi, un Filippo Alberti, un Scipione della Cella, lumi del secol
nostro tra' morti; et mi basta ch'un cardinale Ubaldini, ornamento delle porpore et splendore delle
scienze, un monsig<expan>nor</expan> Antonio Caetano, un monsig<expan>nor</expan> Antonio Querenghi, un monsig<expan>nor</expan> Porfirio Feliciani, un monsig<expan>nor</expan> Scipione Pasquali, un
abate d<expan>on</expan> Angelo Grillo, un Gabriello Chiabrera,
un Guido Casoni, un Gio<expan>van</expan> Battista Strozzi, un
Ottavio Rinuccini, un Giulio Cesare Bagnoli, un
Pier Francesco Paoli, simulacri della immortalità tra'
vivi, parte con vive voci in diverse corone di virtuose ragunanze, et parte con private lettere scrittemi
di lor proprio pugno, abbiano testificato quello istesso che ora mi viene ratificato da voi.</p>
<p>Questi sì che son personaggi i quali possono, o parlando o scrivendo, recare altrui onore o disonore.
Et quando costoro mormorassero di me, avrei ben
giusta cagione di ramaricarmi.</p>
<p>Ma ciò non può essere, perché i savi e i buoni non
sanno dir se non bene, sì come gli sciocchi e i malvagi
non possono dir se non male.</p>
<p>Poco ho io a temere sotto lo scudo di campioni sì
fatti le saette spuntate degli avversari maledici.
Et poco debbo curare con la guardia di tal patrocinio le velenose zanne de' cagnacci arrabbiati.</p>
<p>Il meglio è lasciar quelli bravare al vento finché si
stanchino, et questi abbaiare alla luna tanto che crepino.</p>
<p>Che m'importa, avendo io meco (oltre l'universale
applauso della moltitudine) la favorevole protezzione
di chi più sa, l'essere maltrattato ne' poemazzi pasquineschi dagl'imitatori di Bovo et di Drusiano?</p>
<p>Lodato pure il cielo, che almeno non hanno avute
altre armi da pungermi che titoli gloriosi, onde in vece di piccarmi mi hanno più tosto onorato.
Ch'io mi sia figliolo della Sirena nol nego, anzi
me ne vanto.</p>
<p>Ma coloro che ciò mi rinfacciano per obbrobrio
vengono tacitamente a dichiarare ch'essi nol sono.</p>
<p>La somiglianza della simia non so come mi possa
ben convenire, poich'io non mi son giamai piegato a
contrafar loro come eglino hanno contrafatto me.</p>
<p>Così fanno appunto alcune buone femine che,
quando talvolta vengono a garrire con donne oneste,
prima che sieno ingiuriate di puttane, le prevengono
col proprio nome.</p>
<p>Mi hanno contrafatto, dico, imitandomi, non con
emulazione, ma con isfacciatagine, non solo nel suggetto d'alcun poemetto favoloso già da me disteso in
sonetti et con ogni confidenza communicato loro a
penna in Napoli prima che si stampasse; non solo
nella divisione delle rime liriche in capi, ordine da
niuno altro osservato prima che da me et poi seguito
da essi, non solo nella forma de' Panegirici in sesta
rima, nella quale con l'occasione del natale di qualche
prencipe hanno tracciato il mio stile; ma ne' concetti
particolari de' lor Canzonieri, e non solo in quelli
de' Canzonieri, ma in quelli delle lor Colombaie, et
non solo ne' concetti, ma ne' versi, et non solo ne'
versi, ma ne' nomi istessi delle persone che vi sono
introdotte, ancorché ad altri poeti non ben conosciuti ne sieno stati parimente tolti parecchi di peso.</p>
<p>Ma non è tempo ora da spianar queste cifere.</p>
<p>Se per l'innanzi sarò irritato d'avantaggio, dimostrerò senza alcun rispetto più distintamente queste
et altre cose, le quali non piaceranno punto a chi
prende ardimento di stuzzicarmi.</p>
<p>Farò veder le bassezze innumerabili, le sciapitezze
inenarrabili, le durezze insopportabili, gli storcimenti del buon parlare, le contradizzioni delle sentenze,
i barbarismi delle frasi, gli storpi della lingua, le
freddure degli aggiunti, le meschinità delle rime, infino alla falsità delle desinenze scappate, che non si
possono scusare, percioché non son notate nel registro degli altri errori.</p>
<p>Allora chiaro vedrassi chi sia la bertuccia del mare
e chi il babbuino della terra: o io che (la Dio mercé)
son pur lodato da voi; o altri che, per voler fare un
saltetto dietro al Tasso, discoprendo il tondo pelato
con quanto di vergognoso s'appiatta sotto la coda,
ha data assai piacevol materia al riso popolare.</p>
<p>Hanno procurato di giustificarsi meco, affaticandosi inutilmente intorno a certe interpretazioni ridicole et puerili, come se noi non sapessimo assai meglio di loro che quando si vuol mordere si ricorre all'equivoco et si scherza col doppio, accioché possa in
ogni caso il poeta lasciare il senso metaforico et salvarsi nella ritirata del proprio, giuocando come i zingari a «ch'ell'è dentro et ch'ell'è fora».</p>
<p>Io per me ne rimango quieto, se non sodisfatto; et
sì come non curo altra giustificazione all'altrui perfidia che il giudicio del mondo, così non cerco altra
vendetta alla mia offesa che quella istessa che ne fa il
caso o che ne fanno più tosto i propri libri, i quali, o
non essendo letti o essendo letti con irrisione, terranno per sempre sepolte insieme con le glorie loro
l'ingiurie mie.</p>
<p>Altro ci vuole per illustrarsi, che con discorsi specolativi presumere di far paralleli et riscontri tra i
suoi scartabelli et la <title>Gerusalemme liberata</title>, se poi alla
prova le misure riescono corte et si fa come il gallo,
che canta bene ma ruspa male,  romanzando in uno
stilaccio sì sciagurato che pare appreso dagl'improvisanti di Puglia, o da' pitocchi di Spoleto.</p>
<p>L'importanza consiste nell'atto pratico et non nelle parole; bisogna sapere operare et porre a effetto
quel che si predica, perché molti conoscono il buono,
ma pochi l'attingono.</p>
<p>Et chi non è nato a questo, rivolgasi ad altri studi,
ché il mondo può ben passarsela senza un poeta.</p>
<p>Vaglia però a dire il vero, egli non si può negare
che costoro de' quali io parlo, se ben mancano nella felicità dello stil poetico (ch'alla fine è dono più di natura che d'arte), sono per altro nondimeno dotati di
buona cognizione di belle lettere et di finezza di giudicio; et se questo talora s'inganna, se ne può recar la
colpa all'affezzione delle cose proprie.</p>
<p>Il peggio è che vi ha certi giovanotti, i quali appena
spoppati dal latte de' primi elementi vorrebbono subito esser maestri; et per aver dato fuora un quinternuzzo di sonettini et di madrialetti quasi tutti scroccati dalle mie cose, mi fanno il concorrente addosso.</p>
<p>Et percioché sono stati loro rimproverati i furti, si
sono ingegnati di levargli via ristampando il libretto
in altra forma; ma hanno con tutto ciò saltato meno
in camicia, che in farsetto.</p>
<p>Oltre che, nelle lor pistolesse a' lettori (dove non
ha però straccio di grammatica) vanno ombreggiando
la mia persona, et tra' denti cinguettando del fatto
mio.</p>
<p>Mostrano sdegno et rimordimento, si lamentano
et arrabbiano che nel proemio fatto dal Claretti nell'ultima parte della mia <title>Lira</title> si fusse parlato troppo
alla libera intorno a certe arpiette dall'ugne uncinute
che vanno rapinando i concetti altrui.</p>
<p>Quando si riprende un vizio in generale et altri
appropria a se stesso solo quel che si può intendere di
molti, è segno ch'egli non ha la coscienza ben netta.</p>
<p>Aggiungasi di più che, per discolpar se stessi et difendersi dalle imputazioni apposte loro, si sforzano
di discreditar me, rovesciando in me il medesimo
fallo.</p>
<p>Se confessassero con modestia di riconoscere il bene da chi 'l ricevono, e' si potrebbe pure farne passaggio; ma il volere abbellirsi del mio, et di più, nascondendo la fraude, cercare ingratamente d'intaccar la mia riputazione, questo mi fa rompere ogni
freno di sofferenza.</p>
<p>Perché par loro strano ch'io abbia tanta varietà di
cose composta, né sanno comprendere da qual fontana scaturisca una sì larga vena, dicono che ho tolte
anch'io delle poesie dal latino et dallo spagnuolo.</p>
<p>Permettetemi, vi priego, ch'io con una breve digressionetta mi vada alquanto dilatando intorno a
questo punto.</p>
<p>L'incontrarsi con altri scrittori può adivenire in
due modi, o per caso, o per arte.</p>
<p>A caso non solo non è impossibile, ma è facile essermi accaduto, et non pur con latini o spagnuoli,
ma eziandio d'altre lingue, percioché chi scrive molto non può far di non servirsi d'alcuni luoghi topici
communi, che possono di leggieri essere stati investigati da altri.</p>
<p>Le cose belle son poche et tutti gl'intelletti acuti,
quando entrano nella specolazione d'un soggetto,
corrono dietro alla traccia del meglio, onde non è
maraviglia se talora s'abbattono nel medesimo, né
mi par poco in questo secolo, dove si ritrova occupata la maggior parte delle bellezze principali, quando
tra molte cose ordinarie si reca in mezo qualche dilicatura gentile.</p>
<p>Ad arte et a bello studio si può fare altresì per uno
di questi tre capi: o a fine di tradurre, o a fine d'imitare, o a fine di rubare.</p>
<p>In tradurre (quando però non sia secondo l'usanza
pedantesca) merita anzi loda che riprensione; né vi
mancano essempi di moltissimi uomini egregi, i quali,
come che per se stessi fussero fertilissimi ritrovatori,
non hanno con tutto ciò lasciato anch'essi d'essercitarvisi.</p>
<p>Tradurre intendo, non già vulgarizare da parola a
parola, ma con modo parafrastico, mutando le circostanze della ipotesi et alterando gli accidenti senza
guastar la sostanza del sentimento originale.</p>
<p>Ho tradotto senza dubbio anch'io talora per proprio passatempo et talora per compiacerne altrui; ma
le mie tradozzioni sono state solo dal latino, o pur
dal greco passato nella latinità, et non da altro idioma, et sempre con le mentovate condizioni, se bene
ancor questo sovviemmi aver fatto pochissime volte,
et queste poche le riduco solamente a due canzoncine, trasportate da due Elegie d'Ovidio et stampate
nella terza parte della mia <title>Lira</title>, cioè a dire i <title>Trastulli
estivi</title> et l'<title>Incostanza d'Amore</title>.</p>
<p>Qualora si prende da autori noti, non si può dubitare di ladroneccio, percioché son luoghi publici et
esposti a tutti gli occhi che non sien ciechi, onde si
concedono a chi prima gli occupa, come le gemme
sparse nel lido del mare.</p>
<p>Et sì come Virgilio non arrossì di framettere nella
sua <title>Eneade</title> i versi intieri d'Ennio et di Catullo; né
altri lirici et epici toscani si hanno recato ad onta di
servirsi di quelli di Dante et del Petrarca, così chiunque da essi o da altri piglia a volgere in iversa lingua alcun passaggio più lungo, presuppone che si
sappia da coloro che son versati tra' poeti, né deve
esserne chiamato usurpatore.</p>
<p>Anche tra gl'idilli della mia <title>Sampogna</title> un ve n'ha il
quale a prima vista potrà forse parer traslato da altro
linguaggio straniero, tuttoché il primo et antico fonte da cui procedono amendue i nostri ruscelli sia
Ovidio, et forse prima d'Ovidio alcun altro greco.</p>
<p>Io l'ho poi (se non m'inganno) aiutato, illustrato
et amplificato con diversi episodietti et descrizzioni,
onde quel che v'è rimaso del suo primiero autore è sì
poco che si può dir quasi nulla, né so s'egli stesso così travestito il riconoscerebbe per suo.</p>
<p>Or avvenga che, per esser le sudette cose (come
dissi) da me accresciute et arricchite di molti lumi
che per l'addietro non avevano, io possa dire d'aver
sopra di esse qualche giusta giuridizzione et d'essermene non senza ragionevole autorità insignorito,
non voglio con tutto ciò esserne tenuto leggittimo
possessore.</p>
<p>Siensi tradozzioni, per tali si smaltiscano, spendansi per quel che vagliono: non le vendo come mie,
né pretendo di esse altra loda, che di fatica.</p>
<p>Ma che diranno questi tali s'io farò loro toccar
chiaramente con mano che que' medesimi componimenti de quali essi mi appellano tradottore sono stati dal mio essemplare tradotti?</p>
<p>Adunque tante mie poesie che da' sopraccennati
et da altri bell'ingegni sono state messe in favella forastiera, et che poi sono parte uscite alla publica
stampa, et parte vanno in volta a penna, si dovrà dire di qua a qualche anni che non sieno originariamente mie?</p>
<p>Le mie rime prima che impresse fussero, et specialmente quelle della detta ultima parte, sono ite un
gran tempo attorno per tutte quante le mani, et dopo l'impressione per molte reiterate edizioni hanno
avuto tanto di dispaccio, che chiunque ha voluto o
tradurne o carpirne qualche parte, ha ben potuto
scapricciarsi a sua volontà.</p>
<p>Or se così è, perché questi malignetti, avante che
detrarre alla mia fama seminando sì fatte menzogne
per le stampe, non si sono informati del vero?</p>
<p>Ma poniamo anche che vero fusse ch'io per trastullo avessi due o tre sonetti tolti alla Spagna o alla
Francia e dati all'Italia: perché con fare alla lor madre questo torto, la quale di simili frutti è altrettanto
feconda quanto quell'altre due provincie ne sono sterili, defraudandomi iniquamente della loda in quella
parte che mi si deve, ne tacciono le migliaia fatti
di mia propria et assoluta invenzione?</p>
<p>Vengo dal tradurre all'imitare.</p>
<p>Né parlo di quella imitazione la qual dice Aristotele esser propria del poeta, quella che si confà con
la natura et da cui nasce il verisimile e per conseguenza il dilettevole, ma di quella che ci 'nsegna a
seguir le vestigia de' maestri più celebri che prima di
noi hanno scritto.</p>
<p>Tutti gli uomini sogliono esser tirati dalla propria
inclinazione naturalmente ad imitare; onde l'imaginative feconde et gl'intelletti inventivi, ricevendo in
sé a guisa di semi i fantasmi d'una lettura gioconda,
entrano in cupidità di partorire il concetto che n'apprendono et vanno subito machinando dal simile altre fantasie, et spesso per aventura più belle di quelle
che son lor suggerite dalle parole altrui, ritraendo sovente da un conciso et semplice motto d'un poeta
cose alle quali l'istesso poeta non pensò mai, ancorch'egli ne porga l'occasione et ne sia il primo promotore.</p>
<p>Questa imitazione può essere o negli universali
o ne' particolari.</p>
<p>L'universale consiste nella invenzione et nelle cose, la particolare nella sentenza et nelle parole; l'una
è propria dell'eroico, l'altra s'appartiene più al lirico;
quella ha più del poetico e si può meglio dell'altra
nascondere, questa è più sfacciata et manco lodevole.</p>
<p>Tralascio infiniti essempi antichi, et tocco solamente i due epici eminenti dell'età più vicina a noi.</p>
<p>L'Ariosto ha (secondo il mio giudicio) assai meglio
che il Tasso non ha fatto, imitati i poeti greci e latini
e dissimulata l'imitazione.</p>
<p>Chi direbbe mai che Astolfo con l'Ippogrifo sia
imitato da Perseo? lo scudo d'Atlante dal teschio
di Medusa? Isabella uccisa da Rodomonte, da Medea
con le sorelle di Giasone? l'Orco con Norandino, da
Polifemo con Ulisse? Orrilo dall'Idra?</p>
<p>È vero che talvolta non ha saputo nel celare esser
tanto accorto, che non si sia discoverta la ragia.</p>
<p>Onde all'incontro chi non direbbe subito che
Olimpia abbandonata da Bireno sia imitata da
Arianna abbandonata da Teseo? Angelica esposta al
mostro marino, da Andromeda condannata ad esser
divorata dalla balena? Rodomonte nell'assedio di Parigi, da Capaneo in Tebe? Cloridano et Medoro da
Niso et Eurialo? Sobrino da Nestore? l'Arpie dall'Arpie di Virgilio? L'Amazoni dall'Amazoni di Stazio? il cerchio della luna, dal cerchio della luna di
Luciano?</p>
<p>Il Tasso all'incontro è stato maggiore et più manifesto imitatore delle particolarità, percioché senza
velo alcuno trapporta ciò che vuole imitare, usando
assai forme di dire et elocuzioni latine, delle quali
troppo evidentemente si serve, sì come poco più destro parmi che dimostrato si sia nelle universalità.</p>
<p>Onde il nascimento di Clorinda ci fa subito ricordare del nascimento di Cariclia in Eliodoro; lo sdegno di Rinaldo, l'ira d'Achille in Omero; l'Inferno
e 'l consiglio de' Demoni, dell'uno et dell'altro in
Claudiano et nel Trissino; la battaglia tra i Diavoli
et gli Angioli nella espugnazione di Gerusalemme,
del contrasto degl'Iddii presso l'istesso Omero nella
distruzzione di Troia; la sete del campo, della sete
in Lucano; Tancredi ch'uccide Clorinda, di Cefalo che
saetta Procri; la Furia che stimula Solimano, della
Furia ch'irrita Turno; Rinaldo quando parte da Armida, d'Enea quando lascia Didone; Armida che
fugge nella rotta dell'essercito egizzio seguita et abbracciata da Rinaldo, d'Abra sconfitta et appunto
nel medesimo modo disperata per Lisvarte.</p>
<p>Nell'una et nell'altra foggia mi sono ingegnato anch'io d'osservar l'imitazione.</p>
<p>Per quel che tocca agli universali, s'io abbia bene
o male imitato, ancora non si può giudicare dal mondo, poiché ancora alcuni miei poemi narrativi non
sono esposti al giudicio suo.</p>
<p>Per quel che concerne i particolari, non nego d'avere imitato alle volte, anzi sempre in quello istesso
modo, se non erro, che hanno fatto i migliori antichi
et i più famosi moderni, dando nuova forma alle cose vecchie, o vestendo di vecchia maniera le cose
nuove.</p>
<p>Et s'io questa sorte d'imitazione mi abbia male o
bene esseguita, me ne riporto al parere di chi più di
me sa, purché legga con occhio puro et con animo
spassionato quant'io ho scritto.</p>
<p>Ora discendo al terzo et ultimo capo del rubare,
se ben di questo et della differenza ch'è tra il furto et
l'imitazione et della regola da tenersi nell'uno et nell'altra parmi esserne stato a bastanza discorso nel sopradetto preambolo della <title>Lira</title>.</p>
<p>Et qui che posso, o che debbo io dire?</p>
<p>Dirò con ogni ingenuità non esser punto da dubitare ch'io similmente rubato non abbia più di qualsivoglia altro poeta.</p>
<p>Sappia tutto il mondo che infin dal primo dì ch'io
incominciai a studiar lettere, imparai sempre a leggere col rampino, tirando al mio proposito ciò ch'io ritrovava di buono, notandolo nel mio <title>Zibaldone</title> et
servendomene a suo tempo, ché insomma questo è il
frutto che si cava dalla lezzione de' libri.</p>
<p>Così fanno tutti i valenti uomini che scrivono; et
chi così non fa, non può giamai, per mia stima, pervenire a capo di scrittura eccellente, perché la nostra
memoria è debole et mancante, et senza questo aiuto
di rado ci somministra perfettamente le cose vedute,
quando l'opportunità il richiede.</p>
<p>Vero è che cotal repertorio ciascuno se l'ha a fare a
suo capriccio et con quel metodo ordinarlo che può più
facilmente improntargli le materie quando le cerca.</p>
<p>Gl'intelletti son diversi, et diversissimi gli umori
degli uomini, onde ad uno piacerà tal cosa che dispiacerà ad un altro, et taluno sceglierà qualche sentenza d'un autore che da un altro sarà rifiutata.</p>
<p>Le statue antiche et le reliquie de' marmi distrutti, poste in uon sito et collocate con bell'artificio,
accrescono ornamento et maestà alle fabriche nuove.</p>
<p>Perciò se secondo i precetti et le circostanze nel
sopracitato discorso contenute, razzolando col detto
ronciglio, ho pur commesso qualche povero furtarello, me ne accuso et me ne scuso insieme, poiché la mia
povertà è tanta che mi bisogna accattar delle ricchezze da chi n'è più di me dovizioso.</p>
<p>Assicurinsi nondimeno cotesti ladroncelli che nel
mare dove io pesco et dove io trafico essi non vengono a navigare, né mi sapranno ritrovar addosso
la preda s'io stesso non la rivelo.</p>
<p>Et almeno non mi potranno querelare ch'io abbia
loro involato nulla, com'eglino hanno a me fatto; onde si possono ben vantare d'aver rubato a' napoletani, che sono avvezzi a saper farlo altrui con sottilità
et con grazia.</p>
<p>Stentino adunque col malanno tanto che svanisca
loro il cervello nel capo et crepino le vene nel petto,
se hanno disiderio di gloria et vogliono farsi onore.</p>
<p>Et se non hanno spirito atto a sapere inventar novità, né dottrina da potere scrivere con fondamento,
reveriscano et ammirino coloro che l'hanno, né credano per chiudere un sonettuzzo on una bella punta
(il che pure alla fine hanno da me imparato) d'esser
divenuti immortali; o per istrappazzare il mio nome
dopo le spalle, di deprimer me et avantaggiar se stessi
nella opinione del mondo.</p>
<p>Ma io debbo di tutto ciò ridermi et dissimularlo,
perché son fanciullacci più tosto da scudisciar per
burla a colpi di sonetti coduti, che da confondere
con salde ragioni: se non ch'io mi ritrovo già da un
pezzo fa avere spesso all'arpione lo staffil della satira, né ho volontà di ripigliarlo se non son provocato
più che villanamente.</p>
<p>Quanto poi alla caterva dozinale de' pedanti muffi, de' critici falliti et degli altri correttori delle stampe che, non sapendo giamai per se medesimi produrre cosa di buono, fanno tuttavia professione di ficcare il grifo per tutto crivellando gli scritti et tassando
gli scrittori, non cene dobbiamo dolere, essendo questo il contrasegno della virtù et il tocco del paragone.</p>
<p>Non deve chi camina al monte della gloria per la
stitichezza di quattro linguacciuti nasuti, a cui anche
le rose putono, tralasciare il corso delle onorate fatiche che lo conducono alla eternità.</p>
<p>Sì come i legni hanno i tarli che gli rodono, così i
poeti hanno i censori che gli flagellano: et sì come il
vento australe è contrario alla serenità, così della
gloria è stato sempre nemico il livore.</p>
<p>Ditemi, furono fors'eglino, nel biasimare gli altrui
sudori o nel condannargli con perverso giudicio, più
modesti gli antichi di quel che si sieno i nostri?</p>
<p>L'orazioni di Demostene ad alcuni parevano
smunte et asciutte, ad Eschine barbare, a Demade
che olissero di lucerna.</p>
<p>Quelle di Cicerone da Calvo erano stimate trite et
essangui, da Bruto dirotte et dislombate, da altri aride et secche: altri al contrario giudicavano il suo dire
troppo turgido et gonfio, altri troppo lubrico et fluido, altri molle et ricercato, altri superstizioso, freddo negli scherzi et poco osservatore dell'antichità.</p>
<p>Didimo, grammatico alessandrino, scrisse volumi
contro di lui: così parimente Gallo Asinio et Larzio
Licinio. Contro Teofrasto scrisse una certa meretrice, la qual si racconta avergli data grandissima noia.</p>
<p>Pollione notò in Livio, istorico di tanta eccellenza,
alquante parole padovane.</p>
<p>Et il medesimo poi riprese Salustio, prencipe delle
romane istorie, per avere usato un vocabolo in altra
significanza che non portava la sua etimologia.</p>
<p>Lucilio, che fu il primo (secondo che dicono) a fare il punteruolo et il postillatore dell'altrui fatiche,
quanto acerbamente lacerò Euripide, Accio, Ennio,
Pacuvio et altri poeti classici del primo secolo?</p>
<p>Et pure Orazio riprende lui, notandolo d'impurità.</p>
<p>Or come può mai chi scrive sodisfare a tanti appetiti, se non ha i sapori della manna che si affaceva
con tutti i gusti? o come guardarsi da simili zanzare
fastidiosette, che senza perdonare a chi che sia pungono rabbiosamente?</p>
<p>Non ha dubbio che ciò per lo più non d'altro fonte suol nascere che d'invidia, perché pensano costoro
col censurare gli uomini illustri di rischiarare i lor
nomi ruginosi et acquistarsi qualche grido, ché altrimenti sempre abietti et sconosciuti se ne starebbono;
in quella guida istessa ch'Erostrato con l'incendio
del tempio di Diana si fece famoso, et Pilato per la
sceleragine della sua ingiusta sentenza si canta ogni
giorno nel <title>Simbolo</title> per le chiese.</p>
<p>Certo colui che fu il primo a porre il nome a questo vizio, con gran ragione chiamollo invidia, poiché
l'invido par che non vegga l'altrui bene, ma osserva
solamente il male et tutte quelle cose lasciando da
parte che in una scrittura sarebbono per aventura lodevoli, volge gli occhi solo a que' pochi mancamenti
che potrebbono essere riprensibili.</p>
<p>Orazio, quantunque fusse giudice de' poemi molto severo,
sapendo nondimeno le difficoltà che nel
comporre si passano, si contentava di metter loro
molti falli che parevano degni di perdono.</p>

<quote rend="block">
<lg>
<l lang="lat">Sunt delicta tamen, quibus ignovisse velimus:</l>
<l lang="lat">nam nec chorda sonum reddit, quem vult manus et mens,</l>
<l lang="lat">poscentique gravem persaepe remittit acutum,</l>
<l lang="lat">nec semper feriet, quodcunque mirabitur, arcus.</l>
</lg>
</quote>

<p>Et conoscendo egli ottimamente che non tutte le
palle (come dir si suole) riescono ritonde et che in un
bel corpo si può tolerare qualche neo, qualche pelo o
qualche picciola ruga, senza pregiudicio del resto,
scusava molte colpe leggiere ne' componimenti, in
quegli altri versi</p>

<quote rend="block">
<lg>
<l lang="lat">Verum ubi plura nitent in carmine, non ego paucis</l>
<l lang="lat">offendar maculis.</l>
</lg>
</quote>

<p>Veramente soverchio rigore gli pareva voler guastare l'integrità del tutto per una particella, et dannare a morte un' opera di chiaro autore per un minimo peccatuzzo.</p>
<p>Ché se nelle cose di coloro che furono in maggior
credito ne' tempi addietro vorremo incrudelire con
tanta austerità che non s'ammettano se non gl'immacolati, si verranno ad escludere forse tutti senza rimanerne pur uno.</p>
<p>Perciò diceva il medesimo nel primo de' Sermoni,
al decimo [verso]:</p>

<quote rend="block">
<lg>
<l rend="align:right"><foreign lang="lat">Age, quaeso,</foreign></l>
<l lang="lat">tu nihil in magno doctus depraehendis Homero?</l>
<l lang="lat">nil comis tragici mutat Lucilius Acci?</l>
</lg>
</quote>

<p>Le quali parole (come voi meglio di me sapete)
hanno a pronunciarsi interrogativamente con ironia,
volendo quasi dire il contrario, cioè non esser poeta
in cui alcuna cosetta da emendare non si ritrovi.</p>
<p>Vi sovviene di ciò che dice Quintiliano nel decimo
libro, al capitolo <title>De imitatione</title>?</p>

<quote rend="block">
<p><foreign lang="lat">In magnis quoque auctoribus incidunt aliqua vitiosa et
a doctis inter ipsos etiam mutuo reprehensa.</foreign></p>
</quote>

<p>Et l'istesso, nel medesimo libro, al capitolo primo:</p>
<quote rend="block">
<p><foreign lang="lat">Neque id statim legenti persuasum sit, omnia quae
omnes auctores dixerunt esse perfecta, nam et labant
aliquando, et oneri cedunt et indulgent geniorum suorum voluptati, non semper intendunt animum, nonnunquam fatigantur, cum Ciceroni dormitare interdum non
solum Demosthenes, Oratio, vero etiam Homerus ipse
videatur.</foreign></p>
</quote>

<p>Non deono dunque i signori sindici di Parnaso et
gabbellieri degl'impacci esser tanto importuni che vadano ricercando sottilmente nelle poesie col fuscellino ogni scropoletto; né dobbiamo noi, quando altri
ciò faccia, alterarci punto né risentirci; ma sforzandoci d'appagare il desiderio di Flacco, ci basterà che, se
pure ne' nostri scritti si troverà qualch'emenda di poco momento, almeno le parti principali abbiano in sé
tanto di bello che ricuopra qualsivoglia difetto.</p>
<p>Chi ha giamai più di me sofferti i latrati di questi
mastini e i zuffolamenti di queste serpi?</p>
<p>Io non dico già di non potere errare, poiché niuno
scrittore può esser tanto occhiuto, quantunque Argo
sia, ch'alle volte non inciampi senza avvedersene;
massime io, che mi stimo più d'ogni altro degno di
correzzione, et nelle cui cose è verisimile che delle
imperfezzioni non manchino.</p>
<p>Dovrebbono però contentarsi questi, non dirò
Zoili et Aristarchi, ma più tosto Momi et Pasquini,
di disfogar contro l'opere sole la rabbia, manifestando le mie sciocchezze senza pregiudicarmi in cose
che rilevano molto più.</p>
<p>Il continovo corso de' miei vari et fortunevoli accidenti crederei oggimai che bastasse a farmi degno
d'essere più compatito, che invidiato.</p>
<p>Et sarebbe pietà il considerare che se, fra tanti
moti, pericoli et travagli, qualche cosa ho pur fatta,
ho fatto oltre il possibile del poter mio.</p>
<p>Né il vulgo de' poeti correnti dovrebbe con tante
persecuzioni calunniarmi, avendo più tosto occasione d'amarmi, se non per altro, almeno per aver io
portate le muse toscane di qua dall'Alpi et introdottele nelle camere reali; et per aver fatto oltracciò al
lauro, ch'è pianta infeconda, invece di coccole produrre scudi del sole, che ben del sole meritano il nome, poiché a sostentamento de' seguaci d'Apollo si
dispensano.</p>
<p>Conviene pertanto darsene pace et soggiacere con
pazienza a sì atta infelicità, ringraziando tuttavia la
divina providenza ch'almeno non diede a costoro le
forze pari all'orgoglio et all'arroganza, sìche ci possano nuocere.</p>
<p>Una delle grazie principali che ci abbia fatte la
Natura fu, per mio aviso, il non aver dati i denti ai
ranocchi, percioché poco ci gioverebbe il possedere
le delizie di questo mondo, se ci fosse bisogno al passar de' fossati armar le gambe di borsacchini di ferro
per difenderci da' morsi loro.</p>
<p>Buon per noi ch'essi abbiano la bocca sdentata,
ché altrimenti la darebbono in barba agli aspidi et alle vipere; là dove, essendo tali quali sono, basterà
che noi siamo più tosto ben forniti d'orecchi che
d'altre armature.</p>
<p>Gracchino pure et garriscano a posta loro, ché il
vero antidoto di questo veleno si è il tacere et procurar d'avanzarsi ogni giorno di bene in meglio.</p>
<p>Così si confonde l'ignoranza, s'abbatte l'invidia,
si conculca la calunnia, si calpesta la perfidia, s'abbassa la superbia, si sotterra la presunzione et si subbissa la temerità.</p>
<p>Chiuderò questa lettera salutandovi di vivo cuore,
abbracciandovi con tutta l'anima et ringraziandovi
di nuovo del vostro cortese affetto in lodarmi tanto;
del che non posso non sentirmivi forte obligato.</p>
<p>Obligato dico di tutte l'altre lodi mi vi confesso,
salvo solo di quella che mi date, annoverandomi tra
gli ebrei, poiché ben sapete ch'io non mi diletto punto di disprangar cioppe vecchie.</p>
<p>Et senza più, alla vostra buona grazia mi raccomando, pregando il Signore che abbia voi perpetuamente nella sua.</p>
<closer><dateline>Di Parigi.</dateline></closer>
</div2>

<div2 type="epistola">
<head>Lettera 5</head>
<opener><salute>Il cavalier Marino al Ciotti stampatore.</salute></opener>
<p>Io avea pensato di mandar costà a Vinegia molte
dell'altre opere mie a stampare, mentre che qui in
Francia si stampano l'<title>Adone</title> et la <title>Strage de' fanciulli
innocenti</title>.</p>
<p>Ma quando io era in procinto già d'inviarne alcuna, mi è sopragiunta la <title>Galeria</title> da voi stampata sì
sconciamente, che in leggendola mi è venuta pietà di
me stesso.</p>
<p>Lascio la carta, la qual potrebbe pur passare, né mi
curo del carattere, ancorché quello della prosa sia alquanto frusto.</p>
<p>Parlo solo di quel che più importa, ch'è la pessima
correzzione.</p>
<p>Com'è egli possibile che il correttore, avendo innanzi il mio essemplare così netto, sia stato sì poco
diligente (per non dire sciocco) che non abbia saputo
riscontrare i fogli impressi con la copia originale?</p>
<p>Ho ritrovato confuso l'ordine, scambiata l'ortografia, alterate le parole, guaste le sentenze, storpiati
i sentimenti; né parte alcuna vi ha, insomma, in cui
si vegga pur vestigio di buona forma. Benedetto il
Manuzio, il Giolito e 'l Valgrisio, la cui memoria vivrà sempre onorata tra le stampe italiane.</p>
<p>Oggidì la stampa si è ridotta a semplice mercatura, et ne' librai è tanta l'avidità del guadagno che pospongono all'interesse la propria reputazione et quella dell'autore.</p>
<p>Questo disordine mi ha fatto mutar deliberazione,
et ho preso partito di far imprimere la mia Sampogna
qui in Parigi, dove, quantunque non s'intenda così
bene la nostra lingua, la mia assistenza ha supplito
all'emenda di molti errori.</p>
<p>Il pensier mio era d'istoriarla tutta, ornandola di
figure d'intaglio dolce o almeno all'acqua forte, proporzionate alle favole et ai suggetti.</p>
<p>Ma qui ha pochi maestri che posseggano eccellenza di disegno, et infine non si trovano per tutto i Tempesti, i Reni, i Valesi, né i Morazzoni.</p>
<p>Se voi la ristamperete, sarete sempre a tempo di
farlo; e s'io vedrò che la vostra impressione riesca
tolerabile, vi manderò la seconda parte di essa, la qual
sarà forse più dilettevole per esser più varia.</p>
<p>È divisa in Idilli profani et sacri.</p>
<p>Ve n'ha dodici profani, et son questi: <title>Arione</title>,
<title>Leandro</title>, <title>Endimione</title>, <title>Zefiro</title>, <title>Vertunno</title>, <title>Oritia</title>, <title>Pasitea</title>, <title>Calisto</title>, <title>Semele</title>, <title>Sileno</title>, <title>La rete di Vulcano</title> et <title>Il
giudicio di Mida</title>. I sacri son tre, cioè <title>Il presepio</title>, dove
si descrive il nascimento del Salvatore, <title>Il deserto</title>, dove si racconta quando fu tentato da Satana et <title>La
Vernia</title>, dove si tratta dell'estasi di San Francesco
quando egli ebbe gli stimmati.</p>
<p>Intanto andrò a bell'agio compilando le <title>Fantasie</title>,
l'<title>Epistole eroiche</title> et la <title>Polinnia</title>, le quali son fatiche
già rivedute, né vi manca altro che tempo da trascriverle.</p>
<p>Quanto alle <title>Dicerie sacre</title>, sostatevi ancora qualche poco,
perché ho intenzione di riformarle raccorciandole alquanto et d'aggiugnervene parecchie che mi
ritrovo averne in abbozzo; onde potrete ridurle tutte
a due volumi in quarto ché così si potranno legger meglio
nel margine i luoghi degli autori citati.</p>
<p>Quelle che io penso d'aggiugnervi son queste: il
<title>Cuore</title>, sopra la conversione dell'uomo a Dio; la <title>Nave</title>, sopra il primo sabato della quaresima; le <title>Tre saette</title>, sopra la tentazione; la <title>Tragedia</title>, sopra il giudicio
universale; la <title>Cagnolina</title>, sopra il vangelo della cananea; l'<title>Acqua viva</title>, sopra la samaritana; il <title>Monile</title>, sopra la Madalena; l'<title>Inferno</title>, sopra l'istoria dell'Epulone; la <title>Morte</title>, sopra quella del figlio della vedova; la
<title>Tomba</title>, sopra la sepoltura; la <title>Stella</title>, sopra l'Epifania;
il <title>Fuoco</title>, sopra la Pentecoste; il <title>Giardino</title>, sopra la
beata Vergine; la <title>Battaglia</title>, sopra san Michele arcangiolo; la <title>Spada</title>, sopra il sacramento dell'Eucaristia;
l'<title>Ambasciata</title>, sopra l'orazione; la <title>Notomia del Crocifisso</title> et tre discorsi overo meditazioni della Passione:
l'<title>Orto</title>, i <title>Tribunali</title> et il <title>Monte Calvario</title>.</p>
<p>Questo ho voluto dirvi, accioché non vi risolviate
di rimprimerle nella medesima maniera come si trovano, ma aspettiate d'accoppiarle con un libro
di <title>Lettere gravi et piacevoli</title>, ch'io ho disegnato ancora di
dar fuori, et quattro comedie, tra le quali una, intitolata <title>Il poeta</title>, son certo che per molti rispetti farà ridere il mondo.</p>
<p>De' due miei poemi maggiori, la <title>Gerusalemme distrutta</title> et le <title>Trasformazioni</title>, non mi occorre di parlare
per ora.</p>
<p>Pregate Iddio che mi conceda qualche anno di vita, ch'io spero di far conoscere in breve se abbiamo
ingegno ancor noi atto a saper tessere una epopeia.
State sano.</p>
<closer><dateline>Di Parigi.</dateline></closer>
</div2>
</div1>

<div1 type="parte">
<head>IDILLI FAVOLOSI</head>
<div2 type="poesia">
<head>Orfeo</head>
<head>Idillio 1</head>
<lg type="non-definito">
<l>Lungo la riva d'Ebro</l>
<l>con le ninfe compagne</l>
<l>la vezzosa Euridice, amata moglie</l>
<l>del gran figlio d'Apollo e dela Musa,</l>
<l>fabricava ghirlande e gìa cantando</l>
<l>canzonetta gentil, che poco dianzi</l>
<l>dal canoro marito appresa avea;</l>
<l>quando la vide e n'arse</l>
<l>il pastor Aristeo. Questi, già fermo</l>
<l>di mitigar l'insopportabil fiamma,</l>
<l>posti tutti in oblio gli armenti e i paschi,</l>
<l>messi tutti in non cale i favi e l'api,</l>
<l>prese a tracciarla insidioso, e volse</l>
<l>con aguato furtivo allor rapirla.</l>
<l>Sen'avide la bella e in un momento,</l>
<l>lasciando al suol de' catenati fiori</l>
<l>la testura interrotta</l>
<l>e spezzando la voce a mezo il corso,</l>
<l>cacciossi in fuga et egli</l>
<l>con sollecito piè dietro le tenne.</l>
<l>Qual suol timida cerva</l>
<l>da fier leon massile,</l>
<l>tal dal seguace amante</l>
<l>la giovinetta smorta</l>
<l>s'involava fuggendo.</l>
<l>Né gli giovava il raccontar ch'ei fusse</l>
<l>dela bella Cirene inclito figlio,</l>
<l>de' pastori inesperti util maestro,</l>
<l>di Proteo dio soggiogator sagace,</l>
<l>novello osservator d'ignote stelle,</l>
<l>primo espressor dele mature olive,</l>
<l>fabro del mele et inventor del latte,</l>
<l>ch'eran gittate ai venti</l>
<l>le preghiere e i lamenti. Ella fuggiva</l>
<l>dal timor risospinta, assai veloce,</l>
<l>se non quanto il bel crin disciolto al'aura</l>
<l>e la gonna ondeggiante</l>
<l>l'arrestavan talora in qualche bronco;</l>
<l>onde di drappo serico vestiva</l>
<l>gl'ignudi sterpi et arricchia con scorno</l>
<l>dele piante d'Esperia</l>
<l>e de' rami di Cuma,</l>
<l>d'annella d'or la povertà del bosco.</l>
<l>Facean le bionde trecce</l>
<l>(amorosi trofei de' tronchi indegni)</l>
<l>lacerate e pendenti ai negri busti</l>
<l>dele ruvide querce, aurei monili;</l>
<l>e volando dintorno</l>
<l>a quelle belle e lucide catene,</l>
<l>vi restò prigionier più d'un augello.</l>
<l>Era ormai giunta in parte,</l>
<l>donde poco temer quasi potea</l>
<l>l'ingorda man del giovinetto audace,</l>
<l>quando (oh caso infelice)</l>
<l>sollevando del capo</l>
<l>le sanguinose creste, innanellando</l>
<l>in squallid'orbi il flessuoso corpo</l>
<l>e con la coda aguzza</l>
<l>sferzando l'erbe, incontr'a lei si mosse</l>
<l>per mille obliqui strisci aspe pungente.</l>
<l>Verdeggiavan tra 'l negro,</l>
<l>sì come iride suol, di più colori</l>
<l>variate le terga.</l>
<l>Ardean di foco e sangue</l>
<l>le fiere luci orribilmente infette.</l>
<l>Dala bocca spumante</l>
<l>uscia fischio e veleno, onde facea</l>
<l>ne' suoi lividi tratti intorno intorno</l>
<l>d'atra nebbia e mortal fumar la via.</l>
<l>Et ecco, poiché in arco</l>
<l>ricontorse la schiena, ecco che quasi</l>
<l>animata saetta, anzi terrestre</l>
<l>fulmine senza scoppio,</l>
<l>aventò se medesmo e dala lingua</l>
<l>morbo scoccando e morte,</l>
<l>nel bianco piede ignudo</l>
<l>dela fanciulla fuggitiva e scalza</l>
<l>con tenace puntura il dente impresse,</l>
<l>e vomitò su la ferita il fiele.</l>
<l>Sentì la sventurata</l>
<l>dela calcata serpe</l>
<l>la rabbiosa percossa e 'l morso acerbo.</l>
<l>Tacita peste intanto</l>
<l>serpendo va per le midolle e scorre</l>
<l>di vena in vena, e sottilmente passa</l>
<l>per le viscere al cor, che dal'occulta</l>
<l>virtù del fiero tosco</l>
<l>contaminato, irrigidisce e torpe.</l>
<l>Picciola è ben la piaga,</l>
<l>ma non così si gonfia</l>
<l>cumulo d'onde in cavo rame al foco,</l>
<l>né così curva il seno</l>
<l>da' soffi d'Euro ingravidato lino,</l>
<l>come il bel piè trafitto</l>
<l>di se stesso maggior subito cresce,</l>
<l>e tumido non cape</l>
<l>dela putrida massa il globo informe.</l>
<l>Di gelido sudor sparge la fronte,</l>
<l>di torbido squallor tinge la guancia</l>
<l>la sbigottita donna.</l>
<l>Pallida come giglio</l>
<l>da vomere, o da piede</l>
<l>o reciso o calcato;</l>
<l>languida qual ligustro</l>
<l>da grandine, o da vento</l>
<l>o battuto, o sterpato,</l>
<l>sovra l'erba cader ratto si lascia.</l>
<l>Repentina caligine i begli occhi</l>
<l>offusca e chiude in grave sonno eterno,</l>
<l>perde il chiaro del giorno e dala luce</l>
<l>dela vita serena</l>
<l>irreparabilmente</l>
<l>scende al'ombre di Stige, ombra dolente.</l>
<l>Ala dura novella</l>
<l>con pianti e con sospir l'afflitte ninfe</l>
<l>dele getiche selve e dele traci</l>
<l>perturbaro i silenzi e 'l dolce nome</l>
<l>chiamar più volte e richiamaro indarno.</l>
<l>Ma quale allor si fece e qual sentissi</l>
<l>il sovr'ogni altro addolorato Orfeo?</l>
<l>Lasso, da indi in poi la notte e 'l giorno</l>
<l>mesto videlo il bosco e mesto udillo</l>
<l>piangendo gir per solitarie valli</l>
<l>e per spelonche inospite la vita.</l>
<l>Qual dela dolce sua tenera prole</l>
<l>orbato rossignuol, che d'alte strida,</l>
<l>e di gemiti acuti il cielo assorda;</l>
<l>qual dela cara sua fida compagna</l>
<l>vedovo tortorel, che 'n chiaro fonte</l>
<l>non beve mai, né 'n verde tronco alberga;</l>
<l>tal egli al'ombra, al sole</l>
<l>di lamentose voci</l>
<l>empiendo ognor sen gìa l'alte foreste,</l>
<l>e desperato alfine</l>
<l>volse ancor di pietà tentar l'Inferno.</l>
<l>Prese la nobil cetra,</l>
<l>quella, ch'ebbe pur dianzi</l>
<l>dal nipote d'Atlante il suo gran padre,</l>
<l>e dele Muse il numero pareggia</l>
<l>ne la serie de' tuoni;</l>
<l>indi con essa in braccio</l>
<l>discese ale più cupe</l>
<l>del globo dela terra ultime parti,</l>
<l>e per placar del'implacabil Dite</l>
<l>la superbia crudele,</l>
<l>non aborrì d'errar vivo tra' morti;</l>
<l>e la negra palude,</l>
<l>dove il vecchio Caron tragitta l'alme,</l>
<l>passò senza spavento, e corse e vide</l>
<l>dela patria del'ombre</l>
<l>e del'impero tristo</l>
<l>le sedi oscure e le dolenti case;</l>
<l>et ebbe ardir cantando</l>
<l>di raccontar con lagrimose note</l>
<l>del'amorose sue dure fortune</l>
<l>l'istoria miserabile e pietosa</l>
<l>al'anime spietate;</l>
<l>né gli vietò la barca</l>
<l>il pallido nocchiero,</l>
<l>né gli contese il passo</l>
<l>il can dale tre gole.</l>
<l>Di Tenaro le porte entrò l'ardito</l>
<l>giovane innamorato e per le vie</l>
<l>caliginose e fosche</l>
<l>cercando andò dela magion del pianto</l>
<l>gli alberghi inaccessibili e riposti.</l>
<l>Giunse alfin là, dove il Tiranno oscuro</l>
<l>presso ad Ecate sua preme e sostiene</l>
<l>terribil trono e ruginoso scettro.</l>
<l>E venerando e spaventoso insieme</l>
<l>per negra maestà, di mesta nube</l>
<l>l'irsuto capo e 'l bruno ciglio ingombra,</l>
<l>e nel fiero rigor del'aspra fronte</l>
<l>l'inclemenza del cor dimostra aperta.</l>
<l>Stava l'empia famiglia</l>
<l>de' dolorosi spirti</l>
<l>stupida intorno e di saver bramosa</l>
<l>ciò che chiedesse il peregrin del mondo.</l>
<l>Et ei poiché fu avante</l>
<l>ala corte crudel, quivi s'assise,</l>
<l>e come allor rapito e quasi astratto</l>
<l>in estasi soave,</l>
<l>con luci lagrimose</l>
<l>in atto dolce e grave</l>
<l>se medesmo compose.</l>
<l>D'una giuppa purpurea era vestito,</l>
<l>la qual d'oro brunito</l>
<l>stringea per mezzo il sen fibbia mordace.</l>
<l>Dal tergo al piè gli scende in abbandono</l>
<l>il mantello volante</l>
<l>et a l'usanza persa</l>
<l>legatura leggiadra,</l>
<l>broccata d'oro, il vago crin gli adorna,</l>
<l>che dal sommo del capo</l>
<l>si curva in arco e si rileva in monte.</l>
<l>Parte intorno ala fronte,</l>
<l>e parte sovra gli omeri diffuse,</l>
<l>agitate dal'aura</l>
<l>si volteggian le chiome.</l>
<l>Sostien posato in terra il piè sinistro</l>
<l>su la coscia la lira,</l>
<l>ch'a la manca mammella il corno appoggia;</l>
<l>l'altra con lieve moto</l>
<l>la misura pian pian batte nel suolo.</l>
<l>Tien la destra l'archetto,</l>
<l>che dal'un capo, onde con man si regge,</l>
<l>ricurvo indentro e torto,</l>
<l>fin ala coda estrema</l>
<l>la cui punta s'abbassa e pende al chino,</l>
<l>stende per lungo tratto</l>
<l>linea sottil d'impegolate sete.</l>
<l>Con questo or basso, or alto</l>
<l>di su, di giù, veloce a tempo, e lento,</l>
<l>su per le corde passeggiando scorre;</l>
<l>e le dita allungate</l>
<l>dela sinistra intanto</l>
<l>per le classi de' tasti,</l>
<l>e per mezo gli spazî de' registri</l>
<l>scherzando ad ora ad ora</l>
<l>le premon leggiermente.</l>
<l>Tirate in prima le chiavette eburne,</l>
<l>tende i nervi sonori e ricercando</l>
<l>con armonica man le dolci fila,</l>
<l>prende con l'arco a risvegliarle alquanto;</l>
<l>al fin poiché taciuto ha quanto basta</l>
<l>a preparar l'attenzione altrui,</l>
<l>con riposato, e sostenuto tuono</l>
<l>tragge dala voragine più cupa</l>
<l>dela gola tonante</l>
<l>voce bassa e profonda,</l>
<l>ch'a mano a man si snoda,</l>
<l>e sgorga, e scoppia, e con spedito salto</l>
<l>a poco a poco si rischiara et erge;</l>
<l>poi quando è giunta al colmo,</l>
<l>qual face, che nel fine</l>
<l>indebolisce e manca,</l>
<l>con fievol tremolio</l>
<l>languidissimamente</l>
<l>gorgogliando vacilla insù l'estremo.</l>
<l>Talor quasi volubile Meandro,</l>
<l>o labirinto obliquo,</l>
<l>per anguste torture</l>
<l>di flessuosa scala</l>
<l>serpendo in lungo giro</l>
<l>s'increspa e piega, e si rivolge e rota.</l>
<l>Talor prende la fuga e poi nel mezo</l>
<l>si ripente e la spezza,</l>
<l>e la rapida piena</l>
<l>dele varie sue mute</l>
<l>con un grato intervallo</l>
<l>di breve pausa al'improviso affrena.</l>
<l>Sembra un mar tempestoso,</l>
<l>ch'ondeggiando or col flutto</l>
<l>porta il legno ale stelle,</l>
<l>or l'affonda agli abissi,</l>
<l>peròche, mentre or con cadenze meste,</l>
<l>or con alti sospir cala e sormonta,</l>
<l>precipitando e sollevando i cori,</l>
<l>i cori insieme e i sensi</l>
<l>sospende a voglia sua, di chi l'ascolta.</l>
<l>Innanella talvolta</l>
<l>di vaghi contrapunti</l>
<l>e di lieti passaggi</l>
<l>numerose catene;</l>
<l>ma tra i rigiri suoi, tra le figure,</l>
<l>onde il bel canto ei fregia,</l>
<l>non sommerge gli accenti,</l>
<l>non confonde le rime;</l>
<l>e le parole in guisa</l>
<l>spiega chiare e distinte</l>
<l>che l'aria al'arte sua ragion non toglie,</l>
<l>né de' versi, che forma, i sensi occupa.</l>
<l>E la canzon fu questa,</l>
<l>e queste fur le note,</l>
<l>che con la lingua innamorata espresse.</l>
<l>– O del'abisso tenebroso e nero</l>
<l>monarca formidabile e severo,</l>
<l>sotto il cui 'mpero stansi ubbidienti</l>
<l>furie e serpenti;</l>
<l>tartareo Giove, che con scettro eterno</l>
<l>del pallid'Orco e del profondo Averno</l>
<l>volgi il governo, e con tremende leggi</l>
<l>l'anime reggi;</l>
<l>per questi luoghi d'ogni luce privi,</l>
<l>e di rado, o non mai, cerchi da' vivi,</l>
<l>spargendo rivi d'angosciosa vena</l>
<l>Amor mi mena.</l>
<l>Per desio di veder l'orribil regno</l>
<l>con questo curvo mio canoro legno</l>
<l>io già non vegno, o per votar di mostri</l>
<l>gli ombrosi chiostri.</l>
<l>La sospirata mia dolce consorte</l>
<l>tolsemi avara intempestiva Morte,</l>
<l>e 'l nodo forte, ond'Amor già n'involse,</l>
<l>ruppe e disciolse.</l>
<l>Punta da velenoso e rigid'angue</l>
<l>quella, di cui la Tracia or priva langue,</l>
<l>rimase essangue; et io (com'altri vede)</l>
<l>di pianto erede.</l>
<l>Ben so che quando per malvagia stella</l>
<l>spiegò su 'l fior del'età sua novella</l>
<l>l'anima bella di lassù le penne,</l>
<l>quaggiù ne venne.</l>
<l>Se qui legge fatal vieta l'entrata</l>
<l>solo a chi vive, a me non fia vietata</l>
<l>ch'io del'amata e cara anima privo</l>
<l>no che non vivo.</l>
<l>E voi, deh voi dela città temuta</l>
<l>pregate il vostro re, gente perduta,</l>
<l>ch'omai renduta per pietà mi sia</l>
<l>la donna mia.</l>
<l>Non voglio già che 'l fil di quella vita,</l>
<l>ch'Atropo le recise a pena ordita,</l>
<l>fatta infinita, e più del'altre lunga,</l>
<l>Cloto raggiunga.</l>
<l>Ch'ella rivesta il suo terreno manto</l>
<l>sol per qualch'anno (se potran mai tanto</l>
<l>quest'umil canto e questo flebil suono)</l>
<l>vi cheggio in dono.</l>
<l>Ciò ch'è già nato e ciò che nascer deve</l>
<l>l'Erebo ingordo avidamente in breve</l>
<l>divora e beve, et ogni cosa a Pluto</l>
<l>rende tributo.</l>
<l>Del corso dela vita, o tarda, o presta,</l>
<l>quando Morte a' mortali il passo arresta</l>
<l>la meta è questa, e qua nel punto estremo</l>
<l>tutti verremo.</l>
<l>Onde colei, ch'empio destin m'ha tolta,</l>
<l>del fragil velo alfin nuda, e disciolta,</l>
<l>un'altra volta al suo fatal soggiorno</l>
<l>farà ritorno.</l>
<l>Pluton, s'ha nel tuo core Amor ricetto,</l>
<l>e sai quant'egli possa in gentil petto,</l>
<l>sarai costretto al mio prego amoroso</l>
<l>esser pietoso.</l>
<l>Che benché sommo dio, sommo signore</l>
<l>del foco eterno e del'eterno ardore,</l>
<l>t'accese Amore, e di duo rai celesti,</l>
<l>com'ardo, ardesti.</l>
<l>Se neghi che 'l mio ben là torni meco,</l>
<l>concedi almen ch'io qui rimanga seco,</l>
<l>che 'l mondo cieco, avendo un sì bel viso,</l>
<l>fia paradiso –.</l>
<l>Mentr'ei così cantava,</l>
<l>umiliate e molli</l>
<l>l'Eumenidi superbe</l>
<l>gittaro in fondo a Lete</l>
<l>le viperine sferze,</l>
<l>e le Ceraste, ond'elle</l>
<l>chiomata hanno la fronte,</l>
<l>acquetaro gli strilli.</l>
<l>Le Gorgoni e le Sfingi,</l>
<l>e le Chimere e l'Idre</l>
<l>ebber quiete e pace.</l>
<l>Il Latrator trifauce</l>
<l>la tripartita bocca</l>
<l>chiuse ascoltando, e tacque.</l>
<l>Respirarono tutte</l>
<l>dagli usati flagelli</l>
<l>l'anime tormentate.</l>
<l>Arrestaronsi alquanto</l>
<l>co' sempre voti cribri</l>
<l>le Belidi infelici.</l>
<l>Del perfido Issione</l>
<l>la non mai stabil rota</l>
<l>fermò l'eterno giro.</l>
<l>Provò Sisifo assiso</l>
<l>su la volubil pietra</l>
<l>gl'interdetti riposi.</l>
<l>Il famelico augello,</l>
<l>che rode a Tizio il core,</l>
<l>dal fiero e crudo pasto</l>
<l>levò vago d'udire</l>
<l>a suo dispetto il rostro.</l>
<l>Né fame più né sete,</l>
<l>il frigio Vecchio afflisse.</l>
<l>Anzi mentr'al bel canto</l>
<l>stavano intente e ferme</l>
<l>l'acque e con l'acque insieme</l>
<l>l'autunno fuggitivo,</l>
<l>ei non curò le mani</l>
<l>stendere ai dolci pomi,</l>
<l>né d'attuffar le labra</l>
<l>ne l'onde desiate.</l>
<l>Radamanto severo</l>
<l>giudice dele pene</l>
<l>e gli altri duo de' falli</l>
<l>conoscitori orrendi</l>
<l>obliaro la cura</l>
<l>d'essaminare i rei.</l>
<l>A cancellar le leggi</l>
<l>del'immutabil fato</l>
<l>si piegaro le Parche.</l>
<l>Proserpina feroce</l>
<l>non ricusò con preghi</l>
<l>d'intercedergli il dono.</l>
<l>Fu veduto l'istesso</l>
<l>inessorabil Rege,</l>
<l>quei, che giamai non pianse,</l>
<l>piangere amaramente</l>
<l>(oh meraviglia) e queste</l>
<l>fur le lagrime prime,</l>
<l>che, mollito del core</l>
<l>l'ostinato diaspro,</l>
<l>di quell'ispida barba</l>
<l>bagnaro, e di quel petto</l>
<l>setoloso et inculto</l>
<l>le ferruginee lane.</l>
<l>Così l'amato pegno ottenne, e tolse</l>
<l>dale branche di Morte il suo tesoro.</l>
<l>Euridice riebbe e fuor del'ombre</l>
<l>seco la trasse a rivedere il sole.</l>
<l>Ma con legge però dura e severa</l>
<l>che tanto che non giunga al'aria viva,</l>
<l>mai non si volga a rimirarla a tergo.</l>
<l>Ahi chi le voglie innamorate affrena?</l>
<l>Troppo è d'indugio impaziente, e raro</l>
<l>impetuoso amor soffre ritegno.</l>
<l>Era tornando su ne l'aura molle</l>
<l>già fuor d'ogni periglio e si traea</l>
<l>dietro il suo dolce foco,</l>
<l>degno trofeo del'onorato plettro;</l>
<l>quand'egli (ahi smemorato)</l>
<l>ne l'uscir fuor dela ferrata soglia</l>
<l>dela reggia di Dite,</l>
<l>con desir curioso,</l>
<l>con occhio frettoloso,</l>
<l>rotta la legge et obliato il patto,</l>
<l>fu per troppo voler poco felice.</l>
<l>Girò cupido indietro</l>
<l>per vagheggiarla, innanzi tempo il guardo:</l>
<l>error degno per certo</l>
<l>di scusa e di perdono,</l>
<l>se di perdono, o scusa esser capace</l>
<l>potesse mai la regione iniqua.</l>
<l>A pena ei si rivolse,</l>
<l>che cinto d'infernali orride larve</l>
<l>alto fragor tre volte</l>
<l>udì sonar dal cavernoso e buio</l>
<l>baratro d'Acheronte. Allor colei,</l>
<l>che 'nfino al'uscio del'orribil'antro</l>
<l>seguitato l'avea, fu richiamata</l>
<l>dala voce del fato e sospirando</l>
<l>ne l'estremo partir così gli disse:</l>
<l>– Ahi di novo anco ala luce</l>
<l>son rapita.</l>
<l>Chi pur là mi riconduce,</l>
<l>dond'io venni?</l>
<l>Destin forte, dura stella</l>
<l>mi costringe.</l>
<l>Ecco, indietro mi rappella</l>
<l>pur l'Abisso.</l>
<l>Già men vò, rimanti in pace</l>
<l>caro sposo.</l>
<l>Che più stringi ombra fugace,</l>
<l>spirto ignudo?</l>
<l>Più creduto, o men mirato</l>
<l>che tu avessi.</l>
<l>E lo sguardo ben temprato,</l>
<l>come il canto.</l>
<l>Se del'occhio era il tuo piede</l>
<l>più veloce,</l>
<l>goderesti la mercede</l>
<l>de' tuoi carmi.</l>
<l>Non sperar più nel tuo mondo</l>
<l>rivedermi,</l>
<l>ch'io men vo nel cupo fondo</l>
<l>d'Acheronte.</l>
<l>Ciò comanda, così vole</l>
<l>chi qui regna.</l>
<l>A dio cielo, et a dio sole,</l>
<l>già vi lascio –.</l>
<l>Sì disse e poi qual fumo</l>
<l>ch'al vento si dilegua,</l>
<l>sparve subitamente, e ratto scese</l>
<l>di Flegetonte ale più basse sponde.</l>
<l>Tre volte il poverel le braccia mosse</l>
<l>per ritenerla a forza,</l>
<l>e tre volte schernito il vento strinse.</l>
<l>Così, miseramente, a perder venne</l>
<l>il premio del bel canto e sparse al'aura</l>
<l>le durate fatiche; e così vide</l>
<l>da capo il sol di que' begli occhi spento,</l>
<l>e la diletta sposa,</l>
<l>nel breve spazio d'una vita angusta,</l>
<l>due volte nata e poi due volte estinta.</l>
<l>Ben qual dianzi, cercò quindi ritrarla,</l>
<l>e ben tentò di rientrar piangendo,</l>
<l>e pregando sotterra,</l>
<l>ma invan, peròche starsi</l>
<l>vide a guardia del varco</l>
<l>con fauci aperte il mostruoso Cane.</l>
<l>Né più su la riviera di Cocito</l>
<l>trova l'usato legno, anzi rimira</l>
<l>presso le torbid'onde</l>
<l>del pigro stagno il Passaggiero antico,</l>
<l>che lo sgrida e discaccia.</l>
<l>Lasso, che far più deggia? ove si volga</l>
<l>già la seconda volta</l>
<l>d'ogni sua gioia privo?</l>
<l>Con quai pianti o quai preghi</l>
<l>moverà il Ciel, lusingherà l'Inferno?</l>
<l>O disporrà lo stame</l>
<l>due volte tronco ad innaspar la Parca?</l>
<l>Fermossi egli lungh'ora</l>
<l>presso l'oscuro speco,</l>
<l>sperando pur di lei forse il ritorno.</l>
<l>Ma quando d'aspettarla invan s'accorse,</l>
<l>pien di cordoglio e d'ira</l>
<l>fu per romper la lira, e come stolto</l>
<l>stracciandosi dal crine il verde alloro,</l>
<l>dal'infelici porte</l>
<l>torse il piè finalmente e pianse, e disse:</l>
<l>– O del Tartaro avaro</l>
<l>ingiustissimi Dei, spietati Numi,</l>
<l>ecco ch'io parto pur versando fiumi</l>
<l>di dolorose lagrime.</l>
<l>Fia dunque intero dono</l>
<l>cosa donar, che deggia esser ritolta?</l>
<l>E donata, e rapita un'altra volta,</l>
<l>ricusar poi di renderla?</l>
<l>Negar ben era il meglio</l>
<l>che conceder altrui grazia imperfetta.</l>
<l>O deveami del tutto esser disdetta,</l>
<l>o concessa in perpetuo.</l>
<l>Ma più di voi mi doglio</l>
<l>sì poco grate a quell'orecchie sorde,</l>
<l>o mal toccate, o mal gradite corde</l>
<l>dela mia mesta cetera.</l>
<l>Misero, e che mi vale</l>
<l>l'alta virtù del vostro suon celeste,</l>
<l>s'impetrarmi mercè sì mal sapeste,</l>
<l>dal crudo Re dell'Erebo?</l>
<l>Omai che mi rileva</l>
<l>cerchiar le tempie d'immortal corona,</l>
<l>figlio del re di Pindo e d'Elicona,</l>
<l>e nato di Calliope?</l>
<l>Che m'importa le labra</l>
<l>tuffar nel puro e glorioso fonte,</l>
<l>e i laureti abitar del sacro monte</l>
<l>tra le dotte Pieridi?</l>
<l>Cantati aver che valmi</l>
<l>di Giove i pregi e di quel sommo coro,</l>
<l>se 'l mio devoto stil nulla appo loro</l>
<l>ritrovò grazia o merito?</l>
<l>Ingrati, invidi Dei,</l>
<l>son pur quell'io, che 'n chiare eccelse rime</l>
<l>celebrai già con armonia sublime</l>
<l>le vostr'eterne glorie.</l>
<l>Son'io, che dapoi ch'ebbi</l>
<l>le roze genti al civil culto instrutte,</l>
<l>le fei zelanti, e persuasi a tutte</l>
<l>offrirvi altari e vittime.</l>
<l>Voi pur allor gradiste</l>
<l>gl'inni facondi e le lodate lodi,</l>
<l>che già vi porse in non usati modi</l>
<l>il cantor vostro nobile.</l>
<l>Et or perché sì poco</l>
<l>mi giovar vosco affettuose preci?</l>
<l>di quanto in terra a vostro onore io feci</l>
<l>è questo dunque il premio?</l>
<l>Non potea senza froda</l>
<l>rendersi dunque a me la sposa mia?</l>
<l>dunque del donator la cortesia</l>
<l>mi torna in danno e strazio?</l>
<l>Perché, perché proporre</l>
<l>condizion sì dura a tanta brama?</l>
<l>dura troppo e pur troppo a chi tropp'ama</l>
<l>ad osservar difficile.</l>
<l>Così devea fallace</l>
<l>riuscir d'un gran Dio l'alta parola?</l>
<l>dove, deh dove sei? chi mi t'invola</l>
<l>consorte mia dolcissima?</l>
<l>Oimè sarà pur vero,</l>
<l>ch'avend'io de' begli occhi il sol perduto,</l>
<l>ritornar ala luce abbia potuto</l>
<l>dopo sì grave perdita?</l>
<l>Ahi perché di noi duo</l>
<l>l'un rifiutar, l'altro accettar gli Abissi?</l>
<l>perché permise il Ciel ch'io solo uscissi</l>
<l>degli alberghi tartarei?</l>
<l>Sì sì, fu perch'io forse</l>
<l>mentre tu passi a quel tormento eterno,</l>
<l>rimanga in altro assai peggiore inferno,</l>
<l>più penoso et orribile.</l>
<l>Folle, astener non seppi</l>
<l>dala tua vista i cupid'occhi miei</l>
<l>io, che col canto svellerti potei</l>
<l>dale man dele Furie?</l>
<l>Or tu senza me lasso,</l>
<l>dannata là ne le profonde grotte</l>
<l>tra i mesti orror dela perpetua notte,</l>
<l>abiterai le tenebre.</l>
<l>Et io sola cagione</l>
<l>del tuo novo morir, vedovo e privo</l>
<l>del tuo lume vital, resto qui vivo,</l>
<l>o vita di quest'anima?</l>
<l>Gli ululati e le strida</l>
<l>udrai laggiù dele malnate genti;</l>
<l>udrai del'alme ree gli aspri lamenti</l>
<l>e i desperati gemiti.</l>
<l>Vedrai le torve fronti,</l>
<l>le minacciose ciglia e i serpentini</l>
<l>d'aspi fischianti inviluppati crini</l>
<l>dele tre crude Vergini.</l>
<l>Sentirai le percosse</l>
<l>dele catene e dele serpi orrende,</l>
<l>con cui Megera atrocemente offende</l>
<l>gli scelerati spiriti.</l>
<l>E 'ncontr' a te fors'anco</l>
<l>scote la fiera e furial facella;</l>
<l>fors'ancor ti percote e ti flagella</l>
<l>con le ceraste squallide.</l>
<l>Teco usar l'empie or denno</l>
<l>doppio rigor, peròche vidi io stesso</l>
<l>del privilegio a te sola concesso</l>
<l>già sospirar Tesifone.</l>
<l>E ti mirò sdegnosa</l>
<l>quando meco vicina eri al'uscire,</l>
<l>che 'n te (come ne l'altre) incrudelire</l>
<l>sol non le fusse lecito.</l>
<l>E pur campata e franca</l>
<l>dal poter del'Erinne iniqua e rea,</l>
<l>le rive a riveder già ti traea</l>
<l>del bel fiume Castalio.</l>
<l>Quando, oimè, non so come</l>
<l>mi fu del bel camin la via precisa,</l>
<l>e tu tornasti pur da me divisa</l>
<l>al sempiterno carcere.</l>
<l>Tornasti a forza esposta</l>
<l>ala pena infernale et al dolore;</l>
<l>et io senza il mio ben, senza il mio core</l>
<l>rimarrò lieto e libero?</l>
<l>Possibil fia ch'io tragga</l>
<l>tra gli uomini la vita e tu tra' mostri?</l>
<l>e ch'abbiam per oggetto agli occhi nostri</l>
<l>io luce e tu caligine?</l>
<l>No no, ciò non richiede</l>
<l>l'amor mio vero, il mio pietoso affetto.</l>
<l>Conviensi a me, ch'aborro ogni diletto,</l>
<l>stato d'egual miseria.</l>
<l>A queste luci triste</l>
<l>non fia più chiaro il sol, né caro il die;</l>
<l>né più saranno altrui le corde mie</l>
<l>dilettose et amabili.</l>
<l>Nulla più di soave</l>
<l>canterà la mia Musa afflitta et egra;</l>
<l>né voce avrà più mai, grata et allegra,</l>
<l>come talor fu solita.</l>
<l>Fuggan (ch'io più non curo</l>
<l>se non che di se stesso abbia a dolersi)</l>
<l>amorose dolcezze e dolci versi</l>
<l>da quest'amaro pettine.</l>
<l>Più non vo ch'addolcisca</l>
<l>quel crudo Ciel, ch'ogni piacer mi toglie,</l>
<l>di piacevol suggetto in tante doglie</l>
<l>alcun concento armonico.</l>
<l>Più non m'udranno i boschi</l>
<l>parlar d'amor, né vo che più rimbombe</l>
<l>l'amico orror di quest'ombrose tombe,</l>
<l>che di funesta musica.</l>
<l>Orba omai di duo pregi,</l>
<l>spento il suo Sole e muto il suo Poeta,</l>
<l>non speri più di ritornar mai lieta</l>
<l>la sconsolata Tracia.</l>
<l>Spoglia negra e lugubre</l>
<l>vo che da oggi in poi sempre mi vesta;</l>
<l>sì come l'alma è tenebrosa e mesta,</l>
<l>tenebroso fia l'abito.</l>
<l>Starommene solingo,</l>
<l>tragico essempio a i più meschini amanti,</l>
<l>le lunghe notti di dogliosi pianti</l>
<l>bagnando il freddo talamo.</l>
<l>Andrommene ramingo</l>
<l>per le foreste più deserte e nere</l>
<l>importunando le selvagge fere</l>
<l>con le mie note querule.</l>
<l>O sassi alpini, o sassi,</l>
<l>ch'al mio cantar correste, or qua correte</l>
<l>con rovina mortal, prego, cadete</l>
<l>sovra il mio capo misero.</l>
<l>O selve alpestri, o selve</l>
<l>che spesso del mio suon l'orme seguite,</l>
<l>co' vostri rami ad acciecar venite</l>
<l>questi miei lumi flebili.</l>
<l>O belve ingorde, o belve,</l>
<l>che stupite al tenor dele mie voci,</l>
<l>deh da' vostri antri omai crude e feroci</l>
<l>uscite, e divoratemi –.</l>
<l>Questi et altri discorsi</l>
<l>con travagliato spirto</l>
<l>il misero facea. Così soletto</l>
<l>pianse gran tempo e fu veduto poi</l>
<l>tre mesi e quattro interi</l>
<l>or per gli alpestri fianchi</l>
<l>del'Emo, or per le falde</l>
<l>dela rupe Rifea,</l>
<l>or sotto Tempe, or su l'orribil foce</l>
<l>del Tanai freddo, or su le ripe algenti</l>
<l>del'agghiacciato Strimone dolersi;</l>
<l>e tra l'acque e le piante,</l>
<l>e le fere e gli augelli</l>
<l>in triste e lamentevoli querele</l>
<l>suo cordoglio sfogava,</l>
<l>e sempre si lagnava</l>
<l>di Persefone ingorda,</l>
<l>sempre Euridice sua chiamando invano.</l>
<l>Mai d'altra donna agli occhi suoi non piacque</l>
<l>vista leggiadra, e mai</l>
<l>di novella beltà fiamma non l'arse.</l>
<l>Sol mostrando sen gìa con versi molli</l>
<l>ai giovani pastori,</l>
<l>dolce cantando, i puerili amori.</l>
<l>E fu sì fatto il canto,</l>
<l>che 'n spazioso piano, ove non era</l>
<l>tra l'erbette minute ombra d'arbusto,</l>
<l>(oh miracol di carmi)</l>
<l>dale montagne traci</l>
<l>trasse i boschi seguaci.</l>
<l>Contano i Geti, e gli ultimi Bistoni,</l>
<l>che i più profondi e rapidi torrenti</l>
<l>mancaro, e posto il freno</l>
<l>al solito furor, taciti e pigri</l>
<l>rappreser l'acque e ritardaro il corso.</l>
<l>E che i più fieri venti</l>
<l>si posaro su l'ali e quasi avinti</l>
<l>d'invisibil catena, ebri di gioia,</l>
<l>stetter fermi, e pendenti</l>
<l>dai mirabili accenti:</l>
<l>sìche Nettun di quelli, Eolo di questi</l>
<l>molte e molt'ore indarno</l>
<l>aspettaro il ritorno;</l>
<l>ond'ebbero a temer d'aver perduti</l>
<l>i tributarî l'un, l'altro i vassalli.</l>
<l>Il nevoso Pangeo l'ispida testa</l>
<l>piegò, per ascoltar l'alto concento;</l>
<l>il Rodope gelato</l>
<l>dal duro giogo sollevò la fronte;</l>
<l>scossesi dala chioma il rigid'Ossa</l>
<l>disciolte al pian l'indiamantite nevi,</l>
<l>e si sentì del dorso</l>
<l>liquefar per dolcezza il ghiaccio antico.</l>
<l>E tu superbo impenetrabil Ato,</l>
<l>lo cui rigor non cesse</l>
<l>agli assalti del mar, la cui durezza</l>
<l>fu dal ferro di Serse apena doma,</l>
<l>pur non potesti allor del petto alpino</l>
<l>non allettato intenerir le selci,</l>
<l>sìche sotto le schegge, e le ruine</l>
<l>de' rotti sassi e de' macigni infranti</l>
<l>mille centauri allievi ebber sepolcro.</l>
<l>Corsero aprova, fatte</l>
<l>peregrine le selve; e dele selve</l>
<l>le Driadi cittadine,</l>
<l>abbandonati i lor nativi tronchi,</l>
<l>mosser le roze piante, e volser farsi</l>
<l>del gran poeta ascoltatrici anch'elle.</l>
<l>Dale cime del'Emo,</l>
<l>quasi ignudo rimaso,</l>
<l>scese a gran passi il verdeggiante pioppo,</l>
<l>dele tempie d'Alcide altero fregio.</l>
<l>Seguillo il pin robusto,</l>
<l>carco di duri e noderosi scogli,</l>
<l>che per cercar dela perduta figlia</l>
<l>ala feconda Dea prestò le faci.</l>
<l>Seco condusse la compagna quercia,</l>
<l>arbore a Giove cara, e dele ghiande</l>
<l>(cibo de' primi eroi) madre ferace.</l>
<l>Vennevi il dritto e funeral cipresso,</l>
<l>piramide de' boschi, arbor gigante,</l>
<l>emulator degli obelischi alteri,</l>
<l>imitator dele superbe mete.</l>
<l>E co 'l frassino alpestro, utile al'armi,</l>
<l>nato a fornir le destre</l>
<l>de' feroci guerrier d'aste ferrate,</l>
<l>rapido ancor vi venne</l>
<l>il produttor dela tenace pece,</l>
<l>l'abete atto e possente</l>
<l>l'impeto e l'ira a sostener del'onde.</l>
<l>Né mancò di venir l'invitta palma,</l>
<l>premio de' vincitori, onor d'Idume,</l>
<l>né 'l bianco e lento salce,</l>
<l>ch'abita i fiumi et ama</l>
<l>pascer la sete sua vicino al'acque,</l>
<l>né tu di Palla amico,</l>
<l>fecondissimo olivo.</l>
<l>Né tu, che 'l corpo tutto, acero vago,</l>
<l>porti dipinto di leggiadre vene.</l>
<l>E con la chioma aperta</l>
<l>lasciò le patrie rive il faggio ombroso.</l>
<l>Et uscì dele braccia</l>
<l>dela moglie ritorta</l>
<l>il padrigno del'uve, olmo frondoso.</l>
<l>Vennevi il noce opaco, il bosso crespo,</l>
<l>e col cornio silvestro,</l>
<l>suo germano minor, vi venne e corse</l>
<l>il vermiglio ciregio.</l>
<l>E fra mill'altre piante</l>
<l>le piante vi drizzaro</l>
<l>il platano giocondo,</l>
<l>il sovero spugnoso,</l>
<l>il corbezzolo umile,</l>
<l>il ginebro pungente,</l>
<l>il fragil tamarisco,</l>
<l>il pieghevole tiglio; e tutti insieme</l>
<l>fecero d'ognintorno</l>
<l>al musico gentil verde teatro.</l>
<l>Dafni, già ninfa, or lauro,</l>
<l>benché disprezzatrice</l>
<l>già del'arti d'Apollo e dele Muse,</l>
<l>mutata a questa volta</l>
<l>con la sembianza ancor l'aspra natura,</l>
<l>sovra il suo genitore il figlio volse</l>
<l>favoreggiar di privilegio eterno.</l>
<l>Al suon di quelle note,</l>
<l>onde fuggir solea, corse veloce,</l>
<l>et incurvando al'onorata fronte</l>
<l>le sacre e verdi cime, gli compose</l>
<l>meritata corona.</l>
<l>L'elce negra et annosa,</l>
<l>da que' versi animata</l>
<l>stese i densi suoi rami e con le fronde</l>
<l>folta ombrella tessendo al nobil capo,</l>
<l>gli fe' su 'l fil del mezogiorno estivo</l>
<l>contro i colpi del sol frondoso scudo.</l>
<l>Il nodoso castagno</l>
<l>disserrò de' suoi ricci aspri e pungenti</l>
<l>l'irsute barbe, e fuor de' gusci a piedi</l>
<l>gli partorì le sue novelle figlie.</l>
<l>Il purpureo granato</l>
<l>si ruppe il fianco d'oro e le nascoste</l>
<l>viscere di rubin tutte gli aperse.</l>
<l>La pampinosa vite</l>
<l>del suo tesor gli porse</l>
<l>gonfi di dolce ambrosia, e gravi e pregni</l>
<l>di liquid'ambra, i teneri piropi.</l>
<l>Il molle e dolce fico</l>
<l>quasi pianger volesse</l>
<l>per pietà de' suoi casi,</l>
<l>dale foglie e da' frutti</l>
<l>stillò di puro mele</l>
<l>lagrime rugiadose.</l>
<l>Il mandorlo gentile,</l>
<l>qual già sotto l'incarco</l>
<l>dela sospesa Fillide gli avenne,</l>
<l>tutto si ringemmò d'arabi fiori.</l>
<l>Il gelso, che del sangue</l>
<l>de' duo miseri amanti era vermiglio,</l>
<l>tornò viè più che pria candido e bianco,</l>
<l>e dele foglie belle</l>
<l>raddoppiò l'esca al'ingegnoso verme.</l>
<l>L'incorrottibil cedro</l>
<l>e l'arancio odorato i pomi d'oro,</l>
<l>già con vigilie tante</l>
<l>ne' giardini d'Atlante</l>
<l>guardati là dal'incantata serpe,</l>
<l>quasi pioggia dorata, a terra chini</l>
<l>prodigamente in grembo gli versaro.</l>
<l>Il nespilo, il cotogno,</l>
<l>il sorbo, aspri et acerbi,</l>
<l>maturaro i lor parti, et indolcita</l>
<l>la naturale asprezza,</l>
<l>sudaro dale scorze</l>
<l>di zucchero di canna,</l>
<l>di nettare e di manna</l>
<l>gomme preziosissime e soavi.</l>
<l>L'edra brancuta e l'amoroso mirto</l>
<l>mostravano serpendo</l>
<l>tra gl'immortali e trionfanti allori,</l>
<l>non poca ambizion d'essere a parte</l>
<l>di tant'onore anch'essi, e di far cerchio</l>
<l>(umil quantunque) al glorioso crine.</l>
<l>Il pesco, il pero, il pruno</l>
<l>quasi garrule lingue</l>
<l>vibrar le fronde e parea dir ciascuno:</l>
<l>ecco, io t'offro me stesso,</l>
<l>e volentier torrei</l>
<l>lasciarmi anco smembrar, solch'io potessi</l>
<l>a quella dotta man, ch'a sé mi tira,</l>
<l>far del proprio cadavere la lira.</l>
<l>Tutti gli arbori insomma</l>
<l>l'un verso l'altro dilatando i rami,</l>
<l>come presi per mano,</l>
<l>perch'egli stando al'ombra</l>
<l>meglio seguir la musica potesse,</l>
<l>et acciò che gli augelli</l>
<l>si potesser posar su le lor braccia,</l>
<l>gli si piantaro intorno.</l>
<l>Furo i vaghi augellini</l>
<l>su i vaganti arboscelli</l>
<l>da forza occulta co' lor nidi insieme</l>
<l>portati al loco, ove s'udiva il canto;</l>
<l>e s'alcun forse a caso</l>
<l>ne volava per l'aere, a mezo il volo</l>
<l>d'oblio soave innebriato e preso</l>
<l>da melodia sì nova,</l>
<l>cadea subito a terra.</l>
<l>L'istessa altera imperiale augella,</l>
<l>messaggiera di Giove,</l>
<l>lasciando per allora</l>
<l>di mirar fiso il sole,</l>
<l>dela cui dolce vista</l>
<l>cotanto si compiace,</l>
<l>rapita a trastullarsi</l>
<l>dala luce ala voce,</l>
<l>cangiò senso al diletto,</l>
<l>e variando oggetto,</l>
<l>del'occhio in vece adoperò l'orecchio:</l>
<l>o se parte nell'opra avea lo sguardo,</l>
<l>intendea solo a vagheggiare Orfeo.</l>
<l>Ammutì la cicala</l>
<l>striduletta e loquace:</l>
<l>et è fama ch'allora</l>
<l>le canzoni dolcissime a comporre</l>
<l>Filomena imparasse;</l>
<l>e ch'allor cominciasse,</l>
<l>imitator dela favella umana,</l>
<l>distintamente a sciorre</l>
<l>articolate voci il verde augello;</l>
<l>e ch'allor sonnacchiosi</l>
<l>apprendessero ancora</l>
<l>il tasso, il ghiro e l'orso</l>
<l>il lunghissimo lor grave letargo.</l>
<l>Su la bocca del'antro,</l>
<l>dove sedea cantando il sacro ingegno,</l>
<l>in guisa di corona,</l>
<l>intenta al suon dele celesti rime</l>
<l>gran turba d'animali</l>
<l>mansueti e feroci,</l>
<l>e terrestri e volanti, erasi accolta.</l>
<l>Il destrier generoso,</l>
<l>benché di Marte, e di Bellona amico,</l>
<l>con le ginocchia chine</l>
<l>di Calliope e di Febo il figlio udiva;</l>
<l>e viè più forte di qualunque morso</l>
<l>a freno il ritenea</l>
<l>di quel canto divin l'alta dolcezza.</l>
<l>Il tauro aspro e superbo,</l>
<l>dimenticata in tutto</l>
<l>col fier rival la combattuta amica,</l>
<l>e quasi doma da soave giogo</l>
<l>sua natural fierezza,</l>
<l>giaceagli a piè disteso.</l>
<l>Il bavoso cinghiale</l>
<l>obliato lo sdegno,</l>
<l>ch'ebbe già contro il bel rival di Marte,</l>
<l>con le sete arricciate</l>
<l>stupido al bel cantar dava l'orecchie.</l>
<l>La simia, de' nostr'atti</l>
<l>scherzosa imitatrice,</l>
<l>posti gli usati scherzi,</l>
<l>tutta pendea dal'accordato ordigno.</l>
<l>L'istrice, a se medesmo arciero et arco,</l>
<l>cui scusa il proprio cuoio</l>
<l>e faretra e saette, or di sé fatto</l>
<l>spinoso globo e setolosa palla,</l>
<l>dipartir da quel suon non si sapea.</l>
<l>Lo scrignuto camelo,</l>
<l>la cornuta giraffa e cento e mille,</l>
<l>al tenor lusinghiero</l>
<l>del'arguto stromento</l>
<l>taciturni si stavano e sospesi.</l>
<l>L'aspe crudel, dico quell'aspe istesso,</l>
<l>che la sua donna uccise,</l>
<l>del gran fallo pentito, allor si tolse</l>
<l>dal sordo orecchio l'ostinata coda,</l>
<l>et incantato dal celeste canto</l>
<l>bevve tanto di dolce,</l>
<l>che tutto il tosco suo converse in mele.</l>
<l>La formidabil tigre,</l>
<l>abbassato l'orgoglio, et obliata</l>
<l>del caro nido la gelosa cura,</l>
<l>era così rapita</l>
<l>dala soavità del'armonia</l>
<l>ch'allor potuto a suo talento avrebbe</l>
<l>far degli orridi parti</l>
<l>secura preda il cacciatore armeno.</l>
<l>E ciò, che più di meraviglia è degno,</l>
<l>fere tra se medesme</l>
<l>discordanti e nemiche</l>
<l>pacifica union quivi congiunse.</l>
<l>Scherzò con la pantera</l>
<l>concorde allor la damma;</l>
<l>non fuggì paventosa</l>
<l>dal leon la cervetta;</l>
<l>s'accompagnò securo</l>
<l>con l'elefante il drago;</l>
<l>presso al lupo s'assise</l>
<l>senza timor l'agnella;</l>
<l>covò l'amica lepre</l>
<l>piacevole il molosso;</l>
<l>serbò fede al colombo</l>
<l>l'insidiosa volpe;</l>
<l>e conversaro insieme</l>
<l>la tortorella e 'l falco.</l>
<l>Intanto il saggio Orfeo, che tutto cinto</l>
<l>da' selvaggi uditori</l>
<l>in quella solitudine si vede,</l>
<l>rinforza il flebil metro</l>
<l>e con l'avorio musico ritocca</l>
<l>e ritenta e ritasta</l>
<l>dele corde concordi</l>
<l>l'ordinate misure.</l>
<l>Cantò del giovinetto</l>
<l>che 'l domestico cervo incauto uccise.</l>
<l>Contò di quel, che 'n Ida</l>
<l>fu del celeste augel peso furtivo.</l>
<l>Narrò di quel, che morto</l>
<l>fu dal disco crudele.</l>
<l>Disse di quel, ch'estinto</l>
<l>fu dal cinghial feroce.</l>
<l>Né di colui si tacque,</l>
<l>che di Cibele i pianti</l>
<l>in saldo umor viscoso ancor distilla.</l>
<l>Né di quel che soletto</l>
<l>vaneggiando su l'acque</l>
<l>a se medesmo piacque,</l>
<l>né di te, che furato</l>
<l>dala bella Napea,</l>
<l>lasciasti in pianto il generoso Alcide;</l>
<l>né di te, che dal tauro</l>
<l>precipitato a terra,</l>
<l>fosti a Bacco cagion d'estrema doglia.</l>
<l>Allora in guiderdon del gran diletto</l>
<l>da' dolci accenti preso,</l>
<l>a recargli pregiati e rari doni</l>
<l>ogni fera, ogni augel contese a prova.</l>
<l>Quivi il gatto etiopo</l>
<l>gli odorati sudori</l>
<l>largamente diffuse.</l>
<l>Il castore si svelse</l>
<l>i cari genitali,</l>
<l>non facil preda al cacciator di Ponto.</l>
<l>Il pavone dal lembo</l>
<l>dela fregiata spoglia</l>
<l>le colorate sue gemme si trasse.</l>
<l>Fin dal Caucaso il lince</l>
<l>venne a portargli i lucidi cristalli.</l>
<l>Dal'iperboree balze</l>
<l>il grifo gli condusse</l>
<l>dele glebe del'oro i biondi pesi.</l>
<l>Dagli orti di Ciprigna</l>
<l>i serti dele rose</l>
<l>gli recò la colomba.</l>
<l>Da l'Eridano il cigno</l>
<l>trasse l'elettro fin, tolto da' rami</l>
<l>dele meste sorelle di Fetonte.</l>
<l>La gru dopo i contrasti</l>
<l>dele guerre pigmee, col rostro acuto</l>
<l>colse del mar vermiglio i ricchi germi.</l>
<l>La fenice immortale,</l>
<l>di là da l'odorifere contrade</l>
<l>de l'ultim'Euro, ne l'adunco artiglio</l>
<l>gli venne a presentar cinnamo e costo.</l>
<l>Non fu pennuto in aria, irsuto in selva</l>
<l>animal, che negasse</l>
<l>ala lira faconda il suo tributo.</l>
<l>Misero Orfeo, ne l'anime ferine</l>
<l>pietà trovasti, e degli umani petti</l>
<l>d'umanitate ignudi</l>
<l>non potesti placar l'ira e l'orgoglio.</l>
<l>L'armonia di quel plettro,</l>
<l>che la Morte addolcì, nulla ti valse.</l>
<l>Nulla ti valse il canto,</l>
<l>che già costrinse a sospirar l'Inferno.</l>
<l>Trovasti assai men molle</l>
<l>al suon dela tua cetra</l>
<l>un cor baccante e folle,</l>
<l>che lo sterpo e la pietra;</l>
<l>e provasti nel mondo</l>
<l>viè più crudi i mortali,</l>
<l>che nel tartareo fondo</l>
<l>gli spiriti infernali.</l>
<l>Arser (non molto andò) di tanto sdegno</l>
<l>da lui spregiate le Ciconie madri,</l>
<l>che tra l'orgie di Bacco</l>
<l>nel dì solenne apunto,</l>
<l>quand'erano quivi a celebrar concorse</l>
<l>del gran Nume di Tebe i sacri riti,</l>
<l>del giolivo licor, ch'innebria altrui,</l>
<l>tutte alterate e calde,</l>
<l>con tirsi et aste e vanghe e con altr'armi</l>
<l>boscherecce e villane</l>
<l>assalitol repente,</l>
<l>senza riparo alcun, morte gli diero.</l>
<l>Misero, e che potea? fra i rochi sistri</l>
<l>e i timpani tonanti</l>
<l>e tra i tumulti e gli urli</l>
<l>del feminil drappello</l>
<l>ammutirono i versi; et era poi</l>
<l>di voto e cavo legno organo frale</l>
<l>troppo a tanto furor debile schermo.</l>
<l>Tronchi, tronchi malnati,</l>
<l>le cui braccia ramose al'empie mani</l>
<l>somministraro le spietate verghe,</l>
<l>questa fu la mercè, che voi rendeste</l>
<l>al buon Cantor, da' cui divini accenti</l>
<l>riceveste pur or spirito e senso?</l>
<l>Su la riviera d'Ebro</l>
<l>le sacrileghe donne</l>
<l>trasser le membra lacerate e sparse,</l>
<l>e nel gorgo del fiume,</l>
<l>sciolto dal busto suo, gittaro il capo,</l>
<l>lo qual per lunga traccia si vedea</l>
<l>lasciar del sangue suo squallide l'onde;</l>
<l>e col capo gittaro sciolta ancor quella lira,</l>
<l>che pur dianzi traea gli arbori e i sassi.</l>
<l>Dale stemprate corde,</l>
<l>raccontasi, che furo</l>
<l>sugger dolcezze iblee vedute l'api,</l>
<l>e nel concavo ventre</l>
<l>delo spezzato arnese</l>
<l>comporre i nidi e fabricare i favi.</l>
<l>Vassene giù per l'acque</l>
<l>dal miserabil tronco</l>
<l>scema l'orrida testa; e mentre essala</l>
<l>l'anima fuggitiva,</l>
<l>con la lingua già fredda</l>
<l>ala lira s'accorda, e fievolmente</l>
<l>seco mormora e geme, e seco molce</l>
<l>con moribonda e tremula armonia</l>
<l>l'onda e l'arena, e 'n su la voce estrema</l>
<l>pur gorgogliando e singhiozzando dice</l>
<l>Euridice Euridice.</l>
</lg>
</div2>

<div2 type="poesia">
<head>Atteone</head>
<head>Idillio 2</head>
<lg type="non-definito">
<l>Ascoltatemi, o selve,</l>
<l>s'udir vi piace il lagrimabil caso</l>
<l>d'Atteone infelice. Era Atteone</l>
<l>d'Autonoe e d'Aristeo</l>
<l>unica prole, unica speme, e cara.</l>
<l>Giovinetto cortese,</l>
<l>e de' parenti e dela patria tutta</l>
<l>dolce delizia e cura.</l>
<l>Altri giamai de' boschi e dela caccia</l>
<l>più studioso o vago</l>
<l>di lui non ebbe in tempo alcun l'ingegno.</l>
<l>O se dardo pungente</l>
<l>scoccando di lontan, veloce arresta</l>
<l>fuggitiva cervetta;</l>
<l>o se spiedo lucente</l>
<l>impugnando dapresso, ardito affronta</l>
<l>furioso cinghiale,</l>
<l>non ha di lui chi più leggiero, o forte</l>
<l>la destra mova, o la persona adatti.</l>
<l>Mai branca aspra e crudel d'orsa montana</l>
<l>non gli fe' per timor volger le terga,</l>
<l>né mai lo spaventò di leonessa</l>
<l>infantata di fresco, occhio tremendo.</l>
<l>Spesso da qualche balza</l>
<l>benché ratto volante,</l>
<l>precipitò la rapida pantera,</l>
<l>e cento volte e cento</l>
<l>il gran Dio de' pastor stupido il vide</l>
<l>dela damma e del daino</l>
<l>la fuga trapassar, quasi baleno.</l>
<l>Veste di bel cerviero,</l>
<l>ucciso di sua man, macchiato spoglio.</l>
<l>Porta d'osso indiano</l>
<l>d'auree fila vergato</l>
<l>lungo corno e ritorto, al collo appeso;</l>
<l>e lo scaggiale, a cui legato attiensi</l>
<l>il sonoro stromento,</l>
<l>fornito è tutto di dorate fibbie.</l>
<l>Per gli omeri a traverso</l>
<l>gli serpe un arco, che d'avorio e d'oro</l>
<l>tutto è commesso, e nel sinistro fianco</l>
<l>da cintura barbarica gli pende</l>
<l>distinto al'arabesca</l>
<l>d'argento fin, di fino smalto, e pregno</l>
<l>di partiche quadrella, aureo carcasso.</l>
<l>Cacciatore infelice, oh quanto meglio</l>
<l>ad altre cure, in altri studi avresti</l>
<l>rivolto il core, essercitato il piede!</l>
<l>Nulla, nulla giovotti</l>
<l>la prestezza del corso;</l>
<l>nulla del braccio e dela man feroce</l>
<l>la destrezza e la lena.</l>
<l>Non del drizzar con infallibil colpo</l>
<l>le pennute saette a certo segno,</l>
<l>l'esperienza e l'arte.</l>
<l>Non del'investigar con traccia accorta</l>
<l>dele fere i covili</l>
<l>l'alta sagacità punto ti valse,</l>
<l>sìche in cervo mutato</l>
<l>non fossi alfin da' tuoi voraci cani</l>
<l>fieramente smembrato.</l>
<l>Già sì strano accidente avea la Fama,</l>
<l>e del bene e del mal publicatrice,</l>
<l>divulgato volando;</l>
<l>e con l'annunzio infausto</l>
<l>ad Autonoe meschina,</l>
<l>messaggiera dolente, alfin ne venne.</l>
<l>Non raccontò, che 'l figlio</l>
<l>vestita avesse già la spoglia estrana,</l>
<l>ma sol che i cani ingordi</l>
<l>lacerato l'aveano a nervo a nervo.</l>
<l>Tosto sonar s'udìo la casa tutta</l>
<l>d'ululati, e di pianti. Il vecchio Cadmo,</l>
<l>avolo del garzon, le man si mise</l>
<l>ne le chiome senili</l>
<l>e stracciolle rigando</l>
<l>di caldi fiumi le rugose gote.</l>
<l>Ma dela madre afflitta</l>
<l>chi può narrar l'affanno?</l>
<l>Graffiossi il viso e flagellossi il seno,</l>
<l>si svelse il crine e si squarciò la gonna.</l>
<l>E più quand'ella vide i mesti cani</l>
<l>giù dal monte correnti</l>
<l>quasi pur compiangendo</l>
<l>del'ucciso Signore</l>
<l>con taciturne lagrime la morte,</l>
<l>dela trista novella</l>
<l>confermarle l'aviso.</l>
<l>Iva l'addolorata</l>
<l>col marito Aristeo di balza in balza</l>
<l>le reliquie disperse</l>
<l>del perduto figliuol cercando intorno.</l>
<l>Videle sì, ma le cangiate forme</l>
<l>raffigurar non seppe.</l>
<l>Trovolle sì, ma in esse</l>
<l>non trovò del suo ben la bella imago.</l>
<l>Più d'una volta il doloroso loco</l>
<l>passò senza pensarvi.</l>
<l>Più d'una volta ebbe a tornarvi, e spesso</l>
<l>l'ossa bramate e cerche</l>
<l>col piè materno ricalcò passando.</l>
<l>Degna certo di scusa</l>
<l>fu la madre infelice.</l>
<l>Vide del cervo le ramose corna,</l>
<l>non vide già del figlio il biondo crine.</l>
<l>Toccò l'ispide sete</l>
<l>dela faccia cervina,</l>
<l>non toccò già del dilicato mento</l>
<l>la lanugine molle.</l>
<l>Pensò di ritrovarlo</l>
<l>qual l'avea partorito,</l>
<l>ma non vi riconobbe</l>
<l>vestigio pur di simulacro umano.</l>
<l>Degna certo di scusa</l>
<l>fu la madre infelice.</l>
<l>Quindi scalza e discinta</l>
<l>varcò del'aspro monte il duro dorso,</l>
<l>e poi che spiò tutti</l>
<l>gli aditi inosservabili del bosco,</l>
<l>tornò stanca al'albergo,</l>
<l>dove sollecitata</l>
<l>dale cure pungenti, apena chiuse</l>
<l>su la punta del'alba</l>
<l>le palpebre al riposo, e furo i sogni,</l>
<l>tra cui versò la mente,</l>
<l>torbidi, orrendi, imaginosi e tristi.</l>
<l>Innanzi le si offerse,</l>
<l>qual proprio e quanto fu, l'estinto figlio,</l>
<l>anima sconsolata, ombra vagante,</l>
<l>tutto lacero il corpo</l>
<l>di profonde ferite, e d'atro sangue</l>
<l>tutto tutto macchiato.</l>
<l>In tal sembianza squallido e dolente</l>
<l>così languidamente</l>
<l>lagrimando le disse:</l>
<l>– Madre, madre, tu dormi,</l>
<l>e 'l mio fato crudele ancor non sai?</l>
<l>Svegliati, sveglia omai. Va, riconosci</l>
<l>la mia mal nota e peregrina forma,</l>
<l>riconosci, et abbraccia</l>
<l>del caro cervo tuo le corna, e bacia</l>
<l>quella discreta e ragionevol fera,</l>
<l>e quelle sparse viscere, che furo</l>
<l>dele viscere tue concetto e parto.</l>
<l>Quel me, quel me tu vedi,</l>
<l>o cara genitrice,</l>
<l>che già con tanto duol, con tanta cura,</l>
<l>generasti e nutristi.</l>
<l>Piagni il tuo dolce figlio</l>
<l>fatto d'altra natura.</l>
<l>Piagni del caro pegno</l>
<l>la cangiata figura.</l>
<l>Felice me, s'al'infelice caccia</l>
<l>involato mi fossi!</l>
<l>Felice me, se dela dea di Cinto</l>
<l>il bel corpo celeste</l>
<l>non mai veduto, o desiato avessi!</l>
<l>M'avesse, per mio meglio,</l>
<l>di terrena bellezza acceso Amore!</l>
<l>Ma io troppo superbo e troppo ardito</l>
<l>ebbi, prendendo a vil nozze mortali,</l>
<l>d'immortali imenei vaga la mente.</l>
<l>Vana speme allettommi e vano grido,</l>
<l>udito già che Febo (ed è pur Febo</l>
<l>di Diana fratello)</l>
<l>con Cirene si giacque,</l>
<l>che del mio genitor fu genitrice;</l>
<l>udito ancor che dela bianca Luna,</l>
<l>fu sposo Endimione,</l>
<l>e che nel ciel pur dala bionda Aurora</l>
<l>fu rapito Orione,</l>
<l>di farmi (ahi pensier folle)</l>
<l>genero di Latona anch'io pensai.</l>
<l>Quindi la Dea crucciosa</l>
<l>mi fe' de' propri cani e preda, e pasto.</l>
<l>Fede (oh madre) ne fan le selve e i campi,</l>
<l>testimoni ne son le piagge e i colli.</l>
<l>Sannol ninfe e pastori,</l>
<l>che ne l'essizio estremo</l>
<l>chiamar m'udiro aita.</l>
<l>Chiedilo ai sassi, ai tronchi,</l>
<l>chiedilo al'aure, al'onde.</l>
<l>Tel diran (se nol credi)</l>
<l>le mie compagne fere.</l>
<l>I cani, i cani istessi</l>
<l>tel direbbono anch'essi</l>
<l>se quell'avide bocche,</l>
<l>che mangiaro il mio corpo, e quelle lingue,</l>
<l>che leccaro il mio sangue,</l>
<l>come pronte già furo a divorare,</l>
<l>fusser atte a parlare.</l>
<l>Ma concedimi, o madre,</l>
<l>(per pietà tel chegg'io) l'ultimo dono.</l>
<l>Non uccider (ti prego)</l>
<l>i miei cari uccisori.</l>
<l>Perdona ai fidi cani,</l>
<l>che fur dela mia morte</l>
<l>senza lor colpa rei. Né meraviglia</l>
<l>s'al lor re sconosciuto</l>
<l>si mostrar sconoscenti.</l>
<l>Dala mutata pelle</l>
<l>errarono delusi.</l>
<l>Scusa de' semplicetti</l>
<l>l'involontario fallo. E qual giamai</l>
<l>fu cane a cervo amico? O chi s'adira</l>
<l>con can che cervo uccida?</l>
<l>Del mio fedel Tigrino</l>
<l>sovr'ogni altro ti caglia. Ahi quanto afflitto,</l>
<l>del'amato maestro</l>
<l>micidiale innocente,</l>
<l>or quinci or quindi circondando i poggi,</l>
<l>simile ad uom piangente,</l>
<l>di pietosi latrati empie la selva,</l>
<l>e ricerca anelante</l>
<l>con curiose nari</l>
<l>del caro morto suo l'orme sanguigne.</l>
<l>Giunto pur dianzi ala funesta valle,</l>
<l>che del tragico mio fiero successo</l>
<l>fu spettatrice e scena,</l>
<l>abbaiando ala rupe</l>
<l>in tal guisa di me chiese novelle:</l>
<l>"Dite, ditemi, o pietre,</l>
<l>chi oggi n'ha rapito</l>
<l>il leggiadro Atteone?</l>
<l>In qual parte, in qual riva</l>
<l>essercita le fere</l>
<l>il nobil cacciatore?</l>
<l>Dite, ditelo, o ninfe".</l>
<l>Così disse Tigrino, a cui la rupe</l>
<l>con tacito parlar così rispose:</l>
<l>"E chi vide di fera,</l>
<l>fera mai cacciatrice?</l>
<l>O qual mai cervo udissi</l>
<l>d'altro cervo seguace?</l>
<l>Atteon, ricoverto</l>
<l>d'adulterino manto,</l>
<l>giace a terra svenato.</l>
<l>Questo medesmo prato,</l>
<l>ch'un tempo esser solea</l>
<l>campo dele sue cacce,</l>
<l>oggi, pur oggi è stato</l>
<l>con strazio inusitato</l>
<l>mensa dele sue carni".</l>
<l>Qui si tacque la rupe, e non pertanto</l>
<l>sue fatiche cessava il mio Tigrino,</l>
<l>quando per onta e scherno</l>
<l>gli disse alfin l'ingiuriata Dea:</l>
<l>"Che val cane omicida</l>
<l>cercar con tanto studio e tanti errori</l>
<l>quel che cibo facesti</l>
<l>dele bramose canne?</l>
<l>Cerca, cerca Atteone</l>
<l>tu, ch'uccisor ne fosti.</l>
<l>Cerca, cerca il tuo duce</l>
<l>tu, che nel ventre il porti.</l>
<l>Eccoti là nel suolo</l>
<l>(se vedergli ti cale)</l>
<l>del'esca tua gli avanzi,</l>
<l>teschio scarno e spolpato, et ossa ignude".</l>
<l>Ma se l'aspra cagion di strage tanta</l>
<l>ti giova, o madre, udir, nulla t'ascondo.</l>
<l>Tra le verdi, frondose, antiche piante</l>
<l>d'un, non so se dir deggia</l>
<l>boschetto o paradiso,</l>
<l>mi scorse empia ventura.</l>
<l>Paradiso, s'io miro</l>
<l>al ben, che vi trovai.</l>
<l>Inferno, s'io mi giro</l>
<l>al mal, che ne portai.</l>
<l>Sai che l'anno è su 'l mezo</l>
<l>dela stagion più calda. Era nel centro</l>
<l>dela sua rota il giorno,</l>
<l>e le colline e i campi</l>
<l>rapido in ciel poggiando</l>
<l>fendea, feria con tanta forza il sole,</l>
<l>che novello Fetonte</l>
<l>rotar quasi parea</l>
<l>molto vicino a terra il carro d'oro.</l>
<l>Sotto il celeste cane</l>
<l>languiano erbette e fiori;</l>
<l>ne le più cupe tane</l>
<l>ricovravan le belve;</l>
<l>le più riposte selve</l>
<l>cercavano gli armenti;</l>
<l>e 'ncontro ai raggi ardenti</l>
<l>facean schermo i pastori</l>
<l>onde fresche, ombre fosche, antri et orrori;</l>
<l>quando la casta e cacciatrice Dea</l>
<l>in compagnia dele più care sue</l>
<l>faretrate donzelle,</l>
<l>stanca di seguir l'orme</l>
<l>dele fere fugaci, alfin fermossi.</l>
<l>Ne la valle Gargafia, ale radici</l>
<l>d'un solitario monte,</l>
<l>spaziosa spelonca apre le fauci.</l>
<l>Appio fiorito e verdeggiante musco</l>
<l>con vari altri arboscelli</l>
<l>sovra, dentro, e dintorno</l>
<l>fan dela bocca sua negra l'entrata.</l>
<l>È dubbio se la rupe</l>
<l>dal continuo picchiar del'onda viva,</l>
<l>che vi sorge e zampilla,</l>
<l>tormentata e percossa,</l>
<l>l'aperse, o rosa e rotta</l>
<l>dal dente voracissimo del Tempo</l>
<l>l'incavò per sestessa.</l>
<l>Ben par ch'ivi Natura,</l>
<l>de' cittadini intagli</l>
<l>imitando i lavori, abbia voluto</l>
<l>discepola del'arte altrui mostrarsi,</l>
<l>però che 'n que' salvatici ornamenti</l>
<l>sembra artificio il caso,</l>
<l>e par l'architettura inculta e roza</l>
<l>ingegnoso modello</l>
<l>di maestro scarpello.</l>
<l>Di pomice scabrosa un arco opaco</l>
<l>e di ruvido tofo ala caverna</l>
<l>fa testugine e volta,</l>
<l>che di spugne e di nicchi</l>
<l>e di rustiche chiocciole e cocchiglie</l>
<l>(quasi natie grottesche)</l>
<l>tutta è fregiata; e quindi i verdi crini</l>
<l>dela madre d'Amor recisi e sparsi</l>
<l>pendere a ciocca a ciocca, e quinci vedi</l>
<l>grondare in varie forme</l>
<l>parte liquide, e parte</l>
<l>gelate, e parte intere, e parte tronche</l>
<l>di rappreso cristallo</l>
<l>gocciole rugiadose,</l>
<l>e di filato argento</l>
<l>lagrimette stillanti.</l>
<l>Quasi concava conca,</l>
<l>il vaso dela fonte</l>
<l>egualmente si spande. Intorno e sotto</l>
<l>ha di molle smeraldo umidi i seggi,</l>
<l>di lubrico corallo algente il fondo;</l>
<l>e dal ciel dela grotta in sen riceve</l>
<l>pioggia di vive perle,</l>
<l>ond'egli cresce, e 'n bel ruscello accolte</l>
<l>l'accumulate stille,</l>
<l>forma di sé con labirinti ondosi</l>
<l>mille vaghi meandri e, mormorando</l>
<l>tra' bei margini suoi, di pietra in pietra</l>
<l>si torce e rompe e fuor del'antro scorre.</l>
<l>Quivi la Dea lentando</l>
<l>l'arco d'argento, e disarmando il fianco</l>
<l>del'aurata faretra,</l>
<l>ad un elce l'appese;</l>
<l>indi il volto di foco e 'l crin fumante</l>
<l>tre volte e tre ne le fredd'acque immerse.</l>
<l>Slacciarsi fe' dale fidate ancelle</l>
<l>l'un e l'altro coturno e, scinta e sciolta</l>
<l>la leggiadretta vesta,</l>
<l>i bei membri spoglionne, e dele spoglie</l>
<l>sovra un letto di fior deposto il fascio,</l>
<l>ne' cristallini umori</l>
<l>tuffossi, e volse che 'l medesmo essempio</l>
<l>ciascuna parimente</l>
<l>dele compagne vergini seguisse.</l>
<l>Or là dove la bella</l>
<l>sagittaria celeste</l>
<l>con le vaghe seguaci era a lavarsi,</l>
<l>per gran sorte giuns'io, che poco dianzi</l>
<l>dale reti partito e dale lasse</l>
<l>lasciati avea nel bosco</l>
<l>i cani a riposar. Riposo ahi troppo</l>
<l>per me duro e crudele,</l>
<l>perché potesser poi con maggior lena</l>
<l>seguitarmi, e sbranarmi.</l>
<l>Era tra' verdi rami,</l>
<l>in guisa pur di padiglione o tenda,</l>
<l>spiegata intorno e tesa</l>
<l>di sciamito vermiglio ampia cortina,</l>
<l>talch'a spiar per entro</l>
<l>apena aver potea passaggio l'aura.</l>
<l>Avean le Ninfe sovra l'orlo erboso</l>
<l>del chiaro fonte acconcia</l>
<l>di rose e d'altri fior purpurea cuccia,</l>
<l>e 'n disparte apprestati,</l>
<l>per rasciugarsi poi,</l>
<l>di zendado e di bisso</l>
<l>sottilissimi veli.</l>
<l>Mentre in loco sì chiuso e sì remoto</l>
<l>le belle natatrici</l>
<l>senza sospetto alcun stanno a diletto,</l>
<l>misero quanto incauto</l>
<l>quivi a caso m'abbatto e quivi arresto</l>
<l>le faticose piante;</l>
<l>né più curai di seguitar la caccia,</l>
<l>perché non mi parea con l'arco in mano</l>
<l>peter mai far di quella,</l>
<l>che con gli occhi facea, preda più bella.</l>
<l>Anzi per pascer meglio,</l>
<l>vagheggiatore ingordo,</l>
<l>del'occhio insaziabile la fame,</l>
<l>infra le fronde e 'l drappo</l>
<l>fattomi più dapresso,</l>
<l>innebriato e tratto</l>
<l>dal piacer giovenile e dala vista</l>
<l>del'offerte bellezze, oltre mi misi,</l>
<l>e dela pura immacolata Dea</l>
<l>il sacro corpo tutto</l>
<l>di parte in parte a misurar mi diedi.</l>
<l>Adombrava il bel loco</l>
<l>fra l'altre arbori eccelse annoso olivo,</l>
<l>tra' cui sacrati rami</l>
<l>baldanzoso et audace</l>
<l>furtivamente a contemplarla ascesi,</l>
<l>là dove tutto intento</l>
<l>al'oggetto amoroso, non sapea</l>
<l>da sì dolce spettacolo levarmi.</l>
<l>Così con doppio fallo il fallo accrebbi,</l>
<l>peròche per veder ciò che non lice</l>
<l>d'una vergine dea,</l>
<l>d'altra vergine dea gravai la pianta.</l>
<l>Ma giuro, e giuro il vero</l>
<l>(sasselo, o madre, il Cielo)</l>
<l>ch'io non pensai, né volli</l>
<l>al'altrui castitate</l>
<l>far con lo sguardo ingiurioso offesa.</l>
<l>Al'alte meraviglie</l>
<l>dela nova beltate</l>
<l>vaghezza simplicissima mi trasse.</l>
<l>Se colpa è risguardar le cose belle,</l>
<l>colpevole mi chiamo.</l>
<l>Eran dala chiarezza</l>
<l>del'onde trasparenti</l>
<l>innargentate l'ombre, e dala luce</l>
<l>dele candide membra</l>
<l>imbiancati gli orrori; onde parea</l>
<l>spuntar ne l'antro oscuro</l>
<l>a meza notte l'alba e, lampeggiando</l>
<l>con sferze oblique e tremuli reflessi</l>
<l>per lungo tratto il vago lume intorno,</l>
<l>qual suol quando la luna</l>
<l>lo suo splendor sereno</l>
<l>vibra nel mar tranquillo,</l>
<l>o quando il sol saetta</l>
<l>con lucido baleno</l>
<l>specchio di bel diamante,</l>
<l>portava agli occhi miei raggi di neve,</l>
<l>ch'abbarbagliando di lontan la vista</l>
<l>mi ferivano il core.</l>
<l>Né con tanto piacer, né così belle</l>
<l>nel tribunal selvaggio</l>
<l>colà del foro d'Ida il Pastor frigio</l>
<l>mirò del ciel le litiganti ignude,</l>
<l>come attonito e lieto</l>
<l>del boschereccio nume</l>
<l>l'immacolate parti</l>
<l>a specolar svelatamente er'io.</l>
<l>I tronchi istessi, i tronchi</l>
<l>rapiti a vagheggiarla ebber (cred'io)</l>
<l>senso di meraviglia, e di diletto.</l>
<l>Che s'orecchie ebber già platani, e faggi</l>
<l>per ascoltar d'Orfeo la dolce voce,</l>
<l>chi potrà dir che non avesser occhi</l>
<l>per mirar di Diana i membri ignudi?</l>
<l>Questi del bosco innamorati figli,</l>
<l>fatti gelosi aprova,</l>
<l>con le braccia frondose</l>
<l>escludendo dal'antro il chiaro lume</l>
<l>dela lampa diurna,</l>
<l>la vista a me concessa</l>
<l>proibivano al sol, che pur volea</l>
<l>con curioso raggio</l>
<l>di cotanta bellezza</l>
<l>spiar furtivo gli ultimi recessi.</l>
<l>Tacea la selva intenta</l>
<l>al celeste miracolo amoroso.</l>
<l>Su l'ali assisi i venti</l>
<l>tenean sospeso il respirar del fiato.</l>
<l>L'aurette vaneggianti,</l>
<l>stupide spettatrici, aveano imposto</l>
<l>alto silenzio ale sonore fronde.</l>
<l>L'acque mute (non altro)</l>
<l>in suo rauco idioma</l>
<l>con lingua di cristallo</l>
<l>mormoravano solo</l>
<l>che la Dea più pudica</l>
<l>confessando ala selva i suoi secreti,</l>
<l>di sestessa facea mostra lasciva.</l>
<l>Girò l'occhio fatale, e 'l guardo obliquo</l>
<l>una Naiade in questo al'arrogante</l>
<l>troppo cupido amante, e sì s'accorse</l>
<l>del'insidia e del tratto; onde gridando</l>
<l>ala casta reina</l>
<l>accusò con la voce,</l>
<l>additò con la mano</l>
<l>del forsennato errante</l>
<l>l'immodestia e l'insania. Et ecco tutto</l>
<l>di man battute e di percossi petti</l>
<l>fan le Ninfe sonar l'ombroso speco.</l>
<l>Qual, per celar sestessa e di natura</l>
<l>i secreti tesori,</l>
<l>dentro il fonte s'immerge, e fa del'acque,</l>
<l>poco fide custodi,</l>
<l>un traslucido velo al seno ignudo;</l>
<l>qual dela Dea pudica</l>
<l>corre ala guardia, indi le tesse intorno</l>
<l>con le braccia intrecciate alcun riparo.</l>
<l>Ella, come s'inostra</l>
<l>adusto nuvoletto a sole estivo,</l>
<l>o qual a noi si mostra</l>
<l>in oriente la vermiglia Aurora,</l>
<l>o come si colora</l>
<l>lassù nel primo ciel di foco e sangue</l>
<l>dela diva medesma il freddo argento</l>
<l>ale magiche note</l>
<l>di Tessaglia o di Ponto,</l>
<l>così tinge il bel volto</l>
<l>di porpora rosata e tale accende</l>
<l>di rubiconda fiamma</l>
<l>la guancia semplicetta.</l>
<l>Frettolosa e confusa</l>
<l>allor come può meglio</l>
<l>il cinto virginal s'annoda al seno;</l>
<l>e parte ricoverta</l>
<l>dal biondo crin disciolto, e parte chiusa</l>
<l>nel bianco lin raccolto,</l>
<l>le vergognose mamme si nasconde.</l>
<l>In me malsaggio e stolto</l>
<l>umidi poi di sdegno i rai contorce,</l>
<l>e di non seco aver l'arco e gli strali</l>
<l>per vendicar l'oltraggio</l>
<l>par che forte le 'ncresca.</l>
<l>Ma non mancaro al suo divino ingegno</l>
<l>armi vendicatrici. Il fonte istesso</l>
<l>ne fu ministro, e furo</l>
<l>arco eburneo la mano e l'onda tersa</l>
<l>argentata saetta, et ella arciera,</l>
<l>ch'al mio viso aventolla,</l>
<l>dicendo, "Io vo' che sia</l>
<l>egual la pena agli ardimenti tuoi;</l>
<l>or va, dillo, se puoi".</l>
<l>Ahi chi credea che 'n animo celeste</l>
<l>albergasse tant'ira? Ecco in un punto,</l>
<l>sorgere in aria e circondarmi un turbo,</l>
<l>ond'io (come non so) ratto trabocco</l>
<l>dal tronco in giù precipitoso al piano.</l>
<l>E quivi alfin m'aveggio</l>
<l>dela trasfigurata mia persona.</l>
<l>Sventurato, ch'apena</l>
<l>di quel fatal umor spruzzato e molle,</l>
<l>tosto m'abbandonò l'umana forma.</l>
<l>Stendesi il collo e dele guance il tratto</l>
<l>in mascelle s'allunga; il naso e 'l mento</l>
<l>si nasconde e si spiana</l>
<l>e la bocca viril s'aguzza in muso.</l>
<l>Dele gambe robuste</l>
<l>s'assottiglian le polpe; i duo sostegni</l>
<l>del corpo si fan quattro,</l>
<l>et ha ciascun di lor l'unghia divisa.</l>
<l>Cresce su per le membra</l>
<l>già candide, or di nero</l>
<l>pomellate, e di punti</l>
<l>variate e distinte, irsuto pelo.</l>
<l>Veggiomi pullulando</l>
<l>spuntar su la cervice</l>
<l>i germogli del'ossa, indi repente</l>
<l>arboreggiando al ciel selva di corna</l>
<l>farmi con cento rami ombra ala fronte.</l>
<l>Insolita paura</l>
<l>entrar mi sento ad abitar nel petto.</l>
<l>Già sgridato e cacciato</l>
<l>dale sdegnose ninfe</l>
<l>timido fuggo, e 'n ciascun passo adombro;</l>
<l>e pur fuggendo, meco</l>
<l>di me mi meraviglio,</l>
<l>e di mia leggerezza, e tanto solo</l>
<l>di me stesso mi resta</l>
<l>che col primiero aspetto</l>
<l>non ho punto perduto</l>
<l>del'antico intelletto.</l>
<l>Viè più ratto e veloce</l>
<l>che turbine o procella,</l>
<l>la foresta trascorro, e fuggitivo</l>
<l>i cacciatori il cacciator paventa.</l>
<l>Deh quante volte e quante</l>
<l>ne' limpidi ruscelli,</l>
<l>ch'attraversando gìan l'erma campagna,</l>
<l>venni a specchiarmi, e fatto</l>
<l>altro da quel ch'io m'era,</l>
<l>stupii quivi mirando</l>
<l>del'imagine mia cornuta, l'ombra.</l>
<l>Quante volte del ciel volsi dolermi</l>
<l>e l'aspre mie venture</l>
<l>disacerbar co' gridi,</l>
<l>ma, movendo la lingua, il mio concetto</l>
<l>vestir d'umani accenti unqua non seppi</l>
<l>e formai flebilmente</l>
<l>urli confusi e gemiti indistinti.</l>
<l>Intanto dela turba</l>
<l>de' sergenti e de' cani,</l>
<l>che riposano al rezo, io son sentito,</l>
<l>i quai l'antico loro</l>
<l>trasformato signor non ravisando,</l>
<l>gli van dietro latrando.</l>
<l>Che farò sfortunato?</l>
<l>Con quell'ingegno alfin, che del'umano,</l>
<l>per miseria maggior, solo m'avanza,</l>
<l>prendo meco partito</l>
<l>d'uscir del chiuso e d'occupar l'aperto.</l>
<l>Così lascio la selva e volgo il corso</l>
<l>su per l'erboso e spazioso piano.</l>
<l>Dando allor fiato e voce</l>
<l>ai sonori elefanti i servi accorti,</l>
<l>dietro ala fuga mia lassan le lasse.</l>
<l>Van con le teste chine</l>
<l>i segusi brittanni insieme, e gli umbri</l>
<l>la mia traccia spiando.</l>
<l>D'Etolia i can loquaci</l>
<l>mi sgridano da lunge.</l>
<l>I veltri iberi e i franchi</l>
<l>sono i primi ala pesta.</l>
<l>Più lontani, e più lenti</l>
<l>vengon gli alani e i corsi.</l>
<l>Seguono i medi, e i persi</l>
<l>temerari et ardenti.</l>
<l>Havvi i seri orgogliosi,</l>
<l>gli spartani animosi.</l>
<l>Havvi i molossi fieri</l>
<l>arrischiati e correnti.</l>
<l>Quei di Caria e di Creta,</l>
<l>e quei d'Epiro e d'Argo.</l>
<l>Con gli arcadi veloci</l>
<l>van gl'ircani feroci,</l>
<l>con gl'indomiti traci</l>
<l>i sarmati mordaci.</l>
<l>Vengonvi i caspi, e gl'indi</l>
<l>bellicosi e possenti,</l>
<l>di guerreggiar esperti</l>
<l>con gli elefanti e i tigri,</l>
<l>ad affrontar avvezzi</l>
<l>non che i tauri e i cinghiali,</l>
<l>i lupi e gli orsi e i pardi,</l>
<l>che del leone istesso,</l>
<l>principe dele fere,</l>
<l>la real maestà temer non sanno.</l>
<l>Per tutto ciò dela salute ancora</l>
<l>non disperava, e non lentava il corso,</l>
<l>anzi quasi sparito</l>
<l>dala vista de' cani e dele genti,</l>
<l>già campato avea 'l rischio, e giunto presso</l>
<l>una densa boscaglia, ivi volea</l>
<l>di tante furie in mio sol danno unite</l>
<l>declinar l'ira ed appiattarmi in salvo;</l>
<l>quand'ecco di traverso</l>
<l>Cloro il mio famigliar, che 'nfino allora</l>
<l>per fuggire il calor del mezogiorno</l>
<l>solo rimaso al'ombra era a posarsi,</l>
<l>al rimbombo de' corni,</l>
<l>de' cacciator, de' cani e de' destrieri,</l>
<l>che tutta risentir facean la selva,</l>
<l>m'uscì sovra repente, et avea seco</l>
<l>Tigrino il mio levriero</l>
<l>più favorito e caro,</l>
<l>figlio di cagna ircana</l>
<l>e d'adultero tigre, onde commisto</l>
<l>di due varie nature e di due semi</l>
<l>nacque parto bastardo,</l>
<l>generoso, spedito, audace, e forte.</l>
<l>Ala preda vicina</l>
<l>il veltro coraggioso</l>
<l>tende l'orecchie e 'l freno,</l>
<l>che 'l morso gli ritien, scotendo, chiede</l>
<l>al suo rettor la libertà del collo.</l>
<l>Et io di sudor molle, e tutto stanco</l>
<l>da così lunga fuga,</l>
<l>anelando et ansando,</l>
<l>senza saver, che dove</l>
<l>al'alta mia tempesta</l>
<l>ritrovar spero il porto,</l>
<l>il naufragio m'attende,</l>
<l>alfin colà trepidamente arrivo;</l>
<l>e conosciuto il cortigian mio fido,</l>
<l>fermo immobile in lui lo sguardo e 'l piede.</l>
<l>D'articolar le voci</l>
<l>ben allor io mi sforzo,</l>
<l>e di dirgli: "Deh porgi</l>
<l>al tuo Signor soccorso".</l>
<l>Ma, lasso, ale preghiere</l>
<l>mancano le parole,</l>
<l>e la lingua impedita</l>
<l>non sa chiedere aita.</l>
<l>Pur con gli atti ragiono, e pur gemendo</l>
<l>pietosamente il mio bisogno esprimo.</l>
<l>Non discorre tant'oltre, e non intende</l>
<l>quelle mutole note il servo incauto,</l>
<l>ma vedutomi fermo,</l>
<l>scioglie al'avido can ratto il collare,</l>
<l>prezioso monil, già di tua mano</l>
<l>(se ti soviene, o madre,)</l>
<l>testo d'oro e d'argento,</l>
<l>e riccamato di rubini e perle.</l>
<l>Innanzi al fresco e libero seguace,</l>
<l>a rifuggir m'affretto.</l>
<l>Misero, ma che prò? Troppo ho vicini</l>
<l>i famelici cani, i quai scherniti</l>
<l>dala spoglia fallace et irritati</l>
<l>dala sdegnosa Dea, con rabbia insana</l>
<l>arrotan contro me de' morsi ingordi</l>
<l>l'armi aguzze e pungenti.</l>
<l>Fu Tigrino il primiero,</l>
<l>che nel fianco sinistro il dente infisse.</l>
<l>Orecchione il secondo</l>
<l>m'azzannò ne l'orecchio.</l>
<l>Sotto la strozza m'afferrò Lionzo,</l>
<l>e Saetta e Maldente</l>
<l>mi ferir l'altr'orecchio e l'altro fianco.</l>
<l>Giunser Ciaffo, Tizzon, Lampo e Licisca,</l>
<l>poi Tanaglia, Moschin, Vespa, e Volante</l>
<l>con altri cento e cento,</l>
<l>ond'a tanto furor convien ch'io ceda,</l>
<l>e caggio al suol su le ginocchia, e tutto</l>
<l>quinci e quindi stracciato a brano a brano</l>
<l>sotto il rabbioso assalto alfin mi stendo.</l>
<l>Ecco intanto il drappello</l>
<l>de' Cavalier ministri,</l>
<l>che, perché sia del gioco e del trastullo</l>
<l>il lor principe a parte,</l>
<l>tengon l'impeto a bada</l>
<l>del popolo latrante,</l>
<l>et empiendo di spirto i rauchi avori</l>
<l>gridan per tutto il bosco,</l>
<l>"Atteone, Atteone".</l>
<l>Al mio nome io sollevo</l>
<l>la sanguinosa testa,</l>
<l>pur come lor dir voglia:</l>
<l>"Son io, chi mi difende? eccomi, amici".</l>
<l>Ma essi, in cui smarrita</l>
<l>ha la notizia antica,</l>
<l>la novella sembianza,</l>
<l>non cessan di chiamarmi.</l>
<l>Ciascun di lor si dole</l>
<l>ch'io sia quindi lontano,</l>
<l>misero, et io mi lagno</l>
<l>che son troppo presente.</l>
<l>Aspettano ch'io giunga,</l>
<l>perch'io sia l'uccisore,</l>
<l>forsennati, e non sanno</l>
<l>ch'io son quivi l'ucciso.</l>
<l>Infuriò dele canine brame</l>
<l>l'ingordigia natia l'offesa Dea,</l>
<l>e per doppio flagel volse che fusse</l>
<l>con tarde e lente piaghe</l>
<l>il trasformato corpo</l>
<l>squarciato a poco a poco.</l>
<l>Mentr'era il crudo stuolo</l>
<l>a strangolarmi et a spolparmi inteso,</l>
<l>meschinel, che potea</l>
<l>se non per entro la scannata gola</l>
<l>gorgogliar fievolmente</l>
<l>querula voce, e senza senso un suono?</l>
<l>Così dagli occhi languidi stillando</l>
<l>per lo volto ferin lagrime umane,</l>
<l>piangea l'ultimo fato,</l>
<l>e tra me scilinguando</l>
<l>sommormorava flebili e dolenti</l>
<l>con angoscia mortal questi lamenti:</l>
<l>"O Tiresia felice,</l>
<l>tu pur Minerva ignuda</l>
<l>a rimirar avesti.</l>
<l>Ella però non volse</l>
<l>con teco incrudelire.</l>
<l>La forma non ti tolse,</l>
<l>la morte non ti diede.</l>
<l>Perdesti i lumi, è vero,</l>
<l>ma 'l lume dela vista</l>
<l>perduto ne la fronte,</l>
<l>ti fu poi doppiamente</l>
<l>traslato ne la mente.</l>
<l>Meco assai più crudele</l>
<l>Diana (oimè) s'adira.</l>
<l>Avess'io pur la luce</l>
<l>perduta di quest'occhi;</l>
<l>e perduta l'avessi</l>
<l>pria che fatti dal Cielo</l>
<l>fussero spettatori</l>
<l>di sì crudel bellezza;</l>
<l>o chi mi tolse il volto</l>
<l>con l'umana apparenza,</l>
<l>m'avesse ancora tolto</l>
<l>l'umana intelligenza.</l>
<l>Io solo, io son quell'io,</l>
<l>che sol misero ottegno</l>
<l>fra tutte l'altre fere</l>
<l>con mostruose membra</l>
<l>consigliato discorso,</l>
<l>sol perché sia 'l mio male</l>
<l>quanto più conosciuto,</l>
<l>tanto viè più sentito.</l>
<l>Deh, s'a me non è tolto</l>
<l>il discorso e 'l consiglio,</l>
<l>fusse a voi dato ancora,</l>
<l>crudelissimi cani.</l>
<l>Fero, fero destino</l>
<l>a me concede, a voi</l>
<l>nega la mente e 'l senno.</l>
<l>Per far viè più crudeli</l>
<l>voi ne la crudeltate,</l>
<l>e me viè più infelice</l>
<l>ne l'infelicitate.</l>
<l>Cani miei, già sì fidi,</l>
<l>or ingrati e rubelli,</l>
<l>ohimè, voi d'ora in ora</l>
<l>tornate in me più fieri.</l>
<l>Mai con sì fatta rabbia</l>
<l>gli orsi e i leoni alpestri</l>
<l>assalir non vi vidi.</l>
<l>E tu, caro Tigrino,</l>
<l>pupilla del mio core,</l>
<l>e tu pur contumace</l>
<l>al mio morir congiuri?</l>
<l>Ahi quella bocca, in cui</l>
<l>spesso dopo la preda</l>
<l>baci soavi affissi,</l>
<l>or non aborre o schiva</l>
<l>di suggere il mio sangue?</l>
<l>La gola, a cui solea</l>
<l>io di mia propria mano</l>
<l>ministrar l'esca e l'onda,</l>
<l>or non ricusa o sdegna</l>
<l>di pascer le mie polpe?</l>
<l>O di signor pietoso</l>
<l>carnefici spietati,</l>
<l>chi creduto l'avrebbe?</l>
<l>Io stesso m'ho nutriti</l>
<l>i miei propri uccisori.</l>
<l>Perché mi perdonaro,</l>
<l>ne' monti e per le selve</l>
<l>le più malvage fere,</l>
<l>s'esser alfin devea</l>
<l>da' miei cari custodi</l>
<l>oltraggiato e tradito?</l>
<l>Ingolato m'avesse</l>
<l>con le fauci sanguigne</l>
<l>la famelica tigre!</l>
<l>Dissipato m'avesse</l>
<l>con l'unghie dispietate</l>
<l>l'orsa arrabbiata e cruda,</l>
<l>misero, pria ch'io fossi</l>
<l>sotto il perfido dente</l>
<l>de' domestici cani</l>
<l>condannato a morire!</l>
<l>O colli amici, o colli</l>
<l>dolci, mentr'al Ciel piacque,</l>
<l>ecco io vi lascio e lascio</l>
<l>con voi la debil vita.</l>
<l>Tu Citerone ombroso</l>
<l>narra ale Driadi amiche</l>
<l>ciò che di me vedesti.</l>
<l>E se i miei genitori</l>
<l>qua volgeranno i passi,</l>
<l>distillando da' sassi</l>
<l>dele tue ciglia alpine</l>
<l>lagrimose pruine,</l>
<l>conta deh conta loro</l>
<l>com'io mi moro".</l>
<l>Palpitante, malvivo e semimorto</l>
<l>queste cose io muggiva</l>
<l>gittando i vani e non intesi preghi,</l>
<l>ai cani inessorabili e feroci.</l>
<l>Ma come a parte a parte alfin da' miei</l>
<l>divoratori immansueti e crudi</l>
<l>trangugiato io mi fossi,</l>
<l>taccio l'istoria amara,</l>
<l>per non rinovellar dela mia morte,</l>
<l>madre, in me la memoria, in te la doglia.</l>
<l>Ciò sol ti reco a mente,</l>
<l>non lasciar insepolto al vento, al gelo</l>
<l>il tuo diletto e sviscerato cervo.</l>
<l>Va, raccogli, e componi</l>
<l>le mie sparse minugia.</l>
<l>Non soffrir che sien fatte</l>
<l>d'altri cani che miei, pastura e gioco.</l>
<l>Né dal'opra pietosa ti distorni</l>
<l>il falso pelo o la mentita faccia.</l>
<l>Sovente oggi di là dove per l'erba</l>
<l>giaccion del corpo mio l'ossa divise,</l>
<l>senza riguardo alcun passasti a caso.</l>
<l>Ma io del loco, ove la forma, e donde</l>
<l>non molto lunge poi lasciai la vita,</l>
<l>darotti un certo, et infallibil segno.</l>
<l>Tu troverai presso l'infausta pianta</l>
<l>con la faretra e le saette al suolo</l>
<l>l'autor d'ogni mio danno, arco mal teso,</l>
<l>se però l'arco e le saette ancora</l>
<l>trasformati non ha la Dea selvaggia</l>
<l>in frondosi arboscelli et arricchiti</l>
<l>di novella verdura i verdi boschi.</l>
<l>Quelle spoglie e quell'ossa insieme aduna,</l>
<l>chiudile in bianco marmo e in nere note</l>
<l>fa ch'un tal carme su scritto si legga:</l>
<l>"Qui sepolta si serba</l>
<l>d'Atteone una parte. Il più di lui</l>
<l>nel ventre de' suoi cani ebbe sepolcro,</l>
<l>quel dì che morto giacque ala fontana,</l>
<l>martire di Diana" –.</l>
<l>Ciò detto la dolente e pallid'ombra</l>
<l>con la notturna vision disparve.</l>
<l>Destossi allor la sbigottita, e quanto</l>
<l>la fuggitiva imagine l'impose</l>
<l>velocemente ad esseguir s'accinse.</l>
</lg>
</div2>

<div2 type="poesia">
<head>Arianna</head>
<head>Idillio</head>
<lg type="non-definito">
<l>Poich'ebbe il Greco infido,</l>
<l>ritornato di Creta</l>
<l>già vincitor del Minotauro orrendo,</l>
<l>dala riva di Nasso</l>
<l>salpato il ferro e 'l canape disciolto,</l>
<l>la misera Arianna,</l>
<l>rotta dal mare e dal viaggio stanca,</l>
<l>dormì finché in Levante</l>
<l>a risvegliarsi incominciò l'Aurora.</l>
<l>Era apunto ne l'ora</l>
<l>ch'ella, per intrecciarsi</l>
<l>di rosate ghirlande il biondo crine,</l>
<l>e per abbeverar di manna fresca</l>
<l>i sitibondi prati,</l>
<l>del'indico orizzonte</l>
<l>lo stellato balcone aprir volea.</l>
<l>La rugiadosa Dea,</l>
<l>minor luce di Delo,</l>
<l>già cacciatrice in terra,</l>
<l>or fatta cerva in cielo,</l>
<l>con argentate corna</l>
<l>per le tenebre rotte</l>
<l>dela candida notte</l>
<l>le saette d'Apollo iva fuggendo.</l>
<l>L'aria era bianca e bruna,</l>
<l>tinta d'ombra e di luce,</l>
<l>con colore indistinto</l>
<l>un bel misto facea d'alba e di luna.</l>
<l>Quand'ecco arrivar quivi</l>
<l>il più giolivo, il più giocondo Dio,</l>
<l>dico Bacco gentile,</l>
<l>che con sue liete e strepitose squadre</l>
<l>in ricca poppa altier facea ritorno,</l>
<l>trionfator del'espugnato Gange;</l>
<l>e come vide quella</l>
<l>non più veduta in sì remota parte</l>
<l>solitaria bellezza,</l>
<l>accostato ala riva il cavo pino,</l>
<l>dolce fermossi a contemplarla intento.</l>
<l>Sovra l'orlo del lido</l>
<l>piantata era la tenda,</l>
<l>dove giacea l'innamorata donna;</l>
<l>nuda no, d'una gonna</l>
<l>velata sol semplicemente bianca,</l>
<l>del cui morbido argento avea le trame</l>
<l>figurate a fogliaggi un bel lavoro</l>
<l>di porpora con oro.</l>
<l>Pendean d'ambe l'orecchie</l>
<l>due ricche navicelle</l>
<l>del più fino smeraldo,</l>
<l>ch'avean d'oro le sarte e d'or gli arredi.</l>
<l>Cerchiava l'alabastro</l>
<l>dela colonna pura,</l>
<l>che reggea l'edificio del bel volto,</l>
<l>collar fatto di smalto</l>
<l>a foggia d'angue attorno, a cui di bocca</l>
<l>di lucenti rubini uscian tre lingue.</l>
<l>Nel mezo dela fronte</l>
<l>un'aquiletta d'or tenea tra l'unghie</l>
<l>grossa fuor di misura</l>
<l>di diamante angolar forbita punta.</l>
<l>Le chiome senza legge</l>
<l>scompigliate serpendo</l>
<l>fuor d'un bel nastro di purpurea seta</l>
<l>traboccavan su 'l tergo e su la guancia;</l>
<l>et era quel disordine sì bello,</l>
<l>che superava ogni ornamento, ogni arte.</l>
<l>Giacea supina e 'l collo</l>
<l>curvo alquanto e cadente</l>
<l>ver l'omero sinistro, in su 'l guanciale</l>
<l>riversava la testa,</l>
<l>e l'eburneo canal mostrava tutto</l>
<l>dela leggiadra e dilicata gola.</l>
<l>Del'abito sottile il drappo lieve,</l>
<l>e dela prima spoglia il bianco lino</l>
<l>fin'al bellico era scorciato e scinto;</l>
<l>sìche presso ai confin del varco estremo</l>
<l>et ai recessi interni</l>
<l>del'ultime bellezze, ove Natura</l>
<l>vergognosa s'asconde,</l>
<l>scopria del vago seno</l>
<l>le palpitanti e tepidette nevi.</l>
<l>Ma, benché sonnacchiosa,</l>
<l>tanto avea di riguardo,</l>
<l>che mentre inutil peso</l>
<l>pendeale a terra dala spalla ignuda</l>
<l>ozioso e dimesso il braccio manco,</l>
<l>acciò che 'l vento ardito</l>
<l>non le facesse alcun lascivo oltraggio,</l>
<l>su la vesta dormendo</l>
<l>tenea la destra e le 'mpediva il volo.</l>
<l>Le vezzosette piante</l>
<l>scalze e senza coturno,</l>
<l>toccando la vicina umida sponda</l>
<l>si lavavan ne l'onda,</l>
<l>e nel margine erboso,</l>
<l>a cui dal'onda istessa</l>
<l>intessuto di limo</l>
<l>verde, rosso, ceruleo, azurro e giallo</l>
<l>orlava il lembo un natural riccamo,</l>
<l>sovente il mar con mormoranti baci</l>
<l>a lambirle il bel piè stendea la lingua;</l>
<l>e fatto nel baciarlo</l>
<l>del suo spumoso argento</l>
<l>con quel latte animato</l>
<l>paragon di candore,</l>
<l>vinto cedeagli e ritirava il passo.</l>
<l>Stupido e tutto pien d'alta vaghezza</l>
<l>pende da quell'oggetto</l>
<l>l'immortal giovinetto. Ancor su 'l mento</l>
<l>il bel fior giovenil pullula acerbo.</l>
<l>L'asta del verde tirso,</l>
<l>la cima armata di pungente ferro,</l>
<l>ha ne la destra, e vi s'appoggia alquanto.</l>
<l>Tien di branche di viti e di corimbi,</l>
<l>che gli scusano insieme</l>
<l>e cappello e ghirlanda,</l>
<l>impedita la chioma, onde pendenti</l>
<l>di bacche nere e grappoli vermigli</l>
<l>tremolanti leggiadri</l>
<l>fanno dolce ombra al'infocato volto.</l>
<l>Sfavillan gli occhi d'un purpureo raggio,</l>
<l>e tra viticci e tralci</l>
<l>spuntan fuor dele tempie</l>
<l>di curvo e lucid'osso</l>
<l>duo ben formati e pargoletti germi,</l>
<l>che di Cintia crescente</l>
<l>fanno vergogna ale superbe corna.</l>
<l>Picchiata spoglia d'indica pantera</l>
<l>è la sua vesta et un bel zanio fatto</l>
<l>di pelle pur di cavriuol selvaggio</l>
<l>va per traverso a circondargli il fianco.</l>
<l>Mirala e non respira</l>
<l>tra gioia, e meraviglia</l>
<l>più d'amor che di vin ebro Lieo;</l>
<l>e se non fusse il pampinoso impaccio</l>
<l>de' racemi intrecciati e dele foglie,</l>
<l>che gl'implican la fronte,</l>
<l>già baciata l'avrebbe.</l>
<l>Pur talora appressando</l>
<l>a que' soavi aneliti la bocca,</l>
<l>la bacia, e non la tocca;</l>
<l>e 'n voce piana e con parlar sommesso,</l>
<l>mormora questi accenti infra se stesso.</l>
<l>– Silenzio, o Fauni,</l>
<l>tacete, o Ninfe,</l>
<l>non percotete</l>
<l>il suol col piede,</l>
<l>il ciel col grido,</l>
<l>né più col suono</l>
<l>de' cavi bronzi</l>
<l>interrompete</l>
<l>l'alta quiete</l>
<l>di questa Dea.</l>
<l>Fermati o mare,</l>
<l>cessate o venti,</l>
<l>non sia chi svegli</l>
<l>Venere bella,</l>
<l>che qui riposa.</l>
<l>Venere è certo</l>
<l>costei, ch'io veggio</l>
<l>dormir su 'l lido.</l>
<l>Ma dov'è il cesto,</l>
<l>di cui si cinge?</l>
<l>No, no, più tosto</l>
<l>fia Pasitea,</l>
<l>ch'oggi si sposa</l>
<l>(credo) col Sonno.</l>
<l>Ma chi mai vide</l>
<l>Grazia vestita,</l>
<l>se sempre tutte</l>
<l>van senza spoglie?</l>
<l>La Luna è forse,</l>
<l>che, come amica</l>
<l>de' salsi umori,</l>
<l>lungo il mar giace?</l>
<l>Ma come in pace</l>
<l>senza l'amato</l>
<l>Pastore a lato</l>
<l>dorme soletta?</l>
<l>È forse Teti</l>
<l>dai piè d'argento,</l>
<l>ch'uscita è fuori</l>
<l>de' suoi cristalli?</l>
<l>Ma quando mai</l>
<l>lasciate l'onde</l>
<l>viene a le sponde</l>
<l>se non ignuda?</l>
<l>Forse è Diana,</l>
<l>che dala caccia</l>
<l>tornata stanca,</l>
<l>poiché i sudori</l>
<l>terse ne l'acque,</l>
<l>quivi si giacque?</l>
<l>peròche in vero</l>
<l>suol la fatica</l>
<l>partorir sempre</l>
<l>sonno soave.</l>
<l>Ma non ha l'arco</l>
<l>né la faretra,</l>
<l>e non ha punto</l>
<l>d'asprezza in volto.</l>
<l>Chi sa se fusse</l>
<l>Minerva casta?</l>
<l>Ma chi l'ha tolto</l>
<l>lo scudo e l'asta?</l>
<l>Fauni aspettate,</l>
<l>Ninfe tacete,</l>
<l>deh non rompete</l>
<l>quel sonnarello,</l>
<l>che mollicello</l>
<l>lega colei,</l>
<l>che m'ha legato.</l>
<l>Ben io vorrei</l>
<l>veder aperte</l>
<l>quelle finestre</l>
<l>di paradiso,</l>
<l>ma non ardisco</l>
<l>di far offesa</l>
<l>ai duo bei soli,</l>
<l>ch'ascosi dentro</l>
<l>le proprie sfere,</l>
<l>posano alquanto</l>
<l>dai faticosi</l>
<l>giri amorosi.</l>
<l>Sonno, deh come</l>
<l>tu che sei figlio</l>
<l>del'ombra oscura,</l>
<l>abiti albergo</l>
<l>di tanta luce?</l>
<l>Ahi, che quel sonno,</l>
<l>che la nutrisce,</l>
<l>è forse quello,</l>
<l>ch'ella rapisce</l>
<l>agli occhi altrui.</l>
<l>Dormi pur, dormi</l>
<l>qualunque sei,</l>
<l>ch'anzi vogl'io</l>
<l>far che ti prenda</l>
<l>più dolce oblio</l>
<l>al mormorio</l>
<l>de' pianti miei.</l>
<l>Tacete, o Ninfe,</l>
<l>silenzio, o Fauni –.</l>
<l>Così Bromio dicea, rapito e fiso</l>
<l>ne la beltà dela donzella estrana,</l>
<l>ma quando in atto poscia egli la vide</l>
<l>già di destarsi e d'aprir gli occhi al giorno,</l>
<l>per aspettar di tal ventura il fine</l>
<l>si ritrasse in disparte. Et ella, sciolta</l>
<l>da' legami di Lete, ecco si volge,</l>
<l>e per Teseo abbracciar la man distende</l>
<l>una e due volte, et una e due la tragge</l>
<l>senza nulla toccar che 'l letto voto.</l>
<l>Tosto allor la paura il sonno scaccia,</l>
<l>lascia le piume vedove, né trova</l>
<l>il fallace consorte e 'l porto scorge</l>
<l>solitario di navi, e muti intorno</l>
<l>del'erma spiaggia i desolati orrori,</l>
<l>se non quanto sol ode appo la riva</l>
<l>gemer le folichette e gli alcioni.</l>
<l>Battesi il petto e Teseo indarno chiama,</l>
<l>né v'ha chi le risponda altro che gli antri.</l>
<l>Contro il sonno s'adira e di sestessa</l>
<l>duolsi piangendo e sua pigrizia accusa.</l>
<l>S'aggira, e come stolta, ove la porta</l>
<l>l'amoroso furor, corre per tutto,</l>
<l>e quinci e quindi pur cerca e ricerca</l>
<l>il predator de' suoi scherniti amori.</l>
<l>Non più composto, o ritenuto a freno</l>
<l>dal'aurea rete è l'aureo crin, ma sciolto</l>
<l>piove in più sferze, né del crespo velo</l>
<l>ombrato e chiuso il bianco sen s'asconde,</l>
<l>né più si stanno entro l'avara vesta</l>
<l>imprigionate l'acerbette mamme.</l>
<l>Dela ricca faldiglia al suol le cade</l>
<l>negletto e sciocco il ben fregiato lembo;</l>
<l>né perché 'l falso umor l'offenda o bagni,</l>
<l>altra cura ne tien, se non che sola</l>
<l>quella parte del drappo, onde si copre</l>
<l>del piede il vivo e candido alabastro,</l>
<l>s'alza talor, perché tra via l'impaccia.</l>
<l>Ne la più alta e ruinosa cima</l>
<l>delo scoglio scosceso, onde gran tratto</l>
<l>può su per l'onde spaziose et ampie</l>
<l>allungar la veduta, in fretta sale;</l>
<l>e quindi vede, o di veder le sembra</l>
<l>(ch'è l'aria ancora tra luminosa e fosca)</l>
<l>con veloce discorso a vele tese</l>
<l>il legno ingannator volar per l'alto.</l>
<l>Teseo, Teseo, iterando alza lo strido,</l>
<l>e perché lena d'arrivar tant'oltre</l>
<l>la voce stanca e debile non ave,</l>
<l>co' panni accenna e con la man da lunge;</l>
<l>ma poco val, ché la fugace prua</l>
<l>con sì rapida fuga i flutti taglia,</l>
<l>che fa dagli occhi suoi sparir l'antenne.</l>
<l>Quindi occupata dal soverchio affanno</l>
<l>cade in angoscia e languida et essangue</l>
<l>s'abbandona e tramore, alfin si leva.</l>
<l>Di novo impaziente ala marina</l>
<l>scende anelando, al padiglion ritorna,</l>
<l>e del'ingiusto talamo si lagna,</l>
<l>che, del'ospizio suo rotta la fede,</l>
<l>quel che dianzi ebbe intero, or rende scemo.</l>
<l>Indi dolente e disdegnosa in guisa,</l>
<l>che fa dolce il dolor, bello lo sdegno,</l>
<l>fin dal fondo del cor traendo a forza</l>
<l>da largo pianto accompagnati e tronchi</l>
<l>da ferventi sospir spessi singulti,</l>
<l>consuma i gridi inutilmente e perde,</l>
<l>parlando al sordo mar, questi lamenti.</l>
<l>– Misera, e chi m'ha tolto</l>
<l>il mio dolce compagno?</l>
<l>Lassa, perché quel bene,</l>
<l>ch'Espero mi concesse,</l>
<l>Lucifero mi fura?</l>
<l>Perché quanto cortese</l>
<l>mi fu la sera oscura,</l>
<l>tanto l'aurora chiara</l>
<l>mi si dimostra avara?</l>
<l>Dite, ditemi, o scogli,</l>
<l>duri scogli, aspri sassi,</l>
<l>chi è, chi m'ha rapito</l>
<l>colui, che mi rapio,</l>
<l>dala paterna reggia?</l>
<l>Se fu Borea superbo,</l>
<l>supplico Orizia bella</l>
<l>che 'l faccia un'altra volta</l>
<l>risospingere al lido.</l>
<l>Se Zefiro spietato,</l>
<l>prega Clori pietosa,</l>
<l>ch'ogni piacer gli neghi,</l>
<l>tanto ch'a me nol renda.</l>
<l>Se fu fors'Euro audace,</l>
<l>o pur Noto rapace,</l>
<l>con Eolo mi querelo,</l>
<l>e le lor fraudi accuso.</l>
<l>Ma se sol per fuggirmi,</l>
<l>fellone e traditore,</l>
<l>il crudo Teseo mio</l>
<l>sen va da me lontano,</l>
<l>abbia al suo corso iniquo</l>
<l>l'onde contrarie e i venti,</l>
<l>le stelle e gli elementi.</l>
<l>Dunque, perfido, dunque</l>
<l>a questa guisa lasci</l>
<l>colei, che per te solo</l>
<l>lasciò la patria e 'l padre?</l>
<l>Io ti campai la vita,</l>
<l>tu m'esponi ala morte.</l>
<l>Io ti donai lo stame,</l>
<l>per cui libero uscisti</l>
<l>dagl'intricati giri</l>
<l>del carcere confuso.</l>
<l>Tu tra questi deserti,</l>
<l>ond'uscir mai non spero,</l>
<l>inculti abbandonati,</l>
<l>disleal, m'abbandoni.</l>
<l>Io ti sottrassi al rischio</l>
<l>del gran mostro biforme,</l>
<l>et ala tua posposi</l>
<l>la fraterna salute.</l>
<l>Tu sì malvagiamente</l>
<l>ingrato e sconoscente</l>
<l>preda mi lasci et esca</l>
<l>dele selvagge fere.</l>
<l>Ecco le ricompense</l>
<l>del'amor, che t'ho mostro.</l>
<l>Ecco i premi, ch'acquisto</l>
<l>di quanto ho per te fatto.</l>
<l>Oh del mar, che ti porta,</l>
<l>più instabile e crudele!</l>
<l>Vele fugaci, o vele</l>
<l>che di liev'aura gonfie</l>
<l>su per l'acque volate,</l>
<l>se la vostra bianchezza</l>
<l>rappresenta il candore</l>
<l>dela mia fede pura,</l>
<l>la vostra leggerezza</l>
<l>si rassomiglia al core</l>
<l>volubile incostante,</l>
<l>del mio fallace amante.</l>
<l>Oh inganno malvagio,</l>
<l>oh tradigion perversa!</l>
<l>Son questi gl'imenei,</l>
<l>queste son le promesse?</l>
<l>I giuramenti questi,</l>
<l>quando la fé mi desti</l>
<l>con maritaggio altero</l>
<l>voler farmi beata?</l>
<l>Oh sciocca e forsennata</l>
<l>femina, che si piega</l>
<l>ad amator che prega.</l>
<l>Ah non sia sì leggera</l>
<l>vergine mai, che creda</l>
<l>a lusinghe et a vezzi</l>
<l>di giovane importuno,</l>
<l>che mentre il desir ferve,</l>
<l>tutto promette e giura;</l>
<l>ma tosto ch'adempito</l>
<l>ha l'ingordo appetito,</l>
<l>passa l'amor, né cura</l>
<l>sacramento né patto.</l>
<l>Si sazia immantenente,</l>
<l>ama cangiar sovente,</l>
<l>et apena veduta,</l>
<l>nova beltà desia,</l>
<l>e 'l primo foco oblia.</l>
<l>Oimè come non temi</l>
<l>al tuo grave peccato</l>
<l>dal ciel giusta vendetta,</l>
<l>spergiuro scelerato?</l>
<l>Ma che? sempre l'ingrato</l>
<l>suol essere infedele.</l>
<l>Felice, oh me felice,</l>
<l>se mai l'attiche navi</l>
<l>l'ancore nel mar nostro</l>
<l>non avesser gittate,</l>
<l>né questo maledetto</l>
<l>peregrino straniero</l>
<l>ad approdare in Creta</l>
<l>fusse giamai venuto;</l>
<l>oh fusse al Ciel piaciuto,</l>
<l>ch'ucciso pur l'avesse</l>
<l>nel cieco labirinto</l>
<l>il Semitauro fiera.</l>
<l>Lingua mia folle, ah taci,</l>
<l>che di colui, ch'adoro,</l>
<l>lo scherno ancor m'è dolce,</l>
<l>l'inganno ancor m'è caro.</l>
<l>Teseo mio, ti perdono,</l>
<l>torna, deh torna indietro,</l>
<l>menami teco e poi</l>
<l>ti servirò d'ancella,</l>
<l>se non vorrai di sposa.</l>
<l>Ti tesserò le tele</l>
<l>per la novella moglie;</l>
<l>t'acconcerò le piume,</l>
<l>dove con lei ti corchi;</l>
<l>darò l'acqua ale mani,</l>
<l>se non con altro vaso,</l>
<l>con l'urne di quest'occhi.</l>
<l>Pur ch'io goda de' tuoi</l>
<l>il desiato raggio,</l>
<l>in ufficio sì vile</l>
<l>mi terrò fortunata.</l>
<l>Tu, che del mar sei nata,</l>
<l>madre d'Amor benigna,</l>
<l>bellissima Ciprigna,</l>
<l>perché nel mar permetti</l>
<l>un tanto tradimento?</l>
<l>Né fai ch'arresti il vento</l>
<l>la fuggitiva armata?</l>
<l>Che farò, sventurata?</l>
<l>Ho perduto in un punto</l>
<l>Creta insieme et Atene,</l>
<l>e genitore e sposo.</l>
<l>Lassa, dove rimango?</l>
<l>Misera, dove andronne?</l>
<l>Drizzerò forse i passi</l>
<l>al patrio monte Ideo,</l>
<l>da cui golfo sì largo</l>
<l>m'allontana e divide?</l>
<l>Rivolgerò le piante,</l>
<l>facendo pur ritorno</l>
<l>al mio tradito padre,</l>
<l>dal cui grembo mi tolsi</l>
<l>per seguir follemente</l>
<l>l'empio mio fratricida?</l>
<l>O consolar mi deggio</l>
<l>sovra il fido e leale</l>
<l>amor del buon consorte,</l>
<l>lo qual da me per l'onde</l>
<l>sì rapido sen fugge,</l>
<l>che l'arrancata voga</l>
<l>de' ben spediti remi</l>
<l>è lenta a tanta fretta?</l>
<l>Ma quando ancor volessi,</l>
<l>oimè, quinci partire,</l>
<l>qual legno attendo in questa</l>
<l>solitudine orrenda,</l>
<l>da cui sbandito veggio</l>
<l>ogni commercio umano?</l>
<l>In cui Fortuna scarsa</l>
<l>ne la miseria estrema</l>
<l>non mi concede pure</l>
<l>o d'orecchio pietoso,</l>
<l>udito che m'ascolti,</l>
<l>o di bocca cortese,</l>
<l>voce che mi risponda?</l>
<l>Conviemmi dunque a forza,</l>
<l>esposta ala mercede</l>
<l>o di balene, o d'arche</l>
<l>o ver d'orsi e di lupi,</l>
<l>tra l'inospite rupi</l>
<l>di questa infame riva</l>
<l>(s'alcun ventre ferino</l>
<l>non mi dà pur sepolcro)</l>
<l>insepolta morire.</l>
<l>O, per maggior martire,</l>
<l>di barbari corsari</l>
<l>divenir preda indegna,</l>
<l>che 'n trionfo servile</l>
<l>traggano incatenata</l>
<l>la figlia sfortunata</l>
<l>del nobil re Ditteo,</l>
<l>la nipote del Sole,</l>
<l>la progenie di Giove,</l>
<l>colei, ch'esser devea</l>
<l>d'Atene alta reina.</l>
<l>Deh pria (prego) m'uccida</l>
<l>questo dolor mortale,</l>
<l>mortale et omicida;</l>
<l>solo però ch'è tale,</l>
<l>ch'uccidermi non vale.</l>
<l>Crudel, quando uccidesti</l>
<l>del flessuoso albergo</l>
<l>il feroce custode,</l>
<l>perché non mi togliesti</l>
<l>la vita a un tempo istesso?</l>
<l>Ch'oltre ch'io non sarei</l>
<l>in sì penoso stato,</l>
<l>fora ancor la tua fede</l>
<l>sciolta sì, ma non rotta.</l>
<l>Perché, perché, partendo</l>
<l>almen non mi lasciasti</l>
<l>quella spada inumana,</l>
<l>ch'ancor tinta è del sangue</l>
<l>del mia fratel possente,</l>
<l>acciò che commun fusse</l>
<l>con la sorella insieme</l>
<l>una medesma sorte?</l>
<l>Ma che? mancheran forse</l>
<l>a chi di morir brama</l>
<l>altre guise di morte?</l>
<l>Non credo il Ciel sì crudo</l>
<l>che s'al mio Teseo in seno</l>
<l>poter viver mi toglie,</l>
<l>senza il mio Teseo almeno</l>
<l>poter morir mi neghi.</l>
<l>Chi sarà che mi vieti</l>
<l>che con mortal ruina</l>
<l>da questa balza alpina</l>
<l>traboccando io non pera?</l>
<l>Ma qual'altra caduta</l>
<l>cerco maggior di quella,</l>
<l>onde levata a volo</l>
<l>dal'alta sua speranza</l>
<l>precipita il desio?</l>
<l>Potrò nel mar gittarmi,</l>
<l>e dentro il salso umore</l>
<l>estinguere in un punto</l>
<l>e la vita e l'ardore.</l>
<l>Ma s'io verso da' lumi</l>
<l>e mari e fanti e fiumi,</l>
<l>né mi sommergo in essi,</l>
<l>come morir tra l'acque</l>
<l>esser può mai, ch'io speri?</l>
<l>Se col focile accendo</l>
<l>fiamma ingorda e vorace</l>
<l>per distruggermi in foco,</l>
<l>questo mi giova poco,</l>
<l>che da maggior fornace</l>
<l>sento ognor consumarmi,</l>
<l>né può cenere farmi.</l>
<l>Dunque con forte laccio</l>
<l>stringerommi la gola</l>
<l>e qui da qualche ramo</l>
<l>mi rimarrò pendente.</l>
<l>No, no, che d'altro nodo</l>
<l>più saldo e più tenace</l>
<l>mi tien legato il core,</l>
<l>né mi dà morte Amore.</l>
<l>Sorbir tosco nocente</l>
<l>per uscir d'ogni affanno</l>
<l>fora miglior partito,</l>
<l>se non che 'l petto ho pieno</l>
<l>d'amoroso veleno,</l>
<l>e pur di duol non esco.</l>
<l>Deggio affigermi forse</l>
<l>su la sinistra poppa</l>
<l>due vipere mordaci?</l>
<l>Ma questo che rileva,</l>
<l>se tra gli aspi e le serpi</l>
<l>del'empia gelosia</l>
<l>io vivo tuttavia?</l>
<l>S'io credessi col ferro</l>
<l>quest'anima infelice</l>
<l>discacciar dal suo nido,</l>
<l>con acuto coltello</l>
<l>vorrei passarmi il fianco.</l>
<l>Ma questo è van pensiero,</l>
<l>perché dal cieco Arciero</l>
<l>son con mille saette</l>
<l>in mezo al cor ferita,</l>
<l>né pur lascio la vita.</l>
<l>Ahi, per me non si trova</l>
<l>dunque a trarmi di pena</l>
<l>pena bastante? e mentre</l>
<l>senza morir mi moro,</l>
<l>sarà per maggior male</l>
<l>la mia morte immortale?</l>
<l>Lassa, lassa, che parlo?</l>
<l>Quando pur questa mano</l>
<l>l'ufficio alfin s'usurpi</l>
<l>dela Parca proterva,</l>
<l>se tua son, Teseo mio,</l>
<l>con qual ragion poss'io</l>
<l>togliendo a me la vita,</l>
<l>a te toglier la serva? –.</l>
<l>Così piangeva la giovane dolente,</l>
<l>e 'l gran figlio di Semele e di Giove</l>
<l>prendea del suo ramarico diletto.</l>
<l>Et ecco allor de' Satiri la turba</l>
<l>con le stolte Bassaridi in un coro,</l>
<l>e 'l buon Silen decrepito e canuto,</l>
<l>tinto di mosto e stupido di sonno,</l>
<l>con basse ciglia e tumide palpebre,</l>
<l>curvo e gravoso e tremulo e cascante</l>
<l>ala disdossa l'asino cavalca,</l>
<l>e soffia e russa e vomita sovente,</l>
<l>e 'n ciascun passo tituba e tracolla.</l>
<l>Ma le Baccanti il reggono e i Silvani,</l>
<l>che 'n strane danze rotano le membra,</l>
<l>et ululando assordano la selva;</l>
<l>e questi vibra il pampino frondoso,</l>
<l>e quei brandisce l'edera ritorta,</l>
<l>e chi tempra la fistula selvaggia,</l>
<l>e chi gonfia la buccina marina,</l>
<l>et altri batte il cembalo sonoro,</l>
<l>et altri suona il crotalo festivo,</l>
<l>e tra sì fatti strepiti e tumulti</l>
<l>con questo canto Libero onorando</l>
<l>de l'Orgie sacre celebran la pompa.</l>
<l>– Evoè,</l>
<l>facciam brinzi al nostro Re.</l>
<l>Beviam tutti, io beo, tu bei</l>
<l>due, tre volte, e quattro, e sei.</l>
<l>Al ristoro dela vita</l>
<l>questo calice n'invita.</l>
<l>Questo è quel ch'al cor mi va,</l>
<l>dallo qua.</l>
<l>Avvi il biondo e 'l purpurino,</l>
<l>vuoi del'oro, o del rubino?</l>
<l>Mio sia 'l primo e tuo 'l secondo;</l>
<l>resti ad ambo asciutto il fondo.</l>
<l>A me l'uno, e l'altro a te</l>
<l>Evoè.</l>
<l>Vedi, vedi come fuma,</l>
<l>come brilla, e come spuma.</l>
<l>È soave et è mordace,</l>
<l>picca, e molce, e punge, e piace.</l>
<l>Gran solazzo è ber così,</l>
<l>prendi qui.</l>
<l>L'acqua pura, l'onda schietta</l>
<l>sia bandita et interdetta.</l>
<l>Chi pon l'acqua nel Falerno</l>
<l>sia sepolto ne l'Inferno.</l>
<l>Tocca il timpano su su,</l>
<l>tuppitù.</l>
<l>Dolce è ben, mentr'io lo stillo,</l>
<l>il gustarlo col serpillo,</l>
<l>ma di gioia io vengo meno</l>
<l>se 'l tracanno a sorso pieno.</l>
<l>Ne la fiasca col crò crò</l>
<l>fa buon prò.</l>
<l>Se talor mi lava il mento,</l>
<l>d'allegria bear mi sento,</l>
<l>se si versa e cade al petto,</l>
<l>rido, e piango di diletto.</l>
<l>Lagrimare e rider fa</l>
<l>sua bontà.</l>
<l>Un di Creta et un di Chio,</l>
<l>bevi tu, c'ho bevut'io.</l>
<l>Nol sorbir, ma bevil tutto</l>
<l>finché resti il fondo asciutto.</l>
<l>Io non posso bever più,</l>
<l>bevi tu.</l>
<l>La tua sete è troppo sconcia,</l>
<l>hai già vota la bigoncia.</l>
<l>Che furor, che furia pazza?</l>
<l>Ecco rotta ancor la tazza.</l>
<l>Io mi tengo apena in piè.</l>
<l>Evoè.</l>
<l>Chi mi spigne? chi mi tira?</l>
<l>Qual vertigine m'aggira?</l>
<l>O che sogno, o che vaneggio,</l>
<l>danzar gli arbori qui veggio.</l>
<l>È pur notte o mezodì?</l>
<l>No, o sì?</l>
<l>Che traveggole ho davante?</l>
<l>E' son pecore e non piante.</l>
<l>Par che l'isola si scota,</l>
<l>è la terra che si rota.</l>
<l>È pur giorno sì o no.</l>
<l>Io nol so.</l>
<l>Ma qual torbida tempesta</l>
<l>crolla intorno la foresta?</l>
<l>Ecco nembi senza fine,</l>
<l>lampi, folgori, e pruine.</l>
<l>Non lasciam di bever già,</l>
<l>che sarà?</l>
<l>Cose nove, cose belle,</l>
<l>cento soli, e cento stelle.</l>
<l>Ah no, no, son parpaglioni,</l>
<l>son zanzare, e farfalloni.</l>
<l>Una, due, sett'otto, e tre.</l>
<l>Evoè –.</l>
<l>Volgesi al tempestar di quelle tresche</l>
<l>l'addolorata e timida fanciulla,</l>
<l>e di spavento e di stupore impetra.</l>
<l>Ma Dioneo di sua beltate acceso</l>
<l>poic'ha di quell'affar compreso il tutto,</l>
<l>fatto pietoso del'indegno oltraggio,</l>
<l>ridente in vista e con sembiante allegro</l>
<l>le s'avicina e le s'asside a lato;</l>
<l>poi pian pian ragionando al'infelice</l>
<l>benignamente la conforta e dice:</l>
<l>– A che ti lagni, o bella,</l>
<l>di quel crudel, di quel villan d'Atene?</l>
<l>Dunque ancor ti soviene</l>
<l>di Teseo, quando Bacco hai già marito?</l>
<l>Fia più da te gradito</l>
<l>dunque un mortal ch'un immortale amante,</l>
<l>in cui bellezze tante,</l>
<l>in cui regnan virtù tante e sì nove?</l>
<l>Tosto dirai ch'a Giove</l>
<l>l'umil tuo genitor non si pareggia,</l>
<l>e che del Ciel la reggia</l>
<l>troppo è miglior dela tua patria Creta.</l>
<l>Destin d'alto pianeta</l>
<l>qui non a caso il mio navilio scorse.</l>
<l>Amor, Amor fu forse,</l>
<l>che mosse i remi miei, le vele sciolse,</l>
<l>perché pietoso volse</l>
<l>serbarti ad altre nozze, ad altro letto.</l>
<l>Qual onor, qual diletto</l>
<l>bramar giamai tu stessa unqua sapresti?</l>
<l>Negli alberghi celesti</l>
<l>socero avrai Saturno, e me consorte.</l>
<l>Ala tua lieta sorte</l>
<l>invidia porterà più d'una dea.</l>
<l>Né di Cassiopea,</l>
<l>né d'Andromeda il lume al tuo fia eguale.</l>
<l>Di tanta luce e tale</l>
<l>circondar ti prometto il tuo crin biondo</l>
<l>che stupefatto il mondo</l>
<l>ammirerà viè più d'ogni altra stella –.</l>
<l>A questo dir la sconsolata tace,</l>
<l>né ricusa, né vole; e come quella,</l>
<l>che dela fé del'uomo ha fatta prova,</l>
<l>ritrosa ancor, non volentier consente.</l>
<l>Ma di Bacco fratello, Amor volando</l>
<l>con sua madre v'accorre, e Citerea,</l>
<l>ch'è del vermiglio Dio fidata amica,</l>
<l>e da lui scompagnata agghiaccia e torpe,</l>
<l>spenta nel cor di lei l'antica fiamma,</l>
<l>in un punto v'imprime il novo foco;</l>
<l>ond'alfin persuasa ella s'accende</l>
<l>d'altre faville, e de' passati ardori</l>
<l>la memoria in oblio tutta sommersa,</l>
<l>del suo Proco divin gli alti imenei</l>
<l>senza repulsa ad accettar si piega.</l>
<l>Del'inno marital cantaro i versi</l>
<l>Satiri e Fauni, e ne le feste illustri</l>
<l>menar le Ninfe saltatrici i balli.</l>
<l>Ma di purpurei fior, d'arabe fronde</l>
<l>agli sposi felici Amor compose</l>
<l>di propria mano le rosate piume.</l>
<l>Vener dal crin, per contemplarla apieno,</l>
<l>preziosa corona allor si tolse,</l>
<l>opra già di Vulcan, fregiata e ricca</l>
<l>di sette ardenti e fulgidi piropi,</l>
<l>et ornandone a lei le bionde trecce</l>
<l>le ne fe' don. Poi per compir la dote</l>
<l>vols'anco il Vago immortalarla in cielo;</l>
<l>e, del ciel collocata in que' confini,</l>
<l>là dove gela il guardian del'Orse,</l>
<l>cangiò le gemme sue lucenti e belle</l>
<l>in altrettante stelle.</l>
</lg>
</div2>

<div2 type="poesia">
<head>Europa</head>
<head>Idillio 4</head>
<lg type="non-definito">
<l>In quella parte apunto</l>
<l>del'anno giovinetto,</l>
<l>che 'l sol con dolce e temperato raggio</l>
<l>scioglie in liquida fuga ai pigri fiumi</l>
<l>dai ceppi di cristallo il piè d'argento;</l>
<l>e l'aure tepidette</l>
<l>genitrici di fiori,</l>
<l>gravide di virtù maschia e feconda,</l>
<l>figliando van de' coloriti parti</l>
<l>gli odorati concetti;</l>
<l>la pittrice del mondo,</l>
<l>dico l'alma Natura,</l>
<l>miniando le piagge</l>
<l>di verde e perso, e di vermiglio e rancio,</l>
<l>parea ritrar volesse</l>
<l>ne' fior le stelle, e ne la terra il cielo;</l>
<l>e dela gran maestra</l>
<l>i pennelli e i colori</l>
<l>eran aure e rugiade, erbette e fiori.</l>
<l>Quando al fresco discesa</l>
<l>del bel mattin su la sidonia riva</l>
<l>con le compagne sue, secondo l'uso,</l>
<l>del gran re de' Fenici era la figlia.</l>
<l>Qui lungo i salsi flutti,</l>
<l>quasi di turco drappo aureo lavoro,</l>
<l>o serica testura</l>
<l>d'etiopica tela,</l>
<l>era trapunto in mille guise un prato.</l>
<l>E qui peròche insieme</l>
<l>l'allettavano aprova</l>
<l>l'odor de' fiori e 'l mormorio del'acque,</l>
<l>con la schiera seguace il piè ritenne.</l>
<l>Avea ciascuna in man di vario intaglio</l>
<l>da ricettare i fior vago canestro,</l>
<l>ma la vergine altera</l>
<l>era scelta a portar càlato d'oro,</l>
<l>del gran fabro di Lenno alta fatica.</l>
<l>Spaziando sen giva</l>
<l>per la stagion fiorita</l>
<l>la bella giovinetta,</l>
<l>desiosa d'ordire</l>
<l>ghirlande e serti ale dorate chiome;</l>
<l>e con la man di latte</l>
<l>scegliendo ad uno ad uno</l>
<l>fra le tenere gemme i più bei fregi,</l>
<l>se ne colmava il grembo, e 'l grembo colmo</l>
<l>tutto votava poi ne l'aureo vaso.</l>
<l>Sotto il bel piè ridea</l>
<l>tutto il popol de' fiori,</l>
<l>e sì come a lor Dea, chini e devoti,</l>
<l>movendo tra se stessi</l>
<l>ambiziose gare,</l>
<l>quasi d'arabi incensi</l>
<l>le fean de' propri odor votive offerte.</l>
<l>L'immortale amaranto,</l>
<l>vago d'esser reciso</l>
<l>dala nova d'Amor Parca innocente,</l>
<l>parea da man sì bella amar la morte.</l>
<l>Il pieghevole acanto</l>
<l>al'edra et ala vite</l>
<l>invidiò le braccia,</l>
<l>per far tenacemente</l>
<l>a cotanta beltà dolce catena.</l>
<l>La gentil mammoletta,</l>
<l>dal caro peso oppressa</l>
<l>di quelle vaghe piante,</l>
<l>d'amoroso pallor tinta la guancia,</l>
<l>tramortì di dolcezza in braccio al'erba.</l>
<l>Clizia d'Apollo amante,</l>
<l>per meglio vagheggiar dele due luci</l>
<l>il gemino levante,</l>
<l>levossi alta in su 'l gambo, e fu veduta</l>
<l>in un con le viole</l>
<l>a lei girarsi, e ribellarsi al Sole.</l>
<l>L'innamorato giglio,</l>
<l>iride dela terra,</l>
<l>umidetto di brine,</l>
<l>al lampo de' begli occhi</l>
<l>più pomposo divenne; accrebbe in vista</l>
<l>del bianco seno e de' cerulei lumi</l>
<l>il candido il candore,</l>
<l>il cilestro il colore.</l>
<l>Il lieto fiordaliso</l>
<l>languì d'amor soavemente anch'egli,</l>
<l>sospirò lagrimoso,</l>
<l>lagrimò sospiroso, e fur rugiade</l>
<l>le lagrimette, i sospiretti odori.</l>
<l>Il leggiadro narciso,</l>
<l>sazio omai di specchiarsi</l>
<l>nel fonte lusinghiero,</l>
<l>si fea specchio il bel volto, et invaghito</l>
<l>di sì rara beltà, col proprio essempio</l>
<l>le 'nsegnava a fuggir l'acque omicide.</l>
<l>Il vago e biondo croco</l>
<l>mandando fuor dele purpuree labra</l>
<l>odoriferi accenti,</l>
<l>con tre lingue di foco</l>
<l>supplice la pregava</l>
<l>per grazia a corlo et a raccorlo in seno.</l>
<l>Il canuto ligustro,</l>
<l>che qual minuta stella</l>
<l>imbiancando del'orto il verde tetto,</l>
<l>emulo del celeste,</l>
<l>segnava in esso un bel sentier di latte,</l>
<l>fatto stella cadente,</l>
<l>precipitò dal suo fiorito cielo,</l>
<l>e di candidi fiocchi</l>
<l>tempestò lievemente il prato erboso.</l>
<l>Il giacinto vezzoso,</l>
<l>libro dela Natura,</l>
<l>ne' fogli dele foglie</l>
<l>già cancellata degli antichi lai</l>
<l>la pietosa scrittura,</l>
<l>tutto per man d'Amore</l>
<l>lineato a caratteri di sangue,</l>
<l>espresse queste note in un sorriso,</l>
<l>– Io cedo al tuo bel viso –.</l>
<l>Il papavero molle</l>
<l>alzò dal grave oblio,</l>
<l>colmo di meraviglia,</l>
<l>la sua vermiglia e sonnacchiosa testa,</l>
<l>e 'n piè risorto ad emular le rose</l>
<l>di fina grana imporporò le gote;</l>
<l>ma poi vinto e negletto</l>
<l>per gran doglia ricadde, e doppiamente</l>
<l>arrossì di vergogna, arse di scorno.</l>
<l>Alcun non fu di quella</l>
<l>adulatrice e lascivetta schiera</l>
<l>che per esser da lei mirato e colto</l>
<l>non le fesse di sé cortese invito.</l>
<l>Ma la real fanciulla</l>
<l>sdegna i plausi vulgari</l>
<l>dela plebe odorata, e corre solo</l>
<l>dove festeggia e ride</l>
<l>folgorando tra l'erba</l>
<l>l'occhio di Primavera,</l>
<l>la porpora de' prati,</l>
<l>la fenice de' fiori, ove la rosa,</l>
<l>bella figlia d'aprile,</l>
<l>sì come a lei sembiante</l>
<l>verginella e reina,</l>
<l>dentro la reggia del'ombrosa siepe,</l>
<l>su lo spinoso trono</l>
<l>del verde cespo assisa,</l>
<l>de' fior lo scettro in maestà sostiene,</l>
<l>e corteggiata intorno</l>
<l>da lasciva famiglia</l>
<l>di Zefiri ministri,</l>
<l>porta d'or la corona e d'ostro il manto.</l>
<l>Mentr'ella in cotal guisa</l>
<l>d'ogni ricchezza lor spogliava i campi,</l>
<l>e del'accolte spoglie</l>
<l>facea lavacro poi l'onda vicina,</l>
<l>videla Amor, Amor de' sommi Dei</l>
<l>unico domator, videla sciolta</l>
<l>da' suoi lacci tenaci ir per la piaggia,</l>
<l>fastosetta e superba, e tosto a Giove,</l>
<l>al gran Giove additolla. Apena in lei</l>
<l>il Monarca del ciel volge lo sguardo</l>
<l>che di tanta bellezza acceso et ebro</l>
<l>fra sé rivolge come</l>
<l>la semplicetta inganni, e come insieme</l>
<l>ala gelosa sua l'inganno celi.</l>
<l>Al'astuto Cillenio impon che cacci</l>
<l>dala montagna al lido</l>
<l>gli armenti circostanti,</l>
<l>indi subitamente</l>
<l>l'alta divinitate in tauro asconde.</l>
<l>Tauro non già vilmente in mandra nato,</l>
<l>nato al'aratro o al carro,</l>
<l>ma di fattezze nobili e d'aspetto</l>
<l>superbo, e non feroce.</l>
<l>Biondo è il color del manto,</l>
<l>ma fosca è l'ampia fronte,</l>
<l>il cui fosco però rischiara e fregia</l>
<l>argentata cometa.</l>
<l>Oscuro ha l'occhio e 'l ciglio,</l>
<l>ma lieto in vista e baldanzoso il guardo.</l>
<l>Magro il piè, breve l'unghia,</l>
<l>ma largo il fianco, e spazioso il collo.</l>
<l>Nere sì, ma lucenti,</l>
<l>qual di Cintia non piena</l>
<l>soglion le corna apunto,</l>
<l>due ossa eguali et egualmente aguzze</l>
<l>fan curve in picciol arco</l>
<l>onorato diadema al nobil capo.</l>
<l>Dal mento in giù gli scende</l>
<l>infino a mezza gamba la giogaia,</l>
<l>la cui tremula pelle</l>
<l>il ginocchio in andando offende e sferza.</l>
<l>Che non puoi? che non fai</l>
<l>sagittario fanciullo? ecco quel grande,</l>
<l>che regnò tra le stelle, erra tra' buoi.</l>
<l>La man, che dianzi il folgore sostenne,</l>
<l>stampa or l'orme ferine; e quella testa,</l>
<l>ch'ebbe in ciel la corona, or tien le corna.</l>
<l>Viensene al pasco a passo tardo e lento,</l>
<l>fatto giovenco Giove,</l>
<l>né porta ale donzelle</l>
<l>col suo venir spavento, anzi spirando</l>
<l>da' celesti suoi fiati aura divina,</l>
<l>degl'intrecciati fiori</l>
<l>l'odor vince e confonde. A' piè d'Europa</l>
<l>piega l'alta cervice, il tergo abbassa,</l>
<l>e par che quasi, de' begli occhi fatto</l>
<l>idolatra, l'adori.</l>
<l>Dale lusinghe insidiose intanto</l>
<l>la Vergine delusa</l>
<l>con gran festa l'accoglie; il collo e 'l dorso,</l>
<l>soave al maneggiar, tocca scherzando,</l>
<l>gli orna di fior le tempie,</l>
<l>gli fa vezzi ale nari,</l>
<l>liscia la fronte e con sottil zendado</l>
<l>dala bocca talor terge la spuma,</l>
<l>talora il bacia; e quegli</l>
<l>le si corca appo il lembo,</l>
<l>con la vista le ride,</l>
<l>con la coda l'applaude e sparge intorno</l>
<l>muggiti soavissimi e canori;</l>
<l>e più gradisce et ama</l>
<l>dala semplice man gli offerti fiori</l>
<l>che de' suoi tanti altari</l>
<l>le vittime e gli odori.</l>
<l>Ond'ella intenta al fanciullesco gioco</l>
<l>parla al'amiche ninfe: – O voi, s'avete,</l>
<l>fide e care compagne,</l>
<l>di meco qui pargoleggiar vaghezza,</l>
<l>venite, ove n'alletta</l>
<l>questo gentil meraviglioso mostro,</l>
<l>questo torel cortese,</l>
<l>in cui vive (cred'io)</l>
<l>amoroso intelletto,</l>
<l>et a cui del'umano,</l>
<l>(tranne sol la favella) altro non manca.</l>
<l>Vedete che bel seggio</l>
<l>mansueto n'appresta. Omai qui tutte</l>
<l>(ché tutte n'accorrà su l'ampie terga)</l>
<l>cavalchiam per diletto –.</l>
<l>Così dice ridendo, e mentre l'altre</l>
<l>indugiano a ciò far, sovra gli salta.</l>
<l>Gli omeri allor le porge</l>
<l>lo Dio sagace et al'amata soma</l>
<l>oh come volentier sotto si stende.</l>
<l>Sorge in piè poich'è carco, e passo passo</l>
<l>verso il mar si ritragge, indi a gran corso</l>
<l>sollecitato e spinto</l>
<l>dagli amorosi stimuli pungenti,</l>
<l>quasi rapido pesce alfin guizzando,</l>
<l>entra ne l'acque, e l'acque</l>
<l>non estinser però quelle cocenti,</l>
<l>ond'acceso avea 'l cor, fiamme amorose.</l>
<l>E come potean mai le fiamme tue</l>
<l>estinguersi in quell'acque,</l>
<l>dale cui bianche spume</l>
<l>nacque colei, da cui nascesti, Amore?</l>
<l>Sbigottita, tremante e già pentita</l>
<l>d'aver sestessa al mentitor creduta,</l>
<l>di quel celeste adultero fugace</l>
<l>la giovane gentile il tergo preme.</l>
<l>Con la sinistra mano al corno attiensi,</l>
<l>l'altra stende ala groppa e talor anco</l>
<l>dela lubrica gonna alza e raccorcia</l>
<l>oltre il dever la rugiadosa falda.</l>
<l>Talor per non cader, per non bagnarsi,</l>
<l>l'ignude piante in sé ristretta accoglie;</l>
<l>quindi rivolta al'arenosa sponda</l>
<l>chiama la madre ad alta voce indarno,</l>
<l>e chiede indarno ale compagne aita.</l>
<l>Sovra l'orlo del mar l'afflitte ancelle</l>
<l>pallide in volto e lagrimose in atto</l>
<l>ver l'ignoto amator, quasi bramando</l>
<l>per a volo seguirla, i vanni e l'ali,</l>
<l>stendon la man da lunge e volgon gli occhi,</l>
<l>e con querule strida e meste note</l>
<l>risonar fan l'arena, Europa Europa.</l>
<l>Iva la bella Europa,</l>
<l>sparsa le bionde trecce, il mar solcando.</l>
<l>Del'animata nave</l>
<l>era Amor il nocchiero,</l>
<l>et ella stessa e passaggiera e merce.</l>
<l>Erano remi le taurine braccia,</l>
<l>era timone il corno, e vela il velo,</l>
<l>che 'ngravidato e gonfio</l>
<l>di placid'aura e di secondo vento,</l>
<l>la portava veloce.</l>
<l>Sciolsesi in questa il vago lembo, ond'ella</l>
<l>sovra i cerulei campi</l>
<l>fuor del discinto sen pioggia di rose</l>
<l>seminava per tutto, e fatta quasi</l>
<l>primavera del mare,</l>
<l>riccamava di fior l'umido letto;</l>
<l>e quel sol di beltà su 'l tauro assiso</l>
<l>era apunto qual suole</l>
<l>apparire a' mortali in Tauro il sole.</l>
<l>Scherzavano dintorno</l>
<l>al'imagine bella,</l>
<l>cui facea specchio il mar tranquillo, accesi</l>
<l>di novo e dolce foco</l>
<l>anco i gelidi pesci;</l>
<l>et al chiaro balen, che feria l'onde,</l>
<l>correan bramosi e vaghi</l>
<l>d'imprigionarsi entro l'aurate fila</l>
<l>dela rete del crin lucido e crespo.</l>
<l>Amor con l'ali tese,</l>
<l>precursor del viaggio,</l>
<l>come destrier per fren traea ridendo</l>
<l>d'una dele sue corde il toro avinto,</l>
<l>e talor per ischerno</l>
<l>quasi con verga pastoral, con l'arco</l>
<l>oltre ratto il cacciava.</l>
<l>Mirò Nereo da lunge</l>
<l>fatta del gran tonante</l>
<l>una fanciulla auriga,</l>
<l>et additolla ale marine Dee.</l>
<l>Le Nereidi ballando</l>
<l>sovra i curvi delfini,</l>
<l>con versi fescenini</l>
<l>que' novelli imenei cantar s'udiro.</l>
<l>Udì Triton del trasformato amante</l>
<l>i bugiardi muggiti, e rimugghiando</l>
<l>dai cavi antri profondi, gli rispose</l>
<l>con la conca ritorta</l>
<l>il gran Nettuno istesso</l>
<l>spianando il varco al predator felice,</l>
<l>sorse da 'l cupo gorgo</l>
<l>col tridente a bandir venti e tempeste.</l>
<l>A sì novo spettacolo e sì strano</l>
<l>gli occhi girò meravigliando a caso</l>
<l>greco nocchier, che 'n cavo pin fendea</l>
<l>dela vasta Anfitrite il molle seno,</l>
<l>ond'arrestato al picciol legno il volo,</l>
<l>in questi accenti il suo stupor diffuse:</l>
<l>– Occhi miei, che vedete?</l>
<l>Fia sogno, o ver? qual disusato è questo</l>
<l>navigio aulterino?</l>
<l>Chi vide mai? dove s'intese, o quando,</l>
<l>che nuotator cornuto</l>
<l>golfo ondoso varcasse? e come trita</l>
<l>con piè securo i calli</l>
<l>del'indomito mar, selvaggio bue?</l>
<l>Con qual vomere, o rastro</l>
<l>ara i liquidi solchi animal rozo,</l>
<l>avvezzo a coltivar rustiche glebe?</l>
<l>Errasti audace toro,</l>
<l>toro inesperto e mal'accorto, errasti.</l>
<l>Non fu da Giove fatta</l>
<l>navigabil la terra,</l>
<l>né 'l mar segnò giamai tratto di rota.</l>
<l>Non van per l'erbe i pesci,</l>
<l>né van per l'onde i tori.</l>
<l>Non è Glauco bifolco,</l>
<l>non è Nereo arator. Proteo è pastore,</l>
<l>ma di spumosi e non lanosi armenti.</l>
<l>Il lor pascolo è il musco;</l>
<l>né v'ha montagna, o selva,</l>
<l>dove avaro cultor semini e pianti</l>
<l>per speme di raccor frutto dal flutto.</l>
<l>Frutto del mare è l'alga, e seme è l'onda,</l>
<l>e queste immense e mobili campagne</l>
<l>non villan, ma nocchiero</l>
<l>col legno sega, e non col ferro rompe.</l>
<l>Ma come avien che tu sostenga e porti</l>
<l>vergine peregrina,</l>
<l>leggiadro peso ala robusta schiena?</l>
<l>Hanno anco i tori innamorati appreso</l>
<l>a rapir le donzelle?</l>
<l>O pure il Re del'acque</l>
<l>presa forma di fiume</l>
<l>(che tal rassembri ala cornuta fronte)</l>
<l>furtivamente adduce</l>
<l>al'algosa magion sì dolce preda?</l>
<l>È forse Galatea, Doride, o Teti,</l>
<l>ch'alcun mostro del mar doma et affrena?</l>
<l>È forse Citerea, che (come suole)</l>
<l>su 'l dorso di Triton siede e cavalca?</l>
<l>Forse Cintia disciolto</l>
<l>dal freddo carro suo l'un de' giovenchi,</l>
<l>non contenta del cielo</l>
<l>va trattando del mar l'umide vie?</l>
<l>O pur Cerere bella,</l>
<l>dele spiche inventrice,</l>
<l>nel ceruleo elemento a provar viene</l>
<l>il bidente e la marra? Or s'egli è vero,</l>
<l>tu Nettuno, che fai, che con la nave</l>
<l>terrestre agricoltor, non passi in terra?</l>
<l>Così seco parlava</l>
<l>stupido in vista il navigante argivo.</l>
<l>Ma tutto intanto al caro furto inteso,</l>
<l>lieto del bell'acquisto,</l>
<l>l'ingordo involator poco l'ascolta,</l>
<l>e per l'alto ne porta il suo tesoro.</l>
<l>Già di sotto e di sovra,</l>
<l>sol cielo e mare intorniava in tutto</l>
<l>la bella donna, et ella</l>
<l>quando non vide alfin che stelle et onde,</l>
<l>lacerandosi il crin, battendo il seno,</l>
<l>in queste voci flebili e pietose</l>
<l>doleasi amaramente:</l>
<l>– Dove, dove mi porti</l>
<l>troppo ahi pur troppo ardito</l>
<l>e temerario tauro?</l>
<l>Chi se' tu, nel cui petto</l>
<l>tanta regna baldanza,</l>
<l>che senza temer punto</l>
<l>l'altissima del'acque</l>
<l>profondità vorace,</l>
<l>varchi con piede asciutto</l>
<l>pelago periglioso,</l>
<l>che formidabil fora</l>
<l>a ben spalmata nave?</l>
<l>Lassa, che fai? che speri?</l>
<l>Chi fia per questi campi</l>
<l>la tua guida, il maestro?</l>
<l>Oimè, qual erba, o cibo</l>
<l>troverai, che ti pasca?</l>
<l>E come e donde avrai</l>
<l>onda dolce da bere?</l>
<l>Certo (quant'io mi creda)</l>
<l>certo alcun dio tu sei,</l>
<l>che la divina forma</l>
<l>di roza spoglia ammanti,</l>
<l>peròch'ala sembianza,</l>
<l>et agli atti et al'opre</l>
<l>non rassembri terreno.</l>
<l>Ma s'è ver che sii tale,</l>
<l>perché cose fai meco</l>
<l>di deitate indegne?</l>
<l>Oh padre, oh patria a dio,</l>
<l>scherzi miei vani e folli,</l>
<l>dove per voi son giunta!</l>
<l>Vegghio (è pur vero) e piango,</l>
<l>o pur è sogno, et ombra?</l>
<l>Misera, che non senza</l>
<l>destin rigido e forte,</l>
<l>questi molli sentieri</l>
<l>il ciel crudo e nemico</l>
<l>valicar mi consente.</l>
<l>Pavento e m'indovino</l>
<l>non so che d'infelice,</l>
<l>perduti ho i fior già colti,</l>
<l>et or di perder temo</l>
<l>quel fior, che più s'apprezza.</l>
<l>Dunque, al'unica erede</l>
<l>di Fenicia e di Tiro</l>
<l>o fia sepolcro il mare,</l>
<l>o fia marito un toro?</l>
<l>Oh quanto, oh quanto meglio</l>
<l>torrei d'errar ignuda</l>
<l>tra le leonze irate,</l>
<l>e dele membra mie</l>
<l>pascer l'ingorde tigri,</l>
<l>che di Pasife infame</l>
<l>rinovando in me stessa</l>
<l>l'essempio immondo e sozzo,</l>
<l>dele profane voglie</l>
<l>d'un vilissimo bruto</l>
<l>esser fatta rapina.</l>
<l>Sommo Signore e padre</l>
<l>del procelloso mondo,</l>
<l>vaghe ninfe del'acque,</l>
<l>squamosi umidi numi,</l>
<l>voi Dei, voi tutte Dee,</l>
<l>deh pregate, vi prego,</l>
<l>questo stranio animale</l>
<l>(se pur i crudi tori</l>
<l>odono i preghi altrui)</l>
<l>che perdonando omai</l>
<l>ala tenera etate,</l>
<l>di ricondur gli piaccia</l>
<l>ale paterne case</l>
<l>la vergine innocente.</l>
<l>Muti pesci, acque sorde,</l>
<l>lidi sonori e scogli,</l>
<l>antri solinghi e rupi,</l>
<l>del mio dubbioso stato</l>
<l>pietà vi prenda; e voi,</l>
<l>aure amiche e cortesi,</l>
<l>ala mia cara antica</l>
<l>genitrice portate</l>
<l>queste lacere chiome</l>
<l>e questi ultimi miei</l>
<l>angosciosi sospiri.</l>
<l>Poi con roco sussurro</l>
<l>ditele mormorando:</l>
<l>"La tua diletta Europa</l>
<l>in balia d'un rapace</l>
<l>tauro crudele, e suo</l>
<l>forse futuro sposo,</l>
<l>lunge dal patrio porto</l>
<l>vassene tragittata</l>
<l>in peregrina arena".</l>
<l>E tu Borea gentile,</l>
<l>se 'n te viva si serba</l>
<l>del'amata e rapita</l>
<l>attica Ninfa bella</l>
<l>la memoria soave,</l>
<l>levami su le penne,</l>
<l>e rendi il caro pegno</l>
<l>ala patria, ai parenti.</l>
<l>Ah taci, stolta, ah taci,</l>
<l>sostien la voce incauta!</l>
<l>ah vuoi tu forse ancora</l>
<l>dopo 'l tauro feroce</l>
<l>provar d'Amor acceso</l>
<l>l'infuriato vento?</l>
<l>Ma tu, Giove, che miri</l>
<l>dal sommo dele stelle</l>
<l>il miserabil caso,</l>
<l>ché non porgi soccorso</l>
<l>al mio grave periglio?</l>
<l>Questi et altri lamenti</l>
<l>gittava invan l'addolorata; et era</l>
<l>presente al tutto Amor, che i dolci pianti</l>
<l>sorridente asciugava. Allor, baciando,</l>
<l>lusingando, e leccando</l>
<l>con la lingua il bel piè candido e scalzo,</l>
<l>con umane parole</l>
<l>le rispose il suo Vago: – Indarno temi</l>
<l>verginella malsaggia,</l>
<l>per mia cagione, precipizio, o danno.</l>
<l>Frena, frena i singulti</l>
<l>pon giù lo sdegno e 'l duolo,</l>
<l>tranquilla il core e rasserena il ciglio,</l>
<l>impara a sostener tanta fortuna.</l>
<l>Quel che premi è il gran Giove, e tu nol pensi.</l>
<l>Quel Giove, che dal cielo</l>
<l>chiami in aita, è teco.</l>
<l>Sotto questa mentita e falsa imago</l>
<l>Giove son io, che posso</l>
<l>apparir ciò che voglio.</l>
<l>La bellissima Creta,</l>
<l>mia famosa nutrice,</l>
<l>di ben cento città ricca e possente,</l>
<l>pronuba degna a sì bramate nozze,</l>
<l>vo che 'n braccio t'accolga; ivi sarai</l>
<l>di celeste marito</l>
<l>fortunata consorte e del tuo seme</l>
<l>serie verrà di generosi figli,</l>
<l>che di tutta la terra avran l'impero –.</l>
<l>Così dicendo, a Creta alfin pervenne,</l>
<l>dove deposto il desiato incarco,</l>
<l>prese altra forma e del bel fianco intatto</l>
<l>la zona virginal disciolse e scinse.</l>
<l>L'Ore il letto apprestaro, e quivi il frutto</l>
<l>colse d'amor. Poi per memoria eterna</l>
<l>Europa dal suo nome appellar volse</l>
<l>la più bella del mondo e nobil parte.</l>
<l>Il tauro allor, che fu ministro e mezo</l>
<l>de' divini diletti, in ciel traslato,</l>
<l>quivi da indi in poi cinto di stelle</l>
<l>verso Orione il destro piè distende,</l>
<l>con l'altro curvo il novo Maggio attende.</l>
</lg>
</div2>

<div2 type="poesia">
<head>Proserpina</head>
<head>Idillio 5</head>
<lg type="non-definito">
<l>Avea l'eterno Giove</l>
<l>per bocca del'interprete volante</l>
<l>già le ragioni e le querele udite</l>
<l>del mesto Re del'ombre,</l>
<l>ch'ardea di sdegno impaziente e d'ira,</l>
<l>non tanto perché privo</l>
<l>dela luce e del giorno il Ciel l'avesse</l>
<l>confinato sotterra</l>
<l>del cieco abisso ad abitar gli orrori,</l>
<l>quanto perch'egli solo</l>
<l>de' tre fratelli universali, a cui</l>
<l>distribuito è de' tre mondi il regno,</l>
<l>il ceruleo, l'ombroso e lo stellante,</l>
<l>fusse ancor destinato</l>
<l>in talamo gelato,</l>
<l>senza conoscer mai</l>
<l>di consorte o di padre il dolce nome,</l>
<l>sterili e sconsolati a passar gli anni.</l>
<l>Ond'armando di quante</l>
<l>chimere et altri mostri</l>
<l>l'orrido albergo accoglie</l>
<l>incontr'al Ciel le temerarie squadre,</l>
<l>e congiurando dele Furie insieme</l>
<l>la turba ribellante</l>
<l>a' danni del Tonante,</l>
<l>minacciava feroce</l>
<l>di scatenar dal carcere profondo</l>
<l>per fargli ingiuria e guerra</l>
<l>i figli dela Terra,</l>
<l>e giurava superbo</l>
<l>di voler con le tenebre tremende</l>
<l>dela notte infernale</l>
<l>smorzar il sole e subbissar le stelle.</l>
<l>Quando il Padre sovrano</l>
<l>ala madre d'Amor rivolto il ciglio,</l>
<l>sorridendo le disse:</l>
<l>– Figlia, sì come il centro</l>
<l>del cor più volte dal tuo dolce figlio</l>
<l>saettato t'apersi,</l>
<l>così gli arcani interni</l>
<l>de' più chiusi pensier convien ch'io t'apra,</l>
<l>con quanto di secreto</l>
<l>dentro l'archivio cupo</l>
<l>dele leggi immortali ha scritto il Fato.</l>
<l>L'adulta omai virginità matura</l>
<l>di Proserpina nostra, unica prole</l>
<l>dela Dea più feconda, unico sole</l>
<l>dele ninfe più belle,</l>
<l>ad Imeneo devuta,</l>
<l>al giogo marital già s'avicina.</l>
<l>Cerere combattuta</l>
<l>da preghiere importune</l>
<l>di Dei rivali e di celesti Proci,</l>
<l>che la chieggono aprova,</l>
<l>differisce le nozze.</l>
<l>Quinci Giunon, quindi Latona intanto</l>
<l>la vuol per nuora, et emuli e discordi</l>
<l>l'uno armato di spada, e l'altro d'arco,</l>
<l>ne contendon tra lor Marte et Apollo.</l>
<l>Questi Delo, et Amicla, e Cinto, e Claro,</l>
<l>quei le promette in dote</l>
<l>il Rodope e 'l Pangeo,</l>
<l>i Geloni, i Bistoni, i Traci, e i Geti.</l>
<l>Ma la madre orgogliosa</l>
<l>l'un e l'altro rifiuta,</l>
<l>e, pur tra sé dubbiosa</l>
<l>di froda e di rapina,</l>
<l>tiene in Trinacria ascosa</l>
<l>quella beltà divina,</l>
<l>e confidata assai</l>
<l>ne la rigida asprezza</l>
<l>del'erta malagevole e scoscesa,</l>
<l>ha tra le balze d'Etna e di Peloro</l>
<l>serrato il suo tesoro.</l>
<l>Stabilito ha il destino</l>
<l>che malgrado di lei la vergin bella</l>
<l>sia sposa di Plutone;</l>
<l>et or che per ventura</l>
<l>lunge è da lei la sua custode accorta,</l>
<l>oportuno n'è il tempo.</l>
<l>Sovra l'adusta cima</l>
<l>dela rupe sicana</l>
<l>vattene, o figlia, e con que' dolci inganni,</l>
<l>onde me stesso ancora</l>
<l>(non che 'l vulgo mortal) vinci e conquisti,</l>
<l>la fanciulla celeste insidia, e prendi.</l>
<l>E perché que' profondi ultimi regni</l>
<l>senza sentire i tuoi giocondi affanni,</l>
<l>anco il Ciel vi soggiace,</l>
<l>staran liberi in pace?</l>
<l>Non vive petto a Venere inaccesso,</l>
<l>né region secura</l>
<l>dagli assalti d'Amore ha l'universo.</l>
<l>Spieghi pur dunque Amore</l>
<l>ne la reggia infelice</l>
<l>del'odio e del dolore</l>
<l>l'insegna vincitrice.</l>
<l>Mollisca a dolce colpo</l>
<l>di lasciva saetta</l>
<l>del Tiranno severo,</l>
<l>c'ha ne l'Erebo impero, il cor di ferro.</l>
<l>Provino omai l'Erinni</l>
<l>se di Cocito è più cocente e forte</l>
<l>l'ardor dea tua fiamma.</l>
<l>E dican laggiù poi</l>
<l>l'anime tormentate</l>
<l>se tormento han gli abissi,</l>
<l>che le pene amorose in parte agguagli.</l>
<l>Manca sol questa al'altre spoglie illustri</l>
<l>del tuo trionfo eterno:</l>
<l>il trionfar dell'espugnato Inferno –.</l>
<l>Qui tace e Citerea,</l>
<l>senz'altro indugio, ambiziosa e lieta,</l>
<l>ch'ancor questo trofeo</l>
<l>del'altre palme al cumulo s'aggiunga,</l>
<l>di rendere al suo scettro</l>
<l>tributario Acheronte,</l>
<l>del paterno precetto</l>
<l>accelera l'effetto.</l>
<l>Vassene là dov'Etna</l>
<l>tra scogli al ciel precipitosi e rotti</l>
<l>sporge l'arsiccio capo.</l>
<l>Etna perpetuo incarco</l>
<l>al corpo smisurato,</l>
<l>al busto fulminato</l>
<l>del'orgoglioso Encelado, che spira</l>
<l>con aneliti orrendi</l>
<l>zolfo rovente e dala gola erutta</l>
<l>sospir di fumo e vomiti di foco;</l>
<l>e qualor furioso</l>
<l>scote l'ampia cervice, o cangia fianco</l>
<l>sotto il gran peso stanco,</l>
<l>e dal destro si volge o dal sinistro,</l>
<l>l'isola infin dal fondo</l>
<l>tutta si svelle, e con terribil moto</l>
<l>nuotan le torri e le città tremanti.</l>
<l>Del'ispida pendice</l>
<l>la costa inaccessibile si pote</l>
<l>ben misurar con l'occhio,</l>
<l>non superar col piede.</l>
<l>Una parte si vede</l>
<l>frondeggiar, verdeggiar d'arbori eccelse,</l>
<l>un'altra arida, et arsa</l>
<l>mille torbidi globi</l>
<l>di fervidi vapori in alto essala,</l>
<l>peròche 'l cavo ventre</l>
<l>dela montagna alpestra,</l>
<l>d'incendio vivo inestinguibil fonte,</l>
<l>con sempiterno fomite nutrica</l>
<l>gorgo bollente di fiammelle oscure,</l>
<l>che con bombi tonanti</l>
<l>sfidan le stelle e vanno,</l>
<l>quasi fosche comete,</l>
<l>di nere macchie ad annebbiare il giorno.</l>
<l>Ma se ben dal'un lato</l>
<l>con sfavillanti ardori</l>
<l>la voragine cupa avampa e fuma,</l>
<l>dal'altro in larghe falde</l>
<l>di condensati algori</l>
<l>incanutisce la nevosa bruma;</l>
<l>e le fiamme ale nevi</l>
<l>serbano fede in guisa,</l>
<l>che da tanto calor securo il ghiaccio</l>
<l>tra le faville indura,</l>
<l>e l'innocente arsura</l>
<l>sempre difesa da secreto gelo,</l>
<l>dele rupi vicine</l>
<l>lambisce le pruine.</l>
<l>Da qual fontana original derivi</l>
<l>scaturigin sì grande</l>
<l>di focosi torrenti,</l>
<l>qual forza arroti i sassi e le spelonche</l>
<l>con crollo formidabile tormenti,</l>
<l>e qual perpetua inconsumabil esca</l>
<l>ala fame vorace</l>
<l>di cotanta fornace</l>
<l>basti a somministrar cibo e pastura,</l>
<l>occulta è di Natura</l>
<l>meraviglia e possanza,</l>
<l>ch'apieno altrui di penetrar non lice.</l>
<l>O sia perch'alcun groppo</l>
<l>di venti prigionieri</l>
<l>trapassando per entro</l>
<l>le vie chiuse e nascoste</l>
<l>di quelle vote e concave caverne,</l>
<l>e discorrendo le torture anguste</l>
<l>e gli obliqui meati</l>
<l>de' macigni forati,</l>
<l>mentre libertà cerca e per sentiero</l>
<l>di sì feroci spiriti incapace</l>
<l>dal cavernoso carcere impedita</l>
<l>tenta aprirsi l'uscita,</l>
<l>furia sdegnoso e rugge,</l>
<l>e con l'impeto insano</l>
<l>de' ruinosi soffi</l>
<l>fa scoppiar gli antri, e move</l>
<l>di turbini infocati alte tempeste.</l>
<l>O sia perché fors'anco</l>
<l>celatamente trapelando il mare</l>
<l>per le sulfuree vene,</l>
<l>e per l'interne viscere del monte,</l>
<l>trae qualità da quelle</l>
<l>sotterranee miniere,</l>
<l>sì ch'alterato intepidisce e ferve,</l>
<l>e fa tutte bollir l'acque e le pietre,</l>
<l>che poi fumanti e calde</l>
<l>mandan per le fessure</l>
<l>dela pomice alpina aliti ardenti.</l>
<l>Quinci avien, dunque, ch'Etna</l>
<l>dala bocca profonda</l>
<l>del'aperto spiraglio</l>
<l>lunghi tratti vibrando</l>
<l>di neri fiati, e di vermiglie lingue,</l>
<l>con un fremito roco</l>
<l>mormora, e porge al foco</l>
<l>alimento immortal, che non s'estingue.</l>
<l>Ben di quel loco, dove</l>
<l>il zoppo sposo suo tien la fucina,</l>
<l>Venere spesso a dimorarvi avezza,</l>
<l>avea piena contezza,</l>
<l>onde quivi ne viene e quivi giunta</l>
<l>ne l'ora, che la notte</l>
<l>già con rapide rote</l>
<l>a scender cominciava</l>
<l>del suo negro sentier verso la meta,</l>
<l>ne le riposte e solitarie case</l>
<l>dela Dea dele spiche</l>
<l>entra tacitamente e proprio agli orti,</l>
<l>dov'alberga Vertunno, i passi drizza.</l>
<l>Vertunno dele selve e de' giardini</l>
<l>cultor famoso e celebrato nume,</l>
<l>cui dele roze piante in guardia è data</l>
<l>la frondosa famiglia.</l>
<l>Questi, quantunque possa</l>
<l>mentir qual più gli piace abito e forma,</l>
<l>però ch'a suo talento</l>
<l>or di pelo e d'artiglio</l>
<l>veste le membra, arma le branche, e d'orso,</l>
<l>di leon, di cinghial sembianza prende,</l>
<l>or in pastor si cangia,</l>
<l>or in ninfa si muta, et or diviene</l>
<l>arbore, or fonte, or sasso,</l>
<l>et or rapida fiamma, or nembo lieve</l>
<l>rassembra, et or repente</l>
<l>si dilegua, disciolto in aria, in aura.</l>
<l>Non volse a questa volta</l>
<l>al'amorosa dea punto celarsi,</l>
<l>ma ne la propria e natural sua vera</l>
<l>imagine costante</l>
<l>le comparve davante,</l>
<l>strana effigie per certo,</l>
<l>e stranio sì, ma grazioso mostro.</l>
<l>Contiene il corpo tutto</l>
<l>d'ogni ragion di frutto</l>
<l>commessi insieme in rustica figura</l>
<l>fantastica mistura.</l>
<l>D'un gran popone è fabricato a spicchi</l>
<l>il globo dela testa.</l>
<l>Due poma casolane</l>
<l>dipinte d'un rossor ridente e fresco</l>
<l>compongono le guance.</l>
<l>Ufficio d'occhi e di palpebre fanno</l>
<l>due nespole acerbette,</l>
<l>tra cui di naso in vece</l>
<l>grossa e piramidal pera discende.</l>
<l>Di sotto s'apre e fende</l>
<l>nel loco dela bocca</l>
<l>punica buccia e de' purpurei grani</l>
<l>scopre le gemme in un giocondo riso.</l>
<l>Fraghe, cornie e cirege</l>
<l>son le labra vermiglie, e nel sovrano</l>
<l>quasi rigido pel, col guscio verde</l>
<l>s'attraversa di nocchie irsuta coppia.</l>
<l>Una matura pesca</l>
<l>forma il mento, e formato</l>
<l>d'un susin di Damasco infuor si sporge</l>
<l>il groppo dela gola.</l>
<l>Ne l'una e l'altra tempia</l>
<l>tien duo non anco aperti</l>
<l>di pungente castagno ispidi ricci;</l>
<l>e quinci e quindi per orecchie ha fitte</l>
<l>d'una noce divisa ambe le scorze.</l>
<l>Scusano lunghe zucche e gambe e braccia;</l>
<l>e radici, e carote</l>
<l>ne le mani e ne' piè spuntano in dita.</l>
<l>Di cocomero è il ventre e di cotogna</l>
<l>son le ginocchia, e tra le cosce pende</l>
<l>fatto d'un cedrolotto</l>
<l>noderoso e ritorto, il membro osceno.</l>
<l>Di serpollo ha la barba,</l>
<l>di finocchio la chioma,</l>
<l>e le silvestri e boscherecce spoglie</l>
<l>son erbe, e fronde, e foglie.</l>
<l>Or da costui cortesemente accolta</l>
<l>la Dea del terzo giro</l>
<l>in tal guisa gli parla:</l>
<l>– O di quanto Natura</l>
<l>partorisce e nutrica</l>
<l>fecondissimo padre;</l>
<l>benigno de' tesori,</l>
<l>che dal prodigo seno</l>
<l>l'ampia terra diffonde,</l>
<l>dispensiero e ministro;</l>
<l>Dio possente e ferace,</l>
<l>dal cui vigor vivace</l>
<l>virtù generativa</l>
<l>traggon radici e semi;</l>
<l>per cui ne' folti boschi</l>
<l>e negli aperti campi</l>
<l>allignano le barbe,</l>
<l>crescono le cortecce,</l>
<l>verdeggiano le fronde;</l>
<l>e da cui solo impara</l>
<l>la commun madre antica</l>
<l>a stabilire i tronchi,</l>
<l>a copular gl'innesti,</l>
<l>a dilatare i rami,</l>
<l>a germinare i fiori,</l>
<l>a maturare i frutti;</l>
<l>se mai per me, se mai</l>
<l>per opra del mio figlio,</l>
<l>quando più desperato</l>
<l>languivi per colei,</l>
<l>ch'or fatta è tua consorte,</l>
<l>pervenir ti fu dato</l>
<l>a fin de' tuoi desiri,</l>
<l>e dopo lunghi pianti</l>
<l>goduto aver sovienti</l>
<l>amorose dolcezze;</l>
<l>e se pur ciò che nasce</l>
<l>e ciò che si produce</l>
<l>per pianure e per monti,</l>
<l>per foreste e per valli,</l>
<l>dovunque del tuo regno</l>
<l>il dominio si stende,</l>
<l>è sol nostra mercede;</l>
<l>del tuo favor deh tanto</l>
<l>prestami, ch'oggi io possa</l>
<l>effettuar, non senza</l>
<l>comandamento espresso</l>
<l>del mio gran genitore,</l>
<l>qualche impresa d'amore.</l>
<l>Io so ch'assai sovente</l>
<l>per questi ameni poggi,</l>
<l>dove solingo alloggi,</l>
<l>uscir suole a diporto</l>
<l>Proserpina gentile.</l>
<l>Chiama la tua Pomona,</l>
<l>chiama Favonio, e Clori,</l>
<l>e vinta la natura</l>
<l>e del tempo, e del loco,</l>
<l>di novella verdura</l>
<l>vesti l'ignudo colle;</l>
<l>fa che vezzoso, molle,</l>
<l>fruttifero e fiorito</l>
<l>con lusinghiero invito</l>
<l>doppiamente l'alletti,</l>
<l>fuor d'ogni usato stile</l>
<l>misto ad ottobre, aprile.</l>
<l>Risguarda intanto, e taci,</l>
<l>che qui tosto vedrai</l>
<l>spettacol violento,</l>
<l>che, bench'a prima vista</l>
<l>potrà recar spavento,</l>
<l>sortirà poscia effetto</l>
<l>di gioia e di diletto –.</l>
<l>Più oltre dir non volse,</l>
<l>e del'inganno ordito</l>
<l>la bella Dea d'amor seco sorrise.</l>
<l>Ver le secrete stanze</l>
<l>dela malcauta giovane rinchiusa</l>
<l>volge le piante, e sorta innanzi l'alba</l>
<l>e tutta intenta a' bei lavor del'ago</l>
<l>con picciol lume a vigilar la trova.</l>
<l>Trovò ch'allora apunto</l>
<l>giungeano a visitarla</l>
<l>le due vergini dee, Palla e Diana,</l>
<l>l'una in guerra possente e l'altra in caccia:</l>
<l>questa ale fere, e quella</l>
<l>agli uomini tremenda.</l>
<l>Lascia imperfetta l'opra</l>
<l>la semplicetta, e tinta</l>
<l>di vergognosa porpora le gote,</l>
<l>corre veloce a reverirle, e china</l>
<l>or l'una, or l'altra umilemente abbraccia.</l>
<l>Poiché furo più volte</l>
<l>iterate tra loro</l>
<l>le cortesi accoglienze,</l>
<l>divisando e cianciando</l>
<l>in lieti motti e 'n bei discorsi entraro;</l>
<l>e quella, a cui son sacre</l>
<l>le rose e i mirti e le colombe e i cigni,</l>
<l>per dar commodo tempo</l>
<l>al'essecuzion del gran disegno,</l>
<l>con varie fole e parolette a bada</l>
<l>trattenea la brigata.</l>
<l>Già con alti nitriti</l>
<l>fugavano le stelle</l>
<l>i destrier di colui che 'l dì conduce;</l>
<l>e da' confini eoi</l>
<l>la lampa orientale</l>
<l>vibrava già la sua rosata luce,</l>
<l>i cui raggi sereni,</l>
<l>quasi di foco e d'oro</l>
<l>tremolanti baleni,</l>
<l>ferian del vicin mar l'umido argento,</l>
<l>e del golfo di Scilla,</l>
<l>che folgorava a' bei purpurei lampi</l>
<l>dela sorgente face,</l>
<l>saettando le sponde,</l>
<l>le fiammelle scherzar facean per l'onde;</l>
<l>quando uscì passeggiando ala frescura</l>
<l>del'aura mattutina</l>
<l>per la vaga collina</l>
<l>il divin drappelletto, onor del cielo,</l>
<l>dico la saggia diva,</l>
<l>la casta, e la lasciva,</l>
<l>e con esse colei, che dì bellezza</l>
<l>ad alcuna di lor punto non cede,</l>
<l>mosse arditetta il piede.</l>
<l>Con loro accompagnossi</l>
<l>vezzosa comitiva</l>
<l>di ninfe e semidee.</l>
<l>Quante Oreadi e Napee,</l>
<l>quante Naiadi e Driadi alberga e nutre</l>
<l>Pachinno e Lilibeo,</l>
<l>quante in grembo n'accoglie</l>
<l>con la sua dolce e placida Aretusa</l>
<l>l'innamorato, e peregrino Alfeo,</l>
<l>ala nobil quadriglia</l>
<l>fecer coda e corona.</l>
<l>Stupir l'abitatrici</l>
<l>del'inospita spiaggia al gran prodigio</l>
<l>del trasformato monte, appo il cui lembo</l>
<l>deposta in tutto del'orror natio</l>
<l>la deserta incultura,</l>
<l>videro al'improviso</l>
<l>pullular meraviglie, e d'ognintorno,</l>
<l>contro l'antico e natural costume,</l>
<l>già decrepito l'anno,</l>
<l>mutar le chiome squallide e canute,</l>
<l>e con la gioventute</l>
<l>insieme aver la viriltà congiunta.</l>
<l>Quindi rivolta al'adunanza bella</l>
<l>in tal suon la favella allor disciolse</l>
<l>la reina di Pafo e d'Amatunta:</l>
<l>– Ecco sereno e chiaro</l>
<l>oggi il ciel ne promette</l>
<l>il più giolivo, il più festivo giorno,</l>
<l>che mai dal grembo uscisse</l>
<l>del'indico Oceano.</l>
<l>Et ecco, emula al ciel, di novo manto</l>
<l>la terra rivestita</l>
<l>ne sorride e n'invita</l>
<l>agiatamente a spaziar per questa</l>
<l>deliziosa falda.</l>
<l>Or andianne sorelle,</l>
<l>pria che l'aria, che suda ai novi albori,</l>
<l>al sol, che già si leva,</l>
<l>le fresche brine intepidite asciughi,</l>
<l>mentre che 'l mio Lucifero versando</l>
<l>stille di nettar puro</l>
<l>dal vaso innargentato,</l>
<l>il sitibondo prato</l>
<l>bagna di vivi e rugiadosi umori,</l>
<l>a coglier poma e fiori –.</l>
<l>Ciò detto, ella primiera</l>
<l>s'invia verso là dove</l>
<l>del'insidia amorosa il laccio è teso.</l>
<l>La sua leggiadra vesta</l>
<l>è d'un drappo contesta</l>
<l>d'argento e seta del color del mare</l>
<l>quando tranquillo appare.</l>
<l>Ceruleo è il cinto e in mezo al sen l'affibbia,</l>
<l>fatta a branchiglio, una turchese intera.</l>
<l>Copre il piè bianco un borsacchin cilestro,</l>
<l>e su l'omero destro</l>
<l>ad un fermaglio di zaffir scolpito</l>
<l>dal'industre marito</l>
<l>con lunghe crespe attiensi</l>
<l>dilicato oltremodo e sottil velo,</l>
<l>del'azurro del cielo</l>
<l>tinto e tessuto in argentina trama,</l>
<l>ch'apunto com'un mar gonfio da' venti</l>
<l>l'ondeggia intorno, e le svolazza al tergo.</l>
<l>Cotta di lucid'ostro,</l>
<l>tempestata per tutto</l>
<l>di fiamme d'oro il purpurino campo,</l>
<l>e negli estremi lembi</l>
<l>pur d'aurea banda in triplicata lista</l>
<l>fregiata intorno intorno,</l>
<l>l'arnese è di colei, ch'adora Atene.</l>
<l>Sotto rigido usbergo asconde e copre</l>
<l>le candide mammelle,</l>
<l>e con ferro oltraggioso a sì bell'oro</l>
<l>aggrava il biondo crin d'elmo pesante,</l>
<l>al cui terso diamante</l>
<l>serto s'attorce d'intrecciato olivo,</l>
<l>e per cimier tra le vermiglie piume</l>
<l>porta il notturno augel, ch'aborre il lume.</l>
<l>D'asta acuta e forbita arma la destra,</l>
<l>e ne la manca imbraccia</l>
<l>il rigoroso scudo,</l>
<l>in cui Medusa effigiata al vivo</l>
<l>con chiome d'angui attorte</l>
<l>spira spavento e morte.</l>
<l>Del'arciera di Delo</l>
<l>la portatura e la beltà, bench'abbia</l>
<l>alquanto in sé di ruvidezza in vista,</l>
<l>qual però si conviene</l>
<l>a bella cacciatrice e non guerrera,</l>
<l>più mansueta e men feroce sembra.</l>
<l>Al'etate, ale membra,</l>
<l>al'aria, ale fattezze</l>
<l>in tutto rappresenta</l>
<l>la fraterna sembianza.</l>
<l>Gli occhi ha di Febo, et ha di Febo il volto,</l>
<l>in amboduo risplende un lume istesso;</l>
<l>sol gli distingue il sesso.</l>
<l>Verde spoglia leggiera</l>
<l>di lubrico zendado,</l>
<l>che con cintola d'oro al sen si lega,</l>
<l>scorciata in su 'l ginocchio,</l>
<l>là dove in due divisa</l>
<l>un botton di smeraldo la sospende,</l>
<l>infino al petto la succinge, e lascia</l>
<l>ambe le poppe, ambe le braccia ignude.</l>
<l>Disprezzate le chiome</l>
<l>senza ritegno alcun volan per l'aure;</l>
<l>e l'attraversa e preme</l>
<l>l'arco la spalla, e la faretra il fianco.</l>
<l>Tra lor ne vien, non già di lor men bella</l>
<l>l'inclita verginella,</l>
<l>ch'or dela genitrice</l>
<l>è delizia e letizia, e 'n breve fia</l>
<l>grave del'infelice angoscia e pena.</l>
<l>È d'un giallo amariglio</l>
<l>sparso di fiori azurri</l>
<l>l'abito che l'ammanta; e la cintura,</l>
<l>che lo stringe nel sen, tocca d'argento.</l>
<l>Sovra tela d'or fin, tra fiore e fiore</l>
<l>è trinciata la gonna, e i trinci e i tagli</l>
<l>sono insieme congiunti</l>
<l>con groppi di rubini e d'altre gemme,</l>
<l>la cui luce abbagliar potrebbe altrui,</l>
<l>se non fusse maggiore</l>
<l>l'alto splendore e 'l lampeggiar celeste</l>
<l>di colei che la veste.</l>
<l>Stan le dorate trecce</l>
<l>con un semplice nastro</l>
<l>di serpi a guisa, attortigliate in orbi,</l>
<l>e nel sommo del capo</l>
<l>fan dele cime estreme un aureo fiocco,</l>
<l>da cui pendon puntali</l>
<l>di perle orientali.</l>
<l>Giunge la bella schiera</l>
<l>nel loco destinato</l>
<l>al gran furto amoroso, e passo passo</l>
<l>nel giardin di Vertunno entra a diletto.</l>
<l>Quadratura leggiadra</l>
<l>in quattro spazi il bel giardin comparte,</l>
<l>e nel bel dritto mezo</l>
<l>sotto un gran padiglion di verdi fronde</l>
<l>sorge vaga fontana,</l>
<l>in cui di puro e candido alabastro</l>
<l>ha di Natura il simulacro inciso,</l>
<l>che, per cento mammelle, in vece d'acque</l>
<l>(per opra di Lieo,</l>
<l>che dela Dea d'amor fu sempre amico)</l>
<l>in bel vaso lucente</l>
<l>versa di vin purpureo ampi canali;</l>
<l>e di basso rilievo in su la base</l>
<l>tien del Tempo, e del'Anno,</l>
<l>dela Notte e del Giorno,</l>
<l>e del'Ore, e del Sol, che le divide,</l>
<l>l'imagini scolpite.</l>
<l>Da' quattro lati in piedi</l>
<l>dele quattro Stagion le statue stanno,</l>
<l>e ciascuna rivolta</l>
<l>col tergo al fonte e con la fronte agli orti</l>
<l>del superbo verzier risguarda un quadro.</l>
<l>Ciascun quadro de' quattro</l>
<l>sacro ad una di lor comprende e chiude</l>
<l>di quanto ella dispensa il fiore, e 'l meglio.</l>
<l>Quanto mai di pomposo</l>
<l>spiegan Pesto e Pancaia, Ibla et Himetto,</l>
<l>e quanto d'odorato</l>
<l>si scote dale corna</l>
<l>il celeste Monton, che 'l maggio adorna,</l>
<l>fiorisce nel quartier di Primavera.</l>
<l>In quel d'Autunno poi</l>
<l>tutto ciò che di dolce</l>
<l>Bacco nutrisce, e, ciò che di soave</l>
<l>del loco istesso il Giardinier conserva,</l>
<l>con pieno e largo cumulo s'accoglie,</l>
<l>sìche le piante in arco</l>
<l>curvan le braccia ala soverchia soma</l>
<l>del'uve e dele poma.</l>
<l>E quel che più s'ammira</l>
<l>è che la stagion fredda e la cocente</l>
<l>a dispetto del Cane e del Centauro</l>
<l>tra gli ardori e tra i ghiacci</l>
<l>i lor doni, i lor frutti</l>
<l>vernarecci et estivi</l>
<l>vi tengon sempre freschi e sempre vivi.</l>
<l>Ogni angolo a traverso</l>
<l>fendon tre vie, che quasi linee al centro,</l>
<l>vanno il fonte a ferir per dritta riga;</l>
<l>onde il giardin listato</l>
<l>da dodici sentieri,</l>
<l>sembra stella divisa in tanti raggi.</l>
<l>Sono i viali tutti</l>
<l>di pampinose pergole coverti,</l>
<l>e di ciascun viale in su l'entrata</l>
<l>per un arco si passa, a cui di sopra</l>
<l>sta d'un mese del'anno</l>
<l>da divino scarpel l'effigie sculta</l>
<l>con quel segno del cielo in marmo espresso,</l>
<l>che signoreggia in esso.</l>
<l>Va per l'ombrose alee</l>
<l>quinci e quindi vagando,</l>
<l>a prova depredando il prato e 'l bosco</l>
<l>la sollecita truppa, in guisa apunto</l>
<l>d'un essame di pecchie</l>
<l>qualora il re del'ingegnose squadre</l>
<l>i suoi minuti esserciti commove,</l>
<l>che da' faggi e dal'elci,</l>
<l>dentro i cui cavi tronchi hanno ricetto,</l>
<l>sussurrando per l'erba</l>
<l>vanno a rapir le lagrimette prime</l>
<l>dale melate cime,</l>
<l>e del timo, e del citiso, e del nardo.</l>
<l>Cotal né più né meno</l>
<l>sembra l'illustre e generoso coro.</l>
<l>Qual l'amaraco molle</l>
<l>sceglie e distingue da' men degni germi,</l>
<l>qual del'incorrottibile amaranto,</l>
<l>qual del tenero acanto il gambo spoglia.</l>
<l>Altra in vaghe catene</l>
<l>va la fosca viola</l>
<l>innanellando al candidetto giglio.</l>
<l>Altra lega et intesse</l>
<l>il giacinto sanguigno e 'l biondo croco</l>
<l>al narciso vermiglio.</l>
<l>Quella di bei ligustri</l>
<l>porta cinte le tempie,</l>
<l>questa di fresche rose</l>
<l>va stellata la fronte.</l>
<l>Cintia istessa non sprezza e non ricusa</l>
<l>di raffrenar con ghirlandette umili</l>
<l>la libertà dele fugaci chiome.</l>
<l>L'istessa dea del'armi e dele trombe</l>
<l>con quella destra bellicosa e forte,</l>
<l>con cui schiere scompiglia e rocche atterra,</l>
<l>già deposta la lancia,</l>
<l>volta a' morbidi studi,</l>
<l>tratta insoliti scherzi et insegnando</l>
<l>ai folgoranti arnesi</l>
<l>il rigor marzial placar alquanto,</l>
<l>et al'aspra celata</l>
<l>lasciar l'orror, che la circonda e veste,</l>
<l>le sue purpuree creste</l>
<l>lascivamente effeminata infiora.</l>
<l>Lussureggia e di Flora</l>
<l>tra i pacifici rami</l>
<l>e le penne guerriere i fregi implica.</l>
<l>Ma più d'ogni altra a vaneggiar intenta</l>
<l>la troppo baldanzosa</l>
<l>donzella di Sicania, in oblio posti</l>
<l>i materni ricordi, or empie, or vota</l>
<l>d'odorifere foglie ampi panieri,</l>
<l>or prende ad innaspar filze di fiori,</l>
<l>e con fatal prodigio</l>
<l>di futuri imenei,</l>
<l>de' suoi casi ignorante e mal presaga,</l>
<l>la chioma virginal sen'incorona.</l>
<l>Fregia il ricco pavese</l>
<l>del bel pratel dipinto a più colori</l>
<l>di fiorami per terra,</l>
<l>e di semplici rari, e d'erbe elette</l>
<l>un riccamo gentil, composto ad arte,</l>
<l>in cui groppi e figure</l>
<l>d'aviticchiati cori,</l>
<l>caratteri e scritture</l>
<l>d'amorosi concetti</l>
<l>non presentano al'occhio altro ch'amori.</l>
<l>D'amori e di trastulli,</l>
<l>di lascivie e di vezzi</l>
<l>lusinghevoli oggetti,</l>
<l>dovunque il passo mova,</l>
<l>dovunque il guardo fermi,</l>
<l>l'offeriscono innanzi</l>
<l>gl'incalmi naturali</l>
<l>dele palme e degli alni,</l>
<l>i nodi maritali</l>
<l>dele viti e degli olmi.</l>
<l>E più qualor passando</l>
<l>dai vermigli roseti ai verdi arbusti,</l>
<l>l'alte spalliere, e i pastini ben culti</l>
<l>de' frondosi boschetti</l>
<l>di mirar si compiace,</l>
<l>da' cui rami pendenti aranci osceni,</l>
<l>grossi limoni e smisurati cedri,</l>
<l>non saprei dir per quale</l>
<l>virtute occulta et artificio ignoto</l>
<l>di strania agricoltura,</l>
<l>o per qual di Natura</l>
<l>giocosa industria e capriccioso scherzo,</l>
<l>figurando in se stessi</l>
<l>di gran membra virili</l>
<l>prodigiose forme,</l>
<l>fanno con provocar ne' riguardanti</l>
<l>il diletto del gusto, onta ala vista.</l>
<l>Stava dritto in disparte</l>
<l>il barbuto Itifallo,</l>
<l>il vermiglio figliuolo</l>
<l>di Bromio e di Ciprigna,</l>
<l>il robusto custode</l>
<l>del campo e dela vigna,</l>
<l>l'ortolano sfacciato</l>
<l>in Lampsaco adorato.</l>
<l>Et ignudo la testa,</l>
<l>fumante il volto e più che vampa acceso,</l>
<l>col naso enfiato e con le luci rosse,</l>
<l>mentre tanta beltà quivi mirava,</l>
<l>la sua falce vibrava.</l>
<l>Stupisce, e pensa, e tace</l>
<l>la vergine inesperta in mirar quelle</l>
<l>(spettacolo ancor novo agli occhi suoi)</l>
<l>inusitate e sconosciute cose.</l>
<l>Ma le più sagge dee, Trivia e Minerva,</l>
<l>ch'intendon forse meglio</l>
<l>di quel sozzo villano</l>
<l>il malvagio pensiero,</l>
<l>e di que' frutti indegni</l>
<l>l'impudico mistero,</l>
<l>di modesto rossor tinte la guancia,</l>
<l>e colme il cor di vergognoso scorno,</l>
<l>chinano i lumi a terra,</l>
<l>giran gli sguardi altrove,</l>
<l>e si fan con le man coverchio al viso.</l>
<l>Sen'accorge, e di riso</l>
<l>tra se medesma, e di piacer ne brilla</l>
<l>del'alato fanciul la madre astuta;</l>
<l>ma come ad altro intenda,</l>
<l>dissimula, et intanto</l>
<l>del'aguato d'Amor l'essito aspetta.</l>
<l>Mentre in questi sollazzi</l>
<l>s'essercita ciascuna, ecco con novo</l>
<l>repentino fragor mugghiar gli abissi,</l>
<l>e 'nfin dale radici</l>
<l>la sua base profonda</l>
<l>scoter per tutto il dirupato scoglio.</l>
<l>Tremano i colli e l'isola vacilla,</l>
<l>né la cagion di strepito sì grande</l>
<l>altra che Vener sola,</l>
<l>in cui mista al timor serpe la gioia,</l>
<l>ancor v'ha chi comprenda.</l>
<l>Già per gli opachi e tenebrosi calli</l>
<l>dele terrene grotte</l>
<l>l'Arbitro dela notte,</l>
<l>ammonito da Giove, il camin piglia.</l>
<l>Su per le vaste membra</l>
<l>del'oppresso gigante</l>
<l>passan l'orride rote,</l>
<l>che ne stride e ne geme, e rotto l'ossa</l>
<l>dal grave piè de' corridori oscuri,</l>
<l>tenta il corso impedirgli e move e vibra</l>
<l>per afferrargli almen l'asse del carro</l>
<l>(quantunque invan) le serpentine sferze.</l>
<l>Quasi occulto soldato,</l>
<l>che per ascose e sotterranee mine</l>
<l>con passo taciturno entra repente</l>
<l>nel chiuso forte e nel guardato muro</l>
<l>ad assalire il cittadin securo,</l>
<l>viensene cautamente</l>
<l>per le secrete e desviate buche</l>
<l>del giogo erto e sublime</l>
<l>del'antico Saturno il terzo erede.</l>
<l>Guado non v'ha, né porta,</l>
<l>varco non v'ha, né via,</l>
<l>ch'a sì fiero passaggio adito dia.</l>
<l>D'ognintorno alte rupi, aspre ruine</l>
<l>opposte incontro a' suoi desir focosi</l>
<l>gli contendono il passo.</l>
<l>Allora il duro sasso,</l>
<l>sdegnoso del'indugio,</l>
<l>fiede col grave suo dentato scettro,</l>
<l>et ecco immantenente</l>
<l>spezzarsi i marmi, e la montagna aprirsi.</l>
<l>Del'alto Mongibello</l>
<l>risonaro le cave.</l>
<l>Stupì Vulcano, e timidi i Ciclopi</l>
<l>l'incudi abbandonando,</l>
<l>i fulmini gittando,</l>
<l>fuggiro agli antri più remoti et ermi.</l>
<l>Tosto ch'al'aria apparve</l>
<l>l'instigator feroce</l>
<l>dela bruna quadriga,</l>
<l>discolorossi il cielo,</l>
<l>e 'l grande Atlante, che 'l sostenta e folce,</l>
<l>de' tartarei destrieri apena uditi</l>
<l>i funesti nitriti,</l>
<l>fu per deporre il suo stellato incarco.</l>
<l>Inorridiro et adombraro usciti</l>
<l>al bel lume superno</l>
<l>i cavalli d'Averno,</l>
<l>già lungo tempo avezzi</l>
<l>ad esser di caligine nutriti,</l>
<l>e stupidi e smarriti</l>
<l>al novello splendore</l>
<l>d'altro mondo migliore</l>
<l>torser le briglie, e col timone obliquo</l>
<l>s'arretraro sbuffando</l>
<l>per far ritorno ale magioni ombrose.</l>
<l>Ma poscia che ferir le nere terga</l>
<l>dala rigida verga si sentiro,</l>
<l>più lievi che saette</l>
<l>qualor fuor dela noce le dischiava</l>
<l>del'arco fuggitivo</l>
<l>il faretrato e sagittario Parto,</l>
<l>precipitaro impetuosi il volo.</l>
<l>Dale bocche anelanti</l>
<l>essalan fiati, che sulfurei e foschi</l>
<l>corrompon l'aure e fanno</l>
<l>del'auree stelle impallidir la luce;</l>
<l>e da' freni sonanti</l>
<l>mandan di calde bave</l>
<l>e di livide schiume</l>
<l>stille sanguigne ad infettar l'arene.</l>
<l>Veggionsi in un momento,</l>
<l>quasi tocchi dal'uggia</l>
<l>o percossi dal turbo,</l>
<l>da quel tosco letal subito offesi,</l>
<l>i fioretti languire,</l>
<l>i prati inaridire,</l>
<l>l'uve appassite, i pampini sfrondati,</l>
<l>i frutti scolorati. Allor correndo</l>
<l>dansi tutte a fuggire</l>
<l>le sbigottite Ninfe,</l>
<l>e Proserpina misera e dolente</l>
<l>ecco rapidamente è alfin rapita;</l>
<l>e portata a gran corso</l>
<l>dal ferrugineo carro,</l>
<l>non sa, se non piangendo,</l>
<l>ale compagne dee chiedere aita.</l>
<l>Svela Bellona ardita</l>
<l>allor del torvo e pallido Gorgone</l>
<l>il mostruoso aspetto, e seco quella,</l>
<l>che Triforme s'appella,</l>
<l>dà di piglio agli strali,</l>
<l>et incurvando il suo cornuto nervo,</l>
<l>fassi incontro al Rettor di Flegetonte</l>
<l>con una luna in mano, e l'altra in fronte.</l>
<l>In ambedue commune</l>
<l>la pudicizia offesa</l>
<l>l'irrita al'armi e le commove al'ira,</l>
<l>et ambedue del predator fellone</l>
<l>l'audacia e l'insolenza</l>
<l>sì grave oltraggio a vendicar le tira,</l>
<l>né curan, pur che si disturbi e vieti</l>
<l>sacrilegio sì rio,</l>
<l>d'aver riguardo al zio.</l>
<l>– O de l'afflitto e tribulato mondo</l>
<l>temerario signor (Pallade disse)</l>
<l>de' tre germani il più perverso e crudo,</l>
<l>con quai profani stimuli e con quali</l>
<l>stolte facelle il cor t'accese e punse</l>
<l>la rabbia del'Eumenidi superbe?</l>
<l>Et onde avien che violar presumi</l>
<l>con le nebbie pestifere di Lete</l>
<l>questo puro seren del nostro cielo?</l>
<l>Fuggi gli alberghi altrui felici e lieti,</l>
<l>vanne ala sede a te devuta, e lascia</l>
<l>la per te troppo preziosa preda.</l>
<l>Son le fetide Arpie, l'Idre e le Sfingi,</l>
<l>son le Furie di te, degne consorti. –</l>
<l>Così dicendo, il viperino teschio</l>
<l>gli oppone agli occhi, e col ferrato calce</l>
<l>del tronco minaccioso</l>
<l>i veloci corsier fiede e ritarda.</l>
<l>E ben avrebbe a forza</l>
<l>al'atto ingiurioso</l>
<l>dal tartareo ladron fatto contrasto,</l>
<l>se non che 'l re delo stellato Olimpo</l>
<l>dal ciel vibrando il colorato lampo,</l>
<l>e torcendo da manca</l>
<l>con pacifico tratto</l>
<l>del folgore immortal l'ali vermiglie,</l>
<l>quel già lassù conchiuso</l>
<l>maritaggio fatal, benché furtivo,</l>
<l>fermò col tuono, et approvò col cenno</l>
<l>per genero Plutone;</l>
<l>et Imeneo cantando</l>
<l>tra le nubi serene</l>
<l>fe' scintillar la sua dorata face.</l>
<l>Cedon non senza sdegno e senza doglia</l>
<l>le Dee confuse, e rallentato l'arco</l>
<l>con tai gemiti e gridi</l>
<l>dietro le pianse, e le parlò da lunge</l>
<l>la figlia di Latona.</l>
<l>– Prendi dal nostro ufficioso affetto</l>
<l>l'estremo vale e l'ultimo saluto,</l>
<l>o quant'amata, sfortunata suora;</l>
<l>né dele paludose e torbid'acque,</l>
<l>ch'a passar duro fato oggi ti sforza,</l>
<l>la memoria di noi, l'amor, la fede</l>
<l>sia mai possente a cancellar l'oblio.</l>
<l>Soccorrerti ne vieta e ne contende</l>
<l>il paterno rispetto, e 'l gran decreto</l>
<l>del Motor dele sfere, ale cui leggi</l>
<l>vuolsi ubbidir, né ripugnar si pote.</l>
<l>Da maggior forza di più alto impero</l>
<l>confessiamo esser vinte, e 'n sì reo caso</l>
<l>nulla abbiam di difenderti possanza.</l>
<l>Ti tradisce il destino, il Ciel crudele</l>
<l>s'arma a' tuoi danni, il genitore istesso</l>
<l>spietatamente incontr'a te congiura.</l>
<l>Misera, e qual fortuna empia e proterva</l>
<l>al'amate sorelle, oimè, t'invola?</l>
<l>e ti toglie ale stelle? e ti condanna</l>
<l>ad abitar ne le perdute case?</l>
<l>a conversar con le sepolte genti?</l>
<l>Or non più no, per le sue selve errante</l>
<l>tender le reti, o balestrare il dardo</l>
<l>mai di vederti il gran Partenio speri.</l>
<l>Omai securo insuperbisca, e frema</l>
<l>il cinghiale spumante, et impunito</l>
<l>il rabbioso leon per tutto scorra.</l>
<l>Te del'alto Taigeta i boschi e i sassi,</l>
<l>te del frondoso Menalo le ripe</l>
<l>piangeran lungamente, e sospirata</l>
<l>sempre sarai dal mio sacrato Cinto. –</l>
<l>Intanto lagrimosa</l>
<l>sovra il carro volante</l>
<l>verso le bolge orribili discende</l>
<l>del'eleusina Dea l'alta speranza,</l>
<l>e battendosi il petto,</l>
<l>diffonde in un co' capei d'oro ai venti</l>
<l>questi vani lamenti:</l>
<l>– Deh perché pria non aventasti in questa</l>
<l>povera testa il fulmine pungente,</l>
<l>onnipotente e sempiterno Padre,</l>
<l>che tra le squadre misere e malnate</l>
<l>senza pietate lunge dal tuo impero</l>
<l>al'Orco nero discacciarmi in gola?</l>
<l>Ahi, chi m'invola ala mia patria riva?</l>
<l>Ahi, chi mi priva del'usata pace?</l>
<l>Così ti piace? né ti scalda il petto</l>
<l>paterno affetto al mio sì giusto pianto?</l>
<l>Qual colpa tanto abominanda, o Giove,</l>
<l>a ciò ti move? o che del mal, ch'io porto</l>
<l>a sì gran torto, dir si possa degna?</l>
<l>Quando l'insegna a' danni dele stelle</l>
<l>l'alme rubelle dispiegaro in alto,</l>
<l>nel folle assalto a minacciare il polo</l>
<l>con l'empio stuolo io non alzai la fronte,</l>
<l>né monte a monte impor già mi vedesti</l>
<l>contro i celesti tuoi stellati giri.</l>
<l>Perché t'adiri? e perché fai che 'n preda</l>
<l>or si conceda al'infernal Tiranno</l>
<l>con tanto inganno l'alta tua nipote,</l>
<l>ch'avrà per dote il non veder mai lume?</l>
<l>Fuor del costume di quante infelici</l>
<l>da predatrici man rapite furo,</l>
<l>cui pur il puro è dato aere sereno</l>
<l>godere almeno, e 'l ciel commune e 'l sole.</l>
<l>Quel che non suole altrui giamai negarsi,</l>
<l>dai fati scarsi a me sola si toglie.</l>
<l>Per doppie doglie l'onestà mia cara,</l>
<l>e dela chiara luce a un punto insieme</l>
<l>perdo ogni speme. O madre sventurata,</l>
<l>sì ben guardata avermi a che ti vale?</l>
<l>Qual torre, o quale inespugnabil sito,</l>
<l>qual ben munito cinto, o chiusa terra</l>
<l>il passo serra a un ardimento insano?</l>
<l>Celasti invano ai desiosi amanti</l>
<l>i miei sembianti, timida e 'ndovina</l>
<l>dela rapina, a cui non fu riparo.</l>
<l>Nulla giovaro i sassi alpestri e l'onde,</l>
<l>ch'arman le sponde al'isola del foco.</l>
<l>Securo loco non fu l'aspro lido</l>
<l>del nostro nido dala froda stolta</l>
<l>di chi m'ha tolta ala magion diletta.</l>
<l>Già, già m'aspetta il baratro più basso,</l>
<l>già, già vi lasso, o sole, o cielo, o mondo,</l>
<l>o del giocondo e dolce albergo usato</l>
<l>terreno amato, adio per sempre, adio –.</l>
<l>Da sì pietose e flebili querele</l>
<l>(quantunque fier) l'innamorato Auriga</l>
<l>mover si sente, e de' suoi primi amori</l>
<l>comincia omai (dal'agghiacciato petto</l>
<l>non più mai sparsi) ad essalar sospiri.</l>
<l>Indi in sembiante affabile e benigno</l>
<l>i turgidetti e rosseggianti lumi,</l>
<l>d'amorose rugiade umidi e gravi,</l>
<l>terge col manto affumigato e bruno,</l>
<l>e con tai voci il suo dolor consola:</l>
<l>– Tempra, tempra il cordoglio, idol mio caro,</l>
<l>né più col pianto amaro far oltraggi</l>
<l>ai dolcissimi raggi de' begli occhi.</l>
<l>Lascia pensier sì sciocchi, e non temere</l>
<l>che fra tenebre nere ognor sepolta</l>
<l>la luce ti sia tolta. Un più bel sole</l>
<l>di quel che scorrer suole il cerchio torto,</l>
<l>laggiù, dov'io ti porto, avampa e gira.</l>
<l>Altra terra si mira, havvi altri monti</l>
<l>con altri fiumi e fonti, altri arboscelli.</l>
<l>Etna di fior sì belli e sì odorati</l>
<l>i suoi sterili prati non ha pieni,</l>
<l>come quei che gli ameni ampi giardini</l>
<l>degli Elisi divini e gloriosi,</l>
<l>di spirti aventurosi almi soggiorni,</l>
<l>rendono sempre adorni, il cui bel verde</l>
<l>mai non secca, o disperde amore o bruma.</l>
<l>Oimè, qual mi consuma incendio novo?</l>
<l>E pur del mal ch'io provo, ho l'esca in braccio.</l>
<l>O mio soave impaccio e caro peso,</l>
<l>quella fiamma, ond'acceso arde il mio core,</l>
<l>del'infernale ardore è più cocente.</l>
<l>Ma tanta gioia sente, infra le pene,</l>
<l>che nel mal che sostene, arde beato.</l>
<l>Io non so dir qual fato il re d'Averno,</l>
<l>signor del foco eterno, oggi destina</l>
<l>in questa sua rapina a tal ventura,</l>
<l>che deggia ad altra arsura esser soggetto.</l>
<l>Ma di tanto diletto ho piena l'alma,</l>
<l>che m'è dolce la salma, e l'arco crudo</l>
<l>del pargoletto ignudo io non incolpo.</l>
<l>Convien che lodi il colpo e benedica</l>
<l>quella cara nemica, per cui moro.</l>
<l>Ringrazio lo stral d'oro, ond'uscì piaga,</l>
<l>che m'uccide e m'appaga, e bench'io viva</l>
<l>ne la tartarea riva, e 'l mio soggiorno</l>
<l>lontan sempre dal giorno stia nascosto</l>
<l>ne l'antro più riposto e più profondo</l>
<l>del tenebroso mondo, entro il cui seno</l>
<l>raggio di ciel sereno unqua non piove,</l>
<l>io non invidio a Giove il paradiso,</l>
<l>peròche 'l tuo bel viso ha tanta luce</l>
<l>ch'un chiaro sol conduce ai foschi orrori</l>
<l>e porta alti splendori al regno cieco.</l>
<l>Vienne, vientene meco e non languire.</l>
<l>Scusa il soverchio ardire: Amor mi sforza.</l>
<l>La ragion dela forza è forte oppressa;</l>
<l>e perdona a te stessa il fallo mio,</l>
<l>perché quando vid'io cosa sì bella,</l>
<l>subito il cor di quella si compiacque.</l>
<l>Amor di furto nacque, et è guerriero,</l>
<l>guerreggia armato arciero, e tratta il dardo.</l>
<l>Deve più che codardo esser audace.</l>
<l>Ahi ch'io non son rapace, anzi rapito.</l>
<l>Or che dirà Cocito di Plutone</l>
<l>quando in bella prigione trionfante,</l>
<l>fatto in un punto amante insieme, e ladro</l>
<l>d'un bel volto leggiadro, fia che veda</l>
<l>che di lui la sua preda è predatrice?</l>
<l>O Erebo felice, o Furie, o mostri,</l>
<l>o de' penosi chiostri alme inquiete,</l>
<l>ecco pur oggi avrete alcun riposo</l>
<l>ne lo stato doglioso, che v'afflige.</l>
<l>Ogni spirto di Stige or fia contento.</l>
<l>Farà pausa il tormento, o pallid'ombre,</l>
<l>laggiù dannate, e sgombre d'uman velo,</l>
<l>sarà l'Abisso un Cielo, e tutta festa</l>
<l>la mia reggia funesta e lagrimosa,</l>
<l>poiché di tanta sposa io son consorte!</l>
<l>Su su ferrate porte, oscure soglie,</l>
<l>ala diletta moglie il passo aprite,</l>
<l>di cui per grazia Dite è fatto degno.</l>
<l>Ecco del basso regno io t'incorono.</l>
<l>Prendi lo scettro e 'l trono. A ogni cenno</l>
<l>ubbidir qui ti denno anco le Parche;</l>
<l>e bench'inique, e carche il cor crudele</l>
<l>del veleno e del fiele de' serpenti,</l>
<l>umili e reverenti, e con dimesse</l>
<l>fronti le Furie istesse, empie sorelle,</l>
<l>ti serviran d'ancelle. A piè venirti</l>
<l>vedrai superbi spirti, alteri regi,</l>
<l>deposti i fasti e i fregi, e 'nsieme misti</l>
<l>con la turba de' tristi e de' mendici</l>
<l>tra poveri infelici, ignudi, abietti</l>
<l>attender da' tuoi detti la sentenza,</l>
<l>o rigore, o clemenza, o premio, o pena.</l>
<l>Or a tuo senno affrena, ordina, e reggi,</l>
<l>comanda, impon le leggi, e sciogli, e lega.</l>
<l>Nulla omai ti si nega; il tutto puoi.</l>
<l>Sia poter ciò che vuoi –.</l>
<l>Qui tace, e contro l'uso</l>
<l>de l'implacabil sua fiera natura</l>
<l>con serenato ciglio</l>
<l>dela corte temuta entra la soglia.</l>
<l>Gli assorge in su l'entrata</l>
<l>il vasto Flegetonte,</l>
<l>a cui da tutto il volto</l>
<l>piovono incendi, e dala barba scorre</l>
<l>di cocenti ruscelli orrida brina.</l>
<l>Concorre in folta calca</l>
<l>quinci e quindi la plebe</l>
<l>de' cornuti ministri.</l>
<l>Altri i destrier già stanchi,</l>
<l>sciolti da' curvi gioghi,</l>
<l>per le brune campagne a pascer mena;</l>
<l>altri di verdi rami il suolo asperge,</l>
<l>altri di rose colte</l>
<l>nel giardin de' beati</l>
<l>le piume infiora, ove s'appresta a corre</l>
<l>altro fior più gentile il re del centro.</l>
<l>Vien tosto a visitarla</l>
<l>dagli elisi palagi eletta schiera</l>
<l>di sagge donne, e nobili matrone,</l>
<l>che con ragioni argute</l>
<l>mitigando il dolor, che la tormenta,</l>
<l>le rannodano in fronte i crini sparsi.</l>
<l>Pronuba allor la Notte,</l>
<l>dipinta il sen di lampeggianti stelle,</l>
<l>la conduce, ov'in breve</l>
<l>in braccio accor la deve</l>
<l>del notturno marito ombroso letto.</l>
<l>Scusan negli archi, e ne le mura appese,</l>
<l>e d'ognintorno accese</l>
<l>dela camera opaca</l>
<l>le tede furiali,</l>
<l>fiaccole maritali.</l>
<l>Giubila e si trastulla</l>
<l>il paese de' morti.</l>
<l>Rompon del'aria mesta</l>
<l>i silenzi lugubri</l>
<l>di canzon disusate allegri accenti.</l>
<l>Velato il crin canuto</l>
<l>di palustri ghirlande</l>
<l>il vecchio passaggier del'onde nere,</l>
<l>del'onde, che quel dì scorsero latte,</l>
<l>move cantando a lenta voga il remo.</l>
<l>Più l'urna di Minosso</l>
<l>le sorti irretrattabili non volge;</l>
<l>del popol flagellato</l>
<l>ogni gemito tace. Ale percosse</l>
<l>d'Aletto e di Megera</l>
<l>il Tartaro crudel più non risona.</l>
<l>E tra lieti conviti</l>
<l>da' passati martiri</l>
<l>intente a pasteggiar, respiran l'ombre.</l>
<l>Poiché sollecitata</l>
<l>da sproni acuti di gelose cure,</l>
<l>e da fredde paure</l>
<l>d'auguri infausti, e di funesti sogni</l>
<l>perturbata la mente,</l>
<l>ritornò dele biade</l>
<l>l'inventrice dolente</l>
<l>dale solenni e strepitose pompe</l>
<l>dele feste d'Eleusi,</l>
<l>e di Sicilia in su la spiaggia ingrata,</l>
<l>dentro il solito tetto</l>
<l>il deposito caro</l>
<l>non ritrovò del già commesso pegno;</l>
<l>dir con quai strida, e quanti</l>
<l>dolorosi lamenti il Ciel offese,</l>
<l>come recisi in Flegra</l>
<l>duo cipressi gemelli</l>
<l>levogli in alto, e con le chiome sciolte,</l>
<l>ricercando ogni parte, il mondo scorse,</l>
<l>e come moderando</l>
<l>de' draghi alati e mansueti i freni,</l>
<l>l'aprica arena, e la canuta polve</l>
<l>d'aurea messe feconda</l>
<l>rese fertile, e bionda,</l>
<l>non fia mia cura. Altra più dotta Musa</l>
<l>con miglior plettro in altro stil ne canti.</l>
<l>Narrar gli affanni e i pianti</l>
<l>d'una madre, che perde</l>
<l>l'amata prole, et orba</l>
<l>d'ogni suo ben si lagna e s'addolora,</l>
<l>impossibil mi fora.</l>
<l>Quindi al pensier pietoso</l>
<l>quanto si tace, imaginar ne lascio;</l>
<l>e del greco pennello</l>
<l>imitator novello,</l>
<l>con l'accorto velame</l>
<l>d'un silenzio facondo</l>
<l>quelch'esprimer non so, copro et ascondo.</l>
</lg>
</div2>

<div2 type="poesia">
<head>Dafni</head>
<head>Idillio 6</head>
<lg type="non-definito">
<l>Già l'ingordo Piton, ch'avea pur dianzi</l>
<l>co' fiati ardenti, e con gli acuti fischi</l>
<l>secche le selve, impoveriti i prati,</l>
<l>uccisi i fiori, e consumate l'erbe,</l>
<l>e con la bocca e con la lingua immonda</l>
<l>distrutti i fonti, et asciugati i fiumi,</l>
<l>infette l'acque, et infamati i lidi,</l>
<l>con un bosco di strali in su la scorza</l>
<l>per man del biondo Dio giacea trafitto;</l>
<l>e 'l superbo cadavere, ch'ancora</l>
<l>l'ali e la fronte orribilmente adorno</l>
<l>d'aurate conche, e di purpuree creste,</l>
<l>e l'aspra coda, e lo scaglioso tergo</l>
<l>tinto di nera e squallida verdura,</l>
<l>la foresta arricchia di fiera pompa,</l>
<l>sciolte l'immense e smisurate spire,</l>
<l>distesi gli orbi, e rallentati i nodi,</l>
<l>sotto il suo vasto sen lo spazio intero</l>
<l>occupato tenea di cento campi.</l>
<l>Era con novi canti e novi giochi</l>
<l>di Tessaglia concorso il popol tutto</l>
<l>del grand'Apollo a celebrar gli onori.</l>
<l>Onde del crudo e formidabil mostro</l>
<l>l'orgoglioso uccisor, di tanto fasto</l>
<l>gonfio n'andò, che con oltraggio e riso</l>
<l>incominciò del Sagittario cieco</l>
<l>a sprezzar la quadrella, a schernir l'arco.</l>
<l>Arse d'insano sdegno, indi s'accinse</l>
<l>il fanciul faretrato ala vendetta,</l>
<l>e con l'armi deluse aspra ferita</l>
<l>gli fe' nel core, assai maggior di quella,</l>
<l>ch'ebbe da lui la velenosa fiera.</l>
<l>Langue ei dunque per Dafni, alpestra ninfa,</l>
<l>Dafni onor dele selve, ardor del'alme,</l>
<l>del famoso Peneo leggiadra figlia,</l>
<l>ch'al'amorose già fiamme matura,</l>
<l>da mill'amanti in maritaggio è chiesta,</l>
<l>ma nemica d'Amor segue Diana.</l>
<l>Questa infin da quel di, ch'egli l'aperse</l>
<l>l'occulto omai non tollerabil foco,</l>
<l>aspra qual aspe, i suoi lamenti aborre,</l>
<l>e 'l suo caldo pregar prendendo a scherno,</l>
<l>qual elce al'Euro, anzi qual alpe al'aura</l>
<l>stassi fredda ai sospiri, e salda ai pianti.</l>
<l>Quindi il meschin, del suo celeste carro</l>
<l>obliata la cura, egro e ramingo</l>
<l>tapinando sen va di poggio in poggio.</l>
<l>E l'ore in ciel già sue ministre ancelle</l>
<l>tutte in duri pensier dispensa e passa.</l>
<l>Un dì fra molti, ove di fronde spesse</l>
<l>spandea fresca verdura opaco ombraggio,</l>
<l>mentre che 'n grembo ala nutrice erbetta</l>
<l>in su 'l caldo maggior giacean gli armenti,</l>
<l>poich'ebbe assai la desiata traccia</l>
<l>senza pace trovar cercata indarno,</l>
<l>posò pensoso e taciturno il fianco,</l>
<l>se non ch'ad or ad or, languido e tronco</l>
<l>mandava fuor del'angoscioso petto</l>
<l>qualche sospiro; e così stato alquanto</l>
<l>quasi da grave sonno alfin riscosso,</l>
<l>in fioca voce i suoi pensier distinse,</l>
<l>e disse cose, ch'ad udir le fere</l>
<l>lasciaro gli antri, e gli augelletti intorno</l>
<l>tacquero intenti; il vago fiume a freno</l>
<l>del suo limpido piè ritenne il corso,</l>
<l>e per pietà da' più riposti gorghi</l>
<l>uscir su 'l margo, e sospirar le Ninfe.</l>
<l>Ninfe deh voi, che da' vicini fonti</l>
<l>tutto quant'ei parlò pietose udiste,</l>
<l>piacciavi a me le dolorose note</l>
<l>oggi ridir, perché lasciar ne possa</l>
<l>in qualche scorza di crescente faggio</l>
<l>ala futura età memoria eterna.</l>
<l>– Amor (dicea) ti cedo,</l>
<l>e cedati pur meco ogni altro Nume.</l>
<l>Appo le tue saette</l>
<l>son le mie (tel confesso) ottuse e tarde.</l>
<l>Vinto mi chiamo, anzi perdon ti cheggio,</l>
<l>et aita e pietà ti cheggio insieme.</l>
<l>Lasso me, ch'io son fatto</l>
<l>tra nemici possenti</l>
<l>di disfida mortal steccato orrendo.</l>
<l>Sospirando e piangendo</l>
<l>gli occhi e 'l cor fan battaglia,</l>
<l>e con pugna crudele</l>
<l>contendon chi di lor sia che m'uccida.</l>
<l>Il cor dagli occhi offeso</l>
<l>versa per acciecargli</l>
<l>(come pur troppo audaci) acque correnti.</l>
<l>Gli occhi dal cor traditi</l>
<l>mandano un fiero ardore</l>
<l>per consumare e 'ncenerire il core.</l>
<l>In sì duro contrasto</l>
<l>di guerrieri discordi</l>
<l>senza giamai morir, morir mi sento.</l>
<l>Morrò (se 'l ver pavento)</l>
<l>e contro il gran decreto</l>
<l>del Fato e dele Parche,</l>
<l>ch'innasparo al mio fil linea infinita.</l>
<l>Mancando alfin la vita</l>
<l>poco ho d'andare a rimanerne ucciso,</l>
<l>ch'esser non può che lungamente duri</l>
<l>regno tanto diviso.</l>
<l>Chi fia, se tu non sei,</l>
<l>tu, che del'universo,</l>
<l>anzi di Giove istesso hai sommo impero,</l>
<l>possente a soggiogar questa rubella,</l>
<l>che nulla teme il tuo valor sovrano?</l>
<l>Spesso, ma sempre invano,</l>
<l>quant'io languisco a raccontar le presi.</l>
<l>Se le dico talor ch'ardo per lei,</l>
<l>qual debitor ritroso,</l>
<l>ch'altrui pagar ricusi,</l>
<l>pertinace risponde</l>
<l>che 'l mio mal non intende.</l>
<l>Ahi, di tante mie doglie</l>
<l>mercede indegna e ricompensa ingrata!</l>
<l>Dunque nega colei, c'ha vita e senso,</l>
<l>quel che sente e comprende.</l>
<l>Qual cosa più insensata?</l>
<l>O anime selvagge che vivete</l>
<l>sotto l'aspre cortecce</l>
<l>di queste querce antiche,</l>
<l>e mille avete e mill'età non solo</l>
<l>di pastori e di fere,</l>
<l>ma di Fauni, e di Ninfe anco sepolte,</l>
<l>ditele quante volte</l>
<l>intenerite al suon dele mie voci,</l>
<l>sospiraste sussurri,</l>
<l>lagrimaste rugiade?</l>
<l>Valli, montagne e piagge,</l>
<l>de' miei lunghi lamenti ascoltatrici,</l>
<l>sassi forati e cavi</l>
<l>dal'acque di quest'occhi;</l>
<l>ruscelletti e torrenti,</l>
<l>che 'n su gli ardori estivi</l>
<l>sovente ale mie lagrime crescete;</l>
<l>fioretti, erbette e fronde,</l>
<l>secche da' miei sospiri,</l>
<l>dite, ditele quale</l>
<l>sia 'l mio pianto e 'l mio male,</l>
<l>poiché da' miei sospir l'anima avete.</l>
<l>Odimi o bella, e se tra i cespi ombrosi</l>
<l>di queste macchie folte</l>
<l>da me forse t'ascondi,</l>
<l>non disdegnar le mie querele umili.</l>
<l>Non son, qual forse credi,</l>
<l>povero pastorel, vilian bifolco,</l>
<l>che dal'agna, o dal bue traendo latte,</l>
<l>mendicando la spica,</l>
<l>il cibo si procacci, onde si vive.</l>
<l>Son dela quarta sfera</l>
<l>principe glorioso,</l>
<l>dele stelle vaganti,</l>
<l>dele ferme e costanti,</l>
<l>monarca universal; son di Natura</l>
<l>il ministro maggior, dela via torta</l>
<l>il peregrino eterno,</l>
<l>che dal primo oriente</l>
<l>infaticabilmente</l>
<l>corro sempre a toccar l'ultimo occaso;</l>
<l>del tesor dela luce</l>
<l>il dispensier fecondo,</l>
<l>l'occhio destro del mondo; il chiaro lume,</l>
<l>che con certa misura</l>
<l>l'ore divido e dò la vita al giorno;</l>
<l>quel Dio grande et illustre,</l>
<l>ch'ebbi la cuna in Delo,</l>
<l>lo scettro in Pindo, et ho la reggia in Cielo.</l>
<l>Or a tal son condotto,</l>
<l>ch'ardendo a un raggio sol de' tuoi begli occhi</l>
<l>il mio splendor di roza spoglia ammanto.</l>
<l>Ardo misero tanto</l>
<l>ch'io che son degli ardori il fonte vivo,</l>
<l>al'ardor di quel foco, onde sfavillo,</l>
<l>in acqua mi distillo.</l>
<l>Io quel, quell'io, che presto</l>
<l>ale luci minori</l>
<l>quant'elle han di beltà, da te la prendo.</l>
<l>Io, io, che porgo agli elementi, ai misti</l>
<l>quella virtù ferace,</l>
<l>quel nutrimento, ond'hanno essere e vita,</l>
<l>per te sol vivo, e da te sol ricevo</l>
<l>l'efficacia, e la forza.</l>
<l>Ogni creata cosa</l>
<l>gioisce al mio apparire,</l>
<l>languisce al dipartire.</l>
<l>Me lodano operando,</l>
<l>salutano cantando,</l>
<l>adorano tacendo</l>
<l>uomini, augelli, e fere.</l>
<l>Fera crudel, tu stessa</l>
<l>che sospirar mi fai, per me respiri.</l>
<l>Da me quegli occhi avari,</l>
<l>che mi privan di luce, hanno la luce.</l>
<l>L'aquila in me s'affisa,</l>
<l>io ne la tua bellezza.</l>
<l>Clizia a me si rivolge,</l>
<l>io solo a te mi giro,</l>
<l>ond'al sol d'un bel volto</l>
<l>par quasi fatto un elitropio il sole.</l>
<l>Non giace selva in terra,</l>
<l>non sorge pianta in selva,</l>
<l>non cresce ramo in pianta,</l>
<l>non spunta fronda in ramo,</l>
<l>non ride fiore in fronda,</l>
<l>non nasce frutto in fiore,</l>
<l>non vive seme in frutto,</l>
<l>né sostanza vital si chiude in seme,</l>
<l>il cui fertil vigor da me non piova.</l>
<l>Io da te traggo, o mia terrena dea,</l>
<l>anzi prima e fatal d'ogni mio moto</l>
<l>virtù regolatrice,</l>
<l>l'alimento e 'l calore,</l>
<l>sì come ancor ne traggo</l>
<l>il tormento e 'l dolore.</l>
<l>Forse sprezzi et aborri i pianti miei</l>
<l>perché vergine sei?</l>
<l>Anzi convien che 'n terra</l>
<l>sì come in ciel si vede,</l>
<l>per produr frutto di divina prole,</l>
<l>congiunto anco si veggia</l>
<l>con la Vergine il Sole –.</l>
<l>Così Febo dicea, quand'egli vide</l>
<l>scompagnata e solinga, a lento passo</l>
<l>l'orgogliosetta sua scender dal monte,</l>
<l>che giunta al loco, ov'ei sedea soletto,</l>
<l>subito visto il malgradito amante,</l>
<l>torcendo il piè, precipitossi in fuga;</l>
<l>e spaventata, e con la bionda chioma</l>
<l>tutta in un fascio abbandonata al tergo</l>
<l>per la fiorita e verdeggiante riva</l>
<l>di pieno corso accelerò lo scampo.</l>
<l>Cols'egli il tempo e, dal suo seggio sorto,</l>
<l>veloce sì la seguitò, che parve</l>
<l>non arcier ma saetta, e per quel bosco</l>
<l>lagrimando a cald'occhi ivale dietro.</l>
<l>Ma la donzella fuggitiva e sorda</l>
<l>non volgea pure a risguardarlo il viso,</l>
<l>e le preghiere sue curava tanto,</l>
<l>quanto i lamenti suol, quanto le strida</l>
<l>dela turba mortal curar la Morte.</l>
<l>Non lasciava però l'acceso Dio</l>
<l>dela fugace vergine la pesta,</l>
<l>anzi con maggior furia e maggior fretta</l>
<l>più l'incalzava, e tuttavia correndo</l>
<l>la prese a lusingar con questi accenti:</l>
<l>– Ferma il passo, o verginella</l>
<l>Dafni bella,</l>
<l>perché fuggi il fido amante?</l>
<l>Ah, fia ver che non ti pieghi</l>
<l>a' miei preghi?</l>
<l>Ferma, oimè, ferma le piante.</l>
<l>Non fuggir, deh volgi almeno</l>
<l>il sereno</l>
<l>del bel ciglio al mio tormento.</l>
<l>Non fuggir almen sì sciolta,</l>
<l>Dafni ascolta,</l>
<l>fuggi poi, ch'io son contento.</l>
<l>Se sapessi, o giovinetta,</l>
<l>ritrosetta,</l>
<l>quale e quanto è il tuo seguace,</l>
<l>forse a lui gli occhi celesti</l>
<l>volgeresti</l>
<l>men superba e men fugace.</l>
<l>Io son quel, che 'ntorno intorno</l>
<l>porto il giorno</l>
<l>per l'obliquo alto viaggio;</l>
<l>benché 'l sol del tuo bel volto</l>
<l>m'abbia tolto</l>
<l>ogni vanto et ogni raggio.</l>
<l>Son arcier di chiara prova,</l>
<l>ma che giova,</l>
<l>se d'Amor lo stral m'impiaga?</l>
<l>So curar ogni aspro male,</l>
<l>ma che vale,</l>
<l>s'ho nel cor sì larga piaga?</l>
<l>Ferman l'onde le mie note,</l>
<l>ma non pote</l>
<l>te fermar plettro canoro.</l>
<l>Io maggior lume del cielo</l>
<l>dio di Delo,</l>
<l>qual mia dea, te sola adoro.</l>
<l>Guarda, o Dafni, che 'l piè bianco</l>
<l>omai stanco</l>
<l>non s'incontri in alcun sasso;</l>
<l>o nol punga a mezo il corso</l>
<l>fiero morso</l>
<l>di ria serpe; arresta il passo.</l>
<l>Ostinata, ove ne vai?</l>
<l>Ché non hai</l>
<l>fermo il piè, sì come il core?</l>
<l>Forse a farti ir sì leggera,</l>
<l>bella fera,</l>
<l>l'ali sue t'ha date Amore?</l>
<l>T'ho pur giunta, o ninfa avara,</l>
<l>Dafni cara.</l>
<l>Ahi, che veggio? ove se' ita?</l>
<l>Dura scorza, invida fronde</l>
<l>mi nasconde</l>
<l>lo mio bene e la mia vita.</l>
<l>Dunque Dafni, Dafni amata</l>
<l>trasformata</l>
<l>in vil tronco or ti vegg'io?</l>
<l>Stelle inique, fati rei,</l>
<l>qui vorrei</l>
<l>per morir non esser dio.</l>
<l>Or poich'altro non mi lice,</l>
<l>infelice,</l>
<l>godrò l'ombra de' tuoi rami.</l>
<l>Del tuo verde il capo biondo</l>
<l>mi circondo,</l>
<l>non puoi far, ch'io pur non t'ami.</l>
<l>La radice d'esta pianta</l>
<l>che t'ammanta,</l>
<l>avrò sempre in mezo al petto,</l>
<l>et ognor co' vivi fiumi</l>
<l>de' miei lumi</l>
<l>irrigarla ti prometto –.</l>
<l>Non disse più, però ch'alfin s'accorse</l>
<l>esser cangiata in trionfale alloro</l>
<l>colei che 'n volto uman tanto gli piacque,</l>
<l>e vide mezo ancor tra biondo e verde</l>
<l>l'oro del crespo crin moversi al'aura,</l>
<l>e sentì nel toccar l'amato legno</l>
<l>sotto la viva e tenerella buccia</l>
<l>tremar le vene e palpitar le fibre.</l>
<l>Colà fermossi, e con sospiri e pianti</l>
<l>tra le braccia la strinse, e mille e mille</l>
<l>vani le porse, e 'ntempestivi baci.</l>
<l>Indi de' sacri et onorati fregi</l>
<l>del novello arboscel cinto la fronte,</l>
<l>coronatane ancor l'aurata cetra,</l>
<l>del'avorio facondo in atto mesto</l>
<l>sospeso il peso al'omero chiomato</l>
<l>e col dolce arco dala destra mosso</l>
<l>tutte scorrendo le loquaci fila,</l>
<l>cantò l'istoria dolorosa e trista</l>
<l>de' suoi lugubri e sventurati amori.</l>
</lg>
</div2>

<div2 type="poesia">
<head>Siringa</head>
<head>Idillio 7</head>
<lg type="non-definito">
<l>Sovra il verde, frondoso, alto Partenio</l>
<l>il semicapro Dio, nume degli Arcadi,</l>
<l>dela bella Siringa amante rustico,</l>
<l>tese l'avea mill'amorose insidie,</l>
<l>e come cacciator, che damma timida</l>
<l>su 'l varco attenda e cautamente vigili,</l>
<l>spiava l'orme sue, quand'ecco videla</l>
<l>lungo il monte passar, ch'iva di Cintia</l>
<l>le compagne cercando, a cui la giovane,</l>
<l>ch'aborrì de' pastor sempre il commercio,</l>
<l>avea con ogni affetto, et ogni studio</l>
<l>votati i suoi pensier, pudica vergine.</l>
<l>Tosto ch'ei l'adocchiò, corse con impeto</l>
<l>per seco disfogar l'accesa furia.</l>
<l>Sen'accorse la Ninfa, e come un aspido</l>
<l>veduto avesse velenoso e squallido,</l>
<l>del volto bel discolorò le porpore,</l>
<l>e per timor qual violetta mammola,</l>
<l>divenne essangue a meraviglia, e pallida.</l>
<l>Non però stette ad aspettarlo, e subito</l>
<l>in quella guisa, che smarrita tortora</l>
<l>suole involarsi, ovver colomba semplice</l>
<l>a fero artiglio di falcone, o d'aquila,</l>
<l>accelerando il piè spedito e libero</l>
<l>diessi ratto a fuggir tra i più folt'arbori.</l>
<l>Era la fuga assai veloce e rapida,</l>
<l>ma viè più lieve che saetta o turbine</l>
<l>le tenea dietro il predator famelico,</l>
<l>e con preghiere affettuose e supplici</l>
<l>queste voci per via gittava al'aria:</l>
<l>– Deh dove ti precipita</l>
<l>o ninfa, o tigre, o vipera,</l>
<l>quella fierezza indomita,</l>
<l>dirò più tosto insania,</l>
<l>ch'amor ha tanto in odio?</l>
<l>Non sono angue pestifero,</l>
<l>non drago ingordo et avido</l>
<l>di tormento e di strazio.</l>
<l>Non vengo a farti ingiuria,</l>
<l>ma sol perché desidero</l>
<l>con umil sacrificio</l>
<l>offrirti il cor per vittima.</l>
<l>Deh, non fuggirmi, arrestati.</l>
<l>Non son, qual forse imagini,</l>
<l>pastor abietto e minimo,</l>
<l>ma Dio sublime et inclito,</l>
<l>c'ho de' pastor l'imperio.</l>
<l>Dio, ch'illustre e magnifico</l>
<l>lassù ne' chiostri empirei</l>
<l>con gli altri Numi a tavola</l>
<l>gusto l'ambrosia e 'l nettare.</l>
<l>E pur m'ha il fato pessimo</l>
<l>giunto a tanta miseria</l>
<l>che par ch'inestinguibile</l>
<l>non so se dele Furie</l>
<l>o pur d'Amor l'incendio</l>
<l>in me tutto s'accumuli,</l>
<l>ond'ardo, avampo e struggomi,</l>
<l>senza trovar rimedio,</l>
<l>a guisa d'una fiaccola.</l>
<l>Da che rischiara Bosforo</l>
<l>le notturne caligini,</l>
<l>finch'alo spuntar d'Espero</l>
<l>s'offusca l'emisperio,</l>
<l>e da che Febo attuffasi</l>
<l>nel grembo del'oceano,</l>
<l>finché poi del mar Indico</l>
<l>esce a sgombrar le tenebre,</l>
<l>altro non fo che gemere,</l>
<l>rigando il mio tugurio</l>
<l>d'un continuo diluvio</l>
<l>di lagrimose gocciole.</l>
<l>Non vo' che tu sia prodiga</l>
<l>a me dele tue grazie,</l>
<l>sol un sol dono cheggioti:</l>
<l>fermati alquanto e volgimi</l>
<l>di quella fronte splendida</l>
<l>gli amorosi luciferi,</l>
<l>e rischiara i miei nuvoli.</l>
<l>Sol di questo consolami,</l>
<l>o mia somma delizia,</l>
<l>che la mia piaga chiudano</l>
<l>quegli occhi, che l'apersero;</l>
<l>ch'a tanto foco è facile,</l>
<l>e scarso refrigerio</l>
<l>mirar colei, ch'uccidemi.</l>
<l>Mostrati a me propizio,</l>
<l>sostegno amato et unico</l>
<l>dela mia speme fragile.</l>
<l>Forse m'aborri e schifimi,</l>
<l>perché son rozo e sucido</l>
<l>et amar cosa dubiti,</l>
<l>che par ch'abbia del'orrido?</l>
<l>Ciò non t'inganni e credimi</l>
<l>ch'un corpo irsuto, et ispido</l>
<l>è più robusto e valido</l>
<l>d'un, che sia molle e morbido.</l>
<l>La carne adusta e torrida,</l>
<l>il petto pien di scropoli,</l>
<l>le gambe torte et aride,</l>
<l>le braccia grosse et aspere,</l>
<l>noderose di muscoli,</l>
<l>dan di fortezza indizio.</l>
<l>Non vo' rasoio o forbice,</l>
<l>non uso specchio o pettine,</l>
<l>non curo amomo o balsamo,</l>
<l>per polir la lanugine</l>
<l>dele mie gote sordide,</l>
<l>o per far odoriferi</l>
<l>i velli dela zazzera.</l>
<l>Questa incultura piacemi,</l>
<l>queste mie lane ruvide,</l>
<l>questi peli che pungono</l>
<l>per te saran più utili</l>
<l>che le bellezze amabili</l>
<l>de' dilicati giovani.</l>
<l>Tal qual mi vedi carico</l>
<l>di rigori e di setole</l>
<l>non fui sprezzato (e sappilo)</l>
<l>dala tua casta Trivia.</l>
<l>Né dal suo cerchio fulgido</l>
<l>sdegnò sovente scendere</l>
<l>a prender la custodia</l>
<l>dele mie bianche pecore,</l>
<l>né recossi ad obbrobrio</l>
<l>stringer tra dolci vincoli</l>
<l>con le braccia d'avorio</l>
<l>questa mia pelle d'istrice,</l>
<l>e la bocca di minio</l>
<l>accostar senza nausea</l>
<l>ala mia guancia fetida.</l>
<l>Vedi le macchie livide,</l>
<l>che 'l suo bel volto stampano?</l>
<l>Sono i segni e i caratteri</l>
<l>de' miei baci indelebili.</l>
<l>Parlar mi sia pur lecito</l>
<l>con lodi e con encomii</l>
<l>dele fattezze proprie.</l>
<l>Del biforme edificio</l>
<l>di mia mole corporea,</l>
<l>mistura che partecipa</l>
<l>del'uomo e dela bestia,</l>
<l>non sai (credo) il misterio.</l>
<l>Quest'animata statua,</l>
<l>meravigliosa machina,</l>
<l>del'universo è simbolo.</l>
<l>Queste mie corna gemine,</l>
<l>che 'nsu la fronte sorgono,</l>
<l>sai tu ciò che dinotano?</l>
<l>Dela Donna del'Erebo,</l>
<l>diva che l'ombre illumina,</l>
<l>ale corna son simili.</l>
<l>Questo rossor di morole,</l>
<l>ch'accende e quasi insanguina</l>
<l>la mia faccia purpurea,</l>
<l>rappresenta e significa</l>
<l>l'elemento più caldo,</l>
<l>che con eterno fomite</l>
<l>nutre là sovra l'aria</l>
<l>la region del'etere.</l>
<l>Le cosce e i piè di caprio,</l>
<l>tra l'altre membra mistiche</l>
<l>misteriose anch'elleno,</l>
<l>altro importar non vogliono</l>
<l>che monti e valli, e pratora</l>
<l>con tutta la progenie</l>
<l>de' germi vegetabili,</l>
<l>che 'nsu la terra pullula.</l>
<l>Dela macchiata nebride</l>
<l>la spoglia, ond'io ricopromi,</l>
<l>alo stellato circolo</l>
<l>corrisponde e conformasi:</l>
<l>il baston torto d'acero,</l>
<l>che ne la cima incurvasi,</l>
<l>dimostra (se 'l consideri)</l>
<l>l'anno, che del continovo</l>
<l>si volge in se medesimo.</l>
<l>Di me dunque non ridere</l>
<l>né farne gioco o favola,</l>
<l>poich'avendo tu suddito</l>
<l>un Dio di tanto merito,</l>
<l>potrai ben dir di reggere</l>
<l>di tutto il mondo sferico</l>
<l>l'universal dominio.</l>
<l>Se nel cantar Idillii</l>
<l>altro maestro agguagliami,</l>
<l>questi boschi tel dicano,</l>
<l>ch'ogni giorno m'ascoltano,</l>
<l>e pur dianzi m'udirono</l>
<l>contender con Apolline,</l>
<l>e ne la nostra disputa</l>
<l>colui, che ne fu giudice</l>
<l>ad onta del grand'emulo</l>
<l>diemmi con franco arbitrio</l>
<l>sentenza favorevole;</l>
<l>e se ben egli in premio</l>
<l>di sì fatto giudicio</l>
<l>n'ebbe l'orecchie d'asino,</l>
<l>questa fu poi disgrazia,</l>
<l>per non dir forse invidia.</l>
<l>O troppo alpestra e rigida,</l>
<l>sarà dunque possibile,</l>
<l>ch'a tante fiamme gelida,</l>
<l>d'esser ognor ti glorii</l>
<l>ai preghi inessorabile</l>
<l>di chi t'adora e seguita?</l>
<l>Dimmi qual serpe libica</l>
<l>ti fu nutrice e balia?</l>
<l>Suggesti il latte barbaro</l>
<l>dele fere d'Armenia?</l>
<l>Bevesti il ghiaccio scitico</l>
<l>là su i monti iperborei?</l>
<l>Del seme empio di Cerbero</l>
<l>ti generò Tesifone?</l>
<l>O traesti l'origine</l>
<l>da qualche dura pomice?</l>
<l>Sei tu del freddo Caucaso</l>
<l>forse macigno o selice?</l>
<l>Ma se sei marmo o porfido,</l>
<l>come sì lieve e mobile</l>
<l>voli innanzi al mio correre? –.</l>
<l>Così le dice, e destro intanto et agile</l>
<l>con quel caprigno piè, ch'a par d'un folgore</l>
<l>presto, leggiero, impetuoso e lubrico</l>
<l>per quelle balze e quelle rupi sdrucciola,</l>
<l>se stesso a più poter sforza e sollecita,</l>
<l>ferito il fianco dagli acuti stimuli</l>
<l>del pungente desio, bramoso e cupido</l>
<l>per ritenerla, o d'afferrarle l'abito,</l>
<l>o dela treccia, che disciolta sventola,</l>
<l>dar pur di piglio al'oro crespo e lucido.</l>
<l>Non n'era omai lontan già lungo spazio,</l>
<l>già del fiume Ladon l'avea su 'l margine</l>
<l>quasi raggiunta, e la feria con l'alito,</l>
<l>e già la man le distendea su l'omero,</l>
<l>quando alfin stanca e sbigottita e pavida</l>
<l>la giovinetta alzò con voce debile</l>
<l>chiamando a suo favor la diva Ortigia,</l>
<l>al ciel le luci rugiadose e turgide.</l>
<l>E le palustri sue sorelle prossime</l>
<l>pregò con note dolorose e fervide</l>
<l>a volerla campar dala libidine</l>
<l>del troppo osceno e temerario Satiro,</l>
<l>ch'oltr'ogni meta ala sfrenata audacia</l>
<l>licenzioso omai sciolte le redine,</l>
<l>di quel fior virginal, che tanto apprezzasi,</l>
<l>esser volea violator sacrilego.</l>
<l>Et ecco allor nel terren molle et umido</l>
<l>tenacemente il vago piè s'abbarbica,</l>
<l>le chiome, ch'eran bionde, ecco verdeggiano,</l>
<l>già s'induran le polpe e l'ossa solide</l>
<l>apparendo di fuor si fan più picciole,</l>
<l>con spessi groppi le giunture annodansi,</l>
<l>le verdi spoglie in foglie si trasformano,</l>
<l>e 'l bel corpo divien canna volubile.</l>
<l>Chi può narrar come confuso e stupido</l>
<l>di meraviglia, anzi di doglia attonito</l>
<l>al repentino caso, alo spettacolo</l>
<l>sovra natura, oltr'ogni fede insolito,</l>
<l>rimase (lasso lui) lo dio salvatico?</l>
<l>Stassi lung'ora taciturno e mutolo,</l>
<l>e senza spirto e senza senso immobile,</l>
<l>poi di furor trabocca in tanta furia,</l>
<l>che stride e mugge orribilmente et ulula,</l>
<l>sparge a terra per ira e sfronda e lacera</l>
<l>la ghirlanda, ch'egli ha di pini e d'ebuli,</l>
<l>né vuol mai più che la sua testa adornino</l>
<l>edre, o mortelle, né viticci, o ferule.</l>
<l>Sol a lei, che cangiata in altra imagine,</l>
<l>commossa ad or a or da l'aura instabile</l>
<l>agevolmente si ripiega et agita,</l>
<l>tondendo il crine, il proprio crine implicane.</l>
<l>La rimira, la tocca, e spesso stringela,</l>
<l>e mentre d'abbracciarla il cor non sazia,</l>
<l>ode un sussurro estenuato e fievole,</l>
<l>che dolcemente par che si ramarichi,</l>
<l>et è lamento di quell'alma misera,</l>
<l>che 'n uscir fuor del suo corporeo carcere,</l>
<l>spirando i fiati degli estremi aneliti,</l>
<l>dal cavo seno, e dale membra vacue</l>
<l>tragge sospir che gorgogliando fremono.</l>
<l>Allora il duolo in lui cede al'industria</l>
<l>e del germe novel troncando i gettiti,</l>
<l>pietoso amante et ingegnoso artefice</l>
<l>di propria mano ne compone e fabrica</l>
<l>(benché selvaggio) un istromento nobile,</l>
<l>ch'ebbe pur di Siringa il nome e 'l titolo.</l>
<l>Oggi Sampogna per le selve italiche</l>
<l>de' toscani pastor l'appella il popolo.</l>
<l>Sette bocciuoli acconci in bella serie,</l>
<l>che di misura diseguale e varia</l>
<l>hanno proporzion pari e concordia,</l>
<l>con molle cera e ben tenace e candida</l>
<l>commette sì che quasi scala armonica</l>
<l>l'un de l'altro maggior saglion per ordine.</l>
<l>Comincia poscia il sonatore arcadico</l>
<l>di quell'arnese ai boschi ancora incognito</l>
<l>l'artificio a provar novo e piacevole;</l>
<l>e mentre con la bocca enfiata e tumida</l>
<l>i sonori registri accorda e tempera,</l>
<l>fuor dele canne del suo spirto gravide</l>
<l>sente uscir, quasi di concento angelico</l>
<l>sinfonia rara e melodia mirabile,</l>
<l>e doglioso formar di voce trepida</l>
<l>un tremolio, che 'n suon sottile e stridulo</l>
<l>dolcemente languisce e geme e mormora.</l>
<l>Et è pur sì crudel l'amata femina,</l>
<l>che qualor per sonar le labra appressavi</l>
<l>fugge da lor, quasi i suoi baci abomini,</l>
<l>come fuggia quand'ebbe umana effigie.</l>
<l>Ecco il meschin, qual forsennato e stolido,</l>
<l>vagando va per l'ampia valle, et eccolo</l>
<l>ch'assiso alfin là dove l'onda liquida</l>
<l>rompe la riva e la scoscende in angolo,</l>
<l>solo, pensoso, afflitto e maninconico,</l>
<l>et appoggiato a un nero tronco d'elice</l>
<l>accompagnando canzonette e frottole</l>
<l>al dolce suon dela canora arundine,</l>
<l>ne trae con queste note arguti numeri.</l>
<l>– Uscite, o gemiti,</l>
<l>accenti queruli,</l>
<l>lamenti flebili,</l>
<l>fuor dele viscere.</l>
<l>Correte, o lagrime,</l>
<l>fontane torbide</l>
<l>e 'n pioggia tepida,</l>
<l>per gli occhi languidi</l>
<l>stillate l'anima.</l>
<l>Portate, o zefiri,</l>
<l>il mesto annunzio</l>
<l>per tutta Arcadia,</l>
<l>e questo spirito</l>
<l>tra' vostri sibili</l>
<l>confuso vadane.</l>
<l>Prendete, o calami,</l>
<l>dolci reliquie</l>
<l>del mio bell'idolo,</l>
<l>quel giusto debito,</l>
<l>che pagar licemi.</l>
<l>Sospiri e fremiti,</l>
<l>ch'ognor da' mantici</l>
<l>del petto essalano,</l>
<l>d'auretta musica</l>
<l>gonfino gli organi</l>
<l>dela mia fistula,</l>
<l>sìche in memoria</l>
<l>del caso tragico</l>
<l>al nostro piangere</l>
<l>con rauco strepito</l>
<l>sempre risonino.</l>
<l>Foreste tacite,</l>
<l>muti silenzii,</l>
<l>orrori inospiti,</l>
<l>spelonche orribili,</l>
<l>profondi baratri</l>
<l>di fere estranie,</l>
<l>erbette floride,</l>
<l>aurette placide,</l>
<l>fioretti teneri;</l>
<l>limpidi rivoli,</l>
<l>fertili pascoli,</l>
<l>frassini e platani,</l>
<l>roveri e salici,</l>
<l>edere e pampini,</l>
<l>satiri e driadi;</l>
<l>ramuscelli tremuli,</l>
<l>augelletti garruli,</l>
<l>rupi concave,</l>
<l>secretarie</l>
<l>solitarie</l>
<l>del mio misero</l>
<l>infortunio,</l>
<l>poiché vogliono</l>
<l>stelle perfide,</l>
<l>che 'n perpetuo</l>
<l>resti vedovo</l>
<l>d'ogni giubilo,</l>
<l>siate (pregovi)</l>
<l>testimonii</l>
<l>de l'essequie</l>
<l>ch'oggi celebro</l>
<l>non al tumulo</l>
<l>del suo cenere,</l>
<l>ma del povero</l>
<l>dio di Menalo,</l>
<l>ch'è cadavere</l>
<l>miserabile,</l>
<l>e sostentasi</l>
<l>per miracolo;</l>
<l>e 'n quest'ultimo</l>
<l>grave essizio</l>
<l>brama ch'Atropo</l>
<l>ala linea</l>
<l>del suo vivere,</l>
<l>che dee scorrere</l>
<l>tutti i secoli,</l>
<l>ponga termine. –</l>
<l>Qui tacque, e venne meno e i Fauni e i Genii,</l>
<l>le pietose Napee, l'amiche Oreadi</l>
<l>a stuolo a stuolo e le vicine Naiadi,</l>
<l>ch'avean, rapite dal suo dolce cantico,</l>
<l>del'ombroso Liceo lasciato il vertice,</l>
<l>e fatto d'ognintorno al cantor ottimo</l>
<l>per ascoltarlo, un bel teatro publico,</l>
<l>senz'altro indugio a consolarlo corsero,</l>
<l>e con soavi e generosi calici,</l>
<l>e con capaci e ben ripiene ciottole</l>
<l>di rubino stillante e di topazio,</l>
<l>che giocondo inventor dela vendemia,</l>
<l>avea dianzi dal'uve espresso Bromio,</l>
<l>il ristoraro e 'l confortaro a sorgere,</l>
<l>e di quel dolce suo novo essercizio,</l>
<l>l'uso da lui per celebrarlo appresero.</l>
</lg>
</div2>

<div2 type="poesia">
<head>Piramo e Tisbe</head>
<head>Idillio 8</head>
<lg type="non-definito">
<l>Voglio pianger cantando</l>
<l>di Piramo e di Tisbe</l>
<l>e gli amori e la morte.</l>
<l>Ascoltino il mio canto</l>
<l>sol gli amanti fedeli,</l>
<l>ch'uditor, che spregiasse</l>
<l>un vero amor gentile,</l>
<l>faria languir lo stile.</l>
<l>Prendi Musa selvaggia</l>
<l>la tua flebil siringa,</l>
<l>e narra il fiero caso</l>
<l>de' duo malnati, in cui</l>
<l>una gioia immatura</l>
<l>partorì doglia eterna.</l>
<l>E se dipinger vuoi</l>
<l>quanto conviensi, al vivo</l>
<l>questa istoria pietosa,</l>
<l>lascia le proprie tue</l>
<l>dolci parole usate,</l>
<l>e chiedile dolenti</l>
<l>ala mia sorte trista.</l>
<l>E tu Ninfa celeste,</l>
<l>da cui pende, a cui sola</l>
<l>questa vita soggiace,</l>
<l>e sotto i cui begli occhi</l>
<l>il perderla è guadagno,</l>
<l>del tuo favor deh tanto</l>
<l>prestami, quanto esprima</l>
<l>del'infelice coppia</l>
<l>i tragici accidenti,</l>
<l>i cui duri tormenti</l>
<l>furo al mondo i maggiori,</l>
<l>eccetto i miei dolori.</l>
<l>Ne la città, che cinse</l>
<l>di sì mirabil muro</l>
<l>l'ambiziosa erede</l>
<l>del magnanimo Nino,</l>
<l>nacquero pari entrambo</l>
<l>di bellezza e d'etate</l>
<l>due care e nobil alme,</l>
<l>fanciulla e garzonetto;</l>
<l>e nacque al nascer loro</l>
<l>Amor con essi insieme,</l>
<l>che l'amorosa fede</l>
<l>tenne in lor sempre viva</l>
<l>dala cuna al sepolcro.</l>
<l>Pose tanto in costoro</l>
<l>di grazia e di vaghezza</l>
<l>cortesia di Natura,</l>
<l>che non è meraviglia,</l>
<l>s'a l'altre doti intenta,</l>
<l>non lasciò loco in loro</l>
<l>capace di ventura.</l>
<l>Piramo ei nome avea,</l>
<l>ella Tisbe era detta.</l>
<l>Il giovane n'ardea,</l>
<l>n'ardea la giovinetta.</l>
<l>Eran su l'età fresca</l>
<l>pargoletti et acerbi,</l>
<l>ma là dove mancava</l>
<l>la grandezza de' corpi,</l>
<l>supplivano de' cori</l>
<l>le piaghe smisurate;</l>
<l>e 'l difetto degli anni</l>
<l>empiva amor adulto,</l>
<l>amor intempestivo,</l>
<l>ch'ai lor crescenti ardori</l>
<l>diè di se stesso tanto,</l>
<l>che l'un voler da l'altro</l>
<l>giamai non si disgiunse.</l>
<l>Non stampavano ancora</l>
<l>d'orme perfette il suolo,</l>
<l>quando la viva stampa</l>
<l>dele bellezze amate</l>
<l>portaro impressa al core.</l>
<l>Quasi in un tempo istesso</l>
<l>aprir gli occhi ala luce</l>
<l>del publico pianeta,</l>
<l>et ai lampi novelli</l>
<l>del'amorosa face.</l>
<l>Gli lavaro in un punto</l>
<l>miste ai bagni materni</l>
<l>l'acque de' propri pianti.</l>
<l>Erano apena sciolti</l>
<l>dale tenaci fasce,</l>
<l>che più tenacemente</l>
<l>gli strinse aurea catena.</l>
<l>Cominciavano apena</l>
<l>a respirare a l'aura,</l>
<l>quando fur ben avezzi</l>
<l>a sospirar d'amore.</l>
<l>Quelle tenere membra,</l>
<l>che poteano mal ferme</l>
<l>reggersi in su le piante,</l>
<l>imparavano omai</l>
<l>a sostenere il peso</l>
<l>dele dolci fatiche.</l>
<l>Quelle lingue lattanti,</l>
<l>ch'esprimeano indistinti</l>
<l>bamboleggiando i detti,</l>
<l>sapean chiedere aita</l>
<l>ale pene de l'alma.</l>
<l>Tra quella casa e questa</l>
<l>era il confin traposto</l>
<l>d'una sottil parete,</l>
<l>ma questo cor da quello</l>
<l>divider non potea</l>
<l>intoppo ingiurioso.</l>
<l>Vivean col muro in mezo,</l>
<l>termine degli alberghi,</l>
<l>ma senza mezo o meta</l>
<l>consumavansi amando.</l>
<l>Se disuniva i corpi</l>
<l>confine invido avaro,</l>
<l>l'anime desiose</l>
<l>copulava la fede.</l>
<l>Ei la mirava al sole,</l>
<l>ma temea di sua vista</l>
<l>restar privo ale stelle.</l>
<l>Similemente in lei</l>
<l>temperava il diletto</l>
<l>il continuo sospetto,</l>
<l>che di perderlo avea.</l>
<l>Et egli et ella aprova</l>
<l>l'ore chiedeano al Cielo</l>
<l>tanto lunghe ala gioia,</l>
<l>quanto corte ala speme.</l>
<l>Con altri fanciulletti</l>
<l>ivano essercitando</l>
<l>gli scherzi puerili,</l>
<l>ma con loro giocando</l>
<l>fieramente scherzava</l>
<l>un fanciul cieco, e nudo.</l>
<l>Questi usava con essi,</l>
<l>coetaneo e compagno,</l>
<l>e ben ciascun di loro</l>
<l>(tranne la benda e l'ale)</l>
<l>potea parergli eguale.</l>
<l>O Tisbe e che sentiva</l>
<l>qualor più del costume</l>
<l>tardava un sol momento</l>
<l>Piramo a comparire;</l>
<l>e quale anco al'incontro</l>
<l>Piramo rimanea,</l>
<l>se Tisbe oltre l'usato</l>
<l>aspettar si facea.</l>
<l>O come vendicata</l>
<l>l'un contro l'altro avrebbe</l>
<l>la colpa del'indugio,</l>
<l>se colpa esser potesse</l>
<l>colà dove la pena</l>
<l>l'un per l'altro sofferta</l>
<l>avrebbe volentieri.</l>
<l>Le parole di foco,</l>
<l>che formavan sovente,</l>
<l>onde s'udia talvolta</l>
<l>sfavillar la favella,</l>
<l>non mentite, non finte,</l>
<l>e non eran ragioni</l>
<l>d'artificio composte,</l>
<l>ma naturali e pure,</l>
<l>quai le dettava apunto</l>
<l>simplicità d'affetto,</l>
<l>sol di quel mel condite,</l>
<l>che chiudean tra le labra,</l>
<l>uscian da' penetrali</l>
<l>del'alme innamorate.</l>
<l>Del'un la lingua Amore,</l>
<l>del'altra Amor la voce</l>
<l>move, articola e scioglie.</l>
<l>Amor in amboduo</l>
<l>vive e soggiorna. Or vedi</l>
<l>se chi per lui ragiona,</l>
<l>sa con accenti accorti</l>
<l>per lei risponder anco.</l>
<l>Non toglie intanto o scema</l>
<l>al'empia Gelosia</l>
<l>già l'impeto o la forza</l>
<l>la debil fanciullezza.</l>
<l>Rimira, osserva e spia</l>
<l>dove va il suo diletto,</l>
<l>e con cui s'accompagna,</l>
<l>invida la donzella,</l>
<l>non voglio dir gelosa,</l>
<l>che di ciò l'assecura</l>
<l>il saver d'esser bella.</l>
<l>Ma l'esser bella tanto,</l>
<l>tanto solo le giova,</l>
<l>quanto a Piramo piace.</l>
<l>Piramo, che la mira,</l>
<l>e la brama e l'adora,</l>
<l>stima d'esserne indegno,</l>
<l>né degno al mondo stima</l>
<l>occhio uman di mirarla.</l>
<l>Tutto il tempo perduto,</l>
<l>che 'n altro si dispensa,</l>
<l>che 'n parlarsi e mirarsi</l>
<l>vaneggiando e ridendo,</l>
<l>soglion con larga usura</l>
<l>risarcirlo piangendo.</l>
<l>Ridean, contenti e lieti</l>
<l>de' fanciulleschi amori</l>
<l>i vecchi genitori,</l>
<l>e quasi di sì fatti</l>
<l>amoretti vezzosi</l>
<l>pareano innamorati;</l>
<l>e di tanta strettezza</l>
<l>assai spesso per gioco</l>
<l>divisavano insieme,</l>
<l>onde senza divieto</l>
<l>durò per qualche giorni</l>
<l>di quell'età, che certo</l>
<l>per lor furo i migliori,</l>
<l>questa vita felice.</l>
<l>Ma giunti, ove fan gli anni</l>
<l>più vigorosi e fermi</l>
<l>d'amor negli altrui petti</l>
<l>le faville più vive,</l>
<l>sentiro in sé cangiarsi</l>
<l>i trastulli in affanni,</l>
<l>e quegli scherzi primi</l>
<l>in veri incendi e gravi</l>
<l>d'insopportabil fiamma.</l>
<l>E Fortuna rubella,</l>
<l>viè più in donar cortese,</l>
<l>che 'n conservar costante,</l>
<l>in su 'l dolce fiorire</l>
<l>del bel frutto promesso</l>
<l>portò tempesta amara.</l>
<l>Nacquero tra' parenti</l>
<l>inimicizie e risse,</l>
<l>onde quanto ne' figli</l>
<l>regnava amore e pace,</l>
<l>tanto i padri discordi</l>
<l>nutriro odio e disdegno.</l>
<l>Quinci avenne che tosto</l>
<l>fu lor vietato l'uso</l>
<l>dela cara e soave</l>
<l>domestichezza antica,</l>
<l>et ala verginella,</l>
<l>afflitta e sconsolata</l>
<l>dal paterno precetto</l>
<l>fu circoscritta e tolta</l>
<l>del sospirato oggetto</l>
<l>la vision beata.</l>
<l>Ahi stolto, ma chi chiuse</l>
<l>l'occasion d'un male,</l>
<l>viè maggior non pensando</l>
<l>l'aperse al danno estremo.</l>
<l>Entra il misero amante</l>
<l>in novelli martiri,</l>
<l>né gli sente già meno</l>
<l>l'altra misera, in cui</l>
<l>non è punto minore</l>
<l>la rabbia del'ardore.</l>
<l>Ella al'amor paterno</l>
<l>quantunque per natura</l>
<l>obligata si senta,</l>
<l>non è però, che d'ira</l>
<l>contro chi la produsse</l>
<l>tra sestessa non frema;</l>
<l>perché di quell'amore,</l>
<l>che verso lui la strinse</l>
<l>più naturale assai</l>
<l>è quel, che l'arde il core.</l>
<l>– Padre (dicea) non padre,</l>
<l>ma capital nemico,</l>
<l>posciach'ala pietate</l>
<l>e paterna et umana</l>
<l>contradice e repugna</l>
<l>la tua gran feritate;</l>
<l>tu, che 'l mio ben mi togli,</l>
<l>come non ti ricordi,</l>
<l>né pensi che colei</l>
<l>che viva hai sotterrata,</l>
<l>crudele, è quella istessa</l>
<l>che 'n vita hai generata?</l>
<l>Qual barbarica rabbia</l>
<l>giunse a sì fatto segno,</l>
<l>che struggesse il suo sangue?</l>
<l>Qual serpente, o qual fera</l>
<l>vive armata cotanto</l>
<l>di veleno e d'orgoglio,</l>
<l>ch'ala sua propria prole</l>
<l>procuri strazio e morte?</l>
<l>S'agli animali istessi,</l>
<l>a cui manca ragione,</l>
<l>ragione in ciò non manca,</l>
<l>dimmi, donde imparasti</l>
<l>d'incenerire un core,</l>
<l>che tu stesso creasti?</l>
<l>Perché l'esser mi desti,</l>
<l>s'esser devevi autore</l>
<l>del mio mortal feretro?</l>
<l>Perché titol t'usurpi</l>
<l>così dolce e pietoso,</l>
<l>s'incrudelir t'aggrada</l>
<l>ne le viscere tue?</l>
<l>Se per onore il fai,</l>
<l>vano pensier ti move,</l>
<l>ch'io disonor non veggio</l>
<l>più dannoso o più grave,</l>
<l>ch'una vita dolente,</l>
<l>tanto più che non ponno</l>
<l>semplici sguardi e cenni,</l>
<l>parolette e sorrisi,</l>
<l>recar biasmo, o vergogna.</l>
<l>Né sotto il ciel si trova</l>
<l>la maggior crudeltate,</l>
<l>che separar due alme,</l>
<l>che sono un'alma sola.</l>
<l>Se 'l fai per risanarmi</l>
<l>del'incurabil piaga</l>
<l>che mi sento nel fianco,</l>
<l>squarcia, sbranami il core,</l>
<l>dov'ha fatto radice</l>
<l>la passion profonda,</l>
<l>che 'l voler ne l'infermo</l>
<l>saldar una ferita</l>
<l>con riaprirne un'altra</l>
<l>assai più penetrante,</l>
<l>è rimedio indiscreto</l>
<l>di medico ignorante. –</l>
<l>Piramo in questo mentre</l>
<l>lontan dal suo bel foco</l>
<l>non ardea senza gelo.</l>
<l>Gelava di timore</l>
<l>temendo pur non fusse</l>
<l>questo divorzio oblio;</l>
<l>onde sentiasi il seno,</l>
<l>amatore inesperto,</l>
<l>percosso e lacerato</l>
<l>da martelli e da chiodi,</l>
<l>spine, vipere e sferze,</l>
<l>amorosi flagelli</l>
<l>d'animo desperato.</l>
<l>Tanto fuor di se stesso,</l>
<l>quanto dentro al suo duolo,</l>
<l>– Lasso, lasso (dicea)</l>
<l>più ch'amor è il mio male.</l>
<l>Io amo, s'altri amaro.</l>
<l>S'altrui disgiunse amore</l>
<l>dal'amate bellezze,</l>
<l>io ne vivo disgiunto.</l>
<l>Ma 'l male, oimè, ch'io soffro,</l>
<l>paragon non ritrova!</l>
<l>Perché chi fece al mondo</l>
<l>giamai maggior acquisto,</l>
<l>perdita mai non fece</l>
<l>di tanto ben, quant'io.</l>
<l>La beltà, ch'io sospiro,</l>
<l>mirar senza godere,</l>
<l>dico solo il mirarla</l>
<l>è maggior gloria assai,</l>
<l>che di color, cui lice</l>
<l>godere e possedere;</l>
<l>onde quanto è maggiore</l>
<l>la gloria che perdei,</l>
<l>tanto è maggior la pena</l>
<l>del'averla perduta.</l>
<l>Dove sei Tisbe mia?</l>
<l>Crederesti tu mai</l>
<l>ben mio, che 'l mio morire</l>
<l>cominciò da quell'ora,</l>
<l>che lasciai di vederti?</l>
<l>In quel punto che diede</l>
<l>principio iniqua sorte</l>
<l>ala tua dipartita,</l>
<l>ebbe fin la mia vita.</l>
<l>Ma vo meco dubbioso</l>
<l>qual sia maggior pensando,</l>
<l>il dolore e 'l martire,</l>
<l>che de' begli occhi il raggio</l>
<l>nascondendo mi dai,</l>
<l>o 'l piacer e 'l gioire,</l>
<l>che provar mi facesti</l>
<l>qualvolta ti mirai.</l>
<l>Nol so, so ben, ch'io moro,</l>
<l>se più tarda a svelarsi</l>
<l>da questa nube oscura</l>
<l>lo splendor, che m'aviva.</l>
<l>Scopri quel chiaro lampo,</l>
<l>che m'abbarbaglia e piace,</l>
<l>luce di queste luci,</l>
<l>che quantunque io ne pera</l>
<l>in qual forma, in qual vista</l>
<l>morte qualora uccide</l>
<l>può mai venir più bella? –</l>
<l>In tal guisa penando</l>
<l>languia di vita in forse</l>
<l>la coppia addolorata;</l>
<l>quella in tenebre cieche</l>
<l>di pensieri, e di doglie</l>
<l>per l'ecclisse importuna</l>
<l>del suo terreno sole;</l>
<l>questi in turbini, e piogge</l>
<l>di lagrime angosciose,</l>
<l>ch'addusse al suo sereno,</l>
<l>repentina procella;</l>
<l>et ambo rimembrando</l>
<l>le passate dolcezze,</l>
<l>perché raddoppia il male</l>
<l>la memoria del bene,</l>
<l>in sì penoso stato</l>
<l>aggiungean doglia a doglia.</l>
<l>Ma che non trova o scopre</l>
<l>Amor sagace e scaltro?</l>
<l>Qual benda può, qual velo</l>
<l>l'occhio appannargli in guisa,</l>
<l>che per tutto non miri?</l>
<l>Perché l'industria è figlia</l>
<l>dela necessitate,</l>
<l>e 'l bisogno ingegnoso</l>
<l>rende altrui spesso accorto,</l>
<l>né giamai cosa alcuna</l>
<l>dove inclina il desio</l>
<l>fa difficile Amore,</l>
<l>Tisbe, che cerca modo</l>
<l>da parlar al garzone,</l>
<l>ecco alfin lo ritrova</l>
<l>dove lo spera meno;</l>
<l>e com'egro talora</l>
<l>abbandonato in tutto</l>
<l>da' fisici più saggi,</l>
<l>quando già moribondo</l>
<l>di sanità despera,</l>
<l>un'erba a caso colta</l>
<l>gli dà salute intera,</l>
<l>così la curiosa,</l>
<l>e cauta fanciulletta,</l>
<l>mentre la morte attende,</l>
<l>da un insensibil muro</l>
<l>quella pietate ottiene,</l>
<l>che 'l petto alpestro e duro</l>
<l>del genitor le nega.</l>
<l>Nel muro, che commune</l>
<l>le due case divide,</l>
<l>pon lo sguardo e la mente,</l>
<l>e vede che sdruscito</l>
<l>in parte assai riposta</l>
<l>ne l'angol, che commette</l>
<l>dela camera avara</l>
<l>le malsane giunture,</l>
<l>apre fessura angusta.</l>
<l>Non credo già, che prima</l>
<l>quel pelo il muro avesse,</l>
<l>ma che di lei pietoso</l>
<l>in quel punto s'aprisse</l>
<l>per dar loco et uscita,</l>
<l>ond'essalar potesse</l>
<l>dela fiamma rinchiusa</l>
<l>la perigliosa arsura.</l>
<l>Quivi mentre l'accende</l>
<l>desire intolerante</l>
<l>di riveder colui,</l>
<l>che ciò non men desia,</l>
<l>eccolo, che cercando</l>
<l>pur qualch'astuta via</l>
<l>da ristorare i danni</l>
<l>dela perdita amara,</l>
<l>inaspettatamente</l>
<l>giunge a quel muro istesso</l>
<l>ne l'istesso spiraglio,</l>
<l>dove il suo ben l'attende.</l>
<l>Come nocchiero stanco</l>
<l>dopo lunga fortuna</l>
<l>volge a sereno raggio</l>
<l>di pacifica face</l>
<l>consolato la vista,</l>
<l>o come padre pio</l>
<l>figlio creduto estinto</l>
<l>in sanguinosa rissa</l>
<l>con lieti occhi piangenti</l>
<l>vivo, e sano rimira;</l>
<l>con tal affetto apunto</l>
<l>s'incontraro i desiri</l>
<l>de' duo, ne le cui brame</l>
<l>l'indugio del conforto</l>
<l>facea maggior la gioia.</l>
<l>Vedelo Tisbe, e 'n dubbio</l>
<l>tra 'l sì e 'l no, se sia</l>
<l>o pur non sia quel desso,</l>
<l>colui, ch'ella ognor vede</l>
<l>lontano con la mente,</l>
<l>or di veder presente</l>
<l>agli occhi suoi non crede.</l>
<l>Stupido, et incapace</l>
<l>di tanto bene offerto</l>
<l>Piramo in lei s'affissa.</l>
<l>Stupor, letizia, angoscia,</l>
<l>sospir, gemiti, e cenni,</l>
<l>confusion d'affetti</l>
<l>dolcemente penosi,</l>
<l>parosismi amorosi,</l>
<l>estasi repentine,</l>
<l>sovrasalti, accidenti,</l>
<l>pasimi, svenimenti,</l>
<l>tenerezze, languori,</l>
<l>alterar di colori,</l>
<l>palpitar, sbigottire,</l>
<l>segni, motivi, e sensi</l>
<l>facili da sentire</l>
<l>impossibili a dire,</l>
<l>parlano in lor tacendo;</l>
<l>e ragionando l'alme,</l>
<l>ammutiscon le bocche,</l>
<l>perch'agli eccessi immensi</l>
<l>degli estremi diletti</l>
<l>fansi di foco i petti,</l>
<l>ma di ghiaccio le lingue.</l>
<l>Poic'hanno ai cupid'occhi</l>
<l>alquanto sodisfatto,</l>
<l>ecco Piramo piglia</l>
<l>pur la parola e dice:</l>
<l>– Con qual groppo tenace</l>
<l>colui, che 'l cor mi lega,</l>
<l>or dela lingua ancora</l>
<l>la libertà m'annoda?</l>
<l>E chi tronca le note</l>
<l>a quel che mi rapisce</l>
<l>impeto violento,</l>
<l>sìch'io voglio, né vaglio</l>
<l>esprimer ciò che sento?</l>
<l>Benché quand'anco avessi</l>
<l>spedita la favella,</l>
<l>picciola parte e breve</l>
<l>de' sentimenti miei</l>
<l>distinguer non saprei.</l>
<l>Che congiura crudele</l>
<l>d'Amor e di Fortuna?</l>
<l>Ch'un sì rigido muro</l>
<l>difenda e proibisca</l>
<l>agli occhi il contemplare,</l>
<l>e ch'un freno sì duro</l>
<l>contenda et impedisca</l>
<l>ala lingua il parlare,</l>
<l>ecco pur vi riveggio</l>
<l>luci, che mi beate.</l>
<l>Ecco, ho pur tempo, e loco</l>
<l>da disfogar alquanto</l>
<l>le faville del core.</l>
<l>Cessino affanni e guai,</l>
<l>poiché più nulla omai</l>
<l>da desiar m'avanza;</l>
<l>né più (così m'appago</l>
<l>del ben, che mi contenta)</l>
<l>di desiar desio.</l>
<l>Oimè, s'io mi rivolgo</l>
<l>alo stato dolente,</l>
<l>in cui dianzi mi vidi</l>
<l>privo de' tuoi begli occhi,</l>
<l>e contemplo il presente,</l>
<l>in cui ti miro e parlo,</l>
<l>vita del viver mio,</l>
<l>paragonando insieme</l>
<l>col tormento il diletto,</l>
<l>non umano intelletto,</l>
<l>non è senso mortale</l>
<l>che di questa, o di quella</l>
<l>passion senza modo</l>
<l>le dismisure estreme</l>
<l>di giudicar presuma.</l>
<l>E s'ala lontananza,</l>
<l>infallibile tocco</l>
<l>d'ogni amor vero e fido,</l>
<l>vuoi la mia fé provare,</l>
<l>l'oro è basso metallo</l>
<l>per poterlo agguagliare.</l>
<l>Ma ciò si taccia, e mentre</l>
<l>Amor tanta ventura</l>
<l>al tuo fedel concede,</l>
<l>ceda agli occhi la lingua.</l>
<l>Occhi miei lieti e paghi,</l>
<l>voi, cui dato è godere</l>
<l>quell'oggetto felice,</l>
<l>per crescere il piacere</l>
<l>ingannate voi stessi,</l>
<l>imaginando intanto</l>
<l>di non avere almeno</l>
<l>a perderlo sì tosto –.</l>
<l>La vergine a quel dire</l>
<l>dir non so che volea.</l>
<l>Cominciò mille volte,</l>
<l>altrettante ristette,</l>
<l>e 'n ciò chiaro mostrava,</l>
<l>che tanto non sapea</l>
<l>dir d'amar, quanto amava.</l>
<l>– È possibil (dicea)</l>
<l>ch'abbi tu tanti giorni</l>
<l>senza sentir favilla</l>
<l>del foco, che mi strugge,</l>
<l>indugiato a vedermi?</l>
<l>O la memoria forse</l>
<l>discortese e sleale</l>
<l>ha trascurato l'uso</l>
<l>talor di visitarmi</l>
<l>almen con la membranza?</l>
<l>Ma favelliam pur d'altro;</l>
<l>ciò non cercar mi giova,</l>
<l>peròch'ad alma posta</l>
<l>tra credenza e sospetto</l>
<l>sempre il dubbio del male</l>
<l>porta minor tormento,</l>
<l>che non fa la certezza.</l>
<l>Quante volte temendo</l>
<l>d'averti già perduto</l>
<l>per altra, oimè, più cara,</l>
<l>ma men fedele amante,</l>
<l>solo al'altrui bellezza</l>
<l>tutta recai la colpa</l>
<l>del'incostanza tua?</l>
<l>Quante volte affidata</l>
<l>da speme lusinghiera,</l>
<l>ti figurava poi</l>
<l>il più fido e costante</l>
<l>del'amoroso regno?</l>
<l>Di' tu, Piramo, or quale</l>
<l>d'amor fu maggior segno?</l>
<l>Dirai che fu maggiore</l>
<l>fidar ne la tua fede,</l>
<l>ma io questo ti nego,</l>
<l>perché raro si vede</l>
<l>se non sol colà, dove</l>
<l>mancò talvolta amore,</l>
<l>sovrabondar fidanza.</l>
<l>Comunque però sia,</l>
<l>o ch'io speri o desperi</l>
<l>o confidi o diffidi,</l>
<l>o mi viva o mi mora,</l>
<l>o mi manchi allegrezza,</l>
<l>o m'avanzi tristezza,</l>
<l>più che me stessa io t'amo.</l>
<l>S'udrai tal volta a caso</l>
<l>celebrar mai fermezza,</l>
<l>credi ch'esser non pote</l>
<l>altra, se non la mia.</l>
<l>Ma già partir conviemmi;</l>
<l>ahi, con qual core il dico?</l>
<l>Lassa, il poter partire</l>
<l>dal tuo cospetto è quanto</l>
<l>poter viver partendo.</l>
<l>Mira, Piramo, mira</l>
<l>come preste e veloci</l>
<l>passan volando in breve</l>
<l>del tuo commercio l'ore;</l>
<l>e con che lento passo</l>
<l>il pigro andar trattiene</l>
<l>un solo, un sol momento</l>
<l>dela tua dura absenza.</l>
<l>Ti lascio, io vado, io parto.</l>
<l>Che hai ben mio? che senti?</l>
<l>Sarà presto il ritorno.</l>
<l>Par ti s'oscuri il giorno</l>
<l>quand'io da te sparisco:</l>
<l>rimanti, ah, perché piagni?</l>
<l>Lascia il pianto, se m'ami,</l>
<l>che ogni stilla de' rivi,</l>
<l>che spargono i tuoi lumi,</l>
<l>è un mare di martiri,</l>
<l>che mi sommerge l'alma</l>
<l>nel fondo del'angosce. –</l>
<l>Diss'egli – Anima cara –</l>
<l>ma non passò più oltre,</l>
<l>ch'un singhiozzo profondo</l>
<l>gli tagliò la parola.</l>
<l>Ella che lo consola,</l>
<l>e 'l prega che non pianga,</l>
<l>non men piangendo versa</l>
<l>lagrime sconsolate.</l>
<l>Per casa intanto s'ode</l>
<l>non so che di scompiglio,</l>
<l>onde convien malgrado,</l>
<l>ch'a spedirsi sien presti.</l>
<l>S'accomiatan con gli occhi,</l>
<l>occhi con occhi soli,</l>
<l>soli sguardi con sguardi,</l>
<l>che questi d'amor sono</l>
<l>i saluti e i congedi.</l>
<l>Poiché sono in disparte</l>
<l>l'un dal'altro divisi,</l>
<l>contener non si sanno</l>
<l>su la speranza, c'hanno</l>
<l>di tosto rivedersi.</l>
<l>Apena son partiti,</l>
<l>che dal'indugio stanchi</l>
<l>al ritornar pensando</l>
<l>discorron tra se stessi,</l>
<l>e dice ciascun d'essi:</l>
<l>– Che refrigerio scarso</l>
<l>si dona a tanto foco?</l>
<l>Perché durò sì poco</l>
<l>quella volubil ora</l>
<l>dela dolce dimora,</l>
<l>del cui piacer fugace</l>
<l>gustato, e non goduto,</l>
<l>al desiderio fora</l>
<l>il secolo un minuto? –</l>
<l>Quindi al'usato foro</l>
<l>pur si traean da capo.</l>
<l>Quando l'un vi veniva,</l>
<l>l'altro apunto arrivava:</l>
<l>mai né l'uno aspettava,</l>
<l>né l'altro differiva.</l>
<l>Senza alcun altro aviso</l>
<l>la volontà fervente,</l>
<l>amor impaziente</l>
<l>gli agguagliava del pari,</l>
<l>a guisa di due rote</l>
<l>d'oriuol ben temprato</l>
<l>che con alterni giri</l>
<l>volgendosi egualmente</l>
<l>danno al moto commune</l>
<l>regolata misura;</l>
<l>o pur come due cetre</l>
<l>armoniche e concordi,</l>
<l>che concertate insieme</l>
<l>in un tuono conforme,</l>
<l>con concento sonoro</l>
<l>si rispondon tra loro.</l>
<l>Oh quante volte, oh quante</l>
<l>maledicean quel muro,</l>
<l>biasmavan quel macigno</l>
<l>discortese e maligno,</l>
<l>ch'era al libero corso</l>
<l>de' lor desir focosi</l>
<l>freno, incontro e riparo.</l>
<l>Quante ancora in pregaro,</l>
<l>che quell'impedimento</l>
<l>rimovesse sol tanto,</l>
<l>che bastasse ad unire</l>
<l>volto con volto almeno,</l>
<l>se non seno con seno.</l>
<l>– Ahi pietra, ahi dura pietra,</l>
<l>(dicea Tisbe talora)</l>
<l>perché perché contendi</l>
<l>al'edra innamorata,</l>
<l>che non viva abbracciata</l>
<l>col tronco amato e caro?</l>
<l>Che se tra noi non fusse</l>
<l>un sì fatto ritegno,</l>
<l>foran viè più tenaci</l>
<l>di quel ch'Apollo diede</l>
<l>al suo fugace alloro,</l>
<l>verso colui ch'adoro</l>
<l>gli abbracciamenti, e i baci. –</l>
<l>– Ahi, sasso, ahi duro sasso,</l>
<l>(dicea Piramo ancora)</l>
<l>donar dono imperfetto,</l>
<l>far grazia non intera</l>
<l>non è, non è larghezza</l>
<l>di generosa mano.</l>
<l>Sostien ch'io goder possa</l>
<l>quel ben che mi mostrasti.</l>
<l>Non lasciar che si dica,</l>
<l>ch'a donar cominciasti,</l>
<l>e poi pentito, e fatto</l>
<l>di liberale avaro,</l>
<l>in su 'l meglio mancasti. –</l>
<l>Così dicean sovente,</l>
<l>e sovente piangendo</l>
<l>tentavan d'ammollire</l>
<l>di quel duro intervallo</l>
<l>le selci rigorose</l>
<l>con mille baci e mille;</l>
<l>con baci, che mandati</l>
<l>dagli avidi desiri,</l>
<l>su l'ali eran portati</l>
<l>da' fervidi sospiri,</l>
<l>peròche quella bocche,</l>
<l>che 'l muro dividea,</l>
<l>l'affetto congiungea.</l>
<l>Questo desir cocente</l>
<l>cotanto in lor s'acrebbe,</l>
<l>che non avendo morso</l>
<l>la ragion da frenarlo,</l>
<l>e stimando follia</l>
<l>il senso innebriato</l>
<l>mirarsi e non godersi,</l>
<l>per loro ultima doglia</l>
<l>presero alfin partito</l>
<l>di trovarsi soletti</l>
<l>pur quella notte istessa</l>
<l>ala fonte del Moro.</l>
<l>Sfortunato consiglio,</l>
<l>in cui chiara pur troppo</l>
<l>sua qualità mostraro</l>
<l>amore e giovinezza;</l>
<l>ond'ebbe invida sorte</l>
<l>occasion ben presta</l>
<l>di schernir la speranza.</l>
<l>Miseri, a cui quel giorno</l>
<l>infelice et infausto,</l>
<l>ch'a sì lunghe procelle</l>
<l>devea portar lo scampo,</l>
<l>portò crudele e forte</l>
<l>il naufragio, e la morte.</l>
<l>Vivean senza riposo,</l>
<l>et a questo et a quella</l>
<l>già rincresceva il die,</l>
<l>fastidiva la luce.</l>
<l>Desiavan la notte,</l>
<l>sospiravan le stelle,</l>
<l>riprendevano il sole,</l>
<l>ch'iva tardi a corcarsi,</l>
<l>bestemmiavano il tempo,</l>
<l>che per rapir le gioie</l>
<l>era lieve al fuggire,</l>
<l>ma per recarle altrui</l>
<l>era zoppo al venire.</l>
<l>Né sapeano i meschini,</l>
<l>che quell'ora fatale,</l>
<l>ch'Amor lor ritardava,</l>
<l>Atropo accelerava.</l>
<l>Tra le dilazioni</l>
<l>quanto il desir più avampa,</l>
<l>tanto il timor più gela.</l>
<l>Tutti i perigli, e i casi</l>
<l>di sciagura, e di danno,</l>
<l>che succeder potranno,</l>
<l>fansi a Piramo innanzi,</l>
<l>pensa se la fanciulla</l>
<l>sarà costante, e salda;</l>
<l>se lascerà dormendo,</l>
<l>ingannarsi dal sonno;</l>
<l>se fia che sen'accorga</l>
<l>l'un e l'altro parente;</l>
<l>s'altra importuna gente</l>
<l>scontrerà per camino;</l>
<l>s'avravvi alcun vicino,</l>
<l>che 'n su l'uscir la veggia.</l>
<l>Tisbe altrettanto ondeggia</l>
<l>tra dubbiosi pensieri,</l>
<l>rivolgendo pur seco</l>
<l>alcuna rea ventura</l>
<l>che quell'affar disturbi,</l>
<l>verrà, che s'attraversi;</l>
<l>o se non altro, forse,</l>
<l>faccia del'idol suo</l>
<l>intepidir nel core</l>
<l>il reciproco ardore,</l>
<l>perché meno altrui crede,</l>
<l>e meno s'assecura</l>
<l>del'altrui vera fede,</l>
<l>chi l'have in sé maggiore.</l>
<l>Quindi riprega Amore</l>
<l>ch'accorciando le lunghe</l>
<l>i sovrastanti rischi</l>
<l>agevolar gli piaccia.</l>
<l>Già l'ombra dela terra</l>
<l>per tutto intorno intorno</l>
<l>abbracciato avea 'l mondo.</l>
<l>In un oblio profondo</l>
<l>sommerse eran le genti.</l>
<l>Taceano gli elementi,</l>
<l>e da silenzio grave</l>
<l>le contrade occupate</l>
<l>pareano inabitate.</l>
<l>Sol dela dea d'Atene</l>
<l>lo svergognato augello</l>
<l>con lugubri garriti</l>
<l>l'annunzio presagiva</l>
<l>de' funesti successi.</l>
<l>Giacean dal sonno oppressi</l>
<l>i trascurati padri;</l>
<l>posava la famiglia,</l>
<l>le pigre ancelle e i servi</l>
<l>su l'oziose piume</l>
<l>de' domestici impacci</l>
<l>non prendean guardia o cura;</l>
<l>quando Tisbe la prima</l>
<l>sorse pian piano, e venne</l>
<l>dela camera a l'uscio.</l>
<l>Fu Tisbe la primiera,</l>
<l>di lui più diligente,</l>
<l>non già perché 'n lei fusse</l>
<l>maggior la passione,</l>
<l>ma sol perché 'n quel sesso</l>
<l>minor naturalmente</l>
<l>suol esser la ragione.</l>
<l>Fugge il timor gelato,</l>
<l>che l'amorosa fiamma</l>
<l>lo scaccia, anzi lo scalda</l>
<l>sìch'ardisce, quant'arde.</l>
<l>Se teme pur, non teme</l>
<l>la perigliosa uscita.</l>
<l>È sol timor geloso,</l>
<l>che Piramo ala fonte</l>
<l>dopo lungo aspettarla</l>
<l>non faccia indi partita.</l>
<l>Amor figlio d'un fabro,</l>
<l>d'ogni ferrato ordigno</l>
<l>ingegniero e maestro,</l>
<l>la guida e la consiglia,</l>
<l>e per entro i serragli</l>
<l>di propria man movendo</l>
<l>secreto e taciturno</l>
<l>il chiavistel notturno,</l>
<l>fa ch'incontri ad aprire</l>
<l>quelle infelici porte</l>
<l>onde passa ala morte.</l>
<l>Passa tentone al buio</l>
<l>fuor de' paterni tetti,</l>
<l>e con piante sospese</l>
<l>per le malnote strade</l>
<l>tanto s'aggira ch'esce</l>
<l>dela muta cittade.</l>
<l>Era allora Cintia apunto</l>
<l>nel colmo del suo mese,</l>
<l>e già sorta tenea</l>
<l>il vertice del cielo,</l>
<l>onde squarciando il velo</l>
<l>del'aria tenebrosa</l>
<l>parea quasi ch'avesse</l>
<l>il suo biondo fratello</l>
<l>di luce impoverito,</l>
<l>o che si fusse quello</l>
<l>per contrafar la suora,</l>
<l>d'argento travestito.</l>
<l>Nel celeste teatro</l>
<l>le notturne sculture</l>
<l>scintillavan sì pure,</l>
<l>che la misera Tisbe,</l>
<l>che qual fato malvagio,</l>
<l>fusse in lor non sapea,</l>
<l>mirandole dicea:</l>
<l>– Ecco il ciel fatto è spia</l>
<l>de' nostri dolci furti.</l>
<l>Ne' miei casi felici</l>
<l>vogliono ancor le stelle</l>
<l>vigilar spettatrici –.</l>
<l>Le campagne e le selve</l>
<l>mezo tra chiare e fosche</l>
<l>disvelate e distinte,</l>
<l>ma scolorate e tinte</l>
<l>dala luce e dal'ombra,</l>
<l>avean dele lor spoglie</l>
<l>cangiato in nero il verde.</l>
<l>Vacillavano i rami</l>
<l>e con fievol sussurro</l>
<l>da venticel soave</l>
<l>leggiermente agitate</l>
<l>tremolavan le fronde.</l>
<l>Gareggiavano i fiori,</l>
<l>gemme e fregi del prato,</l>
<l>con le pompe e i tesori</l>
<l>del padiglion stellato;</l>
<l>onde la fresca auretta</l>
<l>spargea per l'aria mille</l>
<l>mescolanze d'odori;</l>
<l>cose ch'ai mesti cori</l>
<l>et a chiunque infermo</l>
<l>del mal d'Amor languisce</l>
<l>soglion crescer la pena.</l>
<l>Dela luna serena</l>
<l>sotto il gelido raggio</l>
<l>la donzella sen giva,</l>
<l>quando udì non lontana</l>
<l>con un rauco rimbombo</l>
<l>mormorar la fontana.</l>
<l>Mira intorno e rimira</l>
<l>per quell'ombre solinghe,</l>
<l>né 'l suo bel sol vi scorge;</l>
<l>onde pensosa e trista</l>
<l>in un poggiuolo assisa</l>
<l>i lavori e gl'intagli</l>
<l>contemplando trattiensi</l>
<l>di quel tragico fonte.</l>
<l>Dala costa del monte</l>
<l>l'acqua limpida e tersa</l>
<l>prorompe in più ruscelli,</l>
<l>e per gradi di sasso</l>
<l>scendendo a balzo a balzo</l>
<l>entra in cupa conserva,</l>
<l>che nel capace ventre</l>
<l>tutta insieme l'accoglie,</l>
<l>poscia secretamente</l>
<l>per marmoreo canale</l>
<l>la manda, ove gran conca</l>
<l>sostien sovr'alte basi</l>
<l>duo simulacri sculti</l>
<l>di lucente alabastro,</l>
<l>Adone e Citerea.</l>
<l>L'una piove dagli occhi</l>
<l>filate a stilla a stilla</l>
<l>lagrimette d'argento.</l>
<l>L'altro dal fianco aperto</l>
<l>vena vivace e pura</l>
<l>di sangue cristallino.</l>
<l>Rotta l'onda ricade</l>
<l>in baccin di diaspro</l>
<l>e par che nel cadere</l>
<l>quasi con flebil voce</l>
<l>gorgogliando singhiozzi.</l>
<l>Stassi attonita e muta</l>
<l>a specolar intenta</l>
<l>del'istoria funebre</l>
<l>il doglioso mistero</l>
<l>la donna innamorata,</l>
<l>e dal'oscura vista</l>
<l>di quell'oggetto infausto</l>
<l>a' suoi dubbiosi amori</l>
<l>tragge augurio non lieto.</l>
<l>Tuttavia sospirosa</l>
<l>attende il fido amico,</l>
<l>ma seco si consola,</l>
<l>non poco ambiziosa,</l>
<l>ch'al destinato loco</l>
<l>egli l'ultimo vegna,</l>
<l>per poter poi vantarsi</l>
<l>d'averlo prevenuto</l>
<l>e per secura prova</l>
<l>di vera esperienza,</l>
<l>che 'l foco è in lei maggiore</l>
<l>testimon del'amore</l>
<l>portar la diligenza.</l>
<l>Umilmente il Ciel prega</l>
<l>che 'n breve ivi il conduca,</l>
<l>da per tutto l'ascolta,</l>
<l>ciò ch'ode, e ciò che vede</l>
<l>esser Piramo crede.</l>
<l>Già già di lui si lagna,</l>
<l>di pianto il sen si bagna,</l>
<l>sestessa sventurata</l>
<l>appella, e 'l suo fedele</l>
<l>negligente e crudele.</l>
<l>Se da liev'aura tocco</l>
<l>tenerello virgulto</l>
<l>fa svincolar le cime,</l>
<l>l'occhio, ch'adula al core,</l>
<l>al credulo pensiero</l>
<l>il falso persuade.</l>
<l>Se foglia a terra cade,</l>
<l>s'augel le penne move,</l>
<l>del suo venir s'avisa,</l>
<l>e tra sestessa dice:</l>
<l>– Grazie al cielo, è pur giunto,</l>
<l>io non so se m'inganno.</l>
<l>Se' tu Piramo mio,</l>
<l>ahi no, lassa, ch'io mento.</l>
<l>Tardar però non pote,</l>
<l>eccolo, il veggio, il sento,</l>
<l>o pur mosso dal vento</l>
<l>è un arbor, che si scote? –.</l>
<l>Così sola aspettando</l>
<l>lo spazio misurava,</l>
<l>i passi annoverava,</l>
<l>ch'eran quindi ala casa</l>
<l>di colui ch'aspettava.</l>
<l>Levavasi talvolta</l>
<l>frettolosa, inquieta,</l>
<l>poi tornava a sedersi</l>
<l>maninconica e mesta.</l>
<l>Ecco apparire in questa</l>
<l>con bocca sanguinosa</l>
<l>leonessa orgogliosa,</l>
<l>che leccandosi il muso</l>
<l>con la lingua tremenda</l>
<l>mostrava aver di fresco</l>
<l>uomo sbranato o fera.</l>
<l>L'apparenza feroce</l>
<l>pose tanto spavento</l>
<l>nel petto giovenile,</l>
<l>ne l'alma feminile,</l>
<l>che benché non bastasse</l>
<l>a discacciarne amore,</l>
<l>fu sì fatto il timore</l>
<l>almen, che lo sospese.</l>
<l>Né con altre difese</l>
<l>sapendosi schermire,</l>
<l>che con commetter solo</l>
<l>la sua salute al piede,</l>
<l>tosto a fuggir si diede</l>
<l>e con la faccia indietro,</l>
<l>e con le mani avante</l>
<l>pallidetta e tremante</l>
<l>drizzò tra le latebre</l>
<l>più condensate e chiuse</l>
<l>dele piante le piante;</l>
<l>e 'n guisa la confuse</l>
<l>la paura, e la fretta,</l>
<l>che lasciò 'l manto al suolo,</l>
<l>il manto, che fu poi</l>
<l>d'ogni suo mal cagione.</l>
<l>Giunta al manto la fera,</l>
<l>sfogò sua rabbia in esso,</l>
<l>et a quel modo istesso</l>
<l>in più pezzi stracciollo</l>
<l>com'a lei fatto avrebbe,</l>
<l>s'era tarda alo scampo.</l>
<l>Lascial di sangue pieno,</l>
<l>e con le labra immonde</l>
<l>poiché macchiate ha l'onde,</l>
<l>la dispietata belva</l>
<l>nel folto dela selva</l>
<l>prestamente s'imbosca.</l>
<l>Per l'aria ombrosa e fosca</l>
<l>Tisbe smarrita, in cui</l>
<l>s'è novamente aggiunto</l>
<l>al'orror dela notte</l>
<l>il terror dela morte,</l>
<l>quindi non lunge, lungo</l>
<l>la riva del'Eufrate,</l>
<l>mentre loco procaccia</l>
<l>da ricovrarsi in salvo,</l>
<l>vede aperta la bocca</l>
<l>d'una spelonca opaca,</l>
<l>là dove apena entrata,</l>
<l>le s'appresentan cose,</l>
<l>onde può ben ritrarre</l>
<l>i pronostici amari</l>
<l>del fiero essizio estremo.</l>
<l>Trova di neri marmi</l>
<l>mole illustre e superba,</l>
<l>la tomba, ove son l'ossa</l>
<l>(come narra lo scritto)</l>
<l>del gran re di Babelle,</l>
<l>d'imagini assai bella,</l>
<l>ma tutte dolorose,</l>
<l>in ogni parte incisa.</l>
<l>Quand'ella ivi s'affisa,</l>
<l>– Misera, che fia questo?</l>
<l>(tra sestessa ragiona)</l>
<l>quanto qui veggio e trovo</l>
<l>tutto sa di tristezza,</l>
<l>fonti di pianto e sangue,</l>
<l>giovani amanti uccisi,</l>
<l>crude fere omicide,</l>
<l>orror, furore e strage,</l>
<l>cadaveri e sepolcri.</l>
<l>Arrida pur il fato</l>
<l>ale nostre fortune. –</l>
<l>Il damigello intanto,</l>
<l>ch'ingannato dal tempo</l>
<l>stimò del suo partire</l>
<l>immatura ancor l'ora,</l>
<l>partesi alfine e lassa</l>
<l>le malguardate soglie,</l>
<l>ma con un tarlo al fianco</l>
<l>che ben pare indovino</l>
<l>del suo crudel destino,</l>
<l>subito uscito passa</l>
<l>per l'uscio del'albergo,</l>
<l>che fu suo paradiso,</l>
<l>e trovalo socchiuso,</l>
<l>onde tosto sospetta,</l>
<l>ch'ella è già prima uscita.</l>
<l>– O mia verace amica,</l>
<l>(seco dice) è pur vero,</l>
<l>ch'assai più di me avesti</l>
<l>sollecito il pensiero,</l>
<l>e la mia troppo sciocca</l>
<l>trascuragine ingrata</l>
<l>rinfacciar mi volesti.</l>
<l>O Tisbe, o Tisbe amata,</l>
<l>quand'io pur non t'amassi,</l>
<l>(che 'l non amarti tanto</l>
<l>possibile mi fora,</l>
<l>quanto il viver senz'alma)</l>
<l>sol per questa, ch'io scorgo,</l>
<l>presente affezzione</l>
<l>d'amarti a gran ragione</l>
<l>viè più che gli occhi miei</l>
<l>obligato sarei.</l>
<l>Oimè, ben temo ch'ella</l>
<l>con turbatetti rai</l>
<l>si mostrerà sdegnosa.</l>
<l>No, no, ch'ella è pietosa,</l>
<l>e sempre la trovai</l>
<l>benigna, come bella. –</l>
<l>Queste tacite cose</l>
<l>tra se stesso dicendo,</l>
<l>s'affrettava correndo,</l>
<l>finch'ala fonte giunse.</l>
<l>Ritrovò quivi giunto</l>
<l>le vestigia ancor fresche</l>
<l>dela fera superba,</l>
<l>insanguinata l'erba</l>
<l>col manto a lui ben noto</l>
<l>sovra il sanguigno prato</l>
<l>sconciamente squarciato.</l>
<l>Nocchier, mentre in bonaccia</l>
<l>solca l'onde tranquille,</l>
<l>se in non veduto scoglio</l>
<l>d'improviso s'incontra,</l>
<l>sì turbato non resta,</l>
<l>com'ei da gran tempesta</l>
<l>di timor, di cordoglio</l>
<l>assalito repente,</l>
<l>riman muto e dolente.</l>
<l>Cerca più oltre, e spia</l>
<l>per veder se s'inganna,</l>
<l>bramoso d'ingannarsi,</l>
<l>ma quanto più ricerca,</l>
<l>di ciò, che non desia</l>
<l>più viene ad accertarsi.</l>
<l>– Ahi la mia vita è morta, –</l>
<l>disse, e più in là non disse,</l>
<l>che 'l dolor, che 'l trafisse</l>
<l>chiuse al parlar la porta,</l>
<l>e cadde tramortito.</l>
<l>Dal suol verde e fiorito</l>
<l>il poverel si leva,</l>
<l>torna a risguardar l'orme,</l>
<l>scorge l'acque vermiglie,</l>
<l>riede due volte e due</l>
<l>a ravisar la vesta,</l>
<l>lasso, e pur raffigura</l>
<l>l'empia sua disventura</l>
<l>ai segni manifesta.</l>
<l>Manca il fiato ala voce,</l>
<l>manca la voce al pianto,</l>
<l>e manca il pianto agli occhi.</l>
<l>Gli occhi veggendo il caso,</l>
<l>che di lagrime è degno,</l>
<l>cheggiono umore al core.</l>
<l>Ma bench'egli il conceda,</l>
<l>il pianto è così scarso,</l>
<l>la voce è così tronca,</l>
<l>che non si può l'umore</l>
<l>tra le parole sparso</l>
<l>misurar col dolore.</l>
<l>Sì come un vasel pieno,</l>
<l>ch'abbia angusta la gola</l>
<l>a poco a poco versa</l>
<l>il licor, c'ha nel seno,</l>
<l>così quel core oppresso</l>
<l>da soverchi tormenti,</l>
<l>quando in maggior eccesso</l>
<l>abondano i torrenti,</l>
<l>e le lagrime ai lumi</l>
<l>corrono in larghi fiumi,</l>
<l>le stilla a filo a filo.</l>
<l>– Dunque Tisbe moristi?</l>
<l>rispondimi, ove sei?</l>
<l>(dicea) ma se colei,</l>
<l>ch'era sola il cor mio,</l>
<l>morì, come viv'io?</l>
<l>perché quest'alma anch'ella</l>
<l>non sen fuggì con lei?</l>
<l>E se pur sen fuggio,</l>
<l>come misero, come</l>
<l>senz'alma io parlo e piango?</l>
<l>Mi lasciò forse in vita,</l>
<l>morto senza morire,</l>
<l>acciò che 'n tal martire</l>
<l>io pianga e pianga tanto,</l>
<l>che mi disfaccia in pianto.</l>
<l>No, no, non me l'uccise</l>
<l>l'animale inumano,</l>
<l>che lasciò qui la traccia.</l>
<l>Io, io fui l'omicida,</l>
<l>ché dala mia tardanza</l>
<l>nacque la cagion vera</l>
<l>dela sua morte acerba.</l>
<l>Tardanza maledetta,</l>
<l>cor neghittoso e lento,</l>
<l>come la sua prestezza</l>
<l>fu amore e lealtate,</l>
<l>così la tua lentezza</l>
<l>fu inganno e tradimento.</l>
<l>Fui a lei traditore,</l>
<l>la cui bellezza è spenta,</l>
<l>traditore a me stesso,</l>
<l>che di cor mi son privo,</l>
<l>ad Amor, ch'è malvivo,</l>
<l>al mondo, che la perde.</l>
<l>O dele belle membra</l>
<l>fera divoratrice,</l>
<l>cruda, sì, ma felice</l>
<l>ne l'infelicitate</l>
<l>del gran dolor, ch'io sento,</l>
<l>se quel conoscimento,</l>
<l>ch'allora non avesti,</l>
<l>quando dela tua rabbia</l>
<l>cibo, oimè, la facesti,</l>
<l>ancor non ti mancasse</l>
<l>in saver qual tesoro</l>
<l>nel ventre tuo si chiuda,</l>
<l>non saresti sì cruda,</l>
<l>che ne l'istessa tomba</l>
<l>non sepellissi insieme</l>
<l>ancor la spoglia mia</l>
<l>per darle compagnia.</l>
<l>Vago ciel, chiare stelle,</l>
<l>ministre de' suoi mali,</l>
<l>e nemiche mortali</l>
<l>dele sembianze belle;</l>
<l>non si trovò pur una</l>
<l>fra tante e tante luci,</l>
<l>che le porgesse aita?</l>
<l>Ahi, la luce infinita,</l>
<l>che 'l vostro alto splendore</l>
<l>facea parer minore,</l>
<l>v'empie d'invidia e d'ira.</l>
<l>Oh luna, invida luna,</l>
<l>perché quando vedesti</l>
<l>venir l'orribil mostro</l>
<l>i rai non nascondesti?</l>
<l>Ma che? poco giovava,</l>
<l>che l'aria oscura e bruna</l>
<l>ad illustrar bastava</l>
<l>il lume de' begli occhi.</l>
<l>Fonte già di cristallo,</l>
<l>or da quel sangue bello,</l>
<l>smaltato di corallo,</l>
<l>dammene certo aviso,</l>
<l>chi m'ha il mio bene ucciso?</l>
<l>Dimmi, è morto il cor mio? –</l>
<l>Et allor il ruscello</l>
<l>parea gli rispondesse</l>
<l>con basso mormorio,</l>
<l>– morio Tisbe, morio. –</l>
<l>Questo et altro dicea</l>
<l>Piramo addolorato,</l>
<l>si lagnava del fato,</l>
<l>se stesso riprendea.</l>
<l>La spada, che pendea</l>
<l>dal cinto al manco lato,</l>
<l>trasse fuor desperato,</l>
<l>e tuttavia piangea.</l>
<l>Pose la punta al suolo,</l>
<l>sollevò gli occhi al cielo,</l>
<l>e disse in questa guisa:</l>
<l>– Se 'l tempo, che potrebbe</l>
<l>Tisbe mia, di ragione</l>
<l>concedermi natura,</l>
<l>bastasse in qualche parte</l>
<l>con lagrime a pagarte</l>
<l>quanto in amor ti deggio,</l>
<l>ben da bramar avrei</l>
<l>più vita per languire</l>
<l>che morte per finire.</l>
<l>Ma 'l corpo non val tanto,</l>
<l>ch'ognor piangendo possa</l>
<l>del'estinta mia fiamma</l>
<l>pagar pur una dramma</l>
<l>con mill'anni di pianto.</l>
<l>Su, su spada mia fida,</l>
<l>sii più di me leale,</l>
<l>con vendetta mortale</l>
<l>una mortal ferita</l>
<l>quel traditore uccida,</l>
<l>ch'uccise la mia vita;</l>
<l>perché non deve un spirto</l>
<l>cotanto innamorato</l>
<l>abitare in un corpo</l>
<l>sì poco aventurato.</l>
<l>Prendi benigna terra</l>
<l>il mio terrestre velo;</l>
<l>prendi malvagio Cielo</l>
<l>i lamenti e i sospiri,</l>
<l>tu dea de' miei desiri</l>
<l>volata al ciel d'amore,</l>
<l>prendi l'anima e 'l core. –</l>
<l>Avea, mentre parlava,</l>
<l>posato a terra il pomo,</l>
<l>e la punta rivolta</l>
<l>verso il fianco sinistro,</l>
<l>poi con voce interrotta</l>
<l>Tisbe tre volte a nome</l>
<l>fievolmente chiamando,</l>
<l>s'abbandonò sul brando.</l>
<l>Passò l'acuto ferro</l>
<l>dal costato ale spalle,</l>
<l>onde subito uscio</l>
<l>di sangue un caldo rio</l>
<l>ad innaffiar la valle.</l>
<l>Tisbe, che pur allora</l>
<l>arrivava anelante,</l>
<l>vide l'amato amante,</l>
<l>ch'avea dal fianco al tergo</l>
<l>la spada attraversata;</l>
<l>e come forsennata</l>
<l>gridò, – lassa, che veggio? –</l>
<l>Aprì gli occhi a quel grido</l>
<l>Piramo e si rivolse,</l>
<l>o Tisbe, indi dir volse.</l>
<l>Ma 'l bel nome perfetto</l>
<l>non poté proferire,</l>
<l>perché l'alma a l'uscire</l>
<l>sen portò via veloce</l>
<l>la parola e la voce.</l>
<l>E 'n voler così dire,</l>
<l>la Parca, ch'al donzello</l>
<l>tenea lo sguardo intento,</l>
<l>tra l'un e l'altro accento</l>
<l>pose l'empio coltello.</l>
<l>Con lui Tisbe s'abbraccia,</l>
<l>vede che gli occhi ei serra;</l>
<l>piombar si lascia a terra,</l>
<l>le bionde chiome straccia,</l>
<l>graffia la bella faccia.</l>
<l>– Oh, oh, come consente</l>
<l>(diceagli) iniqua sorte,</l>
<l>che possa un tanto foco,</l>
<l>Piramo mio, dar loco</l>
<l>al ghiaccio dela morte?</l>
<l>Ben mio, deh perché quando</l>
<l>uccider ti volesti,</l>
<l>me nel medesmo punto</l>
<l>ancor non uccidesti?</l>
<l>Gran torto mi facesti,</l>
<l>che se (come ben sai)</l>
<l>in tutti gli altri casi</l>
<l>indietro non rimasi,</l>
<l>non devevi giamai</l>
<l>senza me poi morire.</l>
<l>Se fosti discortese</l>
<l>a non chiamarmi teco,</l>
<l>or non essermi avaro</l>
<l>a negarmi l'emenda.</l>
<l>Lasciami loco almeno</l>
<l>in quel ferro crudele;</l>
<l>se non poté il bel seno</l>
<l>capirmi, or ch'è ferito,</l>
<l>capiscami la spada</l>
<l>del bel sen feritrice. –</l>
<l>Ciò dicendo s'inchina</l>
<l>sula bocca sfiorita,</l>
<l>e dale labra fredde</l>
<l>si compiace e le giova</l>
<l>rapir gli aridi baci.</l>
<l>Mira e tocca la piaga,</l>
<l>del sangue, che dilaga,</l>
<l>già spruzzata ha la gonna.</l>
<l>Alfin dal prato sorge</l>
<l>furiosa e baccante,</l>
<l>e lagrimando dice:</l>
<l>– Padre, tu che mi fosti</l>
<l>nemico sì rabbioso,</l>
<l>che non volesti mai</l>
<l>sì nobil giovinetto</l>
<l>congiungermi per sposo,</l>
<l>or guarda se la morte</l>
<l>ha dissolver potuto</l>
<l>quella fede incorrotta,</l>
<l>che si deve al consorte.</l>
<l>Vienne, vienne, e vedrai,</l>
<l>se ciò che non fe' il letto</l>
<l>per la paterna cura,</l>
<l>mercè di questa mano,</l>
<l>farà la sepoltura.</l>
<l>E te pietosa madre,</l>
<l>se la triste novella</l>
<l>ti ferirà l'orecchie</l>
<l>supplichevole prego,</l>
<l>ch'ad amboduo n'appresti</l>
<l>un avello commune,</l>
<l>acciò che come l'alme</l>
<l>furo unite vivendo,</l>
<l>così le spoglie insieme</l>
<l>sien sepolte morendo.</l>
<l>Notte chiara e serena,</l>
<l>foreste erme et oscure,</l>
<l>solitarie paure,</l>
<l>antri, fonti e ruscelli,</l>
<l>fiori, erbette, arboscelli,</l>
<l>siate voi dela pena,</l>
<l>ch'a morir mi conduce,</l>
<l>giudici e testimoni.</l>
<l>Fauni, pastori e ninfe,</l>
<l>scrivete col mio sangue,</l>
<l>ne le crescenti scorze</l>
<l>di questi tronchi alpestri,</l>
<l>che la povera Tisbe,</l>
<l>a cui fortuna diede</l>
<l>quant'ella avea d'amaro,</l>
<l>fra tante sue sciagure</l>
<l>ebbe tanto di bene,</l>
<l>ch'oggi il Ciel le concede</l>
<l>di perdere più tosto</l>
<l>la vita che la fede. –</l>
<l>Qui tacque la meschina,</l>
<l>e in un mezo sospiro</l>
<l>sepelì queste note</l>
<l>perché la spada, ch'era</l>
<l>soverchiata al suo vago,</l>
<l>per la manca mammella</l>
<l>l'uscì dopo la schiena;</l>
<l>e l'un sangue con l'altro</l>
<l>mescolato e confuso,</l>
<l>giunto al moro vicino,</l>
<l>i suoi candidi frutti</l>
<l>colorì di rubino.</l>
<l>In un'arca di marmo,</l>
<l>di candor, di durezza</l>
<l>ala lor fé sembiante,</l>
<l>furo insieme riposti</l>
<l>indivisibilmente</l>
<l>i cadaveri essangui;</l>
<l>in cui da nobil fabro</l>
<l>fu l'istoria scolpita</l>
<l>fin dal principio al fine</l>
<l>del'infortunio orrendo;</l>
<l>onde quivi leggendo</l>
<l>la tragedia inudita,</l>
<l>in morte ognun conobbe</l>
<l>quanto s'amaro in vita.</l>
</lg>
</div2>
</div1>

<div1 type="parte">
<head>IDILLI PASTORALI</head>
<div2 type="poesia">
<head>La bruna pastorella</head>
   <head>Idillio 9</head>
<sp><speaker>Lilla</speaker>
<l>E donde così tardi</l>
<l>caro il mio Lidio, or viensi,</l>
<l>e dove vassi?</l>
<l>So che potea ben io,</l>
<l>là tra le due fontane,</l>
<l>nel vallon degli abeti oggi aspettarti.</l>
</sp>
<sp><speaker>Lidio</speaker>
<l>Lilla mia, credi pure</l>
<l>che quando da te lunge una brev'ora</l>
<l>faccio altrove dimora, altre due fonti,</l>
<l>ma più larghe e più vive</l>
<l>di quelle che dicesti,</l>
<l>mi discorron dagli occhi.</l>
<l>Non ch'io dala mia sorte</l>
<l>con la querula schiera</l>
<l>de' malgraditi amanti</l>
<l>abbia, la tua mercede, onde dolermi;</l>
<l>ma peròche lasciando,</l>
<l>qualor da te mi parto,</l>
<l>ne' tuoi begli occhi per ostaggio il core,</l>
<l>com'io viva non so: dicalo Amore.</l>
</sp>
<sp><speaker>Lilla</speaker>
<l>Perché, dunque, lasciasti</l>
<l>ne l'usato meriggio</l>
<l>di menar la tua greggia a pascer meco?</l>
<l>Ch'ivi amboduo, dala gran lampa estiva</l>
<l>sotto l'ombrosa ascella</l>
<l>del bel monte vicin nascosti e chiusi,</l>
<l>pasciute avremmo a prova</l>
<l>le pecorelle di fresch'erbe e fiori,</l>
<l>e di nove dolcezze i sensi e i cori.</l>
</sp>
<sp><speaker>Lidio</speaker>
<l>Fu scusabile e degna,</l>
<l>la cagion del'indugio. Il buon Fileno,</l>
<l>Filen, da cui la turba</l>
<l>de' moderni pastori</l>
<l>apprese in questi boschi</l>
<l>la novità del non più udito canto,</l>
<l>oggi sen gìo lontano, e non convenne</l>
<l>ch'io, nel commune universal concorso</l>
<l>de' più sinceri amici,</l>
<l>solo mi rimanessi</l>
<l>di dargli nel partir l'ultimo a dio.</l>
</sp>
<sp><speaker>Lilla</speaker>
<l>Dunque, è pur ver che le sue patrie piagge,</l>
<l>già sì care e dilette,</l>
<l>a Filen nostro abbandonar non spiacque?</l>
<l>Oh sconsolate rive,</l>
<l>di tanta armonia prive!</l>
<l>Ma dimmi, e qual il mosse</l>
<l>quinci a peregrinar cagion novella?</l>
</sp>
<sp><speaker>Lidio</speaker>
<l>A sé l'appella il gran pastor di Senna,</l>
<l>acciò ch'egli, cangiando</l>
<l>in tromba la sampogna,</l>
<l>possa intrecciar col verdeggiante alloro,</l>
<l>che gli cerchia la fronte, i gigli d'oro.</l>
<l>Quinci a varcar s'appresta</l>
<l>le gelid'Alpi e le profonde valli</l>
<l>che 'l Rodano divide.</l>
</sp>
<sp><speaker>Lilla</speaker>
<l>Or ha ben donde</l>
<l>di Durenza e di Sorga Arno dolersi,</l>
<l>a cui dever confesseranno omai</l>
<l>il furto di duo cigni.</l>
<l>Ma che libro è cotesto,</l>
<l>che legato in fin oro hai sotto il braccio?</l>
</sp>
<sp><speaker>Lidio</speaker>
<l>Se tu sapessi, o Lilla,</l>
<l>ciò che dentro contiensi, e ciò che in esso</l>
<l>v'ha di tue lodi espresso,</l>
<l>diresti ben che la pomposa spoglia</l>
<l>che l'adorna di fore, è il minor fregio.</l>
<l>Due volte e due, partendo,</l>
<l>baciommi in fronte il mio Fileno, e poi</l>
<l>di questo, che qui vedi,</l>
<l>prezioso tesoro</l>
<l>mi fece erede e mi lasciò custode.</l>
<l>Deposito a me caro</l>
<l>sovr'ogni altra ricchezza,</l>
<l>dov'ei notò primieramente e scrisse</l>
<l>quanto in leggiadre rime,</l>
<l>ritrovator sublime,</l>
<l>compose già, quando in sui primi ardori</l>
<l>scherzava con gli Amori.</l>
</sp>
<sp><speaker>Lilla</speaker>
<l>Deh, deh, Lidio, per Dio,</l>
<l>porgilo a me, sol tanto</l>
<l>che di quel chiaro e glorioso ingegno</l>
<l>e di quella felice e nobil mano</l>
<l>i caratteri veri io miri e legga.</l>
<l>Già dal gran vecchio Alcippo</l>
<l>gli elementi imparai dela prim'arte;</l>
<l>non ch'io però di penetrar mi vanti</l>
<l>del culto stile i magisteri occulti.</l>
<l>O di sacro intelletto</l>
<l>onorata scrittura, ecco ch'io t'apro,</l>
<l>Lidio, e con tua licenza anco la bacio.</l>
<l>Ma come, oh come io scorgo, e 'n quante parti</l>
<l>cancellati e confusi i dotti inchiostri?</l>
<l>V'ha cento cose e cento</l>
<l>pria scritte e poi stornate,</l>
<l>e in mille guise e mille</l>
<l>in margine talor mutati i versi.</l>
<l>Scorrer già senza intoppo</l>
<l>le maldistinte e rotte,</l>
<l>con frettolosa man vergate righe</l>
<l>io per me non saprei.</l>
<l>Tu, che più intendi et hai</l>
<l>dela famosa e peregrina penna</l>
<l>meglio di me l'esperienza e l'uso,</l>
<l>prendilo e leggi, ch'io</l>
<l>son d'intender pur troppo</l>
<l>ambiziosa e vaga</l>
<l>l'alto tenor dele faconde note.</l>
</sp>
<sp><speaker>Lidio</speaker>
<l>Ciò che tu chiedi, io bramo;</l>
<l>ma, per star meglio ad agio,</l>
<l>sediam colà, sotto quell'ombra opaca,</l>
<l>dove il fiorito seno</l>
<l>di quell'erboso prato,</l>
<l>e la verde spalliera</l>
<l>di quel cedro odorato,</l>
<l>tapeti di Natura, e dela selva</l>
<l>tapezzerie frondose,</l>
<l>far ne potranno in un seggio e cortina.</l>
</sp>
<sp><speaker>Lilla</speaker>
<l>Sia pur com'a te piace: ecco m'assido.</l>
<l>Mentre dala tua bocca</l>
<l>impareranno i circostanti augelli</l>
<l>ingegnosi concetti,</l>
<l>amorosi concenti,</l>
<l>io seguirò con l'occhio</l>
<l>le tue capre lascive,</l>
<l>che per l'erte più dubbie e più scoscese</l>
<l>vagan di quella balza a salto a salto.</l>
</sp>
<sp><speaker>Lidio</speaker>
<l>Lungo fora e soverchio</l>
<l>del commesso volume ad una ad una</l>
<l>tutte volger le carte.</l>
<l>Ecco l'indice qui, ch'a parte a parte</l>
<l>registrati per capi</l>
<l>i suggetti racconta.</l>
<l>Passiamo i carmi gravi,</l>
<l>con cui loda gli eroi, prega gli dei</l>
<l>e di morte i trofei piangendo canta.</l>
<l>Veniamo ai più soavi,</l>
<l>in cui, con dolce vena,</l>
<l>d'amor vezzose e molli</l>
<l>le tenerezze e le delizie esprime.</l>
<l>Ma tra questi ancor passo</l>
<l>l'<title>Amoroso duello</title>,</l>
<l>taccio i <title>Notturni amori</title>,</l>
<l>e de' <title>Baci</title> tralasso</l>
<l>la gentil canzonetta,</l>
<l>con quella, ov'ei commenda</l>
<l>la <title>Bella vedovetta</title>:</l>
<l>cose di cui non è foresta o monte,</l>
<l>non è ruscello o fonte,</l>
<l>che non mormori omai, che non rimbombi.</l>
<l>Vedi questo, fra gli altri? apunto questo</l>
<l>grazioso epigramma</l>
<l>(io ben il riconosco)</l>
<l>fu dettato a' miei preghi; e qui, scherzando</l>
<l>con arguzie vivaci,</l>
<l>del tuo volto moretto i pregi essalta.</l>
<l>Odi come comincia:</l>
<l>– Negra, sì, ma sei bella, o di Natura,</l>
<l>tra le belle d'Amor, leggiadro mostro. –</l>
<l>Ma non richiede il tempo</l>
<l>ch'io l'ore preziose</l>
<l>spenda in vana lettura, or ch'è concesso</l>
<l>in effetto a me stesso</l>
<l>quel diletto goder ch'altri descrive.</l>
<l>Né, quando ho il vero avante,</l>
<l>deggio altronde cercar ciò che ne finge</l>
<l>Musa favoleggiante.</l>
<l>Non posso ad altro oggetto</l>
<l>rivolgermi, né voglio</l>
<l>che la vista e l'affetto,</l>
<l>che si deve al mio ben, s'usurpi il foglio.</l>
<l>Loda e celebra insomma</l>
<l>la tua guancia brunetta</l>
<l>sovra quante ne son purpuree e bianche,</l>
<l>dicendo che non è rosa né giglio,</l>
<l>ch'appo le tue bellissime viole</l>
<l>non perda e non confonda</l>
<l>il candido e 'l vermiglio.</l>
<l>E certo uopo non era</l>
<l>con poetici encomi ingrandir cosa</l>
<l>maggior d'ogni concetto e d'ogni stile;</l>
<l>ché se l'occhio, che 'l mira,</l>
<l>confessarlo ricusa,</l>
<l>pur troppo chiaramente</l>
<l>il cor, che n'arde, il sente.</l>
<l>Testimonio n'è il foco</l>
<l>che per te mi distrugge,</l>
<l>o di bella fuligine amorosa</l>
<l>volto offuscato e, più che 'l ciel, sereno.</l>
<l>Fede ne renda il cor ch'ognora essala</l>
<l>dala fucina sua vive scintille,</l>
<l>talché s'io non sapessi</l>
<l>che 'n te quel color bruno</l>
<l>è proprio e naturale,</l>
<l>io crederei che 'l fumo</l>
<l>de' miei spessi sospiri</l>
<l>t'avesse fatto tale.</l>
<l>O beltà senza eguale,</l>
<l>come senza ornamento e senza pompa,</l>
<l>così ancor senza fine e senza essempio;</l>
<l>zingaretta leggiadra,</l>
<l>chi fabricò, chi tinse</l>
<l>quella larva gentil, sotto il cui velo,</l>
<l>quasi egizzia vagante,</l>
<l>dele Grazie la dea quaggiù discesa,</l>
<l>anzi la Grazia istessa</l>
<l>mascherata sen va tra l'altre ninfe?</l>
<l>Ninfa del ciel, quando il tuo bel sembiante</l>
<l>prese a formar Natura,</l>
<l>fe' qual pittor ben saggio,</l>
<l>che con rozo carbone abbozza in prima,</l>
<l>quasi vil macchia oscura,</l>
<l>ombreggiata figura, onde poi tragge</l>
<l>colorite e distinte</l>
<l>meravigliose imagini dipinte;</l>
<l>perché la tua bellezza,</l>
<l>disegnata di negro, è l'idea vera,</l>
<l>il perfetto modello,</l>
<l>dal cui solo essemplare</l>
<l>prende ogni altra beltà quanto ha di bello.</l>
<l>L'altre gote, fiorite</l>
<l>di porpore e di rose,</l>
<l>son del divin pennello</l>
<l>pitture diligenti e dilicate,</l>
<l>a studio miniate;</l>
<l>ma quel tuo fosco illustre</l>
<l>scopre semplici e schiette</l>
<l>quelle linee maestre, in cui s'ammira</l>
<l>maggior l'arte e l'ingegno</l>
<l>del'eterno disegno.</l>
</sp>
<sp><speaker>Lilla</speaker>
<l>Lidio mio, se di fuor bruna ho la scorza,</l>
<l>dentro son pura e bianca;</l>
<l>là dove il volto manca,</l>
<l>povero di colori,</l>
<l>disornato di fiori,</l>
<l>potrà, contrario a quel che in me si vede,</l>
<l>supplir candido amor, candida fede.</l>
</sp>
<sp><speaker>Lidio</speaker>
<l>Ma che dirò di voi,</l>
<l>che sì gioconde e liete,</l>
<l>in que' duo brevi circoli girando,</l>
<l>influenze benigne in me piovete?</l>
<l>Io dico a voi, del'amoroso cielo</l>
<l>ammorzate stellette,</l>
<l>ecclissate lunette.</l>
<l>Deh, chi mai crederebbe</l>
<l>che 'n due picciole sfere</l>
<l>s'accumulasse insieme</l>
<l>luce di paradiso</l>
<l>e caligin d'inferno?</l>
<l>Tormento di dannati</l>
<l>e gloria di beati?</l>
<l>Lilla mia, dirò ver, ma dirò poco:</l>
<l>l'aquila imperiale,</l>
<l>a guardar fiso avezza</l>
<l>il pianeta lucente,</l>
<l>mai non poté fermar l'occhio possente</l>
<l>ne le due meraviglie</l>
<l>dela tua fronte, ove s'abbaglia il sole.</l>
<l>La fenice immortale</l>
<l>bramò di rinovarsi,</l>
<l>e più volte rinacque</l>
<l>ne le care faville di quel foco</l>
<l>ch'arde soavemente e non consuma.</l>
<l>La fredda salamandra</l>
<l>venne talvolta in prova</l>
<l>di sostener la gelida natura</l>
<l>tra quelle fiamme estinte,</l>
<l>e 'ncenerita alfine,</l>
<l>sospirò pur sì dilettosa arsura.</l>
<l>La farfalla malcauta,</l>
<l>delusa ancor da quel secreto raggio</l>
<l>che scalda e non risplende,</l>
<l>non lampeggia et incende,</l>
<l>si reputò felice</l>
<l>a stemprar l'ali in sì beato ardore.</l>
<l>Il mio semplice core</l>
<l>in prigioni sì belle,</l>
<l>in sepolcri sì cari,</l>
<l>preso e morto rimase, e non si dolse</l>
<l>perder la libertà, lasciar la vita.</l>
<l>Il cor dunque m'avete</l>
<l>e furato e ferito, occhi rapaci.</l>
<l>Ma che? fatta la preda,</l>
<l>mal poteste celarla; al furto istesso</l>
<l>fu tosto poi riconosciuto il ladro,</l>
<l>perché, veggendo voi</l>
<l>vestir le spoglie sue funeste e brune,</l>
<l>chi sarà che non dica:</l>
<l>– Quell'è di Lidio il cor: l'ha certo ucciso</l>
<l>la sua bella nemica? –</l>
<l>Ahi, lumi traditori,</l>
<l>le vostre arti sagaci or ben comprendo!</l>
<l>Quindi avien che vestite</l>
<l>abito funerale,</l>
<l>quasi vedovi e mesti</l>
<l>pur celebrar vogliate</l>
<l>l'essequie atre e lugùbri</l>
<l>dela morte crudel che date ai cori.</l>
<l>Ma se i cori rubate,</l>
<l>anzi se gli uccidete,</l>
<l>e l'omicidio e 'l furto</l>
<l>falli son degni del supplicio estremo,</l>
<l>occhi rei, quanto belli,</l>
<l>come i vostri delitti or non punisce</l>
<l>la giustizia d'Amor, né vi condanna</l>
<l>con sentenza severa a mortal pena?</l>
</sp>
<sp><speaker>Lilla</speaker>
<l>Questi miei occhi negri</l>
<l>negri son, Lidio mio, perché son schiavi</l>
<l>già conquistati in amorosa guerra.</l>
<l>Schiavi son tuoi, ch'or gli ritieni avinti,</l>
<l>dolcissimo tiranno,</l>
<l>d'invisibil catena;</l>
<l>e qualor, crudo, incontro a lor t'adiri,</l>
<l>a tirar acqua gli condanni e sforzi.</l>
<l>Tu 'l sai, tu che, sì come</l>
<l>dala bocca focosa</l>
<l>assai sovente accogli</l>
<l>fra le tue labra i miei sospiri ardenti,</l>
<l>così più d'una volta</l>
<l>dagli occhi umidi e molli</l>
<l>co' tuoi sospiri innamorati asciughi</l>
<l>le lagrime cadenti.</l>
</sp>
<sp><speaker>Lidio</speaker>
<l>O dela bella mora,</l>
<l>per cui moro beato e per cui vivo,</l>
<l>negri sì ma leggiadri,</l>
<l>foschi sì ma lucenti,</l>
<l>occhi dolci e ridenti,</l>
<l>io non so come possa</l>
<l>in un commun ricetto</l>
<l>insieme conversar col chiaro il buio.</l>
<l>Com'esser può che 'n quell'albergo istesso,</l>
<l>che possiede la notte, il giorno alloggi?</l>
<l>Come, come presume,</l>
<l>se nemica è del lume,</l>
<l>ne le case del sole abitar l'ombra?</l>
<l>O luci tenebrose,</l>
<l>tenebre luminose, occhi divini,</l>
<l>dal brillar de' cui giri</l>
<l>ne l'Indo orientale</l>
<l>qualunque gemma più pregiata e chiara</l>
<l>a scintillar impara.</l>
<l>Vostre brune pupille</l>
<l>sembran carboni spenti,</l>
<l>ma vostri vaghi sguardi son faville</l>
<l>vigorose e cocenti.</l>
<l>Quel notturno colore</l>
<l>scolora l'alba e move invidia al giorno.</l>
<l>Quel vostro smalto oscuro</l>
<l>al zaffiro fa scorno, ingiuria a l'oro;</l>
<l>quel brun, quel negro vostro</l>
<l>è puro e vivo inchiostro,</l>
<l>onde con l'aureo strale</l>
<l>scrive Amor la sentenza</l>
<l>dela mia dolce e fortunata morte.</l>
<l>Cari Etiopi adusti</l>
<l>da' raggi di quel sol che 'n voi fiammeggia,</l>
<l>anzi Etiopi e soli,</l>
<l>che confondete in un, tenebre e luce;</l>
<l>corvi destri e felici,</l>
<l>non già nunzi di male,</l>
<l>ma messi di salute e di conforto,</l>
<l>che nel digiun del'amorose fami</l>
<l>mi recate quel cibo</l>
<l>che può sol ristorar l'anima mia.</l>
<l>O luci dispietate,</l>
<l>dispietate e cortesi;</l>
<l>chiarissime fontane onde sì dolce</l>
<l>scaturisce il mio foco;</l>
<l>contener non mi so, mentr'io vi parlo,</l>
<l>che non accosti a ber l'avido labro.</l>
<l>Consentite (vi prego)</l>
<l>se l'alme m'involaste,</l>
<l>ch'anch'io da voi rapisca</l>
<l>l'esca che mi sostenta, e, benché siate</l>
<l>omicidi e predaci,</l>
<l>quante mi deste piaghe, io vi dia baci.</l>
</sp>
<sp><speaker>Lilla</speaker>
<l>Bacia, Lidio gentile,</l>
<l>ch'a te nulla si nega;</l>
<l>baciami pur, ma non baciar in loco</l>
<l>dove senza risposta</l>
<l>inaridisca, insterilisca il bacio.</l>
<l>La bocca sol baciata</l>
<l>con bel cambio risponde;</l>
<l>la bocca sol de' baci</l>
<l>vicendevoli e dolci è vera sede.</l>
<l>Ogni altra parte asciutto il bacio prende,</l>
<l>il riceve e nol rende.</l>
</sp>
<sp><speaker>Lidio</speaker>
<l>Perdona, o Lilla cara,</l>
<l>al'ingordo desio. Forza è che ceda</l>
<l>per questa volta sola</l>
<l>al'ebeno il rubin, l'ostro ala pece.</l>
<l>In quella bocca bella</l>
<l>l'anima tua soggiorna;</l>
<l>ma dentro que' begli occhi</l>
<l>l'anima mia s'annida: ond'io, che sono</l>
<l>cadavere senz'alma,</l>
<l>per gustar nova vita</l>
<l>voglio quindi ritorla;</l>
<l>né giamai far saprei</l>
<l>dela rapina mia, dela ferita,</l>
<l>vendetta più gradita.</l>
<l>E, bench'agli occhi il ribaciar sia tolto,</l>
<l>privilegio che solo</l>
<l>fu concesso ala bocca,</l>
<l>il privilegio almeno</l>
<l>del parlar degli amanti</l>
<l>più ch'ala bocca si concede agli occhi.</l>
<l>Fanno ufficio di labra</l>
<l>le palpebre loquaci, e sguardi e cenni</l>
<l>son parolette e voci,</l>
<l>e son tacite lingue,</l>
<l>la cui facondia muta io ben intendo.</l>
<l>Parlan (gl'intendo) e favellando al core</l>
<l>gridano: – Baci baci, amore amore –.</l>
<l>Ma che miro? che veggio?</l>
<l>mentre ch'a voi m'appresso,</l>
<l>mentre fiso vi miro e mentre in voi,</l>
<l>specchi lucidi e tersi,</l>
<l>l'anima mia vagheggio,</l>
<l>che belle imaginette in voi vegg'io?</l>
<l>Imaginette belle, che splendete</l>
<l>in quelle amiche luci,</l>
<l>deh ditemi: di cui</l>
<l>simulacri voi siete?</l>
<l>Ditemi: siete forse</l>
<l>pargoletti Amorini,</l>
<l>che là dentro volate,</l>
<l>e volando scherzate</l>
<l>per accender le faci in sì bei lumi?</l>
<l>Ah, fuggite, fuggite,</l>
<l>semplicetti fanciulli,</l>
<l>perigliosi trastulli,</l>
<l>se non volete infra lo scherzo e 'l gioco</l>
<l>arder le piume a quel celeste foco.</l>
<l>No, no: siete (or m'accorgo)</l>
<l>i miei propri sembianti.</l>
<l>Or, se sì chiari a me vi rappresenta</l>
<l>il cristallo del'occhio,</l>
<l>creder ben voglio ancor che questo avegna</l>
<l>per reflesso del core,</l>
<l>che 'n sé l'effigie mia ritenga e stampi.</l>
<l>Ahi, ma voi siete due:</l>
<l>come in due si diparte</l>
<l>l'unica mia sembianza?</l>
<l>Io, sospettoso amante,</l>
<l>che ne' miei lieti aventurosi amori</l>
<l>esser solo desio, gelo nel foco;</l>
<l>lasso, e di me medesmo</l>
<l>fatto rival geloso,</l>
<l>intolerante, avaro,</l>
<l>tremo del proprio bene, e non sostengo</l>
<l>per compagno me stesso.</l>
<l>Ite, dunque, e tornate onde partiste</l>
<l>dala doppia pupilla al cor, ch'è solo.</l>
<l>A me basta che 'l petto</l>
<l>ne le latèbre sue m'accoglia e chiuda,</l>
<l>ch'io per me più non curo</l>
<l>in sì lucidi fonti esser Narciso,</l>
<l>per non vedere in duo diversi oggetti</l>
<l>il proprio amor diviso.</l>
</sp>
<sp><speaker>Lilla</speaker>
<l>Già l'ombra dela terra</l>
<l>si dilata per tutto. Ecco, dintorno</l>
<l>un denso umido velo</l>
<l>la gran faccia del cielo</l>
<l>ricopre, e folta nebbia</l>
<l>occupando le piagge imbruna i colli.</l>
<l>Vedi la luccioletta,</l>
<l>fiaccola del contado</l>
<l>e baleno volante,</l>
<l>viva favilla alata,</l>
<l>viva stella animata,</l>
<l>pur come ne le piume abbia il focile,</l>
<l>vibrando per le siepi</l>
<l>ali d'argento e foco,</l>
<l>alternar le scintille. È tempo omai</l>
<l>verso l'ovile, a passi corti e lenti,</l>
<l>da ricondur gli armenti.</l>
</sp>
<sp><speaker>Lidio</speaker>
<l>Andiam, bella mia fiamma</l>
<l>ch'io tra l'ombre e gli orrori</l>
<l>dela notte e del bosco</l>
<l>altra per guida mia non curo o cheggio,</l>
<l>né lucciola né luce:</l>
<l>sol mi basta quel sol che mi conduce.</l>
</sp>
</div2>

<div2 type="poesia">
<head>La ninfa avara</head>
<head>Idillio 10</head>
<sp><speaker>Fileno</speaker>
<l>Crudel, crudele, e dove</l>
<l>sì veloce ne vai?</l>
<l>Ninfa, di che paventi? e perché fuggi?</l>
<l>Fuggi forse e paventi</l>
<l>questo, che in man mi vedi, arco leggiadro?</l>
<l>Vana paura e sconsigliata fuga!</l>
<l>Non è già questo di Diana l'arco,</l>
<l>quel che tu vai trattando,</l>
<l>sagittaria di mostri,</l>
<l>onde le fere timidette impiaghi.</l>
<l>Non è l'arco d'Amor, quel c'hai nel ciglio,</l>
<l>vaga arciera de' cori,</l>
<l>ond'ognor l'alme semplicette uccidi.</l>
<l>Questo è l'arco di Febo; e non già quello</l>
<l>onde il Piton trafisse,</l>
<l>ma quel che porse in dono</l>
<l>al suo canoro figlio,</l>
<l>ond'ei di Tracia inteneria le selve.</l>
<l>Arco sì, ma soave, e dele belle</l>
<l>fanciulle d'Elicona</l>
<l>arma innocente e mansueto arnese;</l>
<l>ferir non sa, se non minute fila</l>
<l>e pungenti, ma dolci e non mortali</l>
<l>scocca versi, e non strali,</l>
<l>o strali con cui può guerriero ingegno</l>
<l>ferir il Tempo e saettar la Morte.</l>
<l>Questo per gran ventura</l>
<l>passò ne la mia mano,</l>
<l>e con questo cantando,</l>
<l>gli aspidi stessi, che son sordi al canto,</l>
<l>umiliar mi vanto.</l>
<l>Ma nulla teco ponno,</l>
<l>fera bella e crudel, le corde e i versi.</l>
<l>Oimè, perché fuggirmi?</l>
<l>Già non son, non son io di questi boschi</l>
<l>mostro orrendo e difforme,</l>
<l>se ben son mostro misero d'amore,</l>
<l>e mostro di dolore.</l>
<l>Torniti a mente il caso</l>
<l>del'infelice Dafni,</l>
<l>che, per troppo mostrarsi al suo fedele</l>
<l>fuggitiva e crudele,</l>
<l>divenne un verde tronco;</l>
<l>se ben tu, ch'a' miei pianti et a' miei preghi</l>
<l>sei più rigida e sorda</l>
<l>ch'ai lamenti d'Apollo</l>
<l>l'inessorabil figlia di Peneo,</l>
<l>non in pianta, ma in sasso</l>
<l>cangeresti le membra; o (quant'io creda)</l>
<l>s'avesse in pianta a trasformarti il Cielo,</l>
<l>non di tenero lauro,</l>
<l>ma d'aspra quercia alpina,</l>
<l>sì come n'hai la voglia,</l>
<l>prenderesti la spoglia.</l>
<l>Arresta il corso, arresta!</l>
<l>Pregoti sol che le mie voci ascolti;</l>
<l>voci possenti et atte</l>
<l>a distornar dala sua fuga il sole.</l>
</sp>
<sp><speaker>Filaura</speaker>
<l>(È forza, alfin, ch'io sodisfaccia a questo</l>
<l>importuno seguace,</l>
<l>che pur dietro mi tiene a sì gran passi).</l>
<l>Eccomi a te rivolta: or meco siedi.</l>
<l>Dimmi: che vuoi? che chiedi?</l>
</sp>
<sp><speaker>Fileno</speaker>
<l>Vuoi saver ciò ch'io voglia?</l>
<l>Chiedi ciò ch'io mi cheggia? io voglio, io cheggio</l>
<l>quel che chiede e che vuole</l>
<l>augelletto digiun dal cibo amato,</l>
<l>e dal caro ruscel cervo assetato.</l>
</sp>
<sp><speaker>Filaura</speaker>
<l>Se di sete e di fame</l>
<l>tanta necessità ti tiene oppresso,</l>
<l>non lontano è l'armento, il fonte è presso.</l>
</sp>
<sp><speaker>Fileno</speaker>
<l>Altra fame, altra sete</l>
<l>mi divora e distrugge</l>
<l>di quella che tu fingi, ingrata ninfa;</l>
<l>del mio spirto anelante</l>
<l>la famelica brama e sitibonda</l>
<l>ricerca altr'esca, altr'onda.</l>
</sp>
<sp><speaker>Filaura</speaker><l>Poverello non sano</l>
<l>ama spesso il suo peggio.</l>
<l>E di qual frutto dunque, e di qual acqua</l>
<l>cerchi al'avide voglie</l>
<l>alimento e bevanda?</l>
</sp>
<sp><speaker>Fileno</speaker>
<l>Non so, presso a' tuoi raggi, o mio bel sole,</l>
<l>s'io favelli, o s'io taccia.</l>
<l>Se l'ardir cresce, mancan le parole;</l>
<l>e, s'avampa il desio, la lingua agghiaccia.</l>
<l>Dubbio così tra quest'affetto e quello,</l>
<l>né taccio, né favello.</l>
<l>Parlerò, tacerò, timido, audace,</l>
<l>querulo insieme e taciturno amante,</l>
<l>che sempre ha nel sembiante</l>
<l>facondia muta e silenzio loquace,</l>
<l>cor che favella più, quanto più tace.</l>
</sp>
<sp><speaker>Filaura</speaker>
<l>Tu parli, e tremi, e geli,</l>
<l>e, sìcom'uom che sogna, o qual bambino</l>
<l>che balbetta e vagisce,</l>
<l>formi con roca voce infra te stesso,</l>
<l>e mormori fra' denti,</l>
<l>confusi e rotti accenti.</l>
<l>Ti vide forse questa mane il lupo?</l>
</sp>
<sp><speaker>Fileno</speaker>
<l>Filaura mia, mi vide</l>
<l>la lupa, e non il lupo,</l>
<l>quella lupa crudel, che del mio core,</l>
<l>qual d'agnello innocente,</l>
<l>fa strazio a tutte l'ore.</l>
<l>Ahi, perverso destin!</l>
</sp>
<sp><speaker>Filaura</speaker>
<l>Di che sospiri?</l>
</sp>
<sp><speaker>Fileno</speaker><l>Non cercar ch'io riveli</l>
<l>quel che convien si celi.</l>
<l>Discoprir mi si vieta</l>
<l>quella piaga secreta</l>
<l>che nel petto nascondo,</l>
<l>alta cagion del mio dolor profondo.</l>
</sp>
<sp><speaker>Filaura</speaker>
<l>Indegno è ben d'aita</l>
<l>chi chiude aspra ferita.</l>
</sp>
<sp><speaker>Fileno</speaker>
<l>Il duol giace sepolto,</l>
<l>ma la lingua del cor parla nel volto.</l>
</sp>
<sp><speaker>Filaura</speaker>
<l>E qual lingua have il core</l>
<l>per narrare il dolore?</l>
</sp>
<sp><speaker>Fileno</speaker>
<l>Interrotti sospir, lagrime tronche,</l>
<l>sguardi afflitti, occhi mesti, atti dolenti</l>
<l>son di tacito cor messi eloquenti.</l>
</sp>
<sp><speaker>Filaura</speaker>
<l>Coteste note tue,</l>
<l>inespresse, indistinte, io non intendo.</l>
</sp>
<sp><speaker>Fileno</speaker>
<l>Grida l'alma tacendo;</l>
<l>ma tu, lasso, non senti,</l>
<l>(perché sorda hai la vista) i miei lamenti.</l>
<l>D'amorosi martiri</l>
<l>nascono i miei sospiri.</l>
</sp>
<sp><speaker>Filaura</speaker>
<l>Del ciel, del mar, del foco</l>
<l>è sposa, e figlia, e dea</l>
<l>la bella Citerea; quindi ella prese</l>
<l>qualità differenti. Ha dele stelle</l>
<l>la bellezza e la luce; ha dele fiamme</l>
<l>la fierezza e l'arsura; et ha del'onde</l>
<l>l'amarezza e l'orgoglio. E quindi Amore,</l>
<l>che di lei nacque, anch'egli,</l>
<l>come ciel, come mare e come foco,</l>
<l>dà di pensier, di pianto e di dolore</l>
<l>nubi al'alma, acque agli occhi, incendi al core.</l>
</sp>
<sp><speaker>Fileno</speaker>
<l>Non già sempre con danno</l>
<l>Amor produce affanno.</l>
<l>Talor soave affetto</l>
<l>è padre del diletto.</l>
<l>Amor, fiamma gentile,</l>
<l>desta a nobili imprese anima vile.</l>
<l>Anzi, foco fecondo,</l>
<l>è sostegno del'alme, alma del mondo.</l>
</sp>
<sp><speaker>Filaura</speaker>
<l>Poco dianzi mostravi</l>
<l>non saper ben esporre un motto intero;</l>
<l>or, con sentenze argute e detti gravi,</l>
<l>dottrine alte e sublimi</l>
<l>filosofando esprimi.</l>
<l>Io, che semplice e roza, il basso ingegno</l>
<l>negli studi profondi</l>
<l>ho per natura a specolar mal atto,</l>
<l>quanto tu più ti sforzi</l>
<l>farmi le tue ragioni</l>
<l>ragionando capir, t'intendo meno.</l>
</sp>
<sp><speaker>Fileno</speaker>
<l>S'io dicessi che pieno</l>
<l>è d'Amor l'universo, e ch'Amor solo</l>
<l>tra le catene sue costringe i cieli,</l>
<l>e ch'Amor move il sole, e che le stelle</l>
<l>ardon d'Amor anch'elle,</l>

<l>sì come astratte cose</l>
<l>e dal senso mortal troppo lontane,</l>
<l>potrebbon forse (ancorche chiare e piane)</l>
<l>al'intelletto tuo rendersi oscure.</l>
<l>Ma tutto ciò ch'io parlo</l>
<l>tel dimostra Natura, e 'n questa scena</l>
<l>di misti e d'elementi</l>
<l>tu tel vedi e tel senti.</l>
<l>Mira là la giovenca in su l'erbetta</l>
<l>al suo torel che l'ama,</l>
<l>amante affettuosa,</l>
<l>lambir, quasi baciando, il caro fianco.</l>
<l>Odi con quali accenti</l>
<l>chiama là tra le fronde</l>
<l>di quella quercia antica</l>
<l>l'usignuol lusinghier la dolce amica.</l>
<l>Vedi tra' rami di quel verde mirto</l>
<l>la colomba amorosa</l>
<l>come, col vago insieme,</l>
<l>gemendo bacia, e ribaciando geme.</l>
<l>Vedi il suo tortorello</l>
<l>d'un in altro arboscello</l>
<l>seguir, cantando, a volo</l>
<l>la compagna vezzosa,</l>
<l>la qual, s'avien che poi ne resti priva,</l>
<l>sconsolata e malviva,</l>
<l>in secco tronco lagrimando dice:</l>
<l>– Piango i miei giorni, vedova infelice. –</l>
<l>Vedi, nonch'altro, vedi</l>
<l>la vipera gelosa</l>
<l>ne l'orlo dela siepe, orche ridente</l>
<l>ringiovenisce l'anno,</l>
<l>là dove dolcemente</l>
<l>più d'amor che di sol, foco la scalda,</l>
<l>come ondeggiando mostra</l>
<l>al'aspe innamorato</l>
<l>ricca di lucid'or la nova spoglia.</l>
<l>I pestiferi fiati e i fischi orrendi</l>
<l>in sospir son rivolti;</l>
<l>le lingue, che pungenti</l>
<l>saettavano altrui rabbioso tosco,</l>
<l>son saette soavi, ond'Amor vibra</l>
<l>dolcezza al'un de' duo spesso mortale.</l>
<l>Ecco la vite al'olmo,</l>
<l>ecco l'edera al'orno abbarbicata.</l>
<l>E tu, cruda et ingrata,</l>
<l>perché di viver pur sempre t'ingegni</l>
<l>solinga e scompagnata?</l>
<l>Pon mente ivi a quel pruno:</l>
<l>fu già sterile un tempo, inutil pianta,</l>
<l>da' cui ruvidi rami</l>
<l>nascer frutto solea pontico e vile.</l>
<l>Or, per virtù d'un nodo e d'un innesto,</l>
<l>fatta è dolce, d'amara,</l>
<l>di selvaggia, gentile.</l>
<l>E te come non vale,</l>
<l>con sua forza immortale,</l>
<l>far di rustica et aspra, Amor possente,</l>
<l>domestica e feconda?</l>
<l>Cosa insomma non è, tra quant'oggetti</l>
<l>questo sì spazioso</l>
<l>teatro universal ti rappresenta,</l>
<l>dove in ogni stagion Amor non regni;</l>
<l>ma viè più in questa assai,</l>
<l>quando l'erbette e i fiori</l>
<l>torna con Clori a riaprire aprile.</l>
<l>Queste selve vicine,</l>
<l>quest'antri, queste valli e questi monti,</l>
<l>quest'acque e questi fonti</l>
<l>si distillano amando,</l>
<l>discorron mormorando</l>
<l>di quel foco gentil, che 'l tutto incende.</l>
<l>Sospiran, con le fronde</l>
<l>l'aure vaghe, e con l'onde,</l>
<l>piangon l'onde lascive,</l>
<l>e, parlando d'amor, bacian le rive.</l>
<l>Quel venticello istesso,</l>
<l>quel zefiretto, che sussurra e freme</l>
<l>tra le cime de' faggi,</l>
<l>tromba è di primavera,</l>
<l>che disfida ogni core</l>
<l>ala guerra d'amore.</l>
<l>O fera d'Erimanto,</l>
<l>o neve d'Appennino, o quercia d'Alpe,</l>
<l>anzi alpe e scoglio e selce.</l>
<l>Che selce? ella, quantunque</l>
<l>fredda, algente e gelata</l>
<l>tra le gelide vene</l>
<l>chiude faville ardenti. Ella quantunque</l>
<l>scabra, rigida e dura,</l>
<l>molle talor si rende</l>
<l>alle stille cadenti. O viva pietra,</l>
<l>ma la durezza e 'l gelo</l>
<l>del tuo cor, del tuo petto,</l>
<l>qual sospir mai riscalda?</l>
<l>qual giàmai pianto intenerisce o spetra?</l>
<l>Invan dunque ti scusi</l>
<l>che 'l mio dir non intendi.</l>
<l>S'amor forse e pietà dale mie note,</l>
<l>cruda, imparar non vuoi,</l>
<l>esser devriano almeno</l>
<l>le fere irragionevoli e gli augelli,</l>
<l>gl'insensati arboscelli,</l>
<l>questi venti spiranti,</l>
<l>questi fiumi sonanti,</l>
<l>questi macigni e questi sassi alpestri</l>
<l>i tuoi muti maestri.</l>
</sp>
<sp><speaker>Filaura</speaker>
<l>Fileno, il tuo discorso</l>
<l>è vago e dotto invero;</l>
<l>ma sì trito e commune,</l>
<l>e già sì antico omai, che sa di vieto.</l>
<l>Quando Dafne essortava</l>
<l>Silvia ad amar Aminta,</l>
<l>con questa invenzion le predicava.</l>
<l>Poi, quando a Silvio Linco</l>
<l>pur altro amor persuader volea,</l>
<l>il medesmo dicea.</l>
<l>Et or né sì meschino</l>
<l>o capraio o bifolco han questi campi,</l>
<l>che di tai favolette</l>
<l>non sappia e non discorra;</l>
<l>né sì vil pastorel guarda gli armenti,</l>
<l>che, se vuol la sua ninfa</l>
<l>tentar d'amor talora,</l>
<l>in sì fatte ragion non si diffonda.</l>
<l>Conviensi a non vulgare</l>
<l>spirito peregrino</l>
<l>dal segnato sentier sviarsi alquanto,</l>
<l>e per novo camino</l>
<l>dietro a novi pensier movere il corso.</l>
<l>Ingegnati pur dunque</l>
<l>tu, che novo Anfione esser ti vanti,</l>
<l>tra que' versi che canti,</l>
<l>alcun verso cantar, ch'omai di questo</l>
<l>meglio al'orecchie mie si sodisfaccia,</l>
<l>e concetto trovar che più mi piaccia.</l>
</sp>
<sp><speaker>Fileno</speaker>
<l>Lasso, e che dir più deggio?</l>
<l>Dirò (né questo ancor forse fia novo)</l>
<l>che, com'è senza pari</l>
<l>il mio grave cordoglio,</l>
<l>così ancor senza essempio</l>
<l>è il tuo crudele orgoglio.</l>
<l>Ma ben dal Cielo un sì gran torto aspetta</l>
<l>giustissima vendetta.</l>
<l>Ah, non creder, superba,</l>
<l>ch'esser la tua beltà deggia immortale,</l>
<l>quantunque immortal sia</l>
<l>il mio pianto e 'l mio male,</l>
<l>che dala tua beltà sol si deriva.</l>
<l>Son quelle, che possiedi,</l>
<l>fuggitive bellezze,</l>
<l>fuggitive dolcezze;</l>
<l>e tu, che sol per lor sì altera vai,</l>
<l>mostri, pur come indegna,</l>
<l>dispensandole mal, curarle poco.</l>
<l>Quella rosa, che vedi</l>
<l>spiegar colà sì baldanzosa e lieta,</l>
<l>di porpore vestita,</l>
<l>ridendo al'aura, l'odorato cespo,</l>
<l>diman vedrai, tosto che 'l sol la tocchi,</l>
<l>chiuder le foglie et abbassar la testa,</l>
<l>pallida e scolorita.</l>
<l>Questa terra fiorita,</l>
<l>che, verdeggiando ala stagion novella,</l>
<l>or si mostra sì bella,</l>
<l>non prima il primo gelo</l>
<l>verrà a fioccar dal cielo,</l>
<l>che con arida faccia e chioma irsuta</l>
<l>fia rugosa e canuta.</l>
<l>Beltà vaga, età fresca,</l>
<l>non è ch'un'ombra lieve,</l>
<l>non è ch'un lampo breve:</l>
<l>apena appar, che si dilegua e passa.</l>
<l>Vola il Tempo, Amor vola,</l>
<l>fugge l'oro dal crin, dagli occhi il foco,</l>
<l>fuggon dal viso i fiori,</l>
<l>e fugge il fior degli anni.</l>
<l>Or tu, ritrosa quanto bella, e stolta</l>
<l>non men che cruda, e cruda</l>
<l>a te più ch'ad altrui,</l>
<l>perché fuggi da me, s'ei da te fugge?</l>
<l>Verrà, verrà quell'ora</l>
<l>che del gran vecchio il vomere corrente,</l>
<l>solcando il volto tuo di brutte rughe,</l>
<l>com'or crespa hai la chioma,</l>
<l>farà crespa la guancia.</l>
<l>Vedrò, vedrò, malgrado</l>
<l>di tanto fasto, un giorno</l>
<l>quegli occhi, ch'or sì lieti</l>
<l>spargon d'amor faville,</l>
<l>sparger, pentiti e tristi, acque di pianto;</l>
<l>là dove questi miei, ch'or sì dogliosi</l>
<l>versano lagrimando amari fiumi,</l>
<l>verseran contro te fiamme di sdegno.</l>
<l>Folle, non vedi come</l>
<l>a momento a momento il ladro avaro</l>
<l>or un raggio, or un fiore,</l>
<l>or dagli occhi, or dal viso,</l>
<l>celatamente insidioso invola?</l>
<l>Né prima t'avedrai</l>
<l>del lento furto e del'occulta preda,</l>
<l>che testessa in testessa</l>
<l>cercherai forse indarno.</l>
<l>Allor t'accorgerai d'aver perduto</l>
<l>scioccamente e donato</l>
<l>ad ingordo tiranno</l>
<l>quelch'ad Amor negasti,</l>
<l>e che negasti a sì fedele amante.</l>
<l>Specchiandoti talvolta,</l>
<l>dirai: – Misera, or quale</l>
<l>strania forma m'ingombra? e qual s'avolge</l>
<l>intorno ala mia luce ombra nemica?</l>
<l>Infausta, orrida larva,</l>
<l>vecchiezza egra infelice,</l>
<l>tu mi furi il mio pregio e fai ch'io muti</l>
<l>color, pensiero e stato.</l>
<l>Deh, perché non ho io</l>
<l>la bellezza primera?</l>
<l>o perché non ebb'io</l>
<l>un sì saggio pensier, quando fui bella?</l>
<l>Invan fui bella, invano, or son dolente. –</l>
<l>Così poi finalmente</l>
<l>dal vulgo abietto de' pastor n'andrai</l>
<l>rifiutata e schernita,</l>
<l>di tua vana follia tardi pentita.</l>
<l>Questi discorsi miei, questi miei detti</l>
<l>son pur (s'io non m'inganno)</l>
<l>sì chiari e sì palesi,</l>
<l>ch'esser devriano intesi.</l>
</sp>
<sp><speaker>Filaura</speaker>
<l>Io t'intendo pur troppo;</l>
<l>anzi se' tu che me non ben intendi:</l>
<l>di non intender te già non diss'io.</l>
<l>Io dissi, o pur dir volsi,</l>
<l>ch'intenderti non voglio, e ch'a' tuoi preghi</l>
<l>non intendo piegarmi.</l>
<l>Udir concetti e carmi</l>
<l>io mi credea più grati e più giocondi;</l>
<l>e tu cose m'apporti, onde più tosto</l>
<l>mi spaventi e minacci.</l>
<l>Non son queste, non sono</l>
<l>le vie per ottener quanto tu brami.</l>
<l>Orsù facciam ch'io t'ami:</l>
<l>qual guiderdon, qual dono</l>
<l>in cambio del mio amor tu mi prometti?</l>
</sp>
<sp><speaker>Fileno</speaker>
<l>Amor è sol d'amor prezzo conforme.</l>
<l>E che può più donarti</l>
<l>chi t'ha donato il core?</l>
</sp>
<sp><speaker>Filaura</speaker>
<l>Tienti pur il tuo core, io cor non curo.</l>
<l>Non sono augel grifagno,</l>
<l>che di cori mi pasca;</l>
<l>né voglio esser un mostro</l>
<l>con due cori nel petto.</l>
</sp>
<sp><speaker>Fileno</speaker>
<l>Amor va nudo e senza fregio o pompa;</l>
<l>non ha che dar altrui se non se stesso.</l>
<l>Mercenario e venal, non fora Amore.</l>
</sp>
<sp><speaker>Filaura</speaker>
<l>Ma quell'Amor ch'è nudo, ancora ha l'ali,</l>
<l>onde sen fugge e vola</l>
<l>da chi prenderlo tenta.</l>
</sp>
<sp><speaker>Fileno</speaker>
<l>Alato egli è, ma cieco,</l>
<l>e tien d'oscuro vel bendati i lumi,</l>
<l>dela luce del'or non si compiace.</l>
</sp>
<sp><speaker>Filaura</speaker>
<l>Cieco egli è, ma fanciullo;</l>
<l>se talvolta s'adira,</l>
<l>sol co' doni si placa.</l>
</sp>
<sp><speaker>Fileno</speaker>
<l>Tu sai ben quanto vaglia</l>
<l>dele mie canne il suono,</l>
<l>e quanto in queste selve abbia di pregio</l>
<l>la mia voce, il mio canto.</l>
<l>Ti canterò (se vuoi)</l>
<l>canzonette leggiadre,</l>
<l>da far mirabilmente</l>
<l>risentir di dolcezza i tronchi e i sassi.</l>
</sp>
<sp><speaker>Filaura</speaker>
<l>Canzon? non vo' canzoni;</l>
<l>son di versi satolla:</l>
<l>tanti da mane a sera</l>
<l>ne compongon gli augelli</l>
<l>per questi rami intorno,</l>
<l>che m'assordano il giorno.</l>
<l>Note, accenti, sospir, novelle e fole</l>
<l>son ombre e nebbie e fumi:</l>
<l>le beve l'aria e le disperde il vento.</l>
<l>A chi favole spende, io ciance vendo,</l>
<l>e, se nulla mi dai, nulla ti rendo.</l>
</sp>
<sp><speaker>Fileno</speaker>
<l>Tigre certo esser devi,</l>
<l>poi ch'ala tigre sola</l>
<l>l'armonia non aggrada.</l>
</sp>
<sp><speaker>Filaura</speaker>
<l>Muse, musiche e rime,</l>
<l>cose belle e gentili,</l>
<l>che s'odon sì, ma non si toccan punto.</l>
<l>Chi vuol, canti a sua posta:</l>
<l>io, per me, mi diletto</l>
<l>più del suon che del canto.</l>
<l>Formar però non pote</l>
<l>buona musica Amor, se di chi suona</l>
<l>lo stromento sonoro</l>
<l>non ha le corde d'oro.</l>
<l>Se pur canto mi piace,</l>
<l>quel cantor solo volentieri ascolto,</l>
<l>e m'empie il cor di melodia divina,</l>
<l>ch'ha la voce argentina.</l>
</sp>
<sp><speaker>Fileno</speaker>
<l>Oh scelerato abuso</l>
<l>del'umana ingordigia!</l>
<l>Già del piacer commune</l>
<l>la vitella dal toro</l>
<l>pagamento non chiede,</l>
<l>né dal'agna il montone</l>
<l>comprar mai suole il natural diletto.</l>
<l>Perché denno del'uom gli altri animali</l>
<l>esser più liberali?</l>
</sp>
<sp><speaker>Filaura</speaker>
<l>Di quanta stima sia</l>
<l>bellezza et onestate</l>
<l>non conoscon le bestie; e quinci aviene</l>
<l>che le lor ricche doti</l>
<l>lascian senza alcun premio altrui rapire.</l>
<l>Ma tra color, che di ragione han lume,</l>
<l>si serba altro costume;</l>
<l>onde saggio dee dirsi e non avaro</l>
<l>chi non dona, ma vende il bello, e 'l caro.</l>
</sp>
<sp><speaker>Fileno</speaker>
<l>Il foco affina l'oro,</l>
<l>l'oro prova la donna,</l>
<l>la donna alfine è il paragon del'uomo.</l>
<l>Uom che, d'alto consiglio armato e forte,</l>
<l>francamente resiste</l>
<l>a forza di bellezza,</l>
<l>quei di pregio, di loda,</l>
<l>più ch'altri assai, veracemente è degno.</l>
<l>Ma donna, che dal'or vincer si lascia,</l>
<l>anzi il procura ingordamente e 'l chiede,</l>
<l>non ha tanta, ch'agguagli</l>
<l>la sceleragin sua, vergogna e biasmo.</l>
<l>Qual cupidigia alligna</l>
<l>nel petto uman più sozza</l>
<l>di questa sacra ed essecrabil fame,</l>
<l>ch'altrui tragge a commettere, adorando</l>
<l>metallo indegno e vile,</l>
<l>idolatria servile?</l>
</sp>
<sp><speaker>Filaura</speaker>
<l>Oro, di stirpe illustre</l>
<l>generosa progenie e nobil figlio,</l>
<l>concetto entro le vene</l>
<l>del'indico oriente e partorito</l>
<l>nel bel letto del Gange,</l>
<l>commun nel suo natale</l>
<l>ha la culla e la patria in un col sole.</l>
<l>L'istesso sol, nascendo,</l>
<l>sen'adorna le chiome, e del bel carro</l>
<l>n'arricchisce le rote.</l>
<l>Che non fa? che non pote</l>
<l>questo invitto guerriero?</l>
<l>Qual cor non vince? o qual valor non doma?</l>
<l>Il ferro, il ferro, ch'ogni forza avanza,</l>
<l>gli cede di possanza.</l>
<l>Quante città munite e squadre armate,</l>
<l>che furo inespugnabili ala spada,</l>
<l>fur dal'oro espugnate?</l>
<l>Quante di castitate</l>
<l>rocche ben custodite e ben difese</l>
<l>dal'or fur vinte e prese?</l>
<l>Fu già da un pomo d'oro,</l>
<l>benché pudica e santa,</l>
<l>conquistata Atalanta. Un aureo pomo</l>
<l>mosse a lite et a guerra,</l>
<l>e fe' di cielo in terra</l>
<l>scender Dive immortali,</l>
<l>tra le quai venne anch'ella,</l>
<l>con lo scudo e con l'asta,</l>
<l>la più saggia e più casta.</l>
<l>Io, che diva non son, vo' pur almeno</l>
<l>del costume divin seguir l'essempio.</l>
<l>Se sia malvagio et empio,</l>
<l>non so, né saper curo;</l>
<l>e, s'altri mi riprende,</l>
<l>dirò che, quando errori anco sien questi,</l>
<l>con le Dive celesti errar mi giova.</l>
<l>Poma d'or non dimando,</l>
<l>poma d'or non desio. Venga pur l'oro</l>
<l>in qualunque lavoro,</l>
<l>anel, vezzo, o maniglia,</l>
<l>o cintura, o pendente;</l>
<l>sia pur d'oro il presente</l>
<l>in moneta battuto o in massa accolto,</l>
<l>di ciò non mi cal molto.</l>
</sp>
<sp><speaker>Fileno</speaker>
<l>Fortuna de' suoi doni a me fu scarsa,</l>
<l>il nascer mio guardò stella mendica;</l>
<l>né piacque al Ciel ch'io fossi</l>
<l>d'armenti e gregge e di poderi e case</l>
<l>possessor fortunato.</l>
<l>Fuorch'un sincero affetto,</l>
<l>fuorch'una pura voglia,</l>
<l>a tanto bene offerto</l>
<l>altra non saprei dar degna mercede,</l>
<l>quanto povero d'or, ricco di fede.</l>
</sp>
<sp><speaker>Filaura</speaker>
<l>Amor d'oro ha gli strali e d'oro ha l'arco,</l>
<l>senza l'or non fa mai colpo che punga.</l>
<l>Le quadrella impiombate</l>
<l>s'avien ch'egli saetti,</l>
<l>si spuntano ne' petti;</l>
<l>e le saette aurate</l>
<l>raro impiagano ancor, se non l'arrota</l>
<l>Fortuna ala sua ruota.</l>
</sp>
<sp><speaker>Fileno</speaker>
<l>D'oro ha ben l'arco Amor, d'oro gli strali;</l>
<l>ma, veggendo che l'oro oggi dal mondo</l>
<l>tanto s'apprezza e stima, anch'egli (credo)</l>
<l>n'è divenuto avaro,</l>
<l>né così di leggier gli scocca e spende.</l>
<l>Quinci avien che 'l tuo petto,</l>
<l>di duro smalto e di diaspro armato,</l>
<l>non è mai saettato.</l>
</sp>
<sp><speaker>Filaura</speaker>
<l>Quante volte solete</l>
<l>dirne voialtri, adulatori amanti,</l>
<l>che 'l vostro idolo amato</l>
<l>i zaffiri ha negli occhi, e ne la bocca</l>
<l>i rubini e le perle?</l>
<l>Or sì fatto tesoro</l>
<l>non si merca senz'oro.</l>
</sp>
<sp><speaker>Fileno</speaker>
<l>Volgiti a questo cielo, a questa terra,</l>
<l>volgiti a questo sole;</l>
<l>rimira, quando s'apre</l>
<l>del purpureo oriente</l>
<l>la finestra lucente.</l>
<l>Qual più fin or di quello, onde l'Aurora</l>
<l>le nubi e i monti indora?</l>
<l>Qual argento più puro</l>
<l>di questi puri e limpidi ruscelli,</l>
<l>ch'attraversano il prato?</l>
<l>Qual più verde smeraldo</l>
<l>di quello, onde ne van ricche e superbe</l>
<l>queste fronde e quest'erbe?</l>
<l>quai più lucide perle</l>
<l>dele fresche rugiade e mattutine,</l>
<l>dele candide brine</l>
<l>che vi semina l'alba, il ciel vi stilla?</l>
<l>Eccoti quivi aperto</l>
<l>un erario pomposo</l>
<l>di gemme non caduche</l>
<l>e d'oro incorrottibile e d'argento,</l>
<l>ch'ogn'ingordo desio può far contento.</l>
</sp>
<sp><speaker>Filaura</speaker>
<l>L'or, l'argento e le gemme</l>
<l>di cui, come signore,</l>
<l>sì larga offerta e libera mi fai,</l>
<l>son publiche ricchezze,</l>
<l>da Natura a ciascun fatte communi;</l>
<l>e pretend'io d'avervi</l>
<l>altrettanta ragion quanta tu v'hai.</l>
<l>Ma che vuoi far di cosa</l>
<l>la qual non si smaltisce, né si spende,</l>
<l>non si compra, né vende?</l>
<l>Se 'l bisogno vien mai,</l>
<l>impegnale, se sai.</l>
</sp>
<sp><speaker>Fileno</speaker>
<l>Se cangiar potess'io</l>
<l>in oro il proprio sangue,</l>
<l>come pronto m'avresti</l>
<l>ad appagar la tua vorace sete!</l>
<l>Ma qual oro si trova,</l>
<l>che di valor tante ricchezze agguagli?</l>
<l>Quant'or volgon tra l'onde</l>
<l>L'Ermo, il Pattolo e 'l Tago,</l>
<l>non pagheria dele tue chiome un filo.</l>
<l>Se questi fiori intorno e queste erbette</l>
<l>fusser capre et agnelli,</l>
<l>questi faggi e quest'elci</l>
<l>fusser giovenchi e vacche,</l>
<l>le mammelle fontane, argento il latte,</l>
<l>e di seta le lane e d'or le corna,</l>
<l>io per me non torrei questi né quelli</l>
<l>più che solo un tuo sguardo.</l>
<l>Se quanto esperto sono</l>
<l>ne la fucina ove mi scalda Amore,</l>
<l>tanto fossi anco esperto</l>
<l>ne la fabril fornace</l>
<l>dove di bianco in giallo</l>
<l>si trasforma il metallo;</l>
<l>se d'auree marche ibere</l>
<l>i mucchi possedessi;</l>
<l>e se d'ongare stampe</l>
<l>gravide l'arche avessi;</l>
<l>e s'Alcide fuss'io, sìche potessi</l>
<l>dale famose e preziose piante</l>
<l>carpir l'oro guardato;</l>
<l>se fossi Mida, ond'io</l>
<l>tutto in lucide verghe e 'n bionde zolle</l>
<l>ciò che tocco volgessi;</l>
<l>se fussi Enea, che dal pregiato tronco</l>
<l>ottenessi dal fato</l>
<l>sveller l'aureo germoglio;</l>
<l>e se fossi Giasone,</l>
<l>che di Colco portassi</l>
<l>dela spoglia di Frisso i ricchi stami;</l>
<l>o se Prometeo fossi,</l>
<l>cui non fosse vietato</l>
<l>rapir l'oro del sole e dele stelle;</l>
<l>anzi se fossi Giove,</l>
<l>sìche mi fosse dato</l>
<l>grandini d'or diluviarti in grembo;</l>
<l>altra non comprerei, di gemme tante,</l>
<l>che del tuo duro cor l'aspro diamante.</l>
</sp>
<sp><speaker>Filaura</speaker>
<l>Un gran cumulo d'oro,</l>
<l>pastor, facesti; onde portiamo insieme</l>
<l>tu la bocca ripiena, io la man vota.</l>
<l>Ma tempo è già da girne ove m'attende</l>
<l>il vago stuol dele compagne erranti.</l>
<l>Io mi parto, rimanti.</l>
</sp>
<sp><speaker>Fileno</speaker>
<l>Ferma, deh, ferma i passi!</l>
<l>Dove, lasso, mi lassi?</l>
<l>Oh fato! oh cielo! oh stella!</l>
<l>Oh ninfa troppo avara, e troppo bella!</l>
</sp>
</div2>

<div2 type="poesia">
<head>La disputa amorosa</head>
<head>Idillio 11</head>
<sp><speaker>Laurino</speaker>
<l>A dio tigre, a dio quercia,</l>
<l>a dio selce, a dio smalto, a dio diamante.</l>
<l>Ninfa crudele, a dio.</l>
</sp>
<sp><speaker>Selvaggia</speaker>
<l>A dio, Laurin, ma dimmi,</l>
<l>che titoli son questi?</l>
<l>Hai tu forse obliato il nome mio?</l>
<l>Selvaggia m'appell'io.</l>
</sp>
<sp><speaker>Laurino</speaker>
<l>O Selvaggia, selvaggia</l>
<l>più dele selve, e fera</l>
<l>più dele fere, ahi qual si trova in selva</l>
<l>fera sì cruda, che l'amante uccida?</l>
</sp>
<sp><speaker>Selvaggia</speaker>
<l>E dove è tanta strage</l>
<l>di mortali trafitti</l>
<l>e di tanta infelice</l>
<l>gente, da me spietatamente uccisa?</l>
</sp>
<sp><speaker>Laurino</speaker>
<l>Un cadavere essangue</l>
<l>vedrai, s'a me ti volgi, a cui sol manca</l>
<l>la sepoltura del'amato seno.</l>
</sp>
<sp><speaker>Selvaggia</speaker>
<l>Che strane cose ascolto?</l>
<l>Morto dunque favelli, e spiri, e senti?</l>
<l>Oh, non m'incontrin mai</l>
<l>più spaventose e formidabil ombre!</l>
<l>Quante gravide Ninfe,</l>
<l>in mirando il tuo volto,</l>
<l>si sconciaro nel parto?</l>
</sp>
<sp><speaker>Laurino</speaker>
<l>Tu motteggi e schernisci</l>
<l>l'amorosa miseria, anzi la morte</l>
<l>d'un'anima innocente.</l>
<l>Pur vedi ben del pallido sembiante</l>
<l>il color scolorito:</l>
<l>questo mortal pallore, ond'io son tinto,</l>
<l>ti può mostrar, ch'io sono</l>
<l>ombra tra' vivi, e più che vivo estinto.</l>
</sp>
<sp><speaker>Selvaggia</speaker>
<l>Sì certo, è ben di cenere funebre</l>
<l>questa tua pallidezza.</l>
<l>In quella guisa impallidisce apunto</l>
<l>la tua languida guancia,</l>
<l>che suole uva matura,</l>
<l>o maturo ciriegio</l>
<l>quando rosseggian più là ne l'autunno</l>
<l>tra le porpore lor, Bacco e Vertunno.</l>
</sp>
<sp><speaker>Laurino</speaker>
<l>Ancor scherzi; i tuoi scherzi</l>
<l>son saette pungenti, onde trafigi</l>
<l>il mio misero cor, ch'è già trafitto.</l>
</sp>
<sp><speaker>SELVAGGlA</speaker>
<l>Se fede a me non presti,</l>
<l>prendi lo specchio, e mira:</l>
<l>crederai forse a te medesmo il vero.</l>
</sp>
<sp><speaker>Laurino</speaker>
<l>Altro specchio non cheggio</l>
<l>né (credo) oggetto offerse agli occhi altrui</l>
<l>cristallo mai più lucido di quello,</l>
<l>in cui felice or io</l>
<l>mi contemplo e vagheggio.</l>
</sp>
<sp><speaker>SELVAGGlA</speaker>
<l>E quale specchio è questo,</l>
<l>ch'oggi dopo il morir ti fa beato?</l>
</sp>
<sp><speaker>Laurino</speaker>
<l>I tuoi begli occhi, in cui</l>
<l>del mio perduto cor scherza l'imago.</l>
</sp>
<sp><speaker>Selvaggia</speaker>
<l>Faceto garruletto,</l>
<l>sempre al'arguzie torni.</l>
<l>Ma, dimmi, ond'argomenti</l>
<l>esser morto vivendo? Or gustan forse</l>
<l>cibo (come tu fai) gli spirti ignudi?</l>
</sp>
<sp><speaker>Laurino</speaker>
<l>Gustan, ma tal qual io.</l>
<l>D'invisibil vivanda,</l>
<l>che mi pasce e consuma,</l>
<l>si nutrisce quest'alma.</l>
</sp>
<sp><speaker>SELVAGGlA</speaker>
<l>Parlano forse i morti?</l>
<l>Colgon fior, premon latte?</l>
<l>Veston lana ancor l'ombre? e prendon sonno?</l>
</sp>
<sp><speaker>Laurino</speaker>
<l>Anzi, et aman talora</l>
<l>e si congiungon anco</l>
<l>con l'amate bellezze,</l>
<l>e l'estreme dolcezze</l>
<l>senton di Natura,</l>
<l>quanto sostien l'usanza</l>
<l>d'una astratta sostanza.</l>
</sp>
<sp><speaker>SELVAGGlA</speaker>
<l>Eccoci su le scuole.</l>
<l>Gran maestro dee certo essere Amore,</l>
<l>che fa tosto filosofo un pastore.</l>
</sp>
<sp><speaker>Laurino</speaker>
<l>E che diresti poi,</l>
<l>se con ragion gagliarde io ti provassi</l>
<l>che quantunque mi viva</l>
<l>son di vita diviso,</l>
<l>e che tu l'omicida, io son l'ucciso?</l>
</sp>
<sp><speaker>Selvaggia</speaker>
<l>Aguzza pur la punta</l>
<l>dela tua dialetica saetta,</l>
<l>amoroso Sofista.</l>
</sp>
<sp><speaker>Laurino</speaker>
<l>Altro non è il morir, che scioglier l'alma</l>
<l>dala sua viva spoglia.</l>
<l>Omicida è colui</l>
<l>che priva d'alma altrui.</l>
<l>Ma l'alma del'amante</l>
<l>vive dov'ama più, che dov'ha vita,</l>
<l>dunque muor per colei, che l'ha rapita.</l>
</sp>
<sp><speaker>Selvaggia</speaker>
<l>Misero, or chi fu quella</l>
<l>che l'anima ti tolse?</l>
</sp>
<sp><speaker>Laurino</speaker>
<l>Una crudel, ma bella,</l>
<l>che benché morto m'abbia,</l>
<l>odiar però non posso.</l>
</sp>
<sp><speaker>Selvaggia</speaker>
<l>Oh che benigno ingegno!</l>
<l>Ma perché tu, del pari,</l>
<l>scambievolmente a lei l'alma non togli?</l>
</sp>
<sp><speaker>Laurino</speaker>
<l>Oh me felice apieno,</l>
<l>se pur dato mi fusse,</l>
<l>che come l'alma mia fa nel suo petto,</l>
<l>facesse anco la sua nel petto mio</l>
<l>dolcemente passaggio.</l>
</sp>
<sp><speaker>Selvaggia</speaker>
<l>Ma io, che far poss'io per far contento</l>
<l>un sì fatto desio,</l>
<l>cui non basta morir, ma vuoi ch'ancora</l>
<l>altri teco si mora?</l>
</sp>
<sp><speaker>Laurino</speaker>
<l>Se men superba e cruda</l>
<l>ascoltassi il mio dir, con argomenti</l>
<l>efficaci e possenti</l>
<l>moverti ancor alquanto</l>
<l>potrei, forse, a pietà del mio gran pianto.</l>
</sp>
<sp><speaker>Selvaggia</speaker>
<l>Orsù, siedi qui meco,</l>
<l>e 'n questa verde catedra frondosa,</l>
<l>amator disputante,</l>
<l>disputator amante,</l>
<l>comincia a dichiarar ciò che proponi,</l>
<l>in tue conclusioni.</l>
</sp>
<sp><speaker>Laurino</speaker>
<l>Io propongo e sostegno</l>
<l>ch'io t'amo, e per amarti</l>
<l>ne disamo me stesso; onde son degno,</l>
<l>e per ragion di debito il dimando,</l>
<l>da te, ch'amata sei,</l>
<l>(s'Amor mantien giustizia entro il suo regno)</l>
<l>pagato esser d'amore, e non di sdegno.</l>
</sp>
<sp><speaker>Selvaggia</speaker>
<l>Meschinel, tu là dove</l>
<l>non fu giamai ragion, ragion pretendi.</l>
<l>Ma come, e dove, e quando</l>
<l>sì van desio nel petto tuo s'accese?</l>
</sp>
<sp><speaker>Laurino</speaker>
<l>Là nel giardin de' cedri</l>
<l>ne le nozze d'Elcino</l>
<l>(volgon sei mesi apunto,</l>
<l>se mal non mi rimembra),</l>
<l>quel dì che tu lo specchio</l>
<l>per ben menare il ballo,</l>
<l>ala piva et al crotalo vincesti,</l>
<l>uscì dale tue luci</l>
<l>spiritello gentil, che per le mie</l>
<l>sottilmente passando</l>
<l>sovra il cor mi si assise,</l>
<l>e tutto pien d'imperioso foco</l>
<l>degli spirti e de' sensi</l>
<l>ad usurpar la signoria sen venne,</l>
<l>sìche repente io arsi, indi l'ardore</l>
<l>in me (come, non so) divenne amore.</l>
<l>D'amor nacque il pensiero,</l>
<l>dal pensiero il desire,</l>
<l>dal desir la speranza, e la speranza</l>
<l>partorito ha l'ardire,</l>
<l>onde a morte ne vo, per non morire.</l>
</sp>
<sp><speaker>Selvaggia</speaker>
<l>Vivi e muori a tuo senno,</l>
<l>io son ferma e disposta</l>
<l>di non amar giamai.</l>
</sp>
<sp><speaker>Laurino</speaker>
<l>O bella ninfa e cruda,</l>
<l>che sentenza mortale!</l>
<l>Ah, non ben si marita</l>
<l>la beltà con l'orgoglio.</l>
<l>Allignan male insieme</l>
<l>bellezza e crudeltate;</l>
<l>disegual compagnia, coppia difforme.</l>
<l>È dever, che l'effetto</l>
<l>risponda ala sembianza.</l>
<l>Sei bella, e dele doti</l>
<l>di Natura e d'Amor, ricca e pomposa.</l>
<l>Esser però convienti</l>
<l>altrettanto pietosa.</l>
<l>Perfida iniqua usanza</l>
<l>allettar lusinghiera</l>
<l>con dolci occhi ridenti,</l>
<l>et uccidere altrui spietata e fiera</l>
<l>con crudi atti nocenti.</l>
<l>Così pomo leggiadro</l>
<l>putrido verme in vaga scorza asconde.</l>
<l>Così coppa gemmata</l>
<l>chiude mortal veleno.</l>
<l>Così tra lieti fiori</l>
<l>aspe mordace alberga.</l>
<l>Così rigida serpe,</l>
<l>col verde e l'or dela dipinta spoglia,</l>
<l>dolcemente invaghisce, e poi col dente</l>
<l>crudelmente ferisce.</l>
<l>Mansueto sembiante, e cor feroce,</l>
<l>orgoglioso disprezzo</l>
<l>in umana figura,</l>
<l>sotto vaga apparenza,</l>
<l>ostinata inclemenza; unita insomma</l>
<l>a divina beltate,</l>
<l>barbara feritate,</l>
<l>è concento discorde</l>
<l>lo qual del'universo</l>
<l>la perfetta armonia guasta e corrompe.</l>
<l>Nel volto il Paradiso,</l>
<l>nel core aver l'Inferno.</l>
<l>Essere insieme a un punto,</l>
<l>angeletta ne' lumi</l>
<l>e furia ne' costumi,</l>
<l>sì disusata insolita mistura</l>
<l>portento è di Natura.</l>
<l>Se rose hai nel bel viso,</l>
<l>qual ira o qual dispetto</l>
<l>t'arma di spine il petto?</l>
<l>E se sei sì nemica</l>
<l>d'amore e di pietate,</l>
<l>com'hai tanta beltate?</l>
<l>O lascia leggiadria,</l>
<l>o prendi cortesia.</l>
<l>Esser vorrai tu forse</l>
<l>innesto mostruoso</l>
<l>del'Abisso o del Ciel? nutrir nel core</l>
<l>angelico furore? esser nel mondo</l>
<l>angeletta infernal, furia celeste?</l>
<l>Sii, s'esser vuoi, del'anime omicida,</l>
<l>ma non esser infida.</l>
<l>Se ricusi d'amare,</l>
<l>almen non ingannare.</l>
<l>Qual inganno maggiore?</l>
<l>Portar negli occhi amore, odio nel seno?</l>
<l>Aver forma di ninfa, et esser fera?</l>
<l>Sotto velo di riso asconder pianto?</l>
<l>Sotto vista di pace apportar guerra?</l>
<l>Promettere altrui vita, e poi dar morte?</l>
<l>Quest'è mentir la fede,</l>
<l>quest'è tradire i cori.</l>
<l>Vola incauta farfalla</l>
<l>ala luce del foco, e trova ardore</l>
<l>onde s'incende, e more.</l>
<l>Stende al ferro la man, terso e forbito,</l>
<l>semplicetto fanciullo,</l>
<l>e ne torna ferito.</l>
<l>Crede se stesso al mar tranquillo e piano</l>
<l>inesperto nocchiero,</l>
<l>indi riman dal'avid'onde absorto,</l>
<l>pria sepolto che morto.</l>
<l>Corre ai raggi sereni</l>
<l>dele bellezze tue</l>
<l>vaga di quel che piace, alma innocente.</l>
<l>Infelice, né altro</l>
<l>dal rigor del tuo fasto</l>
<l>alfin riporta e coglie</l>
<l>(e per prova il sent'io), ch'affanni e doglie.</l>
</sp>
<sp><speaker>Selvaggia</speaker>
<l>Folle Pastor, tu vuoi</l>
<l>allettarmi ad amare, e mi spaventi</l>
<l>con martiri e tormenti.</l>
<l>S'Amor ha nel suo regno</l>
<l>tanti strazi e dolori,</l>
<l>come consigli tu, ch'io m'innamori?</l>
</sp>
<sp><speaker>Laurino</speaker>
<l>Ad un gentile innamorato petto</l>
<l>il duol torna in diletto,</l>
<l>sìche quanto di dolce altronde viene,</l>
<l>una non val del'amorose pene.</l>
</sp>
<sp><speaker>Selvaggia</speaker>
<l>Se sì lieto è il tuo stato,</l>
<l>se sì dolce è il tormento,</l>
<l>vivi teco contento: a che ti lagni?</l>
<l>Poiché tu senti eguale</l>
<l>il piacere al'affanno,</l>
<l>dunque il premio e la pena insieme vanno.</l>
</sp>
<sp><speaker>Laurino</speaker>
<l>Qualora alternamente</l>
<l>passa di core in core</l>
<l>di reciproco amor cambio concorde,</l>
<l>allor gode, allor sente</l>
<l>l'una e l'altr'alma stretta</l>
<l>con vicende soavi</l>
<l>di dolcezza commun, vera dolcezza.</l>
<l>Ma se di pari Amor non ne saetta,</l>
<l>non è gioia perfetta.</l>
</sp>
<sp><speaker>Selvaggia</speaker>
<l>Or se tra noi non è questa, che brami,</l>
<l>union di voleri, e d'ambiduo</l>
<l>son contrari i pensieri, a che seguirmi?</l>
</sp>
<sp><speaker>Laurino</speaker>
<l>Tragge la calamita</l>
<l>il più duro metallo,</l>
<l>gran virtù di Natura;</l>
<l>e tragge la bellezza</l>
<l>del tuo volto il mio core,</l>
<l>gran possanza d'Amore. E l'una e l'altra</l>
<l>qualità veramente in noi si vede,</l>
<l>tu sei pietra in durezza, io ferro in fede.</l>
</sp>
<sp><speaker>Selvaggia</speaker>
<l>S'egli è ver, che l'amante</l>
<l>d'ogni arbitrio si spoglia,</l>
<l>e dagl'imperi del'amata donna</l>
<l>ubbidiente pende,</l>
<l>perché del mio voler non ti fai legge?</l>
<l>Io vo', che tu non m'ami.</l>
</sp>
<sp><speaker>Laurino</speaker>
<l>Pommi là tra le Sirti</l>
<l>tempestose e latranti.</l>
<l>Pommi dentro la gola e tra le fauci</l>
<l>di Cariddi e di Scilla.</l>
<l>Pommi tra le pruine e tra le brume</l>
<l>del Caucaso gelato,</l>
<l>là dove Borea rugge, et ale selve</l>
<l>fa coverchio di neve.</l>
<l>Pommi là dove ardente</l>
<l>fiede per dritto il suol la sferza estiva,</l>
<l>e sotto il vicin carro</l>
<l>del più fervido sol bollon l'arene.</l>
<l>Pur che 'n grado a te fia, nulla ricuso.</l>
<l>Mandami tra gl'inospiti deserti</l>
<l>dele scitiche balze.</l>
<l>Mandami pur tra' mostri</l>
<l>d'Erimanto e di Lerna.</l>
<l>Mandami ale spelonche</l>
<l>de' Lestrigoni orrendi, e de' Ciclopi.</l>
<l>Mandami tra le fiamme e tra gli orrori</l>
<l>di Cocito e d'Averno.</l>
<l>In virtù d'un tuo cenno, il tutto ardisco.</l>
<l>Non mi dir, ch'io non t'ami,</l>
<l>ciò né posso, né voglio.</l>
</sp>
<sp><speaker>Selvaggia</speaker>
<l>Troppo per me presumi.</l>
<l>Non mi cur'io, né voglio</l>
<l>a grandi imprese e faticose esporti.</l>
<l>Quel che da te richeggio, è meno assai.</l>
<l>In questo sol, conoscerò se m'ami,</l>
<l>se prendi a disamarmi</l>
<l>e lasci di mirarmi.</l>
</sp>
<sp><speaker>Laurino</speaker>
<l>Amar ciò che 'l difende</l>
<l>da morte, ha per sua natura ogni mortale.</l>
<l>Ne' tuoi begli occhi splende</l>
<l>raggio d'amor vitale</l>
<l>che, nonché vivo altrui, rende immortale.</l>
<l>Perché dunque t'adiri</l>
<l>ch'io t'ami, e ch'io ti miri?</l>
<l>S'al viver mio procaccio esca et aita,</l>
<l>io te, Ninfa, non amo, amo la vita.</l>
</sp>
<sp><speaker>Selvaggia</speaker>
<l>Ami la vita? dunque</l>
<l>ami il tuo proprio bene, e 'l tuo trastullo.</l>
<l>Ami me per te stesso,</l>
<l>anzi fuorché te stesso, in me non ami.</l>
<l>Or se cerca il tuo core</l>
<l>più 'l suo prò, che 'l mio amore,</l>
<l>perché vuoi tu, ch'io sia</l>
<l>obligata ad amarti? e perché poi</l>
<l>mi chiami empia e crudel, quando non t'amo?</l>
<l>Sii tu di te, c'hai teco in tua balia</l>
<l>e l'amore e la vita,</l>
<l>amante e riamato,</l>
<l>ch'esser puoi senza me, vivo e beato.</l>
</sp>
<sp><speaker>Laurino</speaker>
<l>Vive più che 'n sestessa</l>
<l>ne l'amata bellezza, alma amorosa.</l>
<l>Quindi io, me stesso amando</l>
<l>et amando la vita,</l>
<l>altro che te non amo.</l>
<l>E come disarmarti unqua potrei?</l>
<l>Tu la mia vita, e tu me stesso sei.</l>
</sp>
<sp><speaker>Selvaggia</speaker>
<l>Quando da me gradito</l>
<l>fusse l'amore, et io</l>
<l>d'esser amata amassi, amar devresti.</l>
<l>Ma se sai, che m'offendi,</l>
<l>perché contro mia voglia</l>
<l>vuoi, pertinace, amarmi?</l>
</sp>
<sp><speaker>Laurino</speaker>
<l>Offesa dunque chiami</l>
<l>amor, servaggio e fede?</l>
<l>Adorarti qual dea,</l>
<l>farti vittima il core,</l>
<l>cantarti in mille rime,</l>
<l>segnarti in mille scorze,</l>
<l>non pensar, non volere,</l>
<l>non sentir, non vedere</l>
<l>più in là che i tuoi begli occhi,</l>
<l>queste son dunque, ingrata,</l>
<l>queste l'offese tue, le colpe mie?</l>
<l>Altra colpa, ch'io sappia,</l>
<l>contro te non commisi, et altro errore</l>
<l>che di soverchio amore;</l>
<l>or se colpa è l'amor, l'odio che fia?</l>
<l>Sarò per le tue leggi</l>
<l>colpevole s'io t'amo,</l>
<l>e tu che l'amator disami e sdegni,</l>
<l>innocente sarai?</l>
<l>Ah, che torto mi fai,</l>
<l>giudice ingiusta, et io</l>
<l>al tribunal d'Amor me ne richiamo.</l>
<l>Ma se pur di fallo tal (se fallo è questo)</l>
<l>ti chiederei la pena,</l>
<l>s'altro che pena e danno</l>
<l>dal giorno ch'io fallai</l>
<l>riportato n'avesse il cor dolente.</l>
<l>Non è dunque al fallire</l>
<l>gran castigo il languire?</l>
<l>Piaghe, fiamme, catene</l>
<l>non son pene bastanti al mio delitto?</l>
<l>Qual vendetta maggior cercando vai</l>
<l>al troppo audace eccesso</l>
<l>del misfatto commesso,</l>
<l>se già senza punir, punito l'hai?</l>
<l>Ma poniam pur, ch'io sia per troppo amarti</l>
<l>reo di pena più grave:</l>
<l>qual ragion vuol, qual dritto</l>
<l>che condanni e punisca i falli miei</l>
<l>tu, che cagion ne sei?</l>
<l>Amor dal bel sol nasce,</l>
<l>e sol del bel si pasce,</l>
<l>né altro è amor, che di beltà desio;</l>
<l>figlio di tua bellezza è l'amor mio.</l>
<l>Da te dunque deriva</l>
<l>quest'amor, questa fé salda e costante:</l>
<l>mentre tu sarai bella, io sarò amante.</l>
</sp>
<sp><speaker>Selvaggia</speaker>
<l>Tanto dunque, e non più, quanto in me verde</l>
<l>fia la beltà, la fiamma in te fia viva?</l>
<l>Vile, e di poco pregio è quest'amore,</l>
<l>poiché s'appoggia a sì caduca base.</l>
<l>Quand'io bella non fossi,</l>
<l>so che non m'ameresti;</l>
<l>talché l'amor non va senza il diletto,</l>
<l>mancando la cagion, manca l'effetto.</l>
</sp>
<sp><speaker>Laurino</speaker>
<l>Se del'incendio mio fuss'esca solo</l>
<l>questo bel che di fore in te sfavilla,</l>
<l>fora ardor, fora amor fragile e breve.</l>
<l>Ma la luce maggior, che 'n te traspare</l>
<l>dela bellezza interna,</l>
<l>eternando l'ardor, l'amore eterna.</l>
</sp>
<sp><speaker>Selvaggia</speaker>
<l>Se la beltà del'alma è il primo fine</l>
<l>del tuo nobil amor, perché non volgi</l>
<l>il cor là dove sia</l>
<l>maggior che in me non è, questa bellezza?</l>
<l>Mancan forse pastori</l>
<l>ricchi d'alto valor, di sommo ingegno,</l>
<l>per fama chiari e per chiar'opre illustri?</l>
<l>Questi saranno oggetti</l>
<l>a' tuoi sublimi amori,</l>
<l>d'una semplice ninfa assai migliori.</l>
</sp>
<sp><speaker>Laurino</speaker>
<l>Chiunque ama in altrui</l>
<l>virtù senza beltà, questi s'appella</l>
<l>amico, e non amante.</l>
<l>Amante è quei, che 'ntende</l>
<l>ad amar in bel corpo anima bella.</l>
<l>La beltà che si vede è come raggio</l>
<l>del sole, ch'entro si serra</l>
<l>e che quasi per nebbia a noi traluce.</l>
<l>La beltà che si cela, è come rosa</l>
<l>in bel cristallo ascosa.</l>
<l>Talché del bello amato</l>
<l>il più s'asconde, e si palesa il meno.</l>
<l>Così fior, così gemma</l>
<l>manifesta il colore,</l>
<l>publica lo splendore,</l>
<l>ma l'occulta virtù non mostra agli occhi.</l>
<l>E così il cielo istesso,</l>
<l>bench'a' mortali il sol scopra, e le stelle,</l>
<l>chiude però nel sen cose più belle.</l>
</sp>
<sp><speaker>Selvaggia</speaker>
<l>Chi fia che m'assecuri</l>
<l>(s'io pur prendo ad amarti)</l>
<l>dela tua stabil fede? e che tua voglia</l>
<l>non sia (come son l'altre) al vento foglia?</l>
</sp>
<sp><speaker>Laurino</speaker>
<l>Giuro per questo ciel, per questa luce,</l>
<l>giuro per questa vita,</l>
<l>anzi per te, che la mia vita sei,</l>
<l>che sempre il sol sarai degli occhi miei.</l>
</sp>
<sp><speaker>Selvaggia</speaker>
<l>Amoroso interesse</l>
<l>scioglie e move per uso</l>
<l>di fallace amator lingua spergiura.</l>
<l>Mentre nel cor gli dura</l>
<l>il desire e la speme,</l>
<l>aviluppa promesse,</l>
<l>con ossequi devoti onora e serve.</l>
<l>Ma non prima è svanito</l>
<l>col caldo affetto insieme</l>
<l>dela gioia amorosa il fiore e 'l verde,</l>
<l>che del passato ogni memoria perde.</l>
<l>Sembra l'avido amante</l>
<l>peregrin sitibondo</l>
<l>che se tra via s'incontra</l>
<l>in cristallina e gelida fontana,</l>
<l>piega il ginocchio in su la fresca riva,</l>
<l>s'inchina ale dolci acque</l>
<l>e la bacia, e la fugge;</l>
<l>ma tosto che dal labro arido sente</l>
<l>sgombro l'ardor del'importuna sete,</l>
<l>del refrigerio il beneficio oblia,</l>
<l>volge il tergo ala sponda,</l>
<l>né più punto gli cal dela bell'onda.</l>
<l>Così, poiché sfogato</l>
<l>ha del'ingordo e cupido desio</l>
<l>ne l'acceso appetito il vivo foco,</l>
<l>chi gode il fin d'Amore,</l>
<l>sazio di quel piacer che bramò tanto;</l>
<l>il già sì caro fonte</l>
<l>del gustato diletto</l>
<l>schernisce, aborre ingratamente e sprezza.</l>
<l>Mentre che sano e saldo</l>
<l>sta ne la bocca il dente,</l>
<l>si polisce, si terge</l>
<l>e si pregia, e si stima.</l>
<l>Poi che putrido e guasto</l>
<l>dale fauci l'ha svelto il can ferrato,</l>
<l>ne l'immondo letame</l>
<l>come sozza e vil cosa alfin si gitta.</l>
<l>Mentre la bionda chioma</l>
<l>su la fronte natia si nutre e cresce,</l>
<l>oh come si tien cara!</l>
<l>E si coltiva con eburneo rastro,</l>
<l>e di fiori s'intreccia e d'or s'implica,</l>
<l>e d'odori s'impingua.</l>
<l>Apena dala forbice tonduta</l>
<l>cade recisa dala viva testa,</l>
<l>che col piè si calpesta.</l>
<l>Né più né men la feminil bellezza,</l>
<l>la giovenil dolcezza</l>
<l>con affanno si cerca,</l>
<l>con umiltà si prega,</l>
<l>innamora e diletta,</l>
<l>ma trovata e goduta, è poi negletta.</l>
</sp>
<sp><speaker>Laurino</speaker>
<l>Un fior non fa ghirlanda.</l>
<l>La colpa d'un sol reo nocer non deve</l>
<l>a mill' altri innocenti.</l>
<l>Questo è talor difetto</l>
<l>di chi da ver non ama, o se pur ama,</l>
<l>ama d'amor ferino,</l>
<l>che nulla ha del divino. Io amo, io ardo</l>
<l>di puro ardor, d'amor celeste, e come</l>
<l>il cielo incorrottibile ha le tempre,</l>
<l>così l'alta mia fiamma arderà sempre.</l>
</sp>
<sp><speaker>Selvaggia</speaker>
<l>Poetiche chimere,</l>
<l>ch'a predicar son belle,</l>
<l>ma raro in prova, poi, riescono vere.</l>
<l>Quel che tu da me brami, in Ciel non fassi,</l>
<l>e tuttoquanto il colmo</l>
<l>dela beatitudine celeste</l>
<l>ne la vista consiste, e non nel tatto.</l>
<l>S'ami sì nobilmente</l>
<l>e vuoi, come i beati, esser beato,</l>
<l>mira, contempla e taci,</l>
<l>non ti curar d'abbracciamenti e baci.</l>
</sp>
<sp><speaker>Laurino</speaker>
<l>Senza il fin, per cui s'ama,</l>
<l>ch'è l'ultimo diletto,</l>
<l>amor non è perfetto;</l>
<l>come imperfetta ancora</l>
<l>et inutil si stima</l>
<l>beltà che non s'adopra e che non serve</l>
<l>a quell'uso, a quel fin per cui fu fatta.</l>
<l>Dimmi, qual è più bella?</l>
<l>Vite ch'al suol distesa,</l>
<l>senza sostegno insterilisce e secca,</l>
<l>o pur quell'altra, quella</l>
<l>che su 'l palo appoggiata,</l>
<l>o col tronco abbracciata,</l>
<l>rende d'uva soave</l>
<l>semedesma feconda, e l'olmo grave?</l>
</sp>
<sp><speaker>Selvaggia</speaker>
<l>Or rispondimi tu: qual è migliore?</l>
<l>Rosa che verginella</l>
<l>fiorisce intatta in su 'l nativo stelo,</l>
<l>o quella pur, che da rapace mano</l>
<l>colta, in brev'ora essangue</l>
<l>inaridisce e langue?</l>
</sp>
<sp><speaker>Laurino</speaker>
<l>Io per me più felice</l>
<l>stimo del'altra che nell'orto invecchia,</l>
<l>la rosa che si coglie</l>
<l>e che ne l'altrui man marcisce e more,</l>
<l>poiché col grato odore</l>
<l>e con la vista dele vaghe foglie</l>
<l>ale nari et agli occhi almen diletta,</l>
<l>là dove pur a forza</l>
<l>senza alcun prò tra le materne spine</l>
<l>devea cadendo alfine</l>
<l>e marcire e morire in ogni guisa.</l>
<l>Così quel vino ancor viè più s'apprezza</l>
<l>che 'n sua stagion si beve,</l>
<l>del'altro che serbato, alfin si guasta.</l>
<l>Se bene invero il fiore</l>
<l>di giovinetta ch'a leggiadro sposo</l>
<l>si congiunge et unisce,</l>
<l>non subito languisce.</l>
<l>Anzi molte ne vidi</l>
<l>le quai prima che strette</l>
<l>avesse Amor con marital legame,</l>
<l>eran pallide e smorte,</l>
<l>tornar dopo le nozze</l>
<l>più che 'n lor prima età, vermiglie e fresche.</l>
</sp>
<sp><speaker>Selvaggia</speaker>
<l>Con tutto ciò più degno, e più pregiato</l>
<l>è il verginale stato.</l>
</sp>
<sp><speaker>Laurino</speaker>
<l>Pregiata è senza dubbio, e degna cosa</l>
<l>una vergin fanciulla.</l>
<l>Ma qual più brutta e sozza e mostruosa,</l>
<l>d'una vergine vecchia?</l>
<l>S'ala tua genitrice</l>
<l>non fusse il fior caduto</l>
<l>dela verginità, che tanto essalti,</l>
<l>né tu del fiore istesso il pregio avresti;</l>
<l>lo qual benché si perda</l>
<l>e si tolga una vergine a Natura,</l>
<l>se de' nostri imenei</l>
<l>non fia sterile il letto et infecondo,</l>
<l>quel piacere, onde il mondo</l>
<l>si perpetua e rinova,</l>
<l>iterando più volte,</l>
<l>per una sola ancor ne darem molte.</l>
</sp>
<sp><speaker>Selvaggia</speaker>
<l>E vuoi, ch'io per piacerti</l>
<l>mi mariti ad un morto?</l>
</sp>
<sp><speaker>Laurino</speaker>
<l>Anzi no: se ciò fai,</l>
<l>subito mi vedrai</l>
<l>suscitato e risorto.</l>
</sp>
<sp><speaker>Selvaggia</speaker>
<l>Laurin, ti cedo omai.</l>
<l>Troppo dotto campione</l>
<l>qualunque questione</l>
<l>d'amor risolver sai.</l>
<l>Quindi dela disputa e in un del'alma</l>
<l>donandoti la palma,</l>
<l>convien ch'io pur da te vinta mi chiami,</l>
<l>e ch'amata riami.</l>
<l>Attendi dunque pur, che si maturi</l>
<l>questa mia messe acerba,</l>
<l>ch'ancor verdeggia in erba,</l>
<l>e sappi ch'a te sol ne fo conserva.</l>
<l>Tu conserva te stesso al ben ch'aspetti,</l>
<l>e poich'a tuo talento</l>
<l>sai vivere e morire,</l>
<l>o morendo, o vivendo</l>
<l>in quella guisa pur, ch'a te più piace,</l>
<l>restati intanto in pace.</l>
</sp>
<sp><speaker>Laurino</speaker>
<l>Crudel, partirai dunque</l>
<l>senza donarmi almen un bacio solo?</l>
</sp>
<sp><speaker>Selvaggia</speaker>
<l>No, no, tu morto sei</l>
<l>e vorresti che teco</l>
<l>di vita uscissi anch'io?</l>
<l>Guardimi il ciel, ch'io baci i morti. A dio.</l>
</sp>
</div2>

<div2 type="capitolo">
<head>Il Poeta al suo bel Sole</head>
<head>Idillio 12</head>
<p>Solevano gli antichi Egizzi adorare il sole, et al sole, come al più bell'oggetto degli occhi loro, offerire
incensi, et consacrare olocausti.</p>
<p>Ma se alle vostre bellezze (o bellissimo sole degli
occhi miei) si vorrà aver riguardo, chi sarà che non
dica doversi a voi, non men ch'al sole, divini onori,
et tributi?</p>
<p>Percioché se il sole è vera statua et simulacro di
Dio nel tempio dell'Universo, voi siete in terra viva
imagine dell'istesso sole, anzi espresso ritratto dell'istesso autor del sole. Se il sole è prencipe degli altri
pianeti, che collocato nel mezo delle sfere, comunica
la sua perfezzione a tutte l'altre stelle, voi possedete
la monarchia delle bellezze, né bellezza alcuna è nel
mondo, che da voi lume non prenda, et ch'a lato a
voi non sia come una favilla, o un'ombra allo splendore di esso sole.</p>
<p>Sì come il sole discaccia l'oscurità della notte et reca a' mortali la chiarezza del giorno, così voi disgombrate la caligine de' miei dolori, et aprite all'orizonte
della mia mente un dì lucidissimo d'amorosi pensieri.</p>
<p>Sì come il sole è fonte di luce perpetua, che se ben
talora da qualche importuno nuvoletto è velato, in
breve dissipandolo, ne raddoppia la sua solita limpidezza, così voi siete fontana di beltà infinita, la qual
se pur talvolta da maligna nebbia di sdegno mi vien
nascosta, subito nondimeno rischiarando i suoi raggi, suol riconsolarmi con doppia serenità.</p>
<p>Il sole è padre universale, che non pure agli animali, et alle piante comparte la fecondissima virtù
sua, ma fin nelle viscere della terra trapassando, produce colà dentro mille occulte ricchezze.</p>
<p>Voi siete vita di quest'anima, et nel chiuso seno di
essa avete forza di criare metalli preziosi d'alti desiri, et gemme illustri d'affetti nobili et generosi.</p>
<p>Il sole è di sì veloce e rapido movimento, ch'appena dall'oriente spunta fuori, ch'arriva infino agli
estremi termini dell'occaso.</p>
<p>Voi avete ne' vostri sguardi tanta efficacia, che
non sì tosto uno da' vostri begli occhi ne lampeggia,
come il profondo del cuore sento toccarmi dove il fosco abisso delle mie pene diviene in un momento luminoso emisperio di felicità.</p>
<p>Il sole oltre la luce, abonda di sì fatto calore, che
non solo gli uomini riscalda dal rigor del freddo assiderati, ma le notturne rugiade asciuga, et le congelate nevi discioglie.</p>
<p>Voi col soave fuoco che ne' vostri ardenti lumi risplende, non solo altrui riscaldate, ma dolcemente
infiammate, et sì come potete distemprare il ghiaccio
d'ogni petto adamantino, così potete rendere asciutta l'amara pioggia di questi dolenti occhi miei.</p>
<p>Eccovi adunque, che voi siete un nuovo sole, et
al par del sole, di maravigliosi effetti cagione.</p>
<p>Anzi il sole oggimai il pregio vi cede, da voi vinto
si chiama, et per fuggire il paragone, volentieri se ne
starebbe perpetuamente sepolto nel mare, o pure
uscendo fuori, si recherebbe a gloria comparire al
mondo come vostra aurora, sicurissimo che non porterebbe giamai seco giorni, se non sereni et ridenti.</p>
<p>Così potess'io, nuovo Giosuè, per miracolo del
Cielo, o d'Amore, il vostro corso arrestar sol tanto,
quanto mi basta a superare i tormenti con cui guerreggio, prima che le tenebre della desperazione mi
sopragiungano.</p>
<p>O almeno aquila avventurosa, senza pericolo di
cecità ne' chiarissimi lampi della vostra bellezza fermare infaticabilmente la vista.</p>
<p>Or s'egli è vero, che voi tra noi siate un più bel sole, qual maraviglia, s'io, che come elitropio a voi
sempre mi rivolgo, et come fenice delle vostre fiamme immortalmente ardo, abbia sol voi per unico et
degno idolo di quest'anima eletto?</p>
<p>Et se voi di quest'anima l'idolo siete, come sia
possibile, ch'io non sia umile insieme, et grato riconoscitore della vostra deità?</p>
<p>Et che sforzandomi di scoprirvi la sincerità
della fede, con cui v'adoro, non procuri eziandio con voti
et con sacrifici, di movere il vostro divino animo a
pietà del mio male?</p>
<p>Ma qual sacrificio potrebbe esser giamai o più da
me dovuto, o più a voi convenevole di quello, ch'Amore del vostro nume ministro, et sacerdote, a tutte
l'ore vi fa di me stesso?</p>
<p>Qual fuoco più cocente di quello, che in me acceso
inestinguibilmente arde?</p>
<p>Qual altare più puro di questo petto, lavato del
continovo da due vivi fiumi di lagrime?</p>
<p>O qual vittima è più mansueta del mio cuore innocente, il quale svenato da mille strali, dimostra nelle
sue viscere aperto l'infelice presagio della mia
morte?</p>
<p>Mancavano solo a questo doloroso sacrificio gl'incensi.</p>
<p>Ma con quali incensi più proporzionati alla vittima potrei io venerarvi, che co' sospiri?</p>
<p>I <title>Sospiri d'Ergasto</title> vengo perciò ad offerirvi, sotto i
cui lamenti viene adombrato lo stato mio.</p>
<p>Ricevete il culto, prendete l'offerta, accettate l'ostia, et gradite lo zelo con benigno animo, ricordandovi che né anche il sole quando sorge di levante,
sdegna i saluti de' semplici uccelletti.</p>
<p>Né picciola gloria esser vi dee, che quanto io vi
dono sia pur del vostro, et che con le vostre proprie
cose cerchi di pagare i debiti miei.</p>
<p>Che se voi siete il sole del mio ingegno, et quando
io o parlo o scrivo da voi sola mi viene, non è fuor di
ragione il dire, che questi Sospiri sieno figliuoli della
vostra mirabile bellezza, non altrimenti che i vapori
son generati dalla virtù attrattiva di esso sole; et che
in questi versi abbiate voi quella parte, che ha l'istesso sole ne' fiori, et ne' frutti, i quali, come che
parti sieno della terra, sono nondimeno per la fecondità del medesimo sole prodotti. A voi, o mio bel sole, m'inchino con le ginocchia del cuore, et in esso la
vostra effigie affettuosamente bacio con la bocca
dell'anima.</p>
</div2>

<div2 type="poesia">
<head>I sospiri d'Ergasto</head>
<head>Idillio 12</head>
<div3 type="poesia">
<head>I</head>
<lg type="ottava">
<l>Già di Frisso il monton con l'aureo corno</l>
<l>apria l'uscio fiorito al novo maggio,</l>
<l>e viè più chiaro il sol recando il giorno,</l>
<l>traea sereno e temperato il raggio;</l>
<l>quando Ergasto il pastor, le tempie adorno</l>
<l>d'una treccia di lauro, a piè d'un faggio</l>
<l>tra dolente e pensoso un dì s'assise,</l>
<l>e con le selve a ragionar si mise.</l>
</lg>
</div3>
<div3 type="poesia">
<head>II</head>
<lg type="ottava">
<l>Ardea di Clori, e grave oltre l'usanza</l>
<l>la sua dolce sentia fiamma amorosa,</l>
<l>qualor la cara angelica sembianza</l>
<l>Amor gli dipingea bella e sdegnosa.</l>
<l>Amava, ardea, languia fuor di speranza</l>
<l>per ninfa sì fugace e sì ritrosa,</l>
<l>che 'n tutta forse la selvaggia schiera</l>
<l>o più bella o più cruda altra non v'era.</l>
</lg>
</div3>
<div3 type="poesia">
<head>III</head>
<lg type="ottava">
<l>Onde, poiché il meschin soletto errante</l>
<l>portò lung'ora intorno il fianco lasso,</l>
<l>ala folt'ombra dele verdi piante</l>
<l>ritenne alfine addolorato il passo.</l>
<l>Sovra un sasso posossi, e nel sembiante,</l>
<l>non men che 'l seggio suo, parea di sasso;</l>
<l>poscia al monte vicin gli occhi converse,</l>
<l>et ai chiusi pensier la strada aperse.</l>
</lg></div3>

<div3 type="poesia">
<head>IV</head>
<lg type="ottava">
<l>– Clori bella (dicea) ma quanto bella</l>
<l>tanto fiera e crudel, tanto superba,</l>
<l>orche ridono i prati e la novella</l>
<l>giovinetta stagion fiorir fa l'erba,</l>
<l>orch'ogni fera in questa piaggia e 'n quella</l>
<l>deposta ha l'ira e 'n sé rigor non serba,</l>
<l>perché contro i lamenti, ond'io mi doglio,</l>
<l>tu sola il duro petto armi d'orgoglio?</l>
</lg>
</div3>

<div3 type="poesia">
<head>V</head>
<lg type="ottava">
<l>Deh, volgi a me da que' felici colli</l>
<l>dove l'aria a' tuoi raggi è più serena,</l>
<l>volgi, deh, gli occhi, e i miei vedrai, che molli</l>
<l>versan d'amaro pianto eterna vena.</l>
<l>Sai ben ch'altro giàmai non chiesi o volli</l>
<l>refrigerio o conforto a tanta pena,</l>
<l>che da que' dolci lumi, ond'io tutt'ardo,</l>
<l>men crudo almen, se non pietoso, un guardo.</l>
</lg></div3>

<div3 type="poesia">
<head>VI</head>
<lg type="ottava">
<l>Ahi, che mi val che 'l ciel l'orrore e l'ombra</l>
<l>spogli, il bosco verdeggi e l'aura spiri,</l>
<l>se dal tuo core il ghiaccio Amor non sgombra?</l>
<l>se del tuo volto il sole a me non giri?</l>
<l>se fra nebbia di duol sempre m'ingombra</l>
<l>pioggia di pianti e vento di sospiri?</l>
<l>s'al verno de' tuoi sdegni il fiore e 'l verde</l>
<l>dele speranze mie si secca e perde?</l>
</lg></div3>

<div3 type="poesia">
<head>VII</head>
<lg type="ottava">
<l>Vestan la terra pur Zefiro e Flora</l>
<l>di verde gonna e di purpureo manto;</l>
<l>aprano lieti al sol, sciolgano al'ora</l>
<l>i fiori il riso, e gli augelletti il canto.</l>
<l>A me, lasso, convien non d'altro ognora</l>
<l>pascersi, che di tenebre e di pianto,</l>
<l>o che l'anno da noi, mutando i giorni,</l>
<l>canuto parta, o che fanciul ritorni.</l>
</lg></div3>

<div3 type="poesia">
<head>VIII</head>
<lg type="ottava">
<l>Forse l'incendio mio, forse il mio affanno</l>
<l>t'è, Clori, ascoso, e non ben anco il credi?</l>
<l>S'io ardo, s'io mi struggo e s'io t'inganno,</l>
<l>tu 'l sai, che spesso in fronte il cor mi vedi.</l>
<l>Sannol quest'antri, e questi boschi il sanno:</l>
<l>a questi boschi et a quest'antri il chiedi.</l>
<l>Dillo tu mormorando, ondoso rio,</l>
<l>se t'asciugò sovente il foco mio.</l>
</lg></div3>

<div3 type="poesia">
<head>IX</head>
<lg type="ottava">
<l>Ditel voi, selve, o de' miei tristi amori,</l>
<l>selve compagne e secretarie antiche;</l>
<l>ditel, ombre riposte e fidi orrori,</l>
<l>chiuse valli, alti colli e piagge apriche;</l>
<l>e voi, sì spesso il bel nome di Clori</l>
<l>avezze a risonar, spelonche amiche;</l>
<l>Eco, e tu, che talor de' miei lamenti</l>
<l>ti stanchi a replicar gli ultimi accenti.</l>
</lg></div3>

<div3 type="poesia">
<head>X</head>
<lg type="ottava">
<l>Odi quel rossignuol, che spiega il volo</l>
<l>da l'orno al mirto e poi dal mirto al faggio;</l>
<l>odi come, dolente a tanto duolo,</l>
<l>del tuo torto si lagna e del mio oltraggio;</l>
<l>e par che dica sconsolato e solo,</l>
<l>s'intender ben sapessi il suo linguaggio:</l>
<l>«Abbi pietà d'Ergasto, o Clori avara,</l>
<l>dale cui note ogni augelletto impara».</l>
</lg></div3>

<div3 type="poesia">
<head>XI</head>
<lg type="ottava">
<l>E ben talor che non cotanto offeso</l>
<l>d'amorose quadrella era il mio core,</l>
<l>già senza noia il mio cantar inteso</l>
<l>fu da più d'una ninfa e d'un pastore.</l>
<l>Or queste, che gran tempo inutil peso</l>
<l>pendon dal fianco mio, canne sonore,</l>
<l>altro non sanno che formar lamenti,</l>
<l>gonfie talor da' miei sospiri ardenti.</l>
</lg></div3>

<div3 type="poesia">
<head>XII</head>
<lg type="ottava">
<l>Ne la stagion che Progne peregrina</l>
<l>il dolce nido a far tra noi ritorna,</l>
<l>e 'n quella ancor che d'uva purpurina</l>
<l>il pampinoso dio le piagge adorna,</l>
<l>pascendo di sospir l'alma meschina,</l>
<l>tra grotte oscure il tuo pastor soggiorna,</l>
<l>ch'inaridito, insterilito in tutto</l>
<l>vede d'ogni sua gioia il fiore e 'l frutto.</l>
</lg></div3>

<div3 type="poesia">
<head>XIII</head>
<lg type="ottava">
<l>Quando la rabbia del'estiva Cagna</l>
<l>tutto d'aliti ardenti il mondo alluma,</l>
<l>e quando per la gelida campagna</l>
<l>irrigidisce la mordace bruma,</l>
<l>pien d'aspre cure il tuo fedel si lagna,</l>
<l>ch'altro gelo, altro ardor l'ange e consuma;</l>
<l>e, fatto ognor di duo contrari gioco,</l>
<l>nel ghiaccio avampa e trema in mezo al foco.</l>
</lg></div3>

<div3 type="poesia">
<head>XIV</head>
<lg type="ottava">
<l>Da che la terra in su la meza terza</l>
<l>ferir si sente dal'adunco rastro,</l>
<l>finché la sera inver la mandra sferza</l>
<l>le pecorelle il pastoral vincastro,</l>
<l>di là fuggendo ove si canta o scherza,</l>
<l>seguendo Amor, ch'è mio tiranno e mastro,</l>
<l>mi stillo e stempro a forza di tormento,</l>
<l>piangendo in acqua e sospirando in vento.</l>
</lg></div3>

<div3 type="poesia">
<head>XV</head>
<lg type="ottava">
<l>E da che poi dele fredd'ombre sue</l>
<l>spande la notte il velo umido et atro,</l>
<l>finché 'l bifolco al mansueto bue</l>
<l>ripone il giogo e ricompon l'aratro,</l>
<l>il sol membrando dele luci tue,</l>
<l>per questo verde e florido teatro,</l>
<l>senza mai riposar, pur com'uom folle,</l>
<l>desperato men vo di colle in colle.</l>
</lg></div3>

<div3 type="poesia">
<head>XVI</head>
<lg type="ottava">
<l>O ch'io vegghi o ch'io dorma o vada o seggia,</l>
<l>ho sempre in mente il caro oggetto impresso.</l>
<l>Te segue il mio pensier, per te vaneggia,</l>
<l>e sol per cercar te perdo me stesso.</l>
<l>Sola per le campagne erra la greggia,</l>
<l>e sola al chiuso suo ritorna spesso,</l>
<l>senza il dolente e misero custode,</l>
<l>ch'ama chi l'odia e prega chi non l'ode.</l>
</lg></div3>

<div3 type="poesia">
<head>XVII</head>
<lg type="ottava">
<l>Povera greggia, il cui doglioso stato</l>
<l>il tuo core a pietà punto non piega,</l>
<l>se ben con mesto e querulo balato</l>
<l>notte e giorno per me ti chiama e prega.</l>
<l>Pascer non vuol più fiori in altro prato,</l>
<l>se i fior del tuo bel volto il Ciel le nega;</l>
<l>fuorché lo sguardo tuo caro e soave,</l>
<l>contro il fascino e 'l tuon schermo non ave.</l>
</lg></div3>

<div3 type="poesia">
<head>XVIII</head>
<lg type="ottava">
<l>Mira colà ne le vicini rupi</l>
<l>Ciaffo e Zampone, i duo mastin feroci,</l>
<l>che veggendo qual cura il cor m'occupi,</l>
<l>latrano al bosco con pietose voci;</l>
<l>e bench'avezzi a guerreggiar co' lupi</l>
<l>sien più d'ogni altro, can pronti e veloci,</l>
<l>dapoi che 'l signor lor s'afflige e piagne,</l>
<l>mal ponno senza lui difender l'agne.</l>
</lg></div3>

<div3 type="poesia">
<head>XIX</head>
<lg type="ottava">
<l>Vidi stamane entro 'l pedal d'un pioppo</l>
<l>fuggendo entrar l'insidiosa volpe.</l>
<l>Già solea di mia man trappola o groppo</l>
<l>fargli mille scontar malizie e colpe.</l>
<l>Or mi ruba in su gli occhi, e senza intoppo</l>
<l>vien de' miei polli a divorar le polpe.</l>
<l>Spesso la trova il mio Carin, quand'apre</l>
<l>in su l'aprir del dì l'uscio ale capre.</l>
</lg></div3>

<div3 type="poesia">
<head>XX</head>
<lg type="ottava">
<l>Tra gli altri un dì, pian pian per mezo gli olmi,</l>
<l>fin dentro al letto mio venne la ladra,</l>
<l>onde fur d'alte grida i boschi colmi</l>
<l>e s'armò di pastor più d'una squadra.</l>
<l>Ma, però ch'altra piaga assai più duolmi,</l>
<l>quella caccia sprezzai dolce e leggiadra.</l>
<l>«Altra fera più cruda (io dissi a Bauci)</l>
<l>il mio misero core ha tra le fauci.»</l>
</lg></div3>

<div3 type="poesia">
<head>XXI</head>
<lg type="ottava">
<l>Deh, s'a tanta beltà spirto sì crudo</l>
<l>s'accoppia, et hai di sangue anima vaga,</l>
<l>apri col ferro ignudo il petto ignudo,</l>
<l>chiudi le piaghe mie con una piaga.</l>
<l>Eccoti il cor, ch'aperto e senza scudo</l>
<l>per sì bella cagion morir s'appaga,</l>
<l>e morendo dirà: «Felice sorte,</l>
<l>poiché la vita mia mi dà la morte.»</l>
</lg></div3>

<div3 type="poesia">
<head>XXII</head>
<lg type="ottava">
<l>Ma tu di mille morti, empia omicida,</l>
<l>morir mi vedi e del mio duol ti godi,</l>
<l>né vuoi che sì per tempo a me recida</l>
<l>d'amor la Parca e dela vita i nodi;</l>
<l>ch'armonia dolce al par dele mie strida</l>
<l>di sampogna o d'augello unqua non odi,</l>
<l>né fera uccisa hai di mirar diletto</l>
<l>quanto in mirarmi ognor lacero il petto.</l>
</lg></div3>

<div3 type="poesia">
<head>XXIII</head>
<lg type="ottava">
<l>L'altrier, là dove Nisida si specchia</l>
<l>nel mar, che lava i piedi al suo fedele,</l>
<l>in su la scorza d'una quercia vecchia</l>
<l>queste note vergai, Clori crudele;</l>
<l>e vi vidi volar più d'una pecchia,</l>
<l>tratta dal dolce nome, a farvi il mele.</l>
<l>Devean venir le vipere più tosto</l>
<l>a suggerne il velen, che v'è nascosto.</l>
</lg></div3>

<div3 type="poesia">
<head>XXIV</head>
<lg type="ottava">
<l>Fu ben forte il destin sotto cui nacqui,</l>
<l>e mi scorse quel dì stella proterva,</l>
<l>dico quel dì che prima io mi compiacqui</l>
<l>di far a tal beltà l'anima serva.</l>
<l>Lunga stagion l'ardor nascosi, e tacqui;</l>
<l>ma chi celar può mai face, che ferva?</l>
<l>Il celai, sì, ne la sinistra mamma;</l>
<l>ma 'l suo proprio splendor scoprì la fiamma.</l>
</lg></div3>

<div3 type="poesia">
<head>XXV</head>
<lg type="ottava">
<l>Non mi dolser le fiamme, anzi fur dolci</l>
<l>più che l'ambrosia o che 'l licor del'ape;</l>
<l>ma, se tu non le tempri e non le molci,</l>
<l>non le sostiene il petto e non le cape.</l>
<l>Tirsi e Linco il diranno, i miei bifolci,</l>
<l>e le compagne tue, Testili e Nape,</l>
<l>che m'udiro chiamar tra queste querce</l>
<l>la mia perdita, e 'l danno acquisto e merce.</l>
</lg></div3>

<div3 type="poesia">
<head>XXVI</head>
<lg type="ottava">
<l>Poscia che 'n dubbio e di mio stato incerto,</l>
<l>tra speranza e timor gran tempo io vissi,</l>
<l>acciò che 'l desir mio ti fusse aperto,</l>
<l>in mille tronchi il tuo bel nome scrissi.</l>
<l>Talor, mostrando il cor nel dono offerto,</l>
<l>nel silenzio il mio mal chiaro ti dissi;</l>
<l>dissiti, dimandando alcun ristoro:</l>
<l>«Col pero io pero» o pur «Col moro io moro!»</l>
</lg></div3>

<div3 type="poesia">
<head>XXVII</head>
<lg type="ottava">
<l>Deh, quante volte, in su 'l mattin cogliendo</l>
<l>il dolce fico, che tra foglia e foglia</l>
<l>rugiadoso di mel pendea piangendo,</l>
<l>chino la fronte e lacero la spoglia,</l>
<l>il diedi a te, tra me stesso dicendo:</l>
<l>«Così mi stillo in lagrimosa doglia.</l>
<l>Come sei tanto ingrato, idol mio caro?</l>
<l>Ti dono il dolce e tu mi dai l'amaro.»</l>
</lg></div3>

<div3 type="poesia">
<head>XXVIII</head>
<lg type="ottava">
<l>E quante, allor ch'entro gli alberghi cavi,</l>
<l>sazie di violette e di ligustri,</l>
<l>machinavan le fabriche soavi</l>
<l>l'api, degli orti architettrici industri,</l>
<l>io, rapiti e recati i biondi favi</l>
<l>dal'ingegnose lor case palustri,</l>
<l>volsi inferir: «Se ben con gli occhi impiaghi,</l>
<l>pur ch'io ne colga il mel, non curo gli aghi.»</l>
</lg></div3>

<div3 type="poesia">
<head>XXIX</head>
<lg type="ottava">
<l>Spesso, tramando ancor tra gli arboscelli</l>
<l>o pania o rete al semplice usignuolo,</l>
<l>ti venni in gabbia a presentar di quelli</l>
<l>e d'altri prigionier querulo stuolo;</l>
<l>quasi esprimendo: «A par di questi augelli</l>
<l>spiegaro audaci i miei pensieri il volo,</l>
<l>né men di questi augelli ai lacci tesi</l>
<l>del tuo dorato crin rimaser presi.»</l>
</lg></div3>

<div3 type="poesia">
<head>XXX</head>
<lg type="ottava">
<l>Poi ti scorgea dov'albergava, unite,</l>
<l>tortorelle o colombe un nido ombroso;</l>
<l>e parlava in me stesso: «Or voi gioite,</l>
<l>felice amica, e fortunato sposo.»</l>
<l>Indi, additando la feconda vite</l>
<l>al suo caro appoggiata olmo frondoso:</l>
<l>«S'amor gli arbori istessi insieme allaccia,</l>
<l>io perché fuor (dicea) dele tue braccia?»</l>
</lg></div3>

<div3 type="poesia">
<head>XXXI</head>
<lg type="ottava">
<l>Fresca rosa odorata al novo aprile</l>
<l>anco ti porsi e t'accennai talvolta</l>
<l>«Donami in cambio d'un amor gentile</l>
<l>quella ancor tu, ch'hai ne le labra accolta.</l>
<l>Beltà donnesca e grazia giovenile</l>
<l>invan bramata e 'n sua stagion non colta,</l>
<l>soggiace apunto ad un medesmo caso:</l>
<l>se ride in sul mattin, langue al'occaso.»</l>
</lg></div3>

<div3 type="poesia">
<head>XXXII</head>
<lg type="ottava">
<l>E certo questo fior, che qui tra noi</l>
<l>bellezza ha nome e tanto agli occhi piace,</l>
<l>gloria è breve e caduca, e i pregi suoi</l>
<l>vien tosto a depredar l'età fugace.</l>
<l>Ah, non inganni i vaghi lumi tuoi</l>
<l>del fonte adulator l'ombra fallace:</l>
<l>l'ombra, che spesso ammiri e, lusinghiera,</l>
<l>gir ti fa tanto di testessa altera.</l>
</lg></div3>

<div3 type="poesia">
<head>XXXIII</head>
<lg type="ottava">
<l>Tu da me fuggi, e 'l tempo in un momento</l>
<l>viè più lieve di te fuggir vedrai.</l>
<l>Vedrò coprirsi di canuto argento</l>
<l>quella chioma, che l'or vince d'assai.</l>
<l>Vedrassi il foco de' begli occhi spento</l>
<l>e lo splendor de' luminosi rai;</l>
<l>dele labra gelar l'aure amorose,</l>
<l>e dele guance impallidir le rose.</l>
</lg></div3>

<div3 type="poesia">
<head>XXXIV</head>
<lg type="ottava">
<l>Allor del ciglio in un balen sparita</l>
<l>la luce, e del bel volto e del bel crine,</l>
<l>la gente additerà, sì come addita</l>
<l>di già distrutta mole alte ruine.</l>
<l>E tu, ma tardi, del'error pentita,</l>
<l>piangendo indarno e sospirando alfine,</l>
<l>dirai, d'ira e di doglia il cor percosso:</l>
<l>«Potei, non volli: orche vorrei, non posso».</l>
</lg></div3>

<div3 type="poesia">
<head>XXXV</head>
<lg type="ottava">
<l>Non fora il meglio, orch'ogni prato aprova</l>
<l>a' bei riposi i lieti amanti alletta,</l>
<l>e denso il bosco di verdura nova</l>
<l>si difende dal sol quando il saetta,</l>
<l>sederne in parte ove più dolce mova</l>
<l>l'aura le fronde in su la molle erbetta,</l>
<l>mentre, scherzando, i zefiri lascivi,</l>
<l>ne lusingano il sonno, e l'ombre, e i rivi?</l>
</lg></div3>

<div3 type="poesia">
<head>XXXVI</head>
<lg type="ottava">
<l>Giace colà, sotto le curve terga</l>
<l>di Pausillipo, antro frondoso e nero,</l>
<l>dove guidar solea con roza verga</l>
<l>nel meriggio gli armenti il gran Sincero.</l>
<l>Quivi la Notte col Silenzio alberga,</l>
<l>e ch'al Sonno sia sacro io penso invero.</l>
<l>D'edra, d'appio e di musco il varco impruna,</l>
<l>ombra gli fanno i lauri, opaca e bruna.</l>
</lg></div3>

<div3 type="poesia">
<head>XXXVII</head>
<lg type="ottava">
<l>Qui dale piaghe d'una rupe alpestra</l>
<l>sorge di vivo umor gelida vena,</l>
<l>ma di canna, di giunco e di ginestra</l>
<l>ombrata sì, che si discerne apena.</l>
<l>Indi sen va per via spedita e destra,</l>
<l>rigando intorno la valletta amena,</l>
<l>fin dove ale dolci acque il corso tronca</l>
<l>e le ricetta in sen, marmorea conca.</l>
</lg></div3>

<div3 type="poesia">
<head>XXXVIII</head>
<lg type="ottava">
<l>V'apprestan d'ognintorno erbose piume</l>
<l>e molli seggi i margini vicini,</l>
<l>dove le ninfe del mio picciol fiume,</l>
<l>alzate fuor degli umidi confini,</l>
<l>cinger al vecchio padre han per costume</l>
<l>di palustri ghirlande i verdi crini;</l>
<l>e qui scherzar nel più riposto seggio</l>
<l>spesso Aretusa e Leucopetra io veggio.</l>
</lg></div3>

<div3 type="poesia">
<head>XXXIX</head>
<lg type="ottava">
<l>Lungo il bel rio, che con piè torto corre</l>
<l>e fende i campi et attraversa i cespi,</l>
<l>potrai sedendo il biondo crin disciorre,</l>
<l>sìche liev'aura l'agiti e rincrespi,</l>
<l>e 'n varie guise poi l'ordin comporre</l>
<l>degli aurei nodi innanellati e crespi,</l>
<l>e mentre i gigli dale rose io sceglio,</l>
<l>farti del'acqua in un, lavacro e speglio.</l>
</lg></div3>

<div3 type="poesia">
<head>XL</head>
<lg type="ottava">
<l>Di rami il fonte un padiglion si tesse,</l>
<l>ch'è lavor di natura e sembra d'arte,</l>
<l>dove nasconderan le fronde spesse</l>
<l>i nostri furti in solitaria parte;</l>
<l>e ben poria, senza che 'l sol potesse</l>
<l>scorgerla mai, secura in grembo a Marte</l>
<l>ignuda anco giacervi Citerea,</l>
<l>e 'n braccio al vago suo la casta dea.</l>
</lg></div3>

<div3 type="poesia">
<head>XLI</head>
<lg type="ottava">
<l>O io, s'averrà mai che quivi assiso,</l>
<l>nel sen del'idol mio lieto m'accolga,</l>
<l>e non solo a mia voglia in quel bel viso</l>
<l>fermo le luci a contemplar rivolga,</l>
<l>ma 'l caro bacio e 'l desiato riso</l>
<l>dala bocca crudel rapisca e colga,</l>
<l>come n'andrò, dopo sì lunghi pianti,</l>
<l>nel ciel d'Amor tra' più beati amanti!</l>
</lg></div3>

<div3 type="poesia">
<head>XLII</head>
<lg type="ottava">
<l>Vedrai del monte, al tuo celeste sguardo,</l>
<l>farsi lieto e seren l'orrido e 'l fosco;</l>
<l>vedrai fiorir lo steril loglio e 'l cardo</l>
<l>d'aneto e cassia, e lasciar gli angui il tosco;</l>
<l>et amomo et amello e mirra e nardo</l>
<l>sudar le piante, e stillar manna il bosco</l>
<l>oro tornar l'arena, il fiume argento,</l>
<l>et odori spirar d'Arabia il vento.</l>
</lg></div3>

<div3 type="poesia">
<head>XLIII</head>
<lg type="ottava">
<l>Vi vedrai d'Agatirsi e d'Egipani</l>
<l>baccar, saltar, danzar turba lasciva,</l>
<l>e con Driadi e Napee far giochi insani</l>
<l>su per la fresca e verdeggiante riva.</l>
<l>De' dipinti augelletti ai versi estrani</l>
<l>farà bordon la mia sonora piva,</l>
<l>e de' cristalli limpidi e fugaci</l>
<l>concordi al suon risponderanno i baci.</l>
</lg></div3>

<div3 type="poesia">
<head>XLIV</head>
<lg type="ottava">
<l>Né tu talvolta, il tetto inculto e scabro</l>
<l>entrando ad illustrar d'umil capanna,</l>
<l>schiverai forse enfiar con dolce labro</l>
<l>la mia villana e boschereccia canna.</l>
<l>Quivi d'Amor, che de' miei danni è fabro,</l>
<l>conterò i torti e com'ognor m'affanna,</l>
<l>finché 'l girar de' begli occhi soavi</l>
<l>soavemente un lieve sonno aggravi.</l>
</lg></div3>

<div3 type="poesia">
<head>XLV</head>
<lg type="ottava">
<l>Ahi se ben tu m'aborri, e di veleno</l>
<l>quasi infetto ti sembro aspido o drago,</l>
<l>d'altro pastor non son men bel, né meno</l>
<l>del'altrui forse il mio sembiante è vago,</l>
<l>se pur nel fonte limpido e sereno</l>
<l>mi dice il ver la mia veduta imago;</l>
<l>e già per me di Tebro arsero e d'Arno</l>
<l>spesso le ninfe e sospiraro indarno.</l>
</lg></div3>

<div3 type="poesia">
<head>XLVI</head>
<lg type="ottava">
<l>Fillide (se nol sai) la bionda Fille,</l>
<l>la nereida gentil, c'ha tra noi fama</l>
<l>d'agguagliarti in beltà, per me di mille</l>
<l>piaghe trafitta il cor, mi segue e chiama.</l>
<l>Ma Pan, che 'l tutto sa, sa s'io tranquille</l>
<l>volsi mai luci a lei, che tanto m'ama;</l>
<l>e s'io fuggo da lei, più che non suole</l>
<l>fuggir nebbia dal vento, ombra dal sole.</l>
</lg></div3>

<div3 type="poesia">
<head>XLVII</head>
<lg type="ottava">
<l>Talor, lasciando i cupi fondi algenti,</l>
<l>al suon dele mie note esce del'onde,</l>
<l>e, d'udir vaga i miei dogliosi accenti,</l>
<l>da me non lunge, e per mirar, s'asconde;</l>
<l>e fiamme prova entro l'umor sì ardenti,</l>
<l>ch'io l'odo sospirar tra fronde e fronde,</l>
<l>e con l'acque del pianto, ond'ella mesce</l>
<l>l'acque del fonte, il proprio fonte accresce.</l>
</lg></div3>

<div3 type="poesia">
<head>XLVIII</head>
<lg type="ottava">
<l>Vorrei lodar la mia selvaggia Musa,</l>
<l>che forse agguaglia ogni altra cetra antica;</l>
<l>ma modestia mi tien la bocca chiusa,</l>
<l>la qual non vuol che di me stesso io dica.</l>
<l>Pur, qualunque si sia, tacer confusa</l>
<l>fatt'ha, cantando, una novella Pica,</l>
<l>e restar di Lambrusco in tutto muta</l>
<l>la temeraria e stridula cicuta.</l>
</lg></div3>

<div3 type="poesia">
<head>XLIX</head>
<lg type="ottava">
<l>Lambrusco, dico, l'invido capraio,</l>
<l>di cui con tutto ciò rider conviemme,</l>
<l>ch'uscito fuor del suo natio pagliaio</l>
<l>volse passar ne l'indiche maremme,</l>
<l>sperando accumular molto danaio</l>
<l>e trarne un gran tesor d'oro e di gemme;</l>
<l>ma poi, di gemme in vece e 'n vece d'oro,</l>
<l>fu vil piombo e vil fango il suo tesoro.</l>
</lg></div3>

<div3 type="poesia">
<head>L</head>
<lg type="ottava">
<l>Se 'l mio canto il suo canto in prova vinse,</l>
<l>ne fu giudice Alcippo, il saggio vecchio,</l>
<l>che 'n fronte allor baciommi, in sen mi strinse,</l>
<l>e pur di chiaro senno è vivo specchio.</l>
<l>Questi, poiché d'alloro il crin mi cinse,</l>
<l>così pian pian mi disse entro l'orecchio:</l>
<l>«Quanto al'alto cipresso il giunco umile,</l>
<l>tanto l'emulo tuo cede al tuo stile.»</l>
</lg></div3>

<div3 type="poesia">
<head>LI</head>
<lg type="ottava">
<l>Felicissimo, o Clori, il tuo Montano,</l>
<l>che per te tutti in gioia i giorni spende;</l>
<l>Montan che, tra' pastor pastor sovrano,</l>
<l>dal gran dio dele selve origin prende.</l>
<l>Ma che? gonfisi pur di fumo vano,</l>
<l>vanti i titoli illustri ond'ei risplende,</l>
<l>ricco assai più di me d'abiti alteri,</l>
<l>e di latte e di lana e di poderi.</l>
</lg></div3>

<div3 type="poesia">
<head>LII</head>
<lg type="ottava">
<l>Non son questi i tesori, e non è questa</l>
<l>vera gloria del'uomo e vera dote;</l>
<l>ricco chiamarsi, perché d'or si vesta,</l>
<l>se virtù non l'adorna, altri non pote.</l>
<l>Or non sai tu ch'egli ha le corna in testa,</l>
<l>come figlio di satiro e nipote?</l>
<l>Se ben l'insegna infame e contrafatta</l>
<l>sotto la chioma a bello studio appiatta?</l>
</lg></div3>

<div3 type="poesia">
<head>LIII</head>
<lg type="ottava">
<l>Bench'io pastor non sia tanto sublime,</l>
<l>pur negletto il mio stato esser non deve.</l>
<l>Ho tante agnelle anch'io, che fan le cime</l>
<l>biancheggiar di Vesuvio a par di neve,</l>
<l>feconde sì, che dele mamme opime</l>
<l>portan quasi a fatica il peso greve:</l>
<l>due volte il dì le premo, e sempre il seno</l>
<l>han di novello nettare ripieno.</l>
</lg></div3>

<div3 type="poesia">
<head>LIV</head>
<lg type="ottava">
<l>Barbuto, il capro mio pregiato e bello,</l>
<l>che può far al celeste invidia e scorno,</l>
<l>quel tutto brun, ch'ha lungo e crespo il vello,</l>
<l>et ha sì dritto e sì pungente il corno;</l>
<l>vedi, vedilo là presso il ruscello,</l>
<l>d'edra la fronte e di vitalba adorno,</l>
<l>che, come dela greggia e capo e scorta,</l>
<l>argentina squilletta al collo porta.</l>
</lg></div3>

<div3 type="poesia">
<head>LV</head>
<lg type="ottava">
<l>Scherza co' fauni e tutto il dì contrasta</l>
<l>co' cani istessi e 'nfin col bue tenzona,</l>
<l>e col cozzo e col corno atterra e guasta</l>
<l>le viti a Bacco e gli arbori a Pomona;</l>
<l>ale lascivie sue l'ovil non basta,</l>
<l>né punto a capre o pecore perdona,</l>
<l>né molto appaga il cupido appetito</l>
<l>di cento mogli il giorno esser marito.</l>
</lg></div3>

<div3 type="poesia">
<head>LVI</head>
<lg type="ottava">
<l>Quel sarà tuo, se 'l chiedi, e voglio ch'anco</l>
<l>il favorito mio toro ti prenda.</l>
<l>Pur or di fior l'ho coronato, e 'l fianco</l>
<l>cerchiato intorno di vermiglia benda.</l>
<l>Tutto tutto è pezzato a nero e bianco,</l>
<l>di beltà senza pari e senza emenda;</l>
<l>cui non foran fors'anco avare e schife</l>
<l>d'amar Europa e d'abbracciar Pasife.</l>
</lg></div3>

<div3 type="poesia">
<head>LVII</head>
<lg type="ottava">
<l>Principe no, tiranno è del'armento,</l>
<l>indomito campion, duca orgoglioso.</l>
<l>È diletto il mirarlo, et è spavento,</l>
<l>qualor la sua giovenca il fa geloso.</l>
<l>Co' piè l'arena e con le corna il vento</l>
<l>fiede, e ne l'ire sue non ha riposo:</l>
<l>scote del capo la falcata luna</l>
<l>e, sbarrando le nari, i lumi imbruna.</l>
</lg></div3>

<div3 type="poesia">
<head>LVIII</head>
<lg type="ottava">
<l>Io l'appello per vezzo il bel giostrante,</l>
<l>sì ne' selvaggi assalti è bravo e forte,</l>
<l>mentre, feroce et arrabbiato amante,</l>
<l>il robusto rival disfida a morte.</l>
<l>Dela fronte superba e minacciante</l>
<l>va ne' tronchi a forbir l'ossa ritorte:</l>
<l>freme, e folgori aventa e fiamme sbuffa,</l>
<l>e, la testa abbassando, esce ala zuffa.</l>
</lg></div3>

<div3 type="poesia">
<head>LIX</head>
<lg type="ottava">
<l>Quante volte la sera, allor che riede</l>
<l>dai paschi aperti ale sbarrate stalle,</l>
<l>l'odo, apunto com'uom che pietà chiede,</l>
<l>d'angosciosi muggiti empir la valle.</l>
<l>Su le ginocchia al suo gittar si vede,</l>
<l>né cura entro il covil posar le spalle;</l>
<l>ma, steso a nudo ciel su l'erba fresca,</l>
<l>sdegna il letto, odia l'onda, aborre l'esca.</l>
</lg></div3>

<div3 type="poesia">
<head>LX</head>
<lg type="ottava">
<l>Toro meschin, che per amor ti struggi,</l>
<l>quanto è conforme, oimè, lo stato nostro.</l>
<l>Io fuggo da' pastor, tu da me fuggi;</l>
<l>tu col nemico, io col nemico giostro;</l>
<l>tu, che non sai con altro, ululi e muggi,</l>
<l>io con pianti e sospir la doglia mostro:</l>
<l>se non che tu languisci, afflitto toro,</l>
<l>per umil vacca, io cruda tigre adoro.</l>
</lg></div3>

<div3 type="poesia">
<head>LXI</head>
<lg type="ottava">
<l>Potrei di queste, o Clori, e d'altre cose</l>
<l>render i tuoi desir contenti e lieti.</l>
<l>I dorati coturni e l'ingegnose</l>
<l>di bei serici stami inteste reti,</l>
<l>le prime poma d'or, le prime rose</l>
<l>de' giardini più chiusi e più secreti,</l>
<l>tue foran sempre, e d'altri doni ancora</l>
<l>t'onorerei, come Montan t'onora.</l>
</lg></div3>

<div3 type="poesia">
<head>LXII</head>
<lg type="ottava">
<l>Oh dio, se tu vedessi, or che le quaglie</l>
<l>senton d'amor gli stimuli primieri,</l>
<l>che disfide ostinate e che battaglie</l>
<l>fanno in duelli sanguinosi e fieri,</l>
<l>diresti ben ch'armati a piastre e maglie</l>
<l>non ne fan tante in campo i cavalieri:</l>
<l>è steccato il mio desco ale lor pugne</l>
<l>e per lance e per spade han becchi et ugne.</l>
</lg></div3>

<div3 type="poesia">
<head>LXIII</head>
<lg type="ottava">
<l>Ma, sempre invitto infra i guerrier più audaci,</l>
<l>d'ogni altro il mio Schiavon straccia le penne,</l>
<l>e 'n cento assalti duri e pertinaci</l>
<l>publiche palme con applauso ottenne.</l>
<l>L'altrier videlo Elpinia, e mille baci,</l>
<l>spoglia dela vittoria, a dar gli venne.</l>
<l>Ma, s'abbassi a gradirlo il cor superbo,</l>
<l>per te si guarda et a te sola il serbo.</l>
</lg></div3>

<div3 type="poesia">
<head>LXIV</head>
<lg type="ottava">
<l>Tolsi una gaza dal materno nido,</l>
<l>ch'appreso ha il nome tuo, scaltra e loquace.</l>
<l>Di monte in monte il dì, di lido in lido,</l>
<l>sen va volando libera e fugace;</l>
<l>la sera poscia con festivo grido</l>
<l>ritorna ala magion quando le piace;</l>
<l>mi siede in grembo, e con affetto umano</l>
<l>attende il cibo sol dala mia mano.</l>
</lg></div3>

<div3 type="poesia">
<head>LXV</head>
<lg type="ottava">
<l>L'indico parlator quasi somiglia</l>
<l>sì nella piuma a più color diversa,</l>
<l>sì ne la lingua ardita a meraviglia,</l>
<l>onde con ninfe e con pastor conversa:</l>
<l>e, per darmi piacer, spesso ripiglia:</l>
<l>«Clori, Clori crudel, Clori perversa».</l>
<l>Or quest'augel, ch'ha sì vivace ingegno,</l>
<l>pur di Clori sarà, s'ei n'è pur degno.</l>
</lg></div3>


<div3 type="poesia">
<head>LXVI</head>
<lg type="ottava">
<l>Io ho di minio ancor fregiato un arco,</l>
<l>c'ha di seta la corda e d'or la cocca.</l>
<l>Se tu n'andrai di questo armata al varco,</l>
<l>ne fia d'invidia ogni altra ninfa tocca;</l>
<l>sarà d'arciera tal ben degno incarco,</l>
<l>ch'amorose saette al'alme scocca.</l>
<l>Di corno arma le punte e, salvo questo,</l>
<l>di pieghevole nervo è tutto il resto.</l>
</lg></div3>

<div3 type="poesia">
<head>LXVII</head>
<lg type="ottava">
<l>Ma la faretra è d'artificio tale,</l>
<l>ch'a Cinzia tua può farne onta e vergogna.</l>
<l>Dir del lavor, che non ha in terra eguale,</l>
<l>opra non è di rustica sampogna.</l>
<l>Oltre l'esser purpureo ogni suo strale,</l>
<l>colui che sovra Grecia alza Bologna,</l>
<l>Guido, che porge al nulla essere e vita,</l>
<l>l'ha tutta istoriata e colorita.</l>
</lg></div3>

<div3 type="poesia">
<head>LXVIII</head>
<lg type="ottava">
<l>In una parte il gran pennel divino</l>
<l>Venere espresse al vivo i suoi colori,</l>
<l>che presso un fonte puro e cristallino</l>
<l>ha il bell'Adone in grembo, in grembo ai fiori,</l>
<l>e con un lieve e candidetto lino</l>
<l>gli asciuga in fronte i fervidi sudori;</l>
<l>et egli in guisa tal posa le membra,</l>
<l>che dal lungo cacciar stanco rassembra.</l>
</lg></div3>

<div3 type="poesia">
<head>LXIX</head>
<lg type="ottava">
<l>Una coppia di veltri a piè gli spira,</l>
<l>con lingue aride ansando e fauci aperte;</l>
<l>e 'ntanto, il fiero dio dal ciel si mira</l>
<l>ch'ai trastulli de' duo gli occhi converte,</l>
<l>et acceso d'amore insieme, e d'ira,</l>
<l>le proprie ingiurie ala sua vista offerte,</l>
<l>arrotando d'un mostro il curvo dente,</l>
<l>vendica nel fanciullo orribilmente.</l>
</lg></div3>

<div3 type="poesia">
<head>LXX</head>
<lg type="ottava">
<l>L'altro spazio contien l'effigie vera,</l>
<l>quando, con sen vermiglio e viso smorto,</l>
<l>dala vorace e formidabil fera</l>
<l>lo sventurato giovane vien morto;</l>
<l>e come scesa dala terza sfera,</l>
<l>la dea piagne il suo bene, il suo conforto</l>
<l>come Amor spezza l'armi, e quanto poi</l>
<l>canta il nostro Filen ne' versi suoi.</l>
</lg></div3>

<div3 type="poesia">
<head>LXXI</head>
<lg type="ottava">
<l>Fu, se 'l ver si racconta, opra sì bella</l>
<l>arnese già dela più bella dea,</l>
<l>che quest'arco talor, queste quadrella,</l>
<l>saettando le fere, oprar solea;</l>
<l>et è fama tra noi che, poscia ch'ella</l>
<l>pianse del bel garzon la morte rea,</l>
<l>con queste ancor l'ispido fianco incise</l>
<l>del feroce cinghial che gliel'uccise.</l>
</lg></div3>

<div3 type="poesia">
<head>LXXII</head>
<lg type="ottava">
<l>Poi d'una in altra mano ella sen venne</l>
<l>in poter di Dameta, indi d'Alceo;</l>
<l>Alceo per essa da Menalca ottenne</l>
<l>quattro e quattr'agne; alfin l'ebbe Aristeo.</l>
<l>Questi intatta serbolla, infin ch'avenne</l>
<l>ch'io la vinsi cantando a Meliseo,</l>
<l>nel natal di Damon, l'istesso die</l>
<l>che fu principio ale sventure mie.</l>
</lg></div3>

<div3 type="poesia">
<head>LXXIII</head>
<lg type="ottava">
<l>Licida poi, che grand'invidia n'ebbe,</l>
<l>due cose che nel ver ben rare sono,</l>
<l>perché donarla a Mirzia sua vorrebbe,</l>
<l>m'offerse, in cambio di sì nobil dono:</l>
<l>d'acero un vaso in cui nessun mai bebbe,</l>
<l>e que' bei flauti ch'han tremante il suono.</l>
<l>A lui, ch'ancor n'ha sdegno, io la negai;</l>
<l>e tu, se ti fia in grado, in don l'avrai.</l>
</lg></div3>

<div3 type="poesia">
<head>LXXIV</head>
<lg type="ottava">
<l>Ben averla desia con caldo affetto</l>
<l>Crocale pastorella, e l'avrà forse.</l>
<l>Già, pregandomi invan, da quel boschetto</l>
<l>fin su l'uscio pur ier dietro mi corse;</l>
<l>alfin di scorno accesa e di dispetto,</l>
<l>il dito, minacciandomi, si morse.</l>
<l>E bella è pur, benché 'l color somigli</l>
<l>ella dele viole, e tu de' gigli.</l>
</lg></div3>

<div3 type="poesia">
<head>LXXV</head>
<lg type="ottava">
<l>Che parli, Ergasto? ancor la tua sciocchezza</l>
<l>grida indarno col fato e si lamenta?</l>
<l>Clori nulla ti cura e nulla apprezza</l>
<l>quanto per la tua man le si presenta.</l>
<l>Ella, per uso a' larghi doni avezza</l>
<l>di chi può meglio assai farla contenta,</l>
<l>gemi e piangi a tua posta, o morto o vivo,</l>
<l>ha le tue cose e te medesmo a schivo.</l>
</lg></div3>

<div3 type="poesia">
<head>LXXVI</head>
<lg type="ottava">
<l>Or ardi e soffri e, senza far più motto,</l>
<l>tra le fiamme il tuo cor sia salamandra;</l>
<l>ché, se t'ascolta Pan, che suol là sotto,</l>
<l>dormendo, il mezzodì guardar la mandra,</l>
<l>dirà che 'l tuo parlar gli ha il sonno rotto</l>
<l>e che garrulo sei più che calandra.</l>
<l>Sovengati di quanto un giorno al'aia</l>
<l>ti disse già la vecchiarella Aglaia.</l>
</lg></div3>

<div3 type="poesia">
<head>LXXVII</head>
<lg type="ottava">
<l>Quando, teco sedendo in su la selce,</l>
<l>pria ch'infettassi il cor di questo morbo,</l>
<l>la sinistra cornice in cima al'elce</l>
<l>udì squittire e crocitare il corbo;</l>
<l>indi il mirto seccar, fiorir la felce</l>
<l>vide, e la vite aviticchiarsi al sorbo;</l>
<l>e, battute insul pugno, aride e sparse</l>
<l>le foglie del papavero disfarse.</l>
</lg></div3>

<div3 type="poesia">
<head>LXXVIII</head>
<lg type="ottava">
<l>«Fuggi (mi prese a dir) deh fuggi, o figlio,</l>
<l>l'aria nemica e la funesta piaggia.</l>
<l>Non molto andrà, che qui col crudo artiglio</l>
<l>il cor ti ferirà fera selvaggia».</l>
<l>E ben veggio, orch'è giunto il mio periglio,</l>
<l>che l'indovina fu verace e saggia,</l>
<l>né so se i monti ircani o i boschi caspi</l>
<l>han sì fere le fere, et aspri gli aspi.</l>
</lg></div3>

<div3 type="poesia">
<head>LXXIX</head>
<lg type="ottava">
<l>Partirò dunque, e, poiché tanto il sangue</l>
<l>piace a questa d'Amor nemica, e mia,</l>
<l>né vuol, per raddoppiar strazio a chi langue,</l>
<l>esseguir di sua man quel che desia,</l>
<l>forse averrà ch'un lupo, un orso, un angue</l>
<l>meco sol per pietà spietato sia;</l>
<l>ché non fia sì spietato e sì rabbioso</l>
<l>che più di Clori almen non sia pietoso –.</l>
</lg></div3>

<div3 type="poesia">
<head>LXXX</head>
<lg type="ottava">
<l>Qui tacque, e mentr'al Ciel la mesta fronte,</l>
<l>misero, e i lagrimosi occhi rivolse,</l>
<l>e 'nver l'amato e sospirato monte,</l>
<l>dov'era ogni suo ben, la lingua sciolse;</l>
<l>gli alti lamenti accompagnando il fonte,</l>
<l>con rauco mormorio seco si dolse,</l>
<l>e dolersi pareano et arder seco</l>
<l>le piante intorno, i fior, l'erbe e lo speco.</l>
</lg></div3>
</div2>
</div1>
</body>

<back>
<div1 type="appendice">
<head>Appendice</head>
<div2 type="epistola">
<head>Abbozzo</head>
<head>I</head>
<opener><salute>Al Serenissimo Signor Prencipe Tomaso di Savoia</salute></opener>
<p>Mi accorgo, serenissimo signore, essere a me avvenuto a
punto quello istesso che secondo le greche favole alla testugine avvenne; la qual, chiamata da Giove nella rassegna
universale degli animali, venne indietro indietro dopo tutti gli altri, ancorché fusse la prima a partire, allegando per
iscusa della sua tardanza l'esser restata a guardar la casa.
Poiché essendo stato io il ritrovatore e l'introducitore del
componimento degli idilli nella nostra lingua, mi son lasciato prevenire da molti peregrini ingegni, ed i miei, che
fûrno i primi ad esser fatti, son gli ultimi a comparire; e
l'indugio non è stata la custodia della casa, poiché gran
tempo fa, balestrato ora in una, ora in altra parte dalla fortuna, fuor della casa e della patria mi ritrovo. Con tutto
ciò ho osservato il precetto del maestro di quest'arte, il
qual c'insegna a tener l'opere sotto la lima infino al nono e
al decimo anno. Rassomiglio me stesso alla testugine, animal terrestre e aquatile, tardo, stupido, neghittoso ed essangue, non solo per esprimere la pigrizia del mio ingegno
poco veloce, povero di vivacità ed inetto alle alte specolazioni, ma anche per dinotare il difetto della mia natura ritrosa e restia, la qual mi suol fare trascurato eziandio in
quelle cose che più mi rilevano nella fortuna e nell'onore.
Ond'io, che mi sono alla testugine paragonato, porto ferma speranza che gl'Idilli siano per piacere a Vostra Altezza. Anche Apollo tempo che ne' boschi menava vita pastorale, non si sdegnava d'ascoltare le semplici canzonette de'
rozzi contadini. E senza più, prego Iddio conservi Vostra
Altezza lungo tempo per gloria del nostro secolo.</p>
<closer><dateline>Di Parigi [gennaio 1620]</dateline></closer>
</div2>

<div2 type="epistola">
<head>Abbozzo</head>
<head>II</head>
<opener><salute>Al signor Claudio Achillini</salute></opener>
<p>Per dimostrar forse l'eminenza del vostro spirito, vi lasciate tanto trasportar dall'affetto, lodandomi in guisa
ch'io conosca la lode trapassar di gran lunga la capacità e'
meriti miei. Questo mi fa doppiamente vergognar di me
stesso, se ben certo debbo prenderlo senza alcun sospetto
d'adulazione, perché da animo così candido come è il vostro, quando si lascia cadere in passione di parzialità, non
si può sperare altro che giuicio sincero. Colui che loda fredamente ed a bocca secca parmi che discopra malignità di
cuore: lodando sì bene come fate voi, date ad intendere a
chi legge e a chi ode che sapete eccellentemente lodare anche coloro che non sono lodevoli. Comunque sia, s'io dicessi che l'esser lodato non mi piace, senza dubbio mentirei, ché la loda è una musica che diletta a tutti e un incanto ch'agli aspidi istessi per ascoltarlo farebbe cavar la coda
dell'orecchio. Però il vulgo de' poeti correnti non dovrebbe con tante persecuzioni calunniarmi, avendo più tosto
occasione di lodarmi ed amarmi. Conviene in ogni modo
darsene pace e soggiacere con pazienza a si fatta infelicità,
ringraziando tuttavia la divina providenza ch'almeno non
diede a costoro le forze pari all'orgoglio ed all'arroganza,
si che ci possano nuocere. Buon per noi ch'essi abbiano la
bocca sdentata, ché altrimenti la darebbono in barba agli
aspidi ed alle vipere. Gracchino pure e garriscano a posta
loro, ché il vero antidoto di questo veleno si è il tacere e
procurar d'avanzarsi ogni giorno di bene in meglio: così si
confonde l'ignoranza, s'abbatte l'invidia, si conculca la calunnia, si calpesta la perfidia, s'abbassa la superbia, si sotterra la presunzione e si subissa la temerità. Chiuderò questa lettera salutandovi di vivo cuore, abbracciandovi con
tutta l'anima, ringraziandovi di nuovo el vostro cortese affetto in lodarmi tanto; e senza più alla vostra buona grazia
mi raccomando.</p>
<closer><dateline>Di Parigi [gennaio 1620]</dateline></closer>
</div2>

<div2 type="epistola">
<head>Redazione inedita</head>
<head>III</head>
<opener><salute>Al Cavalier Marini</salute></opener>

<p>Doppo tant'anni cordialissimam<expan>en</expan>te io vi saluto, e
v'assicuro co<expan>n</expan> l'anima in cima a questa penna, che la interposizione di tanta terra, quanta e [sic] fra Pariggi e noi,
non ha potuto ecclissarvi pur un minimo raggio dell'antico
amore, ch'io vi porto.
Io sono al solito parzialiss<expan>im</expan>o delle v<expan>ost</expan>re glorie; e si
come nella più viva parte dell'anima porto scolpita questa
opinione, che voi siate il maggior Poeta di quanti ne nascessero mai, ò tra i Toscani, ò tra i Latini, ò tra Greci, così professo q<expan>ues</expan>ta med<expan>esim</expan>a opinione con la lingua,
quall'hor<add resp="ed">a</add> ne parlo, con la penna, qualhor ne scrivo; et
certo che l'Api di Pindo non stillarono mai favi più dolci
di quelli, che del continuo fabricano nella vostra bocca; ne
che la fama poetica sà volar con altre penne, che con la
v<expan>ost</expan>ra.
L'invidia poi de v<expan>ost</expan>ri detrattori non sente più fieri i
suoi funerali, che nelle mie parole.
Del resto rallegromi con voi delle vostre fortune in cotesto regno, et particolarm<expan>en</expan>te che la v<expan>ost</expan>ra speranza a
guisa di Fenice sia risorta più viva, et più bella dal suo
rogo.
Riverite a mio nome Pietro Mattieu gloria del n<expan>ostr</expan>o
secolo et norma di scrittori.
Vivete felice, e con la v<expan>ost</expan>ra prudenza conservatevi tale,
perche voi servite ad un Rè, fra le cui mani stà deposta
unicam<expan>ent</expan>e la speranza delle glorie di Marte, et per fatal
decreto del cielo sarete un giorno l'Homero di cotesto
Achille.</p>
<signed>[Claudio Achillini]</signed>
</div2>

<div2 type="parte">
<head>4</head>
<head>Ottave rifiutate</head>
<div3 type="poesia">
<head>8</head>
<lg type="ottava">
<l>Qual più strazio à soffrir; qual più mi resta</l>
<l>a tentar perch'io viva, ò scampo, ò schermo.</l>
<l>Già sè com'elce al vento, à la tempesta</l>
<l>suol d'Appennin sul giogo alpestre, et ermo</l>
<l>riman mai sempre à quell'ingiuria, à questa</l>
<l>d'ogni tuo torto il mio pensier più fermo.</l>
<l>Ne de la fiamma mia leggiadra, e pura</l>
<l>può mai repulsa intepidir l'arsura.</l>
</lg>
</div3>

<div3 type="poesia">
<head>9</head>
<lg type="ottava">
<l>Ardo, né fu già mai di questo, ond'io</l>
<l>ardo, più grave, ò più possente ardore;</l>
<l>ma pudico, ed honesto à par del mio</l>
<l>fuoco non è, che scaldi un nobil core,</l>
<l>e sol di caste cure è quel desio</l>
<l>nato, ch'acceso ha nel mio petto Amore</l>
<l>di quest'ardor d'incendij eguali à questi,</l>
<l>ardon forse nel Ciel l'Alme celesti.</l>
</lg>
</div3>

<div3 type="poesia">
<head>10</head>
<lg type="ottava">
<l>Oltre il confin del volto, ove ha sua sede</l>
<l>d'amorose bellezze eterno Aprile,</l>
<l>non varca il mio desir, non spera ò chiede</l>
<l>altro da bella donna alma, e gentile:</l>
<l>sol tanto basta à la mia pura fede,</l>
<l>sol tanto bramo, et ho tutt'altro à vile.</l>
<l>Ò nuova crudeltà, se non m'è dato</l>
<l>poter mirar almen, chi m'ha impiagato.</l>
</lg>
</div3>

<div3 type="poesia">
<head>11</head>
<lg type="ottava">
<l>Raddoppi i colpi in questo petto, e scocchi</l>
<l>tutti i suoi strali il dispietato Arciero</l>
<l>e via più sempre il cuor percuota, e tocchi</l>
<l>con maggior fiamme, e con ardor più fiero.</l>
<l>Pur che 'l dolce seren di quei begl'occhi</l>
<l>mirando goda, ond'io languisco e pero,</l>
<l>che da quegl'occhi ond'egli ha nido, e seggio</l>
<l>altro piacer, che 'l mio morir non chieggio.</l>
</lg>
</div3>

<div3 type="poesia">
<head>12</head>
<lg type="ottava">
<l>Altro piacer, che 'l mio morir non voglio</l>
<l>da sì begli occhi, e al mio morir consento;</l>
<l>poiche 'l rigor del tuo tiranno orgoglio</l>
<l>altro piacer non ha, che 'l mio tormento:</l>
<l>ma se dagl'occhi ho vita, almen mi doglio</l>
<l>non poter di tua man morir contento,</l>
<l>o s'egli avvien, che di tal guisa io mora</l>
<l>qual vita eguale à la mia morte fora?</l>
</lg>
</div3>

<div3 type="poesia">
<head>15</head>
<lg type="ottava">
<l>Ò se t'havesse de l'estrema tana</l>
<l>orsa pasciuto ò 'l gel de' monti caspi</l>
<l>o sù i Rifei la più selvaggia, e strana</l>
<l>quercia prodotto, ò pur su gli Arimaspi:</l>
<l>se tè di sangue, e di venen d'Hircana</l>
<l>tigre, e 'n grembo nodrito havesser gl'Aspi,</l>
<l>ancor dovresti al mio mortal cordoglio</l>
<l>temprar lo sdegno, e mitigar l'orgoglio.</l>
</lg>
</div3>

<div3 type="poesia">
<head>17</head>
<lg type="ottava">
<l>L'età ogni bellezza ingombra e fura;</l>
<l>e di miseri amanti il pianto asciuga,</l>
<l>verrà d'amor le pompe, e di natura</l>
<l>tosto à coprir d'ingiuriosa ruga;</l>
<l>e tè lasciando à la dolce aria oscura</l>
<l>vinte da gl'anni andran le grazie in fuga;</l>
<l>e qual di verno Sol, breve sereno</l>
<l>cadrà seco il tuo vanto, e verrà meno.</l>
</lg>
</div3>

<div3 type="poesia">
<head>20</head>
<lg type="ottava">
<l>Ché non impari, ahi semplicetta, ahi stolta,</l>
<l>dunque pria, che sembiante, à cangiar voglia?</l>
<l>E come pria, che l'habbia il vento colta</l>
<l>fresca la rosa in sua stagion si coglia:</l>
<l>te dunque sola Amor libera, e sciolta</l>
<l>non fia gia mai, ch'entro i suoi lacci accoglia?</l>
<l>Tu sol de le sue gioie in tutto priva</l>
<l>vorrà, che sola e scompagnata, viva?</l>
</lg>
</div3>

<div3 type="poesia">
<head>21</head>
<lg type="ottava">
<l>Ò quanto è dolce haver tal'hor con cui</l>
<l>patir le cure, e compiacer gli affanni,</l>
<l>e 'l suo fedel piangendo à i desir sui</l>
<l>menar lieti, e tranquilli, i giorni, e gl'anni!</l>
<l>E i più chiusi del cor secreti à lui</l>
<l>aprir senza sospetto, e senza inganni,</l>
<l>e gioir seco, e far l'amaro, e 'l grave</l>
<l>dela vita mortal, lieve, e soave.</l>
</lg>
</div3>

<div3 type="poesia">
<head>22</head>
<lg type="ottava">
<l>Ò tu non forse del famoso, e saggio</l>
<l>pastor d'Adria le note udisti mai?</l>
<l>Del gran Pastor, che d'ogni cor selvaggio</l>
<l>facea gentil, con dolci accenti gai?</l>
<l>Io già nel tronco di un antico Faggio</l>
<l>le rime tutte di mia man segnai,</l>
<l>e ridir già saprei i versi stessi,</l>
<l>come i concetti rimembrar sapessi.</l>
</lg>
</div3>

<div3 type="poesia">
<head>23</head>
<lg type="ottava">
<l>Amore è fiamma, che dal primo, e vero</l>
<l>fuoco deriva, e 'n gentil cor s'apprende,</l>
<l>e rischiarando il torbido pensiero</l>
<l>altrui sovente il desir vago incende,</l>
<l>e scorge per drittissimo sentiero</l>
<l>l'anima il gran principio, ond'ella scende,</l>
<l>mostrando haver quà giù quella, che pria</l>
<l>vide la sua bellezza, e leggiadria.</l>
</lg>
</div3>

<div3 type="poesia">
<head>24</head>
<lg type="ottava">
<l>Amor gl'impenna l'ali, ond'ella vuole</l>
<l>sovra se stessa, e dal mortal la svelle,</l>
<l>e trahe di raggio in raggio al sommo Sole</l>
<l>ch'è fonte, e specchio de le cose belle;</l>
<l>che tal hor gli occhi amati, e le parole,</l>
<l>a le spere agguagliando, et à le Stelle,</l>
<l>da' suoi confini tenebrosi, e bassi</l>
<l>pian pian si leva, sì ch'oltre non vassi.</l>
</lg>
</div3>

<div3 type="poesia">
<head>25</head>
<lg type="ottava">
<l>Amore è una virtù, che porge, e spira</l>
<l>sol dolcezza, e piacer, riposo, e pace;</l>
<l>cade l'orgoglio in sua presenza, e l'ira</l>
<l>gela, e s'estingue del furor la face;</l>
<l>però che 'l fier, che 'l quinto cerchio aggira,</l>
<l>a la madre di lui vinto soggiace,</l>
<l>scingesi il ferro, e stretto entro il bel seno</l>
<l>in man le pon de' suoi pensieri il freno.</l>
</lg>
</div3>

<div3 type="poesia">
<head>26</head>
<lg type="ottava">
<l>Amore è un caldo universal desio,</l>
<l>che à seguir l'orme di beltà ne mena;</l>
<l>tutti i bassi pensier manda in oblio,</l>
<l>e 'l senso, et la ragion purga, e serena.</l>
<l>Amor tranquilla ogn'aspro stato rio.</l>
<l>E i più divisi cor congiunge, e frena;</l>
<l>egli è ministro al nascer nostro, e duce.</l>
<l>E s'ei non fusse, hor non saremmo in luce.</l>
</lg>
</div3>

<div3 type="poesia">
<head>27</head>
<lg type="ottava">
<l>Amore è quel, che dà misura e legge</l>
<l>à gli orbi eterni, e moto, et armonia;</l>
<l>Amore è sol, che gli elementi regge</l>
<l>ne le lor tempre, e quanto in lor si cria;</l>
<l>Amor pasce, e sostien l'humana gregge,</l>
<l>né cosa bella è senza lui né fia,</l>
<l>sommo ben, sommo bel, sommo diletto</l>
<l>unico autor d'ogni leggiadro effetto.</l>
</lg>
</div3>

<div3 type="poesia">
<head>28</head>
<lg type="ottava">
<l>L'inanimato, et insensibil Mondo</l>
<l>pur d'Amor in sé stesso ha spirto, e senso,</l>
<l>e ciò che vedi ha del suo sen fecondo</l>
<l>vita e virtù da le sue fiamme accenso.</l>
<l>Né parte è chiusa in questo Globo tondo,</l>
<l>ove non giunga il suo poter immenso;</l>
<l>in ciel regna, in abisso, in mare, in terra</l>
<l>l'alte sue forze termine non serra.</l>
</lg>
</div3>

<div3 type="poesia">
<head>29</head>
<lg type="ottava">
<l>Ardon là nel beato alto soggiorno</l>
<l>di santo, e puro Amor l'eterne menti:</l>
<l>son catene d'amor queste, che 'ntorno</l>
<l>stringon sì forte il Ciel ruote lucenti:</l>
<l>e questi fumi, che fan notte, e giorno</l>
<l>son del fabro d'Amor facelle ardenti;</l>
<l>e quel, che sotto 'l ciel di vivo ardore</l>
<l>ha la sua spera, incendio è pur d'amore.</l>
</lg>
</div3>

<div3 type="poesia">
<head>30</head>
<lg type="ottava">
<l>Ama la terra il cielo, e 'l suo sembiante</l>
<l>mostra ridente à lui, che l'innamora,</l>
<l>e sol per farsi cara al caro Amante</l>
<l>di fior s'ingemma, e 'l volto orna, e colora:</l>
<l>e i vapori da le viscere anhelante,</l>
<l>quasi à lui sospirando esala fora,</l>
<l>e i rauchi suon dentro 'l suo grembo chiusi</l>
<l>gemiti son d'amor, tronchi, e confusi.</l>
</lg>
</div3>

<div3 type="poesia">
<head>31</head>
<lg type="ottava">
<l>Né già l'amato Ciel ama lei meno</l>
<l>che con mille arti la vagheggia, e mira,</l>
<l>in lei si specchia, à lei ride sereno,</l>
<l>piange piovendo, e co 'l tonar sospira;</l>
<l>a lei de' semi suoi feconda il seno,</l>
<l>e benigno marito à lei si gira;</l>
<l>ond'è, ch'ella poi gravida germoglie</l>
<l>herbe, piante, animai, fior, frutti e foglie.</l>
</lg>
</div3>

<div3 type="poesia">
<head>32</head>
<lg type="ottava">
<l>Ha ne l'aria, che 'l mondo abbraccia, e vela</l>
<l>Amor fra gli Austri, e gli Euri albergo e nido.</l>
<l>E Noto, et Aquilon, quanto più gela,</l>
<l>più sente il foco del fanciul di Gnido:</l>
<l>Zefiro mormorando si querela</l>
<l>di lei, che di Canopo honora il nido,</l>
<l>e quando Borea par, che frema, e spiri,</l>
<l>sparge à la Ninfa sua, voci, e sospiri.</l>
</lg>
</div3>

<div3 type="poesia">
<head>33</head>
<lg type="ottava">
<l>Qual sì leggiero, e sì veloce l'ale</l>
<l>spiega per l'ampio ciel vago augelletto,</l>
<l>cui de l'alato Arcier l'alato strale</l>
<l>non giunga, ò fieda, ò non impiaghi il petto:</l>
<l>qual pesce guizza in puro fiume, ò quale</l>
<l>cova del salso mar l'humido letto,</l>
<l>cui non riscaldi amor, che dentro l'onde</l>
<l>virtù di fiamma insidioso asconde?</l>
</lg>
</div3>

<div3 type="poesia">
<head>34</head>
<lg type="ottava">
<l>Accoglie il Tortorel con la compagna</l>
<l>un ramo stesso, un stesso nido insieme,</l>
<l>con la sua amata il Cardellin si lagna,</l>
<l>e col 'l Colombo la Colomba geme:</l>
<l>né mai la Rondinella si scompagna</l>
<l>dal suo gradito Amor, da la sua speme.</l>
<l>Volano in un col suo bel Storno ingordo</l>
<l>il Passere fugace, e 'l pigro Tordo.</l>
</lg>
</div3>

<div3 type="poesia">
<head>35</head>
<lg type="ottava">
<l>Segue il suo maschio per le vie profonde</l>
<l>la smisurata e ruvida Balena.</l>
<l>Và dietro à la sua femina per l'onde</l>
<l>ondeggiando il Delfin con curva schiena;</l>
<l>e con lingua d'amor muta risponde</l>
<l>al serpe lusinghier l'aspra Murena;</l>
<l>e fra nodi d'amor, saldi, e tenaci</l>
<l>porge una Conca à l'altra Conca i baci.</l>
</lg>
</div3>

<div3 type="poesia">
<head>36</head>
<lg type="ottava">
<l>Amano l'acque stesse, elle se 'n vanno</l>
<l>a' lor fonti primieri, che à se l'invita,</l>
<l>e s'altro vado di ruine, ò danno</l>
<l>la via precide lor piana, e spedita:</l>
<l>tal con forza amorosa impeto fanno</l>
<l>che s'apron, rotti gli argini, à l'uscita,</l>
<l>pietoso in grembo, il mar gli accoglie poi,</l>
<l>e loro dona il suo nome, e' fregi suoi.</l>
</lg>
</div3>

<div3 type="poesia">
<head>37</head>
<lg type="ottava">
<l>Pasce la Pecorella in verde prato</l>
<l>né lungi il suo Monton per lei guerreggia,</l>
<l>cui poscia vincitor di fiori ornato</l>
<l>con occhi di pietà lieto vagheggia;</l>
<l>di giovanetto Toro innamorato,</l>
<l>l'amorosa Giovenca arde, e vaneggia,</l>
<l>egli à i tronchi per lei l'arme ritorte</l>
<l>aguzza, e sfida il suo rivale à morte.</l>
</lg>
</div3>

<div3 type="poesia">
<head>38</head>
<lg type="ottava">
<l>À l'ombra, al Sol, quando d'amor s'infiamma</l>
<l>la timida cervetta erra sicura,</l>
<l>che la virtù de l'amorosa fiamma</l>
<l>sgombra da lei la natural paura;</l>
<l>punta d'amor col cavriol la Damma,</l>
<l>gode il fonte scherzando, e la pastura,</l>
<l>né la sagace Volpe, ovunque cova,</l>
<l>da l'insidie d'amor scampo ritrova.</l>
</lg>
</div3>

<div3 type="poesia">
<head>39</head>
<lg type="ottava">
<l>Mentre amoroso spron la punge, e coce,</l>
<l>sdegna la corredrice, e freno, e soma,</l>
<l>e ver lo sposo suo con piè veloce</l>
<l>varca i paschi anhelante, erge la chioma:</l>
<l>e lei, che sprezza, indomita, e feroce,</l>
<l>la verga, e 'l morso, amor corregge, e doma,</l>
<l>ond'in vece sonar fà di lamento</l>
<l>alti nitriti il generoso armento.</l>
</lg>
</div3>

<div3 type="poesia">
<head>40</head>
<lg type="ottava">
<l>Ma chi può del magnanimo Destriero</l>
<l>dir gli stimoli ardenti, e come avampa?</l>
<l>Fregio, ò piume non cura, e non più fiero</l>
<l>qual trà l'orme solea l'arena stampa:</l>
<l>ma sol d'amor pacifico guerriero</l>
<l>freme, ringhia, nitrisce, e sbuffa, e zampa</l>
<l>loco, e posa non trova, e par che piene</l>
<l>sol del foco d'amor habbia le vene.</l>
</lg>
</div3>

<div3 type="poesia">
<head>41</head>
<lg type="ottava">
<l>La Lupa altiera, e la Leonza invitta</l>
<l>vinte al suo giogo Amor possente allaccia.</l>
<l>Più da l'aureo quadrel l'Orsa trafitta,</l>
<l>geme d'Amor, che da lo spiedo in caccia:</l>
<l>và dietro al Pardo suo la Tigre afflitta</l>
<l>il qual non la rifiuta, e non la scaccia,</l>
<l>né disgiunta da quel meno si dole</l>
<l>che de la cara sua perduta prole.</l>
</lg>
</div3>

<div3 type="poesia">
<head>42</head>
<lg type="ottava">
<l>Spira tosco d'amor freddo, e geloso,</l>
<l>la Vipera crudel, l'horrida Biscia;</l>
<l>e sol per allettar, l'Aspe orgoglioso</l>
<l>d'auro si veste, e 'n contr'al Sol si liscia.</l>
<l>Corregli in grembo, e 'n dolce atto amoroso</l>
<l>seco lieta si stringe, e seco striscia,</l>
<l>son baci i morsi, et à l'un l'altro fere,</l>
<l>ch'un di lor spesso, di dolcezza pere.</l>
</lg>
</div3>

<div3 type="poesia">
<head>43</head>
<lg type="ottava">
<l>Vive anco Amor ne i fiori, e 'n ciascun loco</l>
<l>ama il Giglio, il Ligustro e l'Amaranto</l>
<l>e Narciso, e Giacinto, et Ati e Croco</l>
<l>con la bella Clitia il vago Acanto;</l>
<l>arde la Rosa d'un purpureo foco,</l>
<l>l'ardor sospiro, e la rugiada è pianto;</l>
<l>ride la Calta pallida, et essangue,</l>
<l>sol per amor la Violetta langue.</l>
</lg>
</div3>

<div3 type="poesia">
<head>44</head>
<lg type="ottava">
<l>Questi tronchi, che vedi, ò questi tralci</l>
<l>senton d'amor le fiamme, e le ferite.</l>
<l>Mira quegli Olmi là, mira quei Salci,</l>
<l>come l'Edra s'abbraccia, e la Vite.</l>
<l>Che se pur son già mai da scuri ò falci</l>
<l>tronchi quei nodi, onde Amor tienle unite,</l>
<l>par che languendo pallide recise</l>
<l>si lagnan de la man, che l'ha recise.</l>
</lg>
</div3>

<div3 type="poesia">
<head>45</head>
<lg type="ottava">
<l>Ecco quel Pruno, hor se no 'l sai fu questo</l>
<l>gran tempo inutil germe, e stelo inculto;</l>
<l>ma per virtù de l'amoroso innesto,</l>
<l>che l'ha congiunto à più gentil virgulto,</l>
<l>ond'era dianzi à i campi altrui molesto</l>
<l>fatto è (mercè d'Amor) nobile, e culto.</l>
<l>E 'l frutto uso à produr pontico amaro</l>
<l>dolce produce, prezioso e caro.</l>
</lg>
</div3>

<div3 type="poesia">
<head>46</head>
<lg type="ottava">
<l>Ma qual sì dura, e gelida si trova</l>
<l>cosa fra noi, che ferro aguagli ò pietra?</l>
<l>E pur la pietra e 'l ferro avvien che mova</l>
<l>né dal rozzo seguace ella s'arretra;</l>
<l>anzi tal hor da viva pietra à prova,</l>
<l>vive d'amor faville il ferro spetra,</l>
<l>e 'l ferro istesso, intenerito, e molle</l>
<l>in fucina d'Amor s'incende, e bolle.</l>
</lg>
</div3>

<div3 type="poesia">
<head>47</head>
<lg type="ottava">
<l>Così, se ben rimembro, egli solea</l>
<l>cantar tal'hor in più leggiadro modo,</l>
<l>né pur le Fere al suo cantar trahea</l>
<l>co 'l suon, cui pari in terra hoggi non odo:</l>
<l>ma dolce à i ghiacci, à i marmi anco facea</l>
<l>lo stral sentir d'amor, la face, e 'l nodo,</l>
<l>Febo spesso al suo dir fermo si volse</l>
<l>e di verdi rami il crin gli avolse.</l>
</lg>
</div3>

<div3 type="poesia">
<head>48</head>
<lg type="ottava">
<l>Cantava ancor, sì come anco sotterra</l>
<l>di ciechi abissi Amor volge il governo,</l>
<l>e come vinto in amorosa guerra,</l>
<l>a le forze di lui cede l'Inferno;</l>
<l>come folle d'Amor vaneggia, et erra</l>
<l>il severo Signor de l'odio eterno,</l>
<l>e lui, che de le fiamme ha scettro, e regno</l>
<l>altra fiamma distrugge, ardor più degno.</l>
</lg>
</div3>

<div3 type="poesia">
<head>49</head>
<lg type="ottava">
<l>Lascio poi l'altre sue, ch'Aminta scrisse</l>
<l>sagge, e soavi, e gloriose note</l>
<l>possenti ad arrestar, se 'l Ciel l'udisse,</l>
<l>i fiumi no, ma le celesti rote.</l>
<l>A me tanto non lice, e ciò ch'ei disse,</l>
<l>stil, se divin non è ridir no 'l puote</l>
<l>non, se Dafne tornasse, ò Melibeo</l>
<l>o 'l gran Pastor de l'Aricinto atteo.</l>
</lg>
</div3>

<div3 type="poesia">
<head>50</head>
<lg type="ottava">
<l>S'Amor dunque è cagion c'habbia natura</l>
<l>quant'ha di pellegrino, e di gentile.</l>
<l>S'Amor con la sua face ardente, e pura</l>
<l>purga ciò, ch'è difforme, e ciò ch'è vile,</l>
<l>com'esser può, che d'amorosa arsura</l>
<l>il tacito d'Amor ricco focile</l>
<l>tè sola non accenda, e che quel foco</l>
<l>onde tutto avamp'io, tu prenda à gioco?</l>
</lg>
</div3>

<div3 type="poesia">
<head>53</head>
<lg type="ottava">
<l>Fiume, che mentre à specchio in tè sedea</l>
<l>fido à lei foste, e consiglier sovente,</l>
<l>quante fiate tal'hor, che più piangea,</l>
<l>giste de le mie lagrime corrente:</l>
<l>e quanto all'hor, che sospirando ardea</l>
<l>fatto a' sospiri oltre natura ardente,</l>
<l>a baciar in mia vece in te vid'io</l>
<l>humilemente il piede a l'Idol mio.</l>
</lg>
</div3>

<div3 type="poesia">
<head>54</head>
<lg type="ottava">
<l>Poggio non è sì solitario, ò riva</l>
<l>cui non fia conto il mio angoscioso male.</l>
<l>Né d'amor fera, e di pietà sì schiva,</l>
<l>che non si dolga al mio dolor mortale.</l>
<l>Sol Clori à te d'alpestre selce, e viva</l>
<l>armata il cor, del mio penar non cale,</l>
<l>sol tù, perfida Clori, à i pianti miei</l>
<l>sorda più sempre, e inessorabil sei.</l>
</lg>
</div3>

<div3 type="poesia">
<head>62</head>
<lg type="ottava">
<l>Fido animal, che caro à i pensier miei</l>
<l>compagno, e fra diletti, e fra le doglie</l>
<l>di mille fere già mille trofei</l>
<l>vincitor ripportasti, e mille spoglie;</l>
<l>hor più da questa man sperar non dei</l>
<l>a tuoi trionfi l'honorate foglie,</l>
<l>cui Melampo, Licisca, e forse ancora</l>
<l>Sirio dal Ciel t'invidiò tal'hora.</l>
</lg>
</div3>

<div3 type="poesia">
<head>63</head>
<lg type="ottava">
<l>Ma tù, che dirò Ninfa, alpestra, e fera,</l>
<l>che 'l cor mi rodi, e la mia vita offendi.</l>
<l>Ahi come soffri, ch'io languisca, e pera</l>
<l>chi te sol ama, e tutta altrove intendi,</l>
<l>che non più tosto infra l'eletta schiera</l>
<l>de le compagne tue vezzosa scendi</l>
<l>qui, dove ogn'erba ride, et ogni stelo,</l>
<l>e la terra t'arride, e l'aria, e 'l Cielo.</l>
</lg>
</div3>

<div3 type="poesia">
<head>64</head>
<lg type="ottava">
<l>Vienni, deh vienni, ò troppo cruda, ò troppo</l>
<l>del mio tormento ingorda, e del mio scempio.</l>
<l>Qual te da queste luci invido intoppo</l>
<l>disiunge, o qual camin rigido, et empio:</l>
<l>ecco là presso in su 'l pedal d'un pioppo</l>
<l>de la tua viva imagine l'esempio;</l>
<l>cui da mia man con torta falce impresso</l>
<l>e col mio pianto intenerito ho spesso.</l>
</lg>
</div3>

<div3 type="poesia">
<head>76</head>
<lg type="ottava">
<l>E se à me de' suoi doni il Cielo avaro</l>
<l>fu già, quanto à Montan largo, e cortese,</l>
<l>né già di ceppo sì famoso e chiaro,</l>
<l>o bella Clori, il mio legnaggio scese,</l>
<l>degno mi fé di ciascun altro à paro</l>
<l>quel nobil foco, che di te m'accese;</l>
<l>e ricco femmi saettando il core,</l>
<l>solo con l'arco de' suoi strali Amore.</l>
</lg>
</div3>

<div3 type="poesia">
<head>82</head>
<lg type="ottava">
<l>Un Cervo sol di due, ch'io già mi tolsi</l>
<l>m'avanza ancor del suo nido natio,</l>
<l>peroche un d'essi come pria lo sciolsi,</l>
<l>di man fuggimi al valicar d'un rio:</l>
<l>meco à la greggia il trassi, indi l'accolsi</l>
<l>d'una Capra à le poppe, ella il nodrio;</l>
<l>e sì vezzoso, e leggiadretto crebbe</l>
<l>che ogn'un trastullo, e meraviglia n'hebbe.</l>
</lg>
</div3>

<div3 type="poesia">
<head>83</head>
<lg type="ottava">
<l>Ha quasi latte il pel, candido e bianco</l>
<l>e qual di neve intatta falda Alpina;</l>
<l>sol di purpuree macchie ha 'l petto, e 'l fianco</l>
<l>sparse à guisa di rose in sù la brina;</l>
<l>ascolta quanto io dico, e tal'hor anco</l>
<l>in udir chiamar Clori, egli s'inchina;</l>
<l>pur come à riverir nome sì degno</l>
<l>humano spirto il move, human ingegno.</l>
</lg>
</div3>

<div3 type="poesia">
<head>84</head>
<lg type="ottava">
<l>Fra Ninfe, e fra Pastori siede, e soggiorna,</l>
<l>assai Movente il dì fuor de l'ovile,</l>
<l>che per fregiarci le ramose corna</l>
<l>de' più bei fregi suoi spogliano Aprile;</l>
<l>l'orecchie or fino; e 'l bel collo adorna,</l>
<l>contesto di mia man vago monile,</l>
<l>ove scritto si legge – Io son di Clori,</l>
<l>non sia man, che m'offende, ogn'un m'honori. –</l>
</lg>
</div3>

<div3 type="poesia">
<head>85</head>
<lg type="ottava">
<l>Erra il giorno soletto, e poi sen riede</l>
<l>la sera al chiuso albergo, ove s'accoglia,</l>
<l>a ciascun corre in braccio, e 'n grembo siede,</l>
<l>e prende d'altrui man, hor fronde, hor foglia.</l>
<l>E fatto per lung'uso homai si vede</l>
<l>mansueto così, ove ne voglia</l>
<l>con un serico fren stringere il morso,</l>
<l>premere il tergo, poi reggerli il corso.</l>
</lg>
</div3>

<div3 type="poesia">
<head>86</head>
<lg type="ottava">
<l>A tè questo si serba, à tè che sei</l>
<l>non men che cerva, amorosetta, e vaga,</l>
<l>non men che cerva à caldi prieghi miei</l>
<l>fuggi, né d'Amor temi, ò laccio ò piaga:</l>
<l>che pur l'empio tuo cuor, empia vorrei</l>
<l>cui lusinga non move, e non appaga;</l>
<l>cui far molle non può sospir, né pianto,</l>
<l>placar con doni almen, se non con canto.</l>
</lg>
</div3>

<div3 type="poesia">
<head>88</head>
<lg type="ottava">
<l>Io sò che spesso in compagnia del casto</l>
<l>coro ten vai per queste selve à caccia;</l>
<l>e se sei con le Fere à far contrasto</l>
<l>usa, e di mostri à seguitar la traccia,</l>
<l>hor pur, che l'ira, o bella arciera, e 'l fasto</l>
<l>che serbi contra me, depor ti piaccia,</l>
<l>dono di questa man havrai sì raro,</l>
<l>che più ch'ogni tesoro à te sia caro.</l>
</lg>
</div3>

<div3 type="poesia">
<head>90</head>
<lg type="ottava">
<l>Una faretra à sì bell'arco aggiunta</l>
<l>havrai cui paro Apollo unqua non scerse,</l>
<l>né di man de le Grazie in Amatunta</l>
<l>uscir forma già mai si vidde, e terse (sic);</l>
<l>di perle intorno, e di rubin trapunta</l>
<l>tutta riluce, e gemme altre diverse,</l>
<l>gli orli d'avorio fin, e i lacci d'oro,</l>
<l>le fibie d'ostro, in barbaro lavoro.</l>
</lg>
</div3>

<div3 type="poesia">
<head>91</head>
<lg type="ottava">
<l>Quel di mezo d'argento, e mille in esso</l>
<l>imagin vaghe illustre mano incise,</l>
<l>ma di smalto il distinse, ond'altri espresso</l>
<l>varij vi scorge, e gli habiti, e le guise;</l>
<l>vero crede, e non finta, ogn'atto impresso</l>
<l>l'huom, che gli occhi talhor dentro v'affise</l>
<l>opra ch'opra è de l'arte e quasi spira,</l>
<l>com'opra di sua man Natura ammira.</l>
</lg>
</div3>

<div3 type="poesia">
<head>92</head>
<lg type="ottava">
<l>Qui de la Dea, ch'à sovra Delo impero,</l>
<l>più d'un furto amoroso appar distinto,</l>
<l>e sì simile è 'l simulacro al vero,</l>
<l>che l'esser dal parer quasi n'è vinto;</l>
<l>più d'un trionfo e più d'un preggio altero</l>
<l>de la madre d'Amor v'è sculto, e finto,</l>
<l>parte ancor de gli Amori, e come nacque</l>
<l>prima ne l'onde, e vita hebbe da l'acque.</l>
</lg>
</div3>

<div3 type="poesia">
<head>930</head>
<lg type="ottava">
<l>Saturno v'è, che con la falce adonca</l>
<l>là in Egeo l'empio fato à pianger venne,</l>
<l>del nudo genitor le membra tronca</l>
<l>cui poscia in grembo avolte in mar sostenne.</l>
<l>V'è Zeffiro, che for de la spelonca</l>
<l>spiega dipinte à i bei color le penne,</l>
<l>e del parto ministro honor di Gnido</l>
<l>il frutto spinse, leggiermente, al lido.</l>
</lg>
</div3>

<div3 type="poesia">
<head>94</head>
<lg type="ottava">
<l>Vedesi per lo liquido elemento</l>
<l>nuotar la spuma gravida, e feconda,</l>
<l>indi cangiarsi in oro il molle argento,</l>
<l>e farsi chioma inanellata, e bionda:</l>
<l>che par gonfiarsi, et incresparsi al vento</l>
<l>del mar à prova, et ondeggiar con l'onda,</l>
<l>spuntar poscia la fronte à poco à poco</l>
<l>e due begli occhi aprir trà l'acque, e 'l foco.</l>
</lg>
</div3>

<div3 type="poesia">
<head>95</head>
<lg type="ottava">
<l>O meraviglia, e trasformar si scorge</l>
<l>in bianche membra, al fin la bianca spuma;</l>
<l>un nuovo Sol da l'Ocean risorge,</l>
<l>che 'l mar tranquilla, e l'aria intorno alluma.</l>
<l>Nuovo sol di beltà, che desta, e porge</l>
<l>foco, ch'i cori incende, e non consuma.</l>
<l>Così Venere bella al mondo nasce,</l>
<l>un bel nicchio l'è cuna, alga le fasce.</l>
</lg>
</div3>

<div3 type="poesia">
<head>96</head>
<lg type="ottava">
<l>Sorge da bassi gorghi, e cristallini</l>
<l>cantando ad honorarla ogni Sirena.</l>
<l>Scherzano intorno a lei i Dei marini,</l>
<l>questi una Foca, e quegli un'orca affrena;</l>
<l>tratto da' nuovi suoi curvi delfini,</l>
<l>Nettuno il vago plaustro intorno mena,</l>
<l>museo è 'l limo del crin, perle et argento</l>
<l>pendon dal molle, e rugiadoso mento.</l>
</lg>
</div3>

<div3 type="poesia">
<head>97</head>
<lg type="ottava">
<l>V'è Teti ancor, che con cerulee piante</l>
<l>ignudo fende i lucidi cristalli,</l>
<l>e sparse l'auree chiome à l'aura errante,</l>
<l>sparse de' bei zaffiri, e di coralli;</l>
<l>con Dori e Galatea, lieta e festante</l>
<l>mena leggiadri, e lascivetti balli.</l>
<l>E seco le Nereide, e le Napee</l>
<l>vanno, e venti altre Ninfe, e cento Dee.</l>
</lg>
</div3>

<div3 type="poesia">
<head>98</head>
<lg type="ottava">
<l>Vedi poi più lontano, à l'aure estive</l>
<l>d'Ida il saggio Pastor guardar la gregge,</l>
<l>ove d'intorno, in mille scorze vive</l>
<l>il bel nome d'Henon scritto si legge:</l>
<l>e come da le belle ignude Dive</l>
<l>giudice eletto, la più bella elegge,</l>
<l>e di bellezza il vanto, e 'l pomo d'oro</l>
<l>dona à Ciprigna, e 'l trionfale alloro.</l>
</lg>
</div3>

<div3 type="poesia">
<head>99</head>
<lg type="ottava">
<l>Le due neglette Dee ver lui con ira</l>
<l>volgon le luci dispettose, e torte.</l>
<l>Rabbia ogni cor sembiante, e sdegno spira</l>
<l>quasi ruina minacciando, e morte:</l>
<l>ma più benigno in atto ivi si mira</l>
<l>prometter lui fatal bellezza in sorte,</l>
<l>et himenei felici, e lieti ardori</l>
<l>la Dea de le bellezze, e de gli Amori.</l>
</lg>
</div3>

<div3 type="poesia">
<head>100</head>
<lg type="ottava">
<l>E con gli Amori, e con le Grazie intorno</l>
<l>ch'a lei di mirti, e rose un serto ordiro,</l>
<l>vederla poi su l'aureo carro adorno</l>
<l>di smeraldo preggiato, e di zaffiro:</l>
<l>sferzare i Cigni à volo, e far ritorno,</l>
<l>lieta de la vittoria al terzo giro;</l>
<l>e via portar de l'aure i lieti fiati</l>
<l>la bianca coppia de' canori alati.</l>
</lg>
</div3>

<div3 type="poesia">
<head>103</head>
<lg type="ottava">
<l>Ecco incontro gl'irrita aspro e possente</l>
<l>cignal sì fier, che gli olmi atterra, e strugge</l>
<l>ruvida sete il cuoio aspro e pungente;</l>
<l>et odi (ecco diresti) e' sbuffa e mugge.</l>
<l>Le zanne arrota, e de l'aguzzo dente</l>
<l>la sanguinosa chioma il grugno sugge;</l>
<l>par che volga il sguardo, e strali, e lampi</l>
<l>par che secchino i fiati, e selve, e campi.</l>
</lg>
</div3>

<div3 type="poesia">
<head>105</head>
<lg type="ottava">
<l>Ecco là poscia d'altra fiamma accesa</l>
<l>col celeste Guerrier guerreggia in pace;</l>
<l>disacerba la doglia, oblia l'offesa</l>
<l>e lieta seco si trastulla, e giace;</l>
<l>e mentre tutta à dolci versi intesa</l>
<l>di dolcezza d'amor si strugge e sface;</l>
<l>de l'adusto marito il torto piede</l>
<l>col viso e con la man schernir si vede.</l>
</lg>
</div3>

<div3 type="poesia">
<head>106</head>
<lg type="ottava">
<l>Già scolpita non è, si come fue</l>
<l>scoverta poi dal Sol la coppia amica</l>
<l>e gli orditi legami, e di lor due</l>
<l>quanto suona fra noi la fama antica;</l>
<l>che s'egli è ver, che da le Ancelle sue</l>
<l>fu l'ingegnoso intaglio, opra, e fatica,</l>
<l>di lei celaro, e vi scopriro ad arte</l>
<l>di Diana gli oltraggi, à parte à parte.</l>
</lg>
</div3>

<div3 type="poesia">
<head>107</head>
<lg type="ottava">
<l>Però che vi si vede, all'hor che tese</l>
<l>la notte l'ombre sue, tacita, e bruna,</l>
<l>per disfogar l'occulte fiamme accese,</l>
<l>le due già sciolte trecce avolse in una.</l>
<l>Recansi in braccio placida, e cortese</l>
<l>al Vago suo l'innamorata Luna,</l>
<l>e tra' poggi di Latmo al suo Pastore</l>
<l>chiudendo gli occhi, far felice il cuore.</l>
</lg>
</div3>

<div3 type="poesia">
<head>108</head>
<lg type="ottava">
<l>Non lungi poi lo Dio selvaggio, e sciolto</l>
<l>ch'uscito fuor d'una spelonca vecchia</l>
<l>di verde salcio e fresche canne avolto</l>
<l>le corna, i crini, e l'una e l'altra orecchia</l>
<l>al ciel leva le luci, e nel bel volto</l>
<l>de la candida Dea s'affissa e specchia.</l>
<l>E par la prieghi in sì pietosi modi</l>
<l>che vi scorgi i pensier, le voci n'odi.</l>
</lg>
</div3>

<div3 type="poesia">
<head>109</head>
<lg type="ottava">
<l>Tanto che l'alma sua luce sovrana</l>
<l>deposta al fin la lusingata Diva,</l>
<l>e le promesse de la bianca lana,</l>
<l>dal suo chiaro balcon scender non schiva</l>
<l>e di forma goder Ciprigna, e strana</l>
<l>di rozzi amor in solitaria riva;</l>
<l>in vece di là sù guidar le stelle,</l>
<l>su 'l frondoso Liceo tonder l'agnelle.</l>
</lg>
</div3>

<div3 type="poesia">
<head>110</head>
<lg type="ottava">
<l>Mostran Endimion da l'altro lato</l>
<l>indi avampar d'un amoroso sdegno</l>
<l>e col capo, e col dito in viso irato</l>
<l>lei rampognar, lei minacciar, far segno:</l>
<l>– Perfida (sembra dir, tutto turbato)</l>
<l>perfida, hor che non celi il lume indegno,</l>
<l>perfida, avara, e disleale amante,</l>
<l>volubil più nel cor, che nel sembiante. –</l>
</lg>
</div3>

<div3 type="poesia">
<head>111</head>
<lg type="ottava">
<l>Già di scorno confusa, ecco discerno</l>
<l>tinte le guancie di color vermiglio,</l>
<l>hor riedi à l'ombre, e fra l'horror d'Averno</l>
<l>chiudi il profano, e vergognoso ciglio;</l>
<l>e con queste parole il foco interno</l>
<l>par che disfoghi, e prenda altro consiglio.</l>
<l>E di queste scolture è ricco il freggio</l>
<l>de la faretra, ch'io cotanto preggio.</l>
</lg>
</div3>

<div3 type="poesia">
<head>112</head>
<lg type="ottava">
<l>Tutta è di pungentissime saette</l>
<l>piena, che d'hasta ha l'ale, e d'or la cocca,</l>
<l>non sò se tale in Cinto, ò sì perfette</l>
<l>la cacciatrice Dea già mai le scocca;</l>
<l>e creder vuò, che da quest'arme elette</l>
<l>qual'hor selvaggia Dea è punta, ò tocca,</l>
<l>di così degno stral, colta, e ferita</l>
<l>con un tanto dolor, lasci la vita.</l>
</lg>
</div3>
</div2>
</div1>

</back>
</text>
</TEI.2>
