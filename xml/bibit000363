<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Morgante</title>
      <author>Luigi Pulci</author>
    </titleStmt>
    <extent>1478 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000363</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Morgante</title>
        <author>Pulci, Luigi</author>
        <editor id="ed">Puccini, Davide</editor>
        <publisher>Garzanti</publisher>
        <pubPlace>Milano</pubPlace>
        <date>1989</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>400</date>
    </creation>
    <langUsage><language id="ita">Italiano</language><language id="lat">Latino</language><language id="gre">Greco</language></langUsage>
    <textClass>
      <keywords scheme="CDD">
        <term>851.2 - Poesia italiana. 1375-1492.</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-02-06T00:00:00.000+02:00</date>
      <respStmt>
        <name>Ilenia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-07-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>

<div1 type="canto">
<head>CANTARE PRIMO</head>

<lg type="ottava">
	<l>In principio era il Verbo appresso a Dio,</l>
<l>ed era Iddio il Verbo e 'l Verbo Lui:</l>
<l>questo era nel principio, al parer mio,</l>
<l>e nulla si può far sanza Costui.</l>
<l>Però, giusto Signor benigno e pio,</l>
<l>mandami solo un degli angel tui,</l>
<l>che m'accompagni e rechimi a memoria</l>
<l>una famosa, antica e degna storia.</l>
</lg>
<lg type="ottava">
	<l>E tu, Vergine, figlia e madre e sposa</l>
<l>di quel Signor che ti dètte la chiave</l>
<l>del Cielo e dell'abisso e d'ogni cosa</l>
<l>quel dì che Gabriel tuo ti disse <foreign lang="lat">Ave</foreign>,</l>
<l>perché tu se' de' tuoi servi pietosa,</l>
<l>con dolce rime e stil grato e soave</l>
<l>aiuta i versi miei benignamente</l>
<l>e 'nsino al fine allumina la mente.</l>
</lg>
<lg type="ottava">
	<l>Era nel tempo quando Filomena</l>
<l>con la sorella si lamenta e plora,</l>
<l>ché si ricorda di sua antica pena,</l>
<l>e pe' boschetti le ninfe innamora,</l>
<l>e Febo il carro temperato mena,</l>
<l>ché 'l suo Fetonte l'ammaestra ancora,</l>
<l>ed appariva appunto all'orizonte,</l>
<l>tal che Titon si graffiava la fronte,</l>
</lg>
<lg type="ottava">
	<l>quand'io varai la mia barchetta prima</l>
<l>per obedir chi sempre obedir debbe</l>
<l>la mente, e faticarsi in prosa e in rima,</l>
<l>e del mio Carlo imperador m'increbbe;</l>
<l>ché so quanti la penna ha posti in cima,</l>
<l>che tutti la sua gloria prevarrebbe:</l>
<l>è stata questa istoria, a quel ch'io veggio,</l>
<l>di Carlo, male intesa e scritta peggio.</l>
</lg>
<lg type="ottava">
	<l>Diceva Leonardo già Aretino</l>
<l>che s'egli avessi avuto scrittor degno,</l>
<l>com'egli ebbe un Ormanno e 'l suo Turpino,</l>
<l>ch'avessi diligenzia avuto e ingegno,</l>
<l>sarebbe Carlo Magno un uom divino,</l>
<l>però ch'egli ebbe gran vittorie e regno,</l>
<l>e fece per la Chiesa e per la Fede</l>
<l>certo assai più che non si dice o crede.</l>
</lg>
<lg type="ottava">
	<l>Guardisi ancora a San Liberatore,</l>
<l>quella badia là presso a Menappello</l>
<l>giù nell'Abruzzi, fatta per suo onore,</l>
<l>dove fu la battaglia e 'l gran flagello</l>
<l>d'un re pagan, che Carlo imperadore</l>
<l>uccise, e tanto del suo popul fello,</l>
<l>e vedesi tante ossa, e tanti il sanno</l>
<l>che tante in Giusaffà non ne verranno.</l>
</lg>
<lg type="ottava">
	<l>Ma il mondo cieco e ignorante non prezza</l>
<l>le sue virtù com'io vorrei vedere.</l>
<l>E tu, Fiorenzia, della sua grandezza</l>
<l>possiedi e sempre potrai possedere:</l>
<l>ogni costume ed ogni gentilezza</l>
<l>che si potessi acquistare o avere</l>
<l>col senno, col tesoro e colla lancia,</l>
<l>dal nobil sangue è venuto di Francia.</l>
</lg>
<lg type="ottava">
	<l>Dodici paladini aveva in corte</l>
<l>Carlo, e 'l più savio e famoso era Orlando;</l>
<l>Gan traditor lo condusse alla morte</l>
<l>in Roncisvalle, un trattato ordinando,</l>
<l>là dove il corno e' sonò tanto forte:</l>
<l>"dopo la dolorosa rotta quando...",</l>
<l>nella sua <title>Comedìa</title> Dante qui dice,</l>
<l>e mettelo con Carlo in Ciel felice.</l>
</lg>
<lg type="ottava">
	<l>Era per pasqua, quella di Natale:</l>
<l>Carlo la corte avea tutta in Parigi:</l>
<l>Orlando, com'io dico, è il principale;</l>
<l>èvvi il Danese, Astolfo ed Ansuigi;</l>
<l>fannosi feste e cose triunfale,</l>
<l>e molto celebravan san Dionigi;</l>
<l>Angiolin di Baiona ed Ulivieri</l>
<l>v'era venuto, e 'l gentil Berlinghieri.</l>
</lg>
<lg type="ottava">
	<l>Eravi Avolio ed Avino ed Ottone,</l>
<l>di Normandia Riccardo paladino,</l>
<l>e 'l savio Namo e 'l vecchio Salamone,</l>
<l>Gualtieri da Mulione, e Baldovino</l>
<l>ch'era figliuol del tristo Ganellone:</l>
<l>troppo lieto era il figliuol di Pipino,</l>
<l>tanto che spesso d'allegrezza geme,</l>
<l>veggendo tutti i paladini insieme.</l>
</lg>
<lg type="ottava">
	<l>Ma la Fortuna attenta sta nascosa</l>
<l>per guastar sempre ciascun nostro effetto.</l>
<l>Mentre che Carlo così si riposa,</l>
<l>Orlando governava in fatto e in detto</l>
<l>la corte e Carlo Magno ed ogni cosa;</l>
<l>Gan per invidia scoppia, il maladetto,</l>
<l>e cominciava un dì con Carlo a dire:</l>
<l>- Abbiàn noi sempre Orlando a obedire?</l>
</lg>
<lg type="ottava">
	<l>Io ho creduto mille volte dirti:</l>
<l>Orlando ha in sé troppa presunzione.</l>
<l>Noi siàn qui conti, re, duchi a servirti,</l>
<l>e Namo, Ottone, Uggieri e Salamone,</l>
<l>per onorarti ognun, per obedirti;</l>
<l>che costui abbia ogni reputazione</l>
<l>nol sofferrem, ma siam deliberati</l>
<l>da un fanciullo non esser governati.</l>
</lg>
<lg type="ottava">
	<l>Tu cominciasti insino in Aspramonte</l>
<l>a dargli a intender che fussi gagliardo</l>
<l>e facessi gran cose a quella fonte.</l>
<l>Ma se non fussi stato il buon Gherardo,</l>
<l>io so che la vittoria era d'Almonte;</l>
<l>ma egli ebbe sempre l'occhio allo stendardo,</l>
<l>che si voleva quel dì coronarlo:</l>
<l>questo è colui c'ha meritato, Carlo.</l>
</lg>
<lg type="ottava">
	<l>Se ti ricorda, già sendo in Guascogna,</l>
<l>quando e' vi venne la gente di Spagna,</l>
<l>il popol de' cristiani avea vergogna</l>
<l>s'e' non mostrava la sua forza magna.</l>
<l>Il ver convien pur dir quando e' bisogna:</l>
<l>sappi ch'ognuno, imperador, si lagna.</l>
<l>Quant'io per me, ripasserò que' monti</l>
<l>ch'io passai in qua con sessantaduo conti.</l>
</lg>
<lg type="ottava">
	<l>La tua grandezza dispensar si vuole</l>
<l>e far che ciascuno abbi la sua parte;</l>
<l>la corte tutta quanta se ne duole:</l>
<l>tu credi che costui sia forse Marte? -</l>
<l>Orlando un giorno udì queste parole,</l>
<l>che si sedeva soletto in disparte:</l>
<l>dispiacquegli di Gan quel che diceva,</l>
<l>ma molto più che Carlo gli credeva.</l>
</lg>
<lg type="ottava">
	<l>E volle colla spada uccider Gano;</l>
<l>ma Ulivieri in quel mezzo si mise</l>
<l>e Durlindana gli trasse di mano,</l>
<l>e così il me' che seppe gli divise.</l>
<l>Orlando si sdegnò con Carlo Mano,</l>
<l>e poco men che quivi non l'uccise;</l>
<l>e dipartissi di Parigi solo,</l>
<l>e scoppia e 'mpazza di sdegno e di duolo.</l>
</lg>
<lg type="ottava">
	<l>A Ermellina, moglie del Danese,</l>
<l>tolse Cortana, e poi tolse Rondello,</l>
<l>e inverso Brava il suo camin poi prese.</l>
<l>Alda la bella, come vide quello,</l>
<l>per abbracciarlo le braccia distese:</l>
<l>Orlando, che smarrito avea il cervello,</l>
<l>com'ella disse: - Ben venga il mio Orlando -</l>
<l>gli volle in su la testa dar col brando.</l>
</lg>
<lg type="ottava">
	<l>Come colui che la furia consiglia,</l>
<l>e' gli pareva a Gan dar veramente:</l>
<l>Alda la bella si fe' maraviglia.</l>
<l>Orlando si ravvide prestamente,</l>
<l>e la sua sposa pigliava la briglia,</l>
<l>e scese del caval subitamente;</l>
<l>ed ogni cosa diceva a costei,</l>
<l>e riposossi alcun giorno con lei.</l>
</lg>
<lg type="ottava">
	<l>Poi si partì, portato dal furore,</l>
<l>e terminò passare in Pagania;</l>
<l>e mentre che cavalca, il traditore</l>
<l>di Gan sempre ricorda per la via.</l>
<l>E cavalcando d'uno in altro errore,</l>
<l>in un deserto truova una badia,</l>
<l>in luoghi scuri e paesi lontani,</l>
<l>ch'era a' confin tra' Cristiani e' Pagani.</l>
</lg>
<lg type="ottava">
	<l>L'abate si chiamava Chiaramonte:</l>
<l>era del sangue disceso d'Angrante.</l>
<l>Di sopra alla badia v'era un gran monte</l>
<l>dove abitava alcun fero gigante,</l>
<l>de' quali uno avea nome Passamonte,</l>
<l>l'altro Alabastro, e 'l terzo era Morgante:</l>
<l>con certe frombe gittavan da alto,</l>
<l>ed ogni dì facevan qualche assalto.</l>
</lg>
<lg type="ottava">
	<l>I monachetti non potieno uscire</l>
<l>del monistero o per legne o per acque.</l>
<l>Orlando picchia, e non voleano aprire,</l>
<l>fin ch' a l'abate alla fine pur piacque.</l>
<l>Entrato dentro, cominciava a dire</l>
<l>come Colui che di Maria già nacque</l>
<l>adora, ed era cristian battezato,</l>
<l>e come egli era alla badia arrivato.</l>
</lg>
<lg type="ottava">
	<l>Disse l'abate: - Il ben venuto sia.</l>
<l>Di quel ch'io ho, volentier ti daremo,</l>
<l>poi che tu credi al Figliuol di Maria;</l>
<l>e la cagion, cavalier, ti diremo,</l>
<l>acciò che non la imputi villania,</l>
<l>perché all'entrar resistenzia facemo</l>
<l>e non ti volle aprir quel monachetto:</l>
<l>così intervien chi vive con sospetto.</l>
</lg>
<lg type="ottava">
	<l>Quand'io ci venni al principio abitare,</l>
<l>queste montagne, ben che sieno oscure</l>
<l>come tu vedi, pur si potea stare</l>
<l>sanza sospetto, ché l'eran sicure;</l>
<l>sol dalle fiere t'avevi a guardare:</l>
<l>fernoci spesso di strane paure.</l>
<l>Or ci bisogna, se vogliamo starci,</l>
<l>dalle bestie dimestiche guardarci.</l>
</lg>
<lg type="ottava">
	<l>Queste ci fan più tosto stare a segno:</l>
<l>sonci appariti tre feri giganti,</l>
<l>non so di qual paese o di qual regno;</l>
<l>ma molto son feroci tutti quanti.</l>
<l>La forza e 'l mal voler giunta allo 'ngegno</l>
<l>sai che può il tutto; e noi non siàn bastanti:</l>
<l>questi perturban sì l'orazion nostra</l>
<l>ch'io non so più che far, s'altri nol mostra.</l>
</lg>
<lg type="ottava">
	<l>Gli antichi padri nostri nel deserto,</l>
<l>se le loro opre sante erano e giuste,</l>
<l>del ben servir da Dio n'avean buon merto;</l>
<l>né creder sol vivessin di locuste:</l>
<l>piovea dal ciel la manna, questo e certo;</l>
<l>ma qui convien che spesso assai e guste</l>
<l>sassi che piovon di sopra quel monte,</l>
<l>che gettano Alabastro e Passamonte.</l>
</lg>
<lg type="ottava">
	<l>Il terzo, che è Morgante, assai più fero,</l>
<l>isveglie e pini e' faggi e' cerri e gli oppi,</l>
<l>e gettagli insin qui, questo è pur vero:</l>
<l>non posso far che d'ira non iscoppi. -</l>
<l>Mentre che parlan così in cimitero,</l>
<l>un sasso par che Rondel quasi sgroppi,</l>
<l>che da' giganti giù venne da alto,</l>
<l>tanto che e' prese sotto il tetto un salto.</l>
</lg>
<lg type="ottava">
	<l>- Tìrati drento, cavalier, per Dio! -</l>
<l>disse l'abate - ché la manna casca. -</l>
<l>Rispose Orlando: - Caro abate mio,</l>
<l>costui non vuol che 'l mio caval più pasca:</l>
<l>veggo che lo guarrebbe del restio;</l>
<l>quel sasso par che di buon braccio nasca. -</l>
<l>Rispose il santo padre: - Io non t'inganno:</l>
<l>credo che 'l monte un giorno gitteranno. -</l>
</lg>
<lg type="ottava">
	<l>Orlando governar fece Rondello</l>
<l>ed ordinar per sé da collezione;</l>
<l>poi disse: - Abate, io voglio andare a quello</l>
<l>che dètte al mio caval con quel cantone. -</l>
<l>Disse l'abate: - Come car fratello</l>
<l>consiglierotti sanza passione:</l>
<l>io ti sconforto, baron, di tal gita,</l>
<l>ch'io so che tu vi lascerai la vita.</l>
</lg>
<lg type="ottava">
	<l>Quel Passamonte porta in man tre dardi,</l>
<l>chi frombe, chi baston, chi mazzafrusti:</l>
<l>sai che' giganti più di noi gagliardi</l>
<l>son, per ragion che sono anco più giusti;</l>
<l>e pur se vuoi andar, fa' che ti guardi,</l>
<l>ché questi son villan molto e robusti. -</l>
<l>Rispose Orlando: - Io lo vedrò per certo. -</l>
<l>Ed avviossi a piè sù pel deserto.</l>
</lg>
<lg type="ottava">
	<l>L'abate il crocion gli fece in fronte:</l>
<l>- Va', che da Dio e me sia benedetto. -</l>
<l>Orlando, poi che salito ebbe il monte,</l>
<l>si dirizzò, come l'abate detto</l>
<l>gli aveva, dove sta quel Passamonte;</l>
<l>il quale, Orlando veggendo soletto,</l>
<l>molto lo squadra di drieto e davante,</l>
<l>poi domandò se star volea per fante;</l>
</lg>
<lg type="ottava">
	<l>e prometteva di farlo godere.</l>
<l>Orlando disse: - Pazzo saracino,</l>
<l>io vengo a te, come è di Dio volere,</l>
<l>per darti morte, e non per ragazzino;</l>
<l>a' monaci suoi fatto hai dispiacere:</l>
<l>non può più comportarti, can meschino. -</l>
<l>Questo gigante armar si corse a furia,</l>
<l>quando sentì ch' e' gli diceva ingiuria.</l>
</lg>
<lg type="ottava">
	<l>E ritornato ove aspettava Orlando,</l>
<l>il qual non s'era partito da bomba,</l>
<l>sùbito venne la corda girando,</l>
<l>e lascia un sasso andar fuor della fromba,</l>
<l>che in sulla testa giugnea rotolando</l>
<l>al conte Orlando, e l'elmetto rimbomba;</l>
<l>e cadde per la pena tramortito,</l>
<l>ma più che morto par, tanto è stordito.</l>
</lg>
<lg type="ottava">
	<l>Passamonte pensò che fussi morto,</l>
<l>e disse: "Io voglio andarmi a disarmare;</l>
<l>questo poltron, per chi m'aveva scorto?".</l>
<l>Ma Cristo i suoi non suole abandonare,</l>
<l>massime Orlando, ch'Egli arebbe il torto.</l>
<l>Mentre il gigante l'arme va a spogliare,</l>
<l>Orlando in questo tempo si risente</l>
<l>e rivocava e la forza e la mente.</l>
</lg>
<lg type="ottava">
	<l>E gridò forte: - Gigante, ove vai?</l>
<l>Ben ti pensasti d'avermi ammazzato!</l>
<l>Volgiti addrieto, ché se alie non hai</l>
<l>non puoi da me fuggir, can rinnegato:</l>
<l>a tradimento ingiuriato m'hai! -</l>
<l>Donde il gigante allor maravigliato</l>
<l>si volse addrieto e riteneva il passo;</l>
<l>poi si chinò per tòr di terra un sasso.</l>
</lg>
<lg type="ottava">
	<l>Orlando avea Cortana ignuda in mano;</l>
<l>trasse alla testa, e Cortana tagliava:</l>
<l>per mezzo il teschio partì del pagano,</l>
<l>e Passamonte morto rovinava;</l>
<l>e nel cadere il superbo e villano</l>
<l>divotamente Macon bestemiava;</l>
<l>ma mentre che bestemia il crudo e acerbo,</l>
<l>Orlando ringraziava il Padre e 'l Verbo,</l>
</lg>
<lg type="ottava">
	<l>dicendo: - Quanta grazia oggi m'hai data!</l>
<l>Sempre ti sono, o Signor mio, tenuto:</l>
<l>per te cognosco la vita salvata,</l>
<l>però che dal gigante ero abbattuto;</l>
<l>ogni cosa a ragion fai misurata:</l>
<l>non val nostro poter sanza 'l tuo aiuto.</l>
<l>Priegoti sopra me tenghi la mano,</l>
<l>tanto ch'ancor ritorni a Carlo Mano. -</l>
</lg>
<lg type="ottava">
	<l>Poi ch'ebbe questo detto, se n'andòe</l>
<l>tanto che truova Alabastro più basso,</l>
<l>che si sforzava, quando e' lo trovòe,</l>
<l>di sveglier d'una ripa fuori un masso.</l>
<l>Orlando, come e' giunse a quel, gridòe:</l>
<l>- Che pensi tu, ghiotton, gittar quel sasso? -</l>
<l>Quando Alabastro questo grido intende,</l>
<l>subitamente la sua fromba prende,</l>
</lg>
<lg type="ottava">
	<l>e trasse d'una pietra molto grossa,</l>
<l>tanto ch'Orlando bisognò schermisse,</l>
<l>ché se l'avessi giunto la percossa</l>
<l>non bisognava il medico venisse.</l>
<l>Orlando adoperò poi la sua possa:</l>
<l>nel pettignon tutta la spada misse,</l>
<l>e morto cadde questo badalone,</l>
<l>e non dimenticò però Macone.</l>
</lg>
<lg type="ottava">
	<l>Morgante aveva a suo modo un palagio</l>
<l>fatto di frasche e di schegge e di terra;</l>
<l>quivi, secondo lui, si posa ad agio,</l>
<l>quivi la notte si rinchiude e serra.</l>
<l>Orlando picchia, e daràgli disagio,</l>
<l>per che il gigante dal sonno si sferra;</l>
<l>vennegli aprir come una cosa matta,</l>
<l>ch'un'aspra visione aveva fatta.</l>
</lg>
<lg type="ottava">
	<l>E' gli parea ch'un feroce serpente</l>
<l>l'avea assalito, e chiamar Macometto;</l>
<l>ma Macometto non valea niente;</l>
<l>onde e' chiamava Iesù benedetto,</l>
<l>e liberato l'avea finalmente.</l>
<l>Venne alla porta ed ebbe così detto:</l>
<l>- Chi bussa qua? - pur sempre borbottando.</l>
<l>- Tu 'l saprai tosto - gli rispose Orlando.</l>
</lg>
<lg type="ottava">
	<l>- Vengo per farti come a' tuoi fratelli;</l>
<l>son de' peccati tuoi la penitenzia,</l>
<l>da' monaci mandato cattivelli,</l>
<l>come stato è divina providenzia:</l>
<l>pel mal ch'avete fatto a torto a quelli,</l>
<l>è data in Ciel così questa sentenzia.</l>
<l>Sappi che freddo già più ch'un pilastro</l>
<l>lasciato ho Passamonte e 'l tuo Alabastro. -</l>
</lg>
<lg type="ottava">
	<l>Disse Morgante: - O gentil cavaliere,</l>
<l>per lo tuo Iddio non mi dir villania.</l>
<l>Di grazia, il nome tuo vorrei sapere;</l>
<l>se se' cristian, deh, dillo in cortesia. -</l>
<l>Rispose Orlando: - Di cotal mestiere</l>
<l>contenterotti, per la fede mia:</l>
<l>adoro Cristo, che è Signor verace,</l>
<l>e puoi tu adorarlo, se ti piace. -</l>
</lg>
<lg type="ottava">
	<l>Rispose il saracin con umil voce:</l>
<l>- Io ho fatta una strana visione,</l>
<l>che m'assaliva un serpente feroce:</l>
<l>non mi valeva, per chiamar, Macone;</l>
<l>onde al tuo Iddio che fu confitto in croce</l>
<l>rivolsi presto la mia divozione;</l>
<l>e' mi soccorse e fui libero e sano,</l>
<l>e son disposto al tutto esser cristiano. -</l>
</lg>
<lg type="ottava">
	<l>Rispose Orlando: - Baron giusto e pio,</l>
<l>se questo buon voler terrai nel core,</l>
<l>l'anima tua arà quel vero Iddio</l>
<l>che ci può sol gradir d'eterno onore;</l>
<l>e s' tu vorrai, sarai compagno mio</l>
<l>ed amerotti con perfetto amore;</l>
<l>gl'idoli vostri son bugiardi e vani,</l>
<l>e 'l vero Iddio è lo Dio de' cristiani.</l>
</lg>
<lg type="ottava">
	<l>Venne questo Signor sanza peccato</l>
<l>nella sua madre virgine pulzella.</l>
<l>Se cognoscessi quel Signor beato</l>
<l>sanza 'l qual non risplende sole o stella,</l>
<l>aresti già Macon tuo rinnegato</l>
<l>e la sua fede iniqua, ingiusta e fella:</l>
<l>battézati al mio Iddio di buon talento. -</l>
<l>Morgante gli rispose: - Io son contento. -</l>
</lg>
<lg type="ottava">
	<l>E corse Orlando sùbito abbracciare.</l>
<l>Orlando gran carezze gli facea,</l>
<l>e disse: - Alla badia ti vo' menare.</l>
<l>Morgante: - Andianvi presto: - rispondea</l>
<l>- Co' monaci la pace si vuol fare. -</l>
<l>Della qual cosa Orlando in sé godea,</l>
<l>dicendo: - Fratel mio divoto e buono,</l>
<l>io vo' che chiegga all'abate perdono.</l>
</lg>
<lg type="ottava">
	<l>Da poi che Iddio ralluminato t'ha</l>
<l>ed accettato per la sua umiltade,</l>
<l>vuolsi tu usi anco tu umilità. -</l>
<l>Disse Morgante: - Per la tua bontade,</l>
<l>poi che il tuo Iddio mio sempre omai sarà,</l>
<l>dimmi del nome tuo la veritade;</l>
<l>poi, che di me dispor puoi al tuo comando. -</l>
<l>Onde e' gli disse com'egli era Orlando.</l>
</lg>
<lg type="ottava">
	<l>Disse il gigante: - Gesù benedetto</l>
<l>per mille volte ringraziato sia:</l>
<l>sentito t'ho nomar, baron perfetto,</l>
<l>per tutti i tempi della vita mia;</l>
<l>e com'io dissi, sempre mai suggetto</l>
<l>esser ti vo' per la tua gagliardia. -</l>
<l>Insieme molte cose ragionaro,</l>
<l>e 'nverso la badia poi s'inviaro.</l>
</lg>
<lg type="ottava">
	<l>E fêr la via da quei giganti morti.</l>
<l>Orlando con Morgante si ragiona:</l>
<l>- Della lor morte vo' che ti conforti,</l>
<l>e poi che piace a Cristo, a me perdona;</l>
<l>a' monaci avean fatti mille torti,</l>
<l>e la nostra Scrittura aperto suona:</l>
<l>il ben remunerato e 'l mal punito;</l>
<l>e mai non ha questo Signor fallito;</l>
</lg>
<lg type="ottava">
	<l>però ch'Egli ama la giustizia tanto</l>
<l>che vuol che sempre il suo giudicio morda</l>
<l>ognun ch'abbi peccato tanto o quanto;</l>
<l>e così il ben ristorar si ricorda,</l>
<l>e non saria sanza giustizia santo.</l>
<l>Adunque al suo voler presto t'accorda,</l>
<l>ché debbe ognun voler quel che vuol Questo,</l>
<l>ed accordarsi volentieri e presto.</l>
</lg>
<lg type="ottava">
	<l>E sonsi i nostri dottori accordati,</l>
<l>pigliando tutti una conclusione,</l>
<l>che que' che son nel Ciel glorificati,</l>
<l>s'avessin nel pensier compassione</l>
<l>de' miseri parenti che dannati</l>
<l>son nello inferno in gran confusione,</l>
<l>la lor felicità nulla sarebbe;</l>
<l>e vedi che qui ingiusto Iddio parrebbe.</l>
</lg>
<lg type="ottava">
	<l>Ma egli hanno posto in Iesù ferma spene,</l>
<l>e tanto pare a lor quanto a Lui pare;</l>
<l>afferman ciò che E' fa, che facci bene,</l>
<l>e che E' non possi in nessun modo errare;</l>
<l>se padre o madre è nell'eterne pene,</l>
<l>di questo e' non si posson conturbare,</l>
<l>ché quel che piace a Dio, sol piace a loro:</l>
<l>questo s'osserva nello eterno coro.</l>
</lg>
<lg type="ottava">
	<l>- Al savio suol bastar poche parole: -</l>
<l>disse Morgante - tu il potrai vedere</l>
<l>de' miei fratelli, Orlando, se mi duole,</l>
<l>e s'io m'accorderò di Dio al volere</l>
<l>come tu di' che in Ciel servar si suole.</l>
<l>Morti co' morti; or pensian di godere;</l>
<l>io vo' tagliar le mani a tutti quanti</l>
<l>e porterolle a que' monaci santi,</l>
</lg>
<lg type="ottava">
	<l>acciò ch'ognun sia più sicuro e certo</l>
<l>come e' son morti, e non abbin paura</l>
<l>andar soletti per questo deserto;</l>
<l>e perché vegga la mia mente pura</l>
<l>a quel Signor che m'ha il suo regno aperto</l>
<l>e tratto fuor di tenebre sì oscura. -</l>
<l>E poi tagliò le mani a' due fratelli,</l>
<l>e lasciagli alle fiere ed agli uccelli.</l>
</lg>
<lg type="ottava">
	<l>Alla badia insieme se ne vanno,</l>
<l>ove l'abate assai dubioso aspetta;</l>
<l>e' monaci, che 'l fatto ancor non sanno,</l>
<l>correvono all'abate tutti in fretta,</l>
<l>dicendo paurosi e pien d'affanno:</l>
<l>- Volete voi costui drento si metta? -</l>
<l>Quando l'abate vedeva il gigante,</l>
<l>si turbò tutto nel primo sembiante.</l>
</lg>
<lg type="ottava">
	<l>Orlando, che turbato così il vede,</l>
<l>gli disse presto: - Abate, datti pace:</l>
<l>questo è cristiano e in Cristo nostro crede,</l>
<l>e rinnegato ha il suo Macon fallace. -</l>
<l>Morgante i moncherin mostrò per fede</l>
<l>come i giganti ciascun morto giace;</l>
<l>donde l'abate ringraziava Iddio,</l>
<l>dicendo: - Or m'hai contento, Signor mio. -</l>
</lg>
<lg type="ottava">
	<l>E riguardava e squadrava Morgante</l>
<l>la sua grandezza ed una volta e due;</l>
<l>e poi gli disse: - O famoso gigante,</l>
<l>sappi ch'io non mi maraviglio piùe</l>
<l>che tu svegliessi e gittassi le piante,</l>
<l>quand'io riguardo or le fattezze tue.</l>
<l>Tu sarai or perfetto e vero amico</l>
<l>a Cristo, quanto tu gli eri nimico.</l>
</lg>
<lg type="ottava">
	<l>Un nostro apostol, Saul già chiamato,</l>
<l>perseguì molto la fede di Cristo.</l>
<l>Un giorno poi, dallo Spirto infiammato,</l>
<l>"Perché pur mi persegui?" disse Cristo.</l>
<l>E' si ravvide allor del suo peccato;</l>
<l>andò poi predicando sempre Cristo,</l>
<l>e fatto è or della fede una tromba,</l>
<l>la qual per tutto risuona e rimbomba.</l>
</lg>
<lg type="ottava">
	<l>Così farai tu ancor, Morgante mio;</l>
<l>e chi s'emenda, è scritto nel Vangelo</l>
<l>che maggior festa fa d'un solo Iddio</l>
<l>che di novantanove altri sù in Cielo.</l>
<l>Io ti conforto ch'ogni tuo desio</l>
<l>rivolga a quel Signor con giusto zelo,</l>
<l>ché tu sarai felice in sempiterno,</l>
<l>ch'eri perduto e dannato allo inferno. -</l>
</lg>
<lg type="ottava">
	<l>E grande onore a Morgante faceva</l>
<l>l'abate, e molti dì si son posati.</l>
<l>Un giorno, come a Orlando piaceva,</l>
<l>a spasso in qua ed in là si sono andati.</l>
<l>L'abate in una camera sua aveva</l>
<l>molte armadure e certi archi appiccati:</l>
<l>Morgante gliene piacque un che ne vede,</l>
<l>onde e' sel cinse, benché oprar nol crede.</l>
</lg>
<lg type="ottava">
	<l>Avea quel luogo d'acqua carestia.</l>
<l>Orlando disse: - Come buon fratello,</l>
<l>Morgante, vo' che di piacer ti sia</l>
<l>andar per l'acqua. - Onde e' rispose a quello:</l>
<l>- Comanda ciò che vuoi, ché fatto fia. -</l>
<l>E posesi in ispalla un gran tinello</l>
<l>ed avviossi là verso una fonte,</l>
<l>dove e' solea ber sempre appiè del monte.</l>
</lg>
<lg type="ottava">
	<l>Giunto alla fonte, sente un gran fracasso</l>
<l>di sùbito venir per la foresta.</l>
<l>Una saetta cavò del turcasso,</l>
<l>posela all'arco ed alzava la testa.</l>
<l>Ecco apparire una gran gregge, al passo,</l>
<l>di porci, e vanno con molta tempesta,</l>
<l>ed arrivorno alla fontana appunto,</l>
<l>donde il gigante è da lor sopraggiunto.</l>
</lg>
<lg type="ottava">
	<l>Morgante alla ventura a un saetta:</l>
<l>appunto nell'orecchio lo 'ncartava;</l>
<l>dall'altro lato passò la verretta,</l>
<l>onde 'l cinghial giù morto gambettava.</l>
<l>Un altro, quasi per farne vendetta,</l>
<l>addosso al gran gigante irato andava;</l>
<l>e perché e' giunse troppo tosto al varco,</l>
<l>non fu Morgante a tempo a trar coll'arco.</l>
</lg>
<lg type="ottava">
	<l>Vedendosi venuto il porco addosso,</l>
<l>gli dètte in su la testa un gran punzone,</l>
<l>per modo che gl'infranse insino all'osso,</l>
<l>e morto allato a quell'altro lo pone.</l>
<l>Gli altri porci, veggendo quel percosso,</l>
<l>si misson tutti in fuga pel vallone.</l>
<l>Morgante si levò il tinello in collo,</l>
<l>ch'era pien d'acqua, e non si muove un crollo.</l>
</lg>
<lg type="ottava">
	<l>Dall'una spalla il tinello avea posto,</l>
<l>dall'altra i porci, e spacciava il terreno;</l>
<l>e torna alla badia, ch'è pur discosto,</l>
<l>ch'una gocciola d'acqua non va in seno.</l>
<l>Orlando, che 'l vedea tornar sì tosto</l>
<l>co' porci morti e con quel vaso pieno,</l>
<l>maravigliossi che sia tanto forte;</l>
<l>così l'abate; e spalancan le porte.</l>
</lg>
<lg type="ottava">
	<l>I monaci, veggendo l'acqua fresca,</l>
<l>si rallegrorno, ma più de' cinghiali,</l>
<l>ch'ogni animal si rallegra dell'esca;</l>
<l>e posono a dormire i breviali.</l>
<l>Ognun s'affanna, e non par che gl'incresca,</l>
<l>acciò che questa carne non s'insali</l>
<l>e che poi secca sapessi di vieto;</l>
<l>e le digiune si restorno addrieto.</l>
</lg>
<lg type="ottava">
	<l>E ferno a scoppiacorpo per un tratto,</l>
<l>e scuffian che parean dell'acqua usciti,</l>
<l>tanto che 'l can se ne doleva e 'l gatto,</l>
<l>ché gli ossi rimanean troppo puliti.</l>
<l>L'abate, poi che molto onore ha fatto</l>
<l>a tutti, un dì, dopo questi conviti,</l>
<l>dètte a Morgante un destrier molto bello,</l>
<l>che lungo tempo tenuto avea quello.</l>
</lg>
<lg type="ottava">
	<l>Morgante in su 'n un prato il caval mena</l>
<l>e vuol che corra e che facci ogni pruova,</l>
<l>e pensa che di ferro abbi la schiena,</l>
<l>o forse non credeva schiacciar l'uova.</l>
<l>Questo caval s'accoscia per la pena,</l>
<l>e scoppia e in sulla terra si ritruova.</l>
<l>Dice Morgante: - Lieva sù, rozzone. -</l>
<l>E va pur punzecchiando collo sprone.</l>
</lg>
<lg type="ottava">
	<l>Ma finalmente convien ch'egli smonte,</l>
<l>e disse: - Io son pur leggier come penna,</l>
<l>ed è scoppiato; che ne di' tu, conte? -</l>
<l>Rispose Orlando: - Un albero d'antenna</l>
<l>mi par' più tosto, e la gaggia la fronte.</l>
<l>Lascialo andar, ché la fortuna accenna</l>
<l>che meco a piede ne venga, Morgante.</l>
<l>- Ed io così verrò - disse il gigante.</l>
</lg>
<lg type="ottava">
	<l>- Quando sarà mestier, tu mi vedrai</l>
<l>com'io mi proverrò nella battaglia. -</l>
<l>Orlando disse: - Io credo tu farai</l>
<l>come buon cavalier, se Dio mi vaglia;</l>
<l>ed anco me dormir non mirerai.</l>
<l>Di questo tuo caval non te ne caglia:</l>
<l>vorrebbesi portarlo in qualche bosco,</l>
<l>ma il modo né la via non ci conosco. -</l>
</lg>
<lg type="ottava">
	<l>Disse il gigante: - Io il porterò ben io,</l>
<l>da poi che portar me non ha voluto,</l>
<l>per render ben per mal, come fa Iddio;</l>
<l>ma vo' ch'a porlo addosso mi dia aiuto. -</l>
<l>Orlando gli dicea: - Morgante mio,</l>
<l>s'al mio consiglio ti sarai attenuto,</l>
<l>questo caval tu non vel porteresti,</l>
<l>ché ti farà come tu a lui facesti.</l>
</lg>
<lg type="ottava">
	<l>Guarda che non facessi la vendetta</l>
<l>come fece già Nesso, così morto:</l>
<l>non so se la sua istoria hai intesa o letta;</l>
<l>e' ti farà scoppiar, datti conforto. -</l>
<l>Disse Morgante: - Aiuta ch'io mel metta</l>
<l>addosso, e poi vedrai s'io ve lo porto:</l>
<l>io porterò, Orlando mio gentile,</l>
<l>con le campane là quel campanile. -</l>
</lg>
<lg type="ottava">
	<l>Disse l'abate: - Il campanil v'è bene,</l>
<l>ma le campane voi l'avete rotte. -</l>
<l>Dicea Morgante: - E' ne porton le pene</l>
<l>color che morti son là in quelle grotte. -</l>
<l>E levossi il cavallo in su le schiene,</l>
<l>e disse: - Guarda s'io sento di gotte,</l>
<l>Orlando, nelle gambe, o s'io lo posso. -</l>
<l>E fe' duo salti col cavallo addosso.</l>
</lg>
<lg type="ottava">
	<l>Era Morgante come una montagna:</l>
<l>se facea questo, non è maraviglia.</l>
<l>Ma pure Orlando con seco si lagna,</l>
<l>perché pure era omai di sua famiglia:</l>
<l>temenza avea non pigliassi magagna;</l>
<l>un'altra volta costui riconsiglia:</l>
<l>- Posalo ancor, nol portare al deserto. -</l>
<l>Disse il gigante: - Io il porterò per certo. -</l>
</lg>
<lg type="ottava">
	<l>E portollo e gittollo in luogo strano,</l>
<l>e torna alla badia subitamente.</l>
<l>Diceva Orlando: - Or che più dimoriàno?</l>
<l>Morgante, qui non facciàn noi niente. -</l>
<l>E prese un giorno l'abate per mano,</l>
<l>e disse a quel molto discretamente</l>
<l>che vuol partir dalla sua riverenzia</l>
<l>e domandava e perdono e licenzia;</l>
</lg>
<lg type="ottava">
	<l>e degli onor ricevuti da questo</l>
<l>qualche volta, potendo, arà buon merito.</l>
<l>E dice: - Io intendo ristorare, e presto,</l>
<l>i persi giorni del tempo preterito;</l>
<l>e son più dì che licenzia arei chiesto,</l>
<l>benigno padre, se non ch'io mi perito:</l>
<l>non so mostrarvi quel che drento sento,</l>
<l>tanto vi veggo del mio star contento.</l>
</lg>
<lg type="ottava">
	<l>Io me ne porto per sempre nel core</l>
<l>l'abate, la badia, questo deserto,</l>
<l>tanto v'ho posto in picciol tempo amore:</l>
<l>rendavi sù nel Ciel per me buon merto</l>
<l>quel vero Iddio, quello eterno Signore</l>
<l>che vi serba il suo regno al fine aperto.</l>
<l>Noi aspettiam vostra benedizione;</l>
<l>raccomandianci alle vostre orazione. -</l>
</lg>
<lg type="ottava">
	<l>Quando l'abate il conte Orlando intese,</l>
<l>rintenerì nel cor per la dolcezza,</l>
<l>tanto fervor nel petto se gli accese,</l>
<l>e disse: - Cavalier, se a tua prodezza</l>
<l>non sono stato benigno e cortese</l>
<l>come conviensi alla gran gentilezza,</l>
<l>ché so che ciò ch'i' ho fatto è stato poco,</l>
<l>incolpa l'ignoranzia nostra e il loco.</l>
</lg>
<lg type="ottava">
	<l>Noi ti potremo di messe onorare,</l>
<l>di prediche, di laude e paternostri,</l>
<l>più tosto che da cena o desinare</l>
<l>o d'altri convenevol che da chiostri.</l>
<l>Tu m'hai di te sì fatto innamorare,</l>
<l>per mille alte eccellenzie che tu mostri,</l>
<l>ch'io me ne vengo, ove tu andrai, con teco,</l>
<l>e d'altra parte tu resti qui meco:</l>
</lg>
<lg type="ottava">
	<l>tanto ch'a questo par contraddizione;</l>
<l>ma so che tu se' savio e intendi e gusti,</l>
<l>e intendi il mio parlar per discrezione.</l>
<l>De' benefici tuoi pietosi e giusti</l>
<l>renda il Signore a te munerazione,</l>
<l>da cui mandato in queste selve fusti;</l>
<l>per le virtù del qual liberi siamo,</l>
<l>e grazia a Lui ed a te ne rendiamo.</l>
</lg>
<lg type="ottava">
	<l>Tu ci hai salvato l'anima e la vita:</l>
<l>tanta perturbazion già que' giganti</l>
<l>ci dètton, che la strada era smarrita</l>
<l>di ritrovar Gesù cogli altri santi;</l>
<l>però troppo ci duol la tua partita,</l>
<l>e sconsolati restiàn tutti quanti;</l>
<l>né ritener possianti i mesi e gli anni,</l>
<l>ché tu non se' da vestir questi panni,</l>
</lg>
<lg type="ottava">
	<l>ma da portar la lancia e l'armadura;</l>
<l>e puossi meritar con essa come</l>
<l>con questa cappa, e leggi la Scrittura.</l>
<l>Questo gigante al Ciel drizzò le some</l>
<l>per tua virtù; va' in pace a tua ventura,</l>
<l>chi tu ti sia, ch'io non ricerco il nome,</l>
<l>ma dirò sempre, s'io son domandato,</l>
<l>ch'un angel qui da Dio fussi mandato,</l>
</lg>
<lg type="ottava">
	<l>Se ci è armadura o cosa che tu voglia,</l>
<l>vattene in zambra e pigliane tu stessi,</l>
<l>e cuopri a questo gigante la scoglia. -</l>
<l>Rispose Orlando: - S'armadura avessi,</l>
<l>prima che noi uscissin della soglia,</l>
<l>che questo mio compagno difendessi,</l>
<l>questo accetto io, e saràmi piacere. -</l>
<l>Disse l'abate: - Venite a vedere. -</l>
</lg>
<lg type="ottava">
	<l>E in certa cameretta entrati sono</l>
<l>che d'armadure vecchie era copiosa;</l>
<l>dicea l'abate: - Tutte ve le dono. -</l>
<l>Morgante va rovistando ogni cosa;</l>
<l>ma solo un certo sbergo gli fu buono,</l>
<l>ch'avea tutta la maglia rugginosa:</l>
<l>maravigliossi che lo cuopra appunto,</l>
<l>ché mai più gnun forse glien'era aggiunto.</l>
</lg>
<lg type="ottava">
	<l>Questo fu d'un gigante smisurato</l>
<l>ch'a la badia fu morto per antico</l>
<l>dal gran Millon d'Angrante, che arrivato</l>
<l>v'era, se appunto questa storia dico;</l>
<l>ed era nelle mura istoriato</l>
<l>come e' fu morto questo gran nimico</l>
<l>che fece alla badia già lunga guerra;</l>
<l>e Millon v'è come e' l'abbatte in terra.</l>
</lg>
<lg type="ottava">
	<l>Veggendo questa istoria, il conte Orlando</l>
<l>fra suo cor disse: "O Dio, che sai sol tutto,</l>
<l>come venne Millon qui capitando,</l>
<l>che ha questo gigante qua distrutto?".</l>
<l>E lesse certe letter lacrimando,</l>
<l>ché non poté tener più il viso asciutto,</l>
<l>come io dirò nella seguente istoria.</l>
<l>Di mal vi guardi il Re dell'alta gloria.</l>
</lg>

</div1>
<div1 type="canto">
<head>CANTARE SECONDO</head>

<lg type="ottava">
	<l>O giusto, o santo, o etterno Monarca,</l>
<l>o sommo Giove per noi crucifisso,</l>
<l>che chiudesti la porta onde si varca</l>
<l>per ire al fondo dello oscuro abisso;</l>
<l>tu ch'al principio movesti mia barca,</l>
<l>tu sia il nocchiere intento sempre e fisso</l>
<l>alla tua stella e la tua calamita:</l>
<l>che questa istoria sia per te finita.</l>
</lg>
<lg type="ottava">
	<l>L'abate, quando vide lacrimare</l>
<l>Orlando, e diventar le ciglia rosse</l>
<l>e per pietà le luce imbambolare,</l>
<l>e' domandava perché questo fosse;</l>
<l>e poi che vide Orlando pur chetare,</l>
<l>ancor più oltre le parole mosse:</l>
<l>- Non so s'ammirazion forse t'ha vinto</l>
<l>di quel che in questa camera è dipinto.</l>
</lg>
<lg type="ottava">
	<l>Io fui della gran gesta naturale:</l>
<l>credo che io sia nipote o consobrino</l>
<l>di quel Rinaldo, uom tanto principale,</l>
<l>che fu nel mondo sì gran paladino;</l>
<l>benché il mio padre non fu madornale,</l>
<l>perché e' non piacque all'alto Iddio divino:</l>
<l>Ansuigi chiamossi in piano e in monte,</l>
<l>e 'l nome mio diritto è Chiaramonte.</l>
</lg>
<lg type="ottava">
	<l>Così ci fussi il figliuol di Millone</l>
<l>che fu fratel del mio padre perfetto!</l>
<l>Deh, dimmi il nome tuo, gentil barone,</l>
<l>se così piace a Gesù benedetto. -</l>
<l>Orlando s'accendea d'affezione</l>
<l>bagnando tutto di lacrime il petto;</l>
<l>poi disse: - Abate, mio caro parente,</l>
<l>sappi ch'Orlando tuo t'è qui presente. -</l>
</lg>
<lg type="ottava">
	<l>Per tenerezza corsono abbracciarsi;</l>
<l>ognun piangeva di soperchio amore,</l>
<l>che non poteva a un tratto sfogarsi</l>
<l>e per dolcezza trabocca nel core.</l>
<l>L'abate non potea tanto saziarsi</l>
<l>d'abbracciar questo, quanto è il suo fervore.</l>
<l>Diceva Orlando: - Qual grazia o ventura</l>
<l>fa ch'io vi truovi in questa parte scura?</l>
</lg>
<lg type="ottava">
	<l>Ditemi un poco, caro padre mio,</l>
<l>per che cagion voi vi facesti frate</l>
<l>e non prendesti la lancia come io</l>
<l>e tante gente che di noi son nate?</l>
<l>- Perché e' fu volontà così di Dio, -</l>
<l>rispose presto a Orlando l'abate</l>
<l>- che ci dimostra per diverse strade</l>
<l>donde e' si vadi nella sua cittade:</l>
</lg>
<lg type="ottava">
	<l>chi colla spada, chi col pasturale,</l>
<l>poi la Natura fa diversi ingegni,</l>
<l>e però son diverse queste scale:</l>
<l>basta che in porto salvo si pervegni,</l>
<l>e tanto il primo quanto il sezzo vale.</l>
<l>Tutti siàn peregrin per molti regni;</l>
<l>a Roma tutti andar vogliamo, Orlando,</l>
<l>ma per molti sentier n'andian cercando.</l>
</lg>
<lg type="ottava">
	<l>Così sempre s'affanna il corpo e l'ombra</l>
<l>per quel peccato dell'antico pome:</l>
<l>io sto col libro in man qui il giorno e l'ombra,</l>
<l>tu colla spada tua tra l'elsa e 'l pome</l>
<l>cavalchi, e spesso sudi al sole e all'ombra;</l>
<l>ma di tornare a bomba è il fin del pome.</l>
<l>Dico ch'ognun qui s'affatica e spera</l>
<l>di ritornarsi alla sua antica spera. -</l>
</lg>
<lg type="ottava">
	<l>Morgante avea con loro insieme pianto,</l>
<l>sentendo queste cose ragionare,</l>
<l>e pur cercava d'armadure; e intanto</l>
<l>un gran cappel d'acciaio usa trovare,</l>
<l>che rugginoso si dormia in un canto.</l>
<l>Orlando, quando gliel vide provare,</l>
<l>disse: - Morgante, tu pari un bel fungo;</l>
<l>ma il gambo a quel cappello è troppo lungo. -</l>
</lg>
<lg type="ottava">
	<l>Una spadaccia ancor Morgante truova;</l>
<l>cinsela, e poi se n'andava soletto</l>
<l>là dove rotta una campana cova,</l>
<l>ch'era caduta e stava sotto un tetto,</l>
<l>e spiccane un battaglio a tutta pruova,</l>
<l>ed a Orlando il mostrava in effetto:</l>
<l>- Di questo che di' tu, signor d'Angrante?</l>
<l>Dico che è tal qual conviensi a Morgante. -</l>
</lg>
<lg type="ottava">
	<l>Disse il gigante: - Con questo battaglio,</l>
<l>che vedi come è grave e lungo e grosso,</l>
<l>non credi tu ch'io schiacciassi un sonaglio?</l>
<l>Io vo' schiacciare il ferro e tritar l'osso:</l>
<l>parmi mill'anni or d'essere al berzaglio. -</l>
<l>Orlando a Chiaramonte ha così mosso:</l>
<l>- Or vi vorrei pregar, mio santo abate,</l>
<l>che di trovar ventura c'insegniate.</l>
</lg>
<lg type="ottava">
	<l>Qualche battaglia, qualche torniamento</l>
<l>trovar vorremo, se piacessi a Dio. -</l>
<l>Disse l'abate: - Io ne son ben contento,</l>
<l>e credo satisfare al tuo desio.</l>
<l>Sappi che qua verso Levante sento</l>
<l>che in una gran città, parente mio,</l>
<l>un re pagan vi fa drento dimoro,</l>
<l>il qual si fa chiamar re Caradoro.</l>
</lg>
<lg type="ottava">
	<l>Ed ha una sua figlia molto bella,</l>
<l>onesta, savia, nobile e gentile;</l>
<l>e non è uom che la muova di sella,</l>
<l>e ciascun cavalier reputa vile:</l>
<l>s'ella non fussi saracina quella,</l>
<l>non fu mai donna tanto signorile.</l>
<l>Dintorno alla città sopra i confini</l>
<l>sono accampati molti saracini;</l>
</lg>
<lg type="ottava">
	<l>ed èvvi un re di molta gagliardia,</l>
<l>Manfredonio appellato dalla gente:</l>
<l>costui si muor per la dama giulìa,</l>
<l>e fa gran cose, come amor consente,</l>
<l>ed ha con seco tutta Pagania,</l>
<l>per acquistar questa donna piacente:</l>
<l>dicon che v'è di paesi lontani</l>
<l>cento quaranta migliaia di pagani.</l>
</lg>
<lg type="ottava">
	<l>E quel re Carador n'ha forse ottanta</l>
<l>di gente saracina, ardita e forte;</l>
<l>e Manfredonio ogni giorno si vanta</l>
<l>d'aver questa donzella o d'aver morte,</l>
<l>ed or trabocchi ed or bombarde pianta:</l>
<l>ogni dì corre insino in sulle porte. -</l>
<l>Il conte Orlando, quando questo intese,</l>
<l>non domandar quanto desio l'accese.</l>
</lg>
<lg type="ottava">
	<l>E dopo molte cose ragionate</l>
<l>di nuovo la licenzia ridomanda,</l>
<l>dicendo nuovamente al santo abate</l>
<l>ch'alle sue orazion si raccomanda;</l>
<l>che vuol trovarsi fra le gente armate</l>
<l>in quel paese là dove e' lo manda:</l>
<l>che gli lasciassi andar colla sua pace.</l>
<l>Disse l'abate: - Sia come a voi piace:</l>
</lg>
<lg type="ottava">
	<l>contento son, se tanto v'è in piacere.</l>
<l>Voi avete apparata la magione:</l>
<l>sarò sempre fidato e buono ostiere:</l>
<l>ciò che ci è, è del figliuol di Millone;</l>
<l>ma non bisogna tra noi profferere.</l>
<l>A tutti do la mia benedizione. -</l>
<l>Così da Chiaramonte lacrimando</l>
<l>si dipartirno Morgante ed Orlando.</l>
</lg>
<lg type="ottava">
	<l>Per lo deserto vanno alla ventura:</l>
<l>l'uno era a piede e l'altro era a cavallo;</l>
<l>cavalcon per la selva e per pianura</l>
<l>sanza trovar ricetto o intervallo.</l>
<l>Cominciava a venir la notte oscura.</l>
<l>Morgante parea lieto sanza fallo,</l>
<l>e con Orlando ridendo dicìa:</l>
<l>- E' par ch'io vegga appresso una osteria. -</l>
</lg>
<lg type="ottava">
	<l>E in questo ragionando, hanno veduto</l>
<l>un bel palagio in mezzo del deserto.</l>
<l>Orlando, poi ch'a questo fu venuto,</l>
<l>dismonta, perché l'uscio vide aperto:</l>
<l>quivi non è chi risponda al saluto.</l>
<l>Vannone in sala, per esser più certo:</l>
<l>le mense riccamente son parate</l>
<l>e tutte le vivande accomodate.</l>
</lg>
<lg type="ottava">
	<l>Le camere eran tutte ornate e belle,</l>
<l>istoriate con sottil lavoro,</l>
<l>e letti molto ricchi erano in quelle</l>
<l>coperti tutti quanti a drappi d'oro,</l>
<l>e' palchi erano azurri pien di stelle,</l>
<l>ornati sì che valieno un tesoro;</l>
<l>le porte eran di bronzo e qual d'argento,</l>
<l>e molto vario e lieto è il pavimento.</l>
</lg>
<lg type="ottava">
	<l>Dicea Morgante: - Non è qui persona</l>
<l>a guardar questo sì ricco palagio?</l>
<l>Orlando, questa stanza mi par buona:</l>
<l>noi ci staremo un giorno con grande agio. -</l>
<l>Orlando nella mente sua ragiona:</l>
<l>- O qualche saracin molto malvagio</l>
<l>vorrà che qualche trappola ci scocchi</l>
<l>per pigliarci al boccon come i ranocchi</l>
</lg>
<lg type="ottava">
	<l>o veramente c'è sotto altro inganno:</l>
<l>questo non par che sia conveniente. -</l>
<l>Disse Morgante: - Questo è poco danno. -</l>
<l>E cominciava a ragionar col dente,</l>
<l>dicendo: - All'oste rimarrà il malanno:</l>
<l>mangiàn pur molto ben per al presente;</l>
<l>quel che ci resta, faren poi fardello,</l>
<l>ch'io porterei, quand'io rubo, un castello. -</l>
</lg>
<lg type="ottava">
	<l>Rispose Orlando: - Questa medicina</l>
<l>forse potrebbe il palagio purgare. -</l>
<l>Hanno cercato insino alla cucina:</l>
<l>né cuoco né vassallo usan trovare.</l>
<l>Adunque ognuno alla mensa camina:</l>
<l>comincian le mascella adoperare,</l>
<l>ch'un giorno avevon mangiato già in sogno,</l>
<l>tal che di vettovaglia avean bisogno.</l>
</lg>
<lg type="ottava">
	<l>Quivi vivande è di molte ragioni:</l>
<l>pavoni e starne e leprette e fagiani,</l>
<l>cervi e conigli e di grassi capponi,</l>
<l>e vino ed acqua per bere e per mani.</l>
<l>Morgante sbadigliava a gran bocconi,</l>
<l>e furno al bere infermi, al mangiar sani;</l>
<l>e poi che sono stati a lor diletto,</l>
<l>si riposorno intro 'n un ricco letto.</l>
</lg>
<lg type="ottava">
	<l>Come e' fu l'alba, ciascun si levava</l>
<l>e credonsene andar come ermellini,</l>
<l>né per far conto l'oste si chiamava,</l>
<l>ché lo volean pagar di bagattini;</l>
<l>Morgante in qua ed in là per casa andava,</l>
<l>e non ritruova dell'uscio i confini.</l>
<l>Diceva Orlando: - Saremo noi mézzi</l>
<l>di vin, che l'uscio non si raccapezzi?</l>
</lg>
<lg type="ottava">
	<l>Questa è, s'io non m'inganno, pur la sala,</l>
<l>ma le vivande e le mense sparite</l>
<l>veggo che son; quivi era pur la scala.</l>
<l>Qui son gente stanotte comparite,</l>
<l>che come noi aranno fatto gala;</l>
<l>le cose ch'avanzorno, ove sono ite? -</l>
<l>E in questo errore un gran pezzo soggiornano:</l>
<l>dovunque e' vanno, in sulla sala tornano.</l>
</lg>
<lg type="ottava">
	<l>Non riconoscono uscio né finestra.</l>
<l>Dicea Morgante: Ove siàn noi entrati?</l>
<l>Noi smaltiremo, Orlando, la minestra,</l>
<l>ché noi ci siam rinchiusi e inviluppati</l>
<l>come fa il bruco su per la ginestra. -</l>
<l>Rispose Orlando: - Anzi ci siam murati. -</l>
<l>Disse Morgante: - A volere il ver dirti,</l>
<l>questa mi pare una stanza da spirti:</l>
</lg>
<lg type="ottava">
	<l>questo palagio, Orlando, fia incantato</l>
<l>come far si soleva anticamente. -</l>
<l>Orlando mille volte s'è segnato,</l>
<l>e non poteva a sé ritrar la mente,</l>
<l>fra sé dicendo: "Aremol noi sognato?".</l>
<l>Morgante dello scotto non si pente,</l>
<l>e disse: - Io so ch'al mangiare ero desto;</l>
<l>or non mi curo s'egli è sogno il resto.</l>
</lg>
<lg type="ottava">
	<l>Basta che le vivande non sognai;</l>
<l>e s'elle fussin ben di Satanasso,</l>
<l>arrechimene pure innanzi assai. -</l>
<l>Tre giorni in questo error s'andorno a spasso</l>
<l>sanza trovare ond'egli uscissin mai;</l>
<l>e 'l terzo giorno, scesi giù da basso,</l>
<l>in una loggia arrivon per ventura</l>
<l>donde un suono esce d'una sepultura,</l>
</lg>
<lg type="ottava">
	<l>e dice: - Cavalieri, errati siete:</l>
<l>voi non potresti di qui mai partire</l>
<l>se meco prima non v'azzufferete;</l>
<l>venite questa lapida a scoprire,</l>
<l>se non che qui in eterno vi starete. -</l>
<l>Per che Morgante cominciò a dire:</l>
<l>- Non senti tu, Orlando, in quella tomba</l>
<l>quelle parole che colui rimbomba?</l>
</lg>
<lg type="ottava">
	<l>Io voglio andare a scoprir quello avello</l>
<l>là dove e' par che quella voce s'oda;</l>
<l>ed escane Cagnazzo e Farferello</l>
<l>o Libicocco col suo Malacoda. -</l>
<l>E finalmente s'accostava a quello,</l>
<l>però che Orlando questa impresa loda</l>
<l>e disse: - Scuopri, se vi fussi dentro</l>
<l>quanti ne piovvon mai dal ciel nel centro. -</l>
</lg>
<lg type="ottava">
	<l>Allor Morgante la pietra sù alza:</l>
<l>ecco un diavol più ch'un carbon nero</l>
<l>che della tomba fuor sùbito balza</l>
<l>in un carcame di morto assai fiero,</l>
<l>ch'avea la carne secca, ignuda e scalza.</l>
<l>Diceva Orlando: - E' fia pur daddovero:</l>
<l>questo è il diavol, ch'io 'l conosco in faccia. -</l>
<l>E finalmente addosso se gli caccia.</l>
</lg>
<lg type="ottava">
	<l>Questo diavol con lui s'abbracciòe:</l>
<l>ognuno scuote; e Morgante diceva:</l>
<l>- Aspetta, Orlando, ch'io t'aiuteròe. -</l>
<l>Orlando aiuto da lui non voleva;</l>
<l>pure il diavol tanto lo sforzòe</l>
<l>ch'Orlando ginocchion quasi cadeva;</l>
<l>poi si riebbe e con lui si rappicca:</l>
<l>allor Morgante più oltre si ficca.</l>
</lg>
<lg type="ottava">
	<l>E' gli parea mill'anni d'appiccare</l>
<l>la zuffa; e come Orlando così vide,</l>
<l>comincia il gran battaglio a scaricare,</l>
<l>e disse: - A questo modo si divide. -</l>
<l>Ma quel demòn lo facea disperare,</l>
<l>però che i denti digrignava e ride.</l>
<l>Morgante il prese alle gavigne stretto</l>
<l>e missel nella tomba a suo dispetto.</l>
</lg>
<lg type="ottava">
	<l>Come e' fu dentro, gridò: - Non serrare,</l>
<l>ché se tu serri, mai non uscirai. -</l>
<l>Disse Orlando: - In che modo abbiamo a fare? -</l>
<l>E' gli rispose: - Tu lo sentirai.</l>
<l>Convienti quel gigante battezare,</l>
<l>poi a tua posta andar te ne potrai:</l>
<l>fallo cristiano, e come e' sarà fatto,</l>
<l>a tuo camin ne va sicuro e ratto.</l>
</lg>
<lg type="ottava">
	<l>Se tu mi lasci questa tomba aperta,</l>
<l>non vi farò più noia o increscimento:</l>
<l>ciò ch'io ti dico, abbi per cosa certa. -</l>
<l>Orlando disse: - Di ciò son contento,</l>
<l>benché tua villania questo non merta;</l>
<l>ma per partirmi di qui, ci consento. -</l>
<l>Poi tolse l'acqua e battezò il gigante,</l>
<l>ed uscì fuor con Rondello e Morgante.</l>
</lg>
<lg type="ottava">
	<l>E come e' fu fuor del palagio uscito,</l>
<l>sentì drento alle mura un gran romore;</l>
<l>onde e' si volse, e 'l palagio è sparito;</l>
<l>allor cognobbe più certo l'errore:</l>
<l>non si rivede né mura né il sito.</l>
<l>Dicea Morgante: - E' mi darebbe il cuore</l>
<l>che noi potremo or nell'inferno andare</l>
<l>e far tutti i diavoli sbucare.</l>
</lg>
<lg type="ottava">
	<l>Se si potessi entrar di qualche loco,</l>
<l>ché nel mondo è certe bocche, si dice,</l>
<l>donde e' si va, che di fuor gettan fuoco,</l>
<l>e non so chi v'andò per Euridice,</l>
<l>io stimerei tutti i diavol poco.</l>
<l>Noi ne trarremo l'anime infelice;</l>
<l>e taglierei la coda a quel Minosse,</l>
<l>se come questo ogni diavol fosse;</l>
</lg>
<lg type="ottava">
	<l>e pelerò la barba a quel Caron,</l>
<l>e leverò della sedia Plutone;</l>
<l>un sorso mi vo' far di Flegeton</l>
<l>e inghiottir quel Fregiàs con un boccone;</l>
<l>Tesifo, Aletto, Megera e Ericon</l>
<l>e Cerbero ammazzar con un punzone;</l>
<l>e Belzebù farò fuggir più via</l>
<l>ch'un dromedario non andre' in Soria.</l>
</lg>
<lg type="ottava">
	<l>Non si potrebbe trovar qualche buca?</l>
<l>tu vi vedresti il più bello spulezzo,</l>
<l>pur che questo battaglio vi conduca;</l>
<l>e mettimi a' diavoli poi in mezzo. -</l>
<l>Rispose Orlando: - E' non vi si manuca,</l>
<l>Morgante mio: noi vi faremo lezzo,</l>
<l>e nell'entrar ci potremo anco cuocere:</l>
<l>dunque l'andata starebbe per nuocere.</l>
</lg>
<lg type="ottava">
	<l>Quando tu puoi, Morgante, ir per la piana,</l>
<l>non cercar mai né l'erta né la scesa,</l>
<l>o di cacciare il capo in buca o in tana:</l>
<l>andian pur per la via nostra distesa. -</l>
<l>E così ragionando, una fontana</l>
<l>trovoron, dove due fan gran contesa:</l>
<l>eron corrier con lettere mandati,</l>
<l>e come micci si son bastonati.</l>
</lg>
<lg type="ottava">
	<l>Orlando, come e' giunse, gli domanda:</l>
<l>- Ditemi un poco, perché v'azzuffate?</l>
<l>Voi mi parete corrier: chi vi manda,</l>
<l>o che imbasciate o lettere portate?</l>
<l>Venite voi di Francia o di qual banda?</l>
<l>Lasciate un poco star le bastonate:</l>
<l>ditemi ancor se voi siete cristiani,</l>
<l>se Dio vi salvi e bastoni e le mani. -</l>
</lg>
<lg type="ottava">
	<l>Rispose l'un di loro: - Io son cristiano,</l>
<l>e poco tempo è ch'io venni abitare</l>
<l>a un castel chiamato Monte Albano.</l>
<l>Rinaldo, il mio signor, mi fa cercare</l>
<l>d'un suo cugino; e 'l traditor di Gano</l>
<l>lo séguita per far male arrivare:</l>
<l>manda costui, che tu vedi, cercando</l>
<l>di questo suo cugin c'ha nome Orlando.</l>
</lg>
<lg type="ottava">
	<l>A questa fonte a caso ci trovamo,</l>
<l>e come egli è de' nostri pari usanza</l>
<l>di domandar l'un l'altro, domandamo:</l>
<l>"Che lettera o imbasciata hai d'importanza?",</l>
<l>e come stracchi un poco ci posamo.</l>
<l>Costui mi dice che Gan di Maganza</l>
<l>per far morire Orlando lo mandava,</l>
<l>e che per Pagania di lui cercava.</l>
</lg>
<lg type="ottava">
	<l>E perch'io presi la parte d'Orlando,</l>
<l>alzò la mazza sanza dir niente:</l>
<l>così si venne la zuffa appiccando. -</l>
<l>Orlando, quando le parole sente,</l>
<l>diceva: - O Dio, a te mi raccomando</l>
<l>da questo traditore e frodolente!</l>
<l>Io pur non truovo, ovunque io mi dilegui,</l>
<l>luogo che 'l traditor non mi persegui. -</l>
</lg>
<lg type="ottava">
	<l>Quando Morgante vede il suo signore</l>
<l>che si doleva e contro a Gano sbuffa,</l>
<l>tanto gli venne sdegno e pietà al core</l>
<l>che per la gola il corrier tosto ciuffa,</l>
<l>cioè quel che mandava il traditore,</l>
<l>e nella fonte sott'acqua lo tuffa,</l>
<l>calpesta e pigia, e per ira si sfoga,</l>
<l>tanto che tutto lo 'nfranse ed affoga.</l>
</lg>
<lg type="ottava">
	<l>Orlando disse a quell'altro corriere:</l>
<l>- Io son colui per chi tu se' mandato.</l>
<l>Di' a Rinaldo che in questo sentiere,</l>
<l>come tu vedi, il cugino hai trovato:</l>
<l>io son Orlando, e poi ch'egli è in piacere</l>
<l>di Carlo, vo pel mondo disperato. -</l>
<l>Quando il corrier sentì ch'Orlando è questo,</l>
<l>maravigliossi e inginocchiossi presto.</l>
</lg>
<lg type="ottava">
	<l>- Dimmi a Carlo - diceva ancora Orlando</l>
<l>- che si consigli col suo Gano antico;</l>
<l>ed io pel mondo vo peregrinando</l>
<l>come s'io fussi qualche suo nimico.</l>
<l>Digli dove trovato e come e quando</l>
<l>tu m'hai qui solo e povero e mendico;</l>
<l>e quel ch'io ho fatto, corrier, per costui,</l>
<l>credo che 'l sappi ognun, salvo che lui,</l>
</lg>
<lg type="ottava">
	<l>che non sa quel che beneficio sia,</l>
<l>non si ricorda ch'io sia suo nipote</l>
<l>o ch'i' in sua corte in Francia stessi o stia:</l>
<l>basta che Gan ciò che vuol con lui puote,</l>
<l>tanto ch'io me ne vo in Pagania</l>
<l>pur come voglion le volubil rote.</l>
<l>E di' ch'io ho sol con meco un gigante</l>
<l>ch'è battezato, appellato Morgante,</l>
</lg>
<lg type="ottava">
	<l>e 'l caval che tu vedi, e questa spada;</l>
<l>altro non ho se non questa armadura;</l>
<l>e ch'io non so io stesso ove io mi vada</l>
<l>o dove ancor mi guidi la ventura;</l>
<l>ma inverso Barberia tengo la strada:</l>
<l>andrò dove mi porta mia sciagura,</l>
<l>poi che e' consente a cercar la mia morte;</l>
<l>e che mai più non tornerò in sua corte.</l>
</lg>
<lg type="ottava">
	<l>Dimmi a Rinaldo mio, figliuol d'Amone,</l>
<l>che la mia compagnia che io lasciai</l>
<l>gli raccomando con affezione;</l>
<l>ch'io penso in Pagania morire omai.</l>
<l>Saluta Astolfo, Namo e Salamone</l>
<l>e Berlinghier, che sempre molto amai;</l>
<l>a Ulivier di' che la sua sorella</l>
<l>gli raccomando, e mia sposa, Alda bella.</l>
</lg>
<lg type="ottava">
	<l>Dimmi al Danese, caro imbasciatore,</l>
<l>che in Francia a questi tempi non m'aspetti;</l>
<l>e di' ch'io ho Cortana e 'l corridore,</l>
<l>acciò che forse di ciò ignun sospetti;</l>
<l>della mia sopravvesta il suo colore</l>
<l>vedi come è dipinta a Macometti;</l>
<l>che si ricordi del suo caro Orlando</l>
<l>che va pel mondo sperso or tapinando.</l>
</lg>
<lg type="ottava">
	<l>Dimmi il tuo nome or, se t'è in piacimento. -</l>
<l>Onde e' rispose: - Questo è ben dovere,</l>
<l>o signor mio: chiamar mi fo Chimento.</l>
<l>Cristo ti muti di sì stran pensiere,</l>
<l>ché tua risposta mi dà gran tormento:</l>
<l>questo non è quel che 'l signor mio chiere.</l>
<l>Io voglio, Orlando, voi mi perdoniate,</l>
<l>e ch'alquante parole m'ascoltiate.</l>
</lg>
<lg type="ottava">
	<l>Quand'io da Montalban feci partita,</l>
<l>io fui a Parigi, dond'io vengo adesso:</l>
<l>la corte pare una cosa smarrita,</l>
<l>lo 'mperador non pareva più desso,</l>
<l>vedovo il regno e la gente stordita.</l>
<l>Gli orecchi debbon cornarvi qua spesso,</l>
<l>ch'ognun ragiona della vostra fama,</l>
<l>e 'l popul tutto a un grido vi chiama.</l>
</lg>
<lg type="ottava">
	<l>Il mio signor con gran disio v'aspetta;</l>
<l>Parigi e Francia, ogni cosa si duole.</l>
<l>Or vi vo' dire una mia novelletta,</l>
<l>ché spesso la ragion lo essemplo vuole.</l>
<l>Un tratto a spasso anco la formichetta</l>
<l>andò pel mondo, come far si suole,</l>
<l>e trovò infine un teschio di cavallo</l>
<l>e semplicetta cominciò a cercallo.</l>
</lg>
<lg type="ottava">
	<l>Quand'ella giunse ove il cervello stava,</l>
<l>questa gli parve una stanza sì bella</l>
<l>che nel suo cor tutta si rallegrava,</l>
<l>e dicea seco questa meschinella:</l>
<l>"Qualche signor per certo ci abitava".</l>
<l>Ma finalmente, cercando ogni cella,</l>
<l>non vi trovava da mangiar niente,</l>
<l>e di sua impresa alla fine si pente;</l>
</lg>
<lg type="ottava">
	<l>e ritornossi nel suo bucolino.</l>
<l>Perdonimi, s'io fallo, chi m'ascolta,</l>
<l>e intenda il mio vulgar col suo latino:</l>
<l>io vo' che a me crediate questa volta</l>
<l>e ritorniate al vostro car cugino,</l>
<l>se non ch'ogni speranza gli fia tolta:</l>
<l>disse che mai a lui non ritornassi,</l>
<l>se meco in Francia non vi rimenassi.</l>
</lg>
<lg type="ottava">
	<l>Il grande amor mi sforza a quel ch'io dico:</l>
<l>riconoscete e gli amici e' parenti;</l>
<l>l'andar così pel mondo è pure ostìco. -</l>
<l>Orlando, udendo e suoi ragionamenti,</l>
<l>disse: - Chimento, tu se' buono amico. -</l>
<l>E gittò fuor molti sospir dolenti;</l>
<l>e da costui alfin s'accomiatava</l>
<l>sanz'altro dir, ché piangendo n'andava.</l>
</lg>
<lg type="ottava">
	<l>Orlando, poi che partì da Chimento,</l>
<l>tutto quel giorno seco ha sospirato;</l>
<l>così il messaggio ne va mal contento,</l>
<l>non sa come a Rinaldo sia tornato.</l>
<l>Morgante ne va a piè di buon talento</l>
<l>con quel battaglio che è duro e granato;</l>
<l>e in su 'n un poggio le pagane schiere</l>
<l>di Manfredon cominciono a vedere,</l>
</lg>
<lg type="ottava">
	<l>padiglioni e trabacche e pennoncelli,</l>
<l>e sentono stormenti oltra misura,</l>
<l>nacchere e corni e trombe e tamburelli,</l>
<l>e cavalier coperti d'armadura</l>
<l>vedean, cogli elmi rilucenti e belli.</l>
<l>Orlando guata inverso la pianura,</l>
<l>e vede tanti pagani attendati</l>
<l>come l'abate gli avea numerati.</l>
</lg>
<lg type="ottava">
	<l>Di questo molto se ne rallegròe;</l>
<l>così Morgante; e poi che 'l poggio scese,</l>
<l>dinanzi a Manfredon s'appresentòe,</l>
<l>ch'era gentil, magnanimo e cortese,</l>
<l>e di Morgante si maravigliòe;</l>
<l>e 'l conte Orlando per la briglia prese,</l>
<l>e disse: - Benvenuto sia, barone.</l>
<l>Dismonta, e poi verrai nel padiglione. -</l>
</lg>
<lg type="ottava">
	<l>Orlando lascia a Morgante Rondello</l>
<l>e va nel padiglion col re pagano;</l>
<l>e Manfredon così diceva a quello:</l>
<l>- Chi tu ti sia, saracino o cristiano,</l>
<l>ti tratterò come gentil fratello;</l>
<l>e perché il tuo venir non sia qui invano,</l>
<l>soldo darotti, se t'è in piacimento,</l>
<l>tanto che tu sarai, baron, contento. -</l>
</lg>
<lg type="ottava">
	<l>Rispose alle parole grate Orlando:</l>
<l>- Preso m'avete col vostro parlare;</l>
<l>soldo niente da voi non domando</l>
<l>se non vedete l'arme adoperare. -</l>
<l>E così molte cose ragionando,</l>
<l>disse il pagano: - Io vi vo' ragguagliare</l>
<l>di quel che forse per voi non sapete,</l>
<l>ché cavalier discreti mi parete.</l>
</lg>
<lg type="ottava">
	<l>Io vi dirò la mia disavventura,</l>
<l>s'alcun rimedio sapessi trovarmi:</l>
<l>io ardo tutto, per la mia sciagura,</l>
<l>d'una fanciulla, e non so più che farmi;</l>
<l>due volte abbiam provato l'armadura:</l>
<l>ogni volta ha potuto superarmi,</l>
<l>sì che da lei vituperato sono</l>
<l>e messo ho la speranza in abbandono.</l>
</lg>
<lg type="ottava">
	<l>Egli è ben vero ch'io ho qui tanta gente</l>
<l>che mi darebbe il cuor di superarla;</l>
<l>ma non sarebbe onor certanamente,</l>
<l>ché colla lancia intendo d'acquistarla.</l>
<l>S'alcun di voi sarà tanto possente</l>
<l>ch'a corpo a corpo credessi atterrarla,</l>
<l>ricomperrollo ciò ch'io ho nel mondo:</l>
<l>ché basta a me sol lei, poi son giocondo. -</l>
</lg>
<lg type="ottava">
	<l>Orlando disse: - Noi ci proverremo:</l>
<l>ognun ci adoperrà tutta sua possa;</l>
<l>e credo pure alfin noi vinceremo,</l>
<l>se femina sarà di carne e d'ossa. -</l>
<l>Disse il pagano: - Ogni cosa diremo.</l>
<l>Prima che la fanciulla facci mossa,</l>
<l>manda in sul campo sempre un suo fratello,</l>
<l>molto gagliardo e gentil damigello;</l>
</lg>
<lg type="ottava">
	<l>e per nome si chiama Lionetto,</l>
<l>ed è figliuol del gran re Caradoro,</l>
<l>e non adora alcun più Macometto</l>
<l>che sia sì forte, per più mio martoro.</l>
<l>E la sorella ch'io v'ho prima detto,</l>
<l>per cui solo ardo, mi distruggo e moro,</l>
<l>gentile, onesta, anzi cruda e villana,</l>
<l>sappi che chiamata è Merediana.</l>
</lg>
<lg type="ottava">
	<l>E veramente è come ella si chiama,</l>
<l>perché di mezzodì par proprio un sole.</l>
<l>Io innamorai di questa gentil dama</l>
<l>non per vista, per atti o per parole,</l>
<l>ma per le sue virtù ch'udi' per fama,</l>
<l>ovver che 'l mio destin pur così vuole;</l>
<l>e da quel giorno in qua ch'amor m'accese</l>
<l>per lei son fatto e gentile e cortese.</l>
</lg>
<lg type="ottava">
	<l>Or vo' pregarvi, famosi baroni,</l>
<l>che 'l nome mi diciate in cortesia. -</l>
<l>Orlando disse con grati sermoni:</l>
<l>- Io vel dirò, perché in piacer vi sia,</l>
<l>benché far vi vorremo maggior doni;</l>
<l>pur negar questo sare' villania</l>
<l>Più tempo ho fatto in Levante dimoro,</l>
<l>e son chiamato da ciascun Brunoro.</l>
</lg>
<lg type="ottava">
	<l>E questo mio compagno che è gigante,</l>
<l>veder potrete quanto è valoroso:</l>
<l>fassi chiamare il feroce Morgante,</l>
<l>ed è più che non mostra poderoso.</l>
<l>In Macometto crede e Trevigante. -</l>
<l>Il re, sentendol, molto grazioso</l>
<l>rispose: - Per mia fé, che voi sarete</l>
<l>da me trattati come voi vorrete. -</l>
</lg>
<lg type="ottava">
	<l>E quanto può Manfredon gli onorava,</l>
<l>e nel suo padiglion sempre gli tenne,</l>
<l>e molte cose con lor ragionava.</l>
<l>Ma finalmente un dì per caso avvenne</l>
<l>che Lionetto quel campo assaltava,</l>
<l>e inverso il padiglion, come e' suol, vienne,</l>
<l>e Manfredon chiamava con un corno</l>
<l>alla battaglia, per più beffe e scorno.</l>
</lg>
<lg type="ottava">
	<l>E cominciò per modo a muover guerra</l>
<l>che molta gente faceva fuggire:</l>
<l>parea quando alle pecore si serra</l>
<l>il lupo, onde 'l pastor si fa sentire;</l>
<l>e qual ferisce e qual trabocca in terra,</l>
<l>e molti il dì ne faceva morire,</l>
<l>e chi fuggir non può ne va prigione;</l>
<l>onde e' fuggivan tutti al padiglione.</l>
</lg>
<lg type="ottava">
	<l>Il conte Orlando udì che Lionetto</l>
<l>aveva il campo in tal modo assalito</l>
<l>ch'ognun fuggìa dinanzi al giovinetto:</l>
<l>sùbito sopra Rondel fu salito,</l>
<l>e disse: - Vienne, Morgante, io t'aspetto:</l>
<l>di Lionetto non hai tu sentito?</l>
<l>Tu vedrai or di Macon la possanza</l>
<l>e del tuo Cristo, ove tu hai speranza.</l>
</lg>
<lg type="ottava">
	<l>Dicea Morgante: - Io non ho mai veduto</l>
<l>provare Orlando, io lo vedrò pure ora:</l>
<l>ringrazio Iddio ch'io mi sarò abbattuto. -</l>
<l>Orlando sprona il suo cavallo allora</l>
<l>e sparì via com'uno stral pennuto;</l>
<l>per che Morgante s'avviava ancora,</l>
<l>e col battaglio si viene assettando,</l>
<l>e guarda pur quel che faceva Orlando.</l>
</lg>
<lg type="ottava">
	<l>Orlando nella pressa si mettea,</l>
<l>e pur Morgante guarda dove e' vada,</l>
<l>e sempre drieto a Rondel gli tenea</l>
<l>dove e' vedea che pigliava la strada.</l>
<l>E Lionetto in quel tempo giugnea,</l>
<l>ch'aveva in man sanguinosa la spada.</l>
<l>Orlando il vide e la lancia abbassava;</l>
<l>ma Lionetto un'altra ne pigliava.</l>
</lg>
<lg type="ottava">
	<l>Volse il cavallo e 'nverso Orlando abbassa,</l>
<l>e vannosi a ferir con gran furore,</l>
<l>e l'una e l'altra lancia si fracassa;</l>
<l>ma Lionetto uscì del corridore,</l>
<l>e Rondel via, come il suo nome, passa.</l>
<l>Morgante guata drieto al suo signore,</l>
<l>e dice: "Orlando è pur baron perfetto,</l>
<l>e Cristo è vero, e falso è Macometto".</l>
</lg>
<lg type="ottava">
	<l>Ma Lionetto pur si rilevòe</l>
<l>e sopra il suo cavallo è rimontato,</l>
<l>e Macometto a gran voce chiamòe</l>
<l>dicendo: - Traditor, ch'io ho adorato</l>
<l>a torto sempre, io ti rinnegheròe,</l>
<l>poi ch'a tal punto tu m'hai abandonato:</l>
<l>l'anima mia più non ti raccomando,</l>
<l>ché non are' quel colpo fatto Orlando. -</l>
</lg>
<lg type="ottava">
	<l>Poi si rivolse a Orlando dicendo:</l>
<l>- Nota che e' fu del mio destriere il fallo. -</l>
<l>Orlando gli rispose sorridendo:</l>
<l>- E' si vorre' co' buffetti ammazzallo. -</l>
<l>Disse Morgante: - Così non la intendo:</l>
<l>or che tu se' rimontato a cavallo,</l>
<l>mi par che sia tuo debito, pagano,</l>
<l>di riprovarvi colle spade in mano. -</l>
</lg>
<lg type="ottava">
	<l>Rispose Lionetto: - A ogni modo</l>
<l>vo' che col brando terminian la zuffa. -</l>
<l>Disse Morgante: - Per Dio, ch'io la lodo,</l>
<l>ché tu vedrai che 'l caval non fe' truffa. -</l>
<l>Or tu, Signore, a cui servir sol godo,</l>
<l>per cui la terra e l'aria si rabbuffa,</l>
<l>guardaci e salva e 'nsino al fine insegna</l>
<l>tanto ch'io canti questa istoria degna.</l>
</lg>

</div1>
<div1 type="canto">
<head>CANTARE TERZO</head>

<lg type="ottava">
	<l>O Padre, o giusto, incomprensibil Dio,</l>
<l>illumina il mio cor perfettamente,</l>
<l>sì che e' si mondi del peccato rio;</l>
<l>e pur s'io sono stato negligente,</l>
<l>tu se' pur finalmente il Signor mio,</l>
<l>tu se' salute dell'umana gente;</l>
<l>tu se' colui che 'l mio legno movesti</l>
<l>e 'nsino al porto aiutar mi dicesti.</l>
</lg>
<lg type="ottava">
	<l>Orlando gli rispose: - Egli è dovere. -</l>
<l>E colle spade si son disfidati.</l>
<l>E Lionetto, ch'avea gran potere,</l>
<l>molti pensieri aveva essaminati</l>
<l>per fare al conte Orlando dispiacere;</l>
<l>e perché tutti non venghin fallati,</l>
<l>alzava con due man la spada forte</l>
<l>per dare al suo caval, se può, la morte.</l>
</lg>
<lg type="ottava">
	<l>Orlando vide il pagano adirato:</l>
<l>pensò volere il colpo riparare,</l>
<l>ma non poté, ché 'l brando è giù calato</l>
<l>in su la groppa e Rondel fe' cascare,</l>
<l>tanto ch'Orlando si trovò in sul prato,</l>
<l>e disse: - Iddio non si poté guardare</l>
<l>da' traditor: però chi può guardarsi?</l>
<l>Ma la vergogna qua non debbe usarsi. -</l>
</lg>
<lg type="ottava">
	<l>Poi fra sé disse: "Ove se', Vegliantino?";</l>
<l>ma non disse sì pian che 'l suo nimico</l>
<l>non intendessi ben questo latino:</l>
<l>e' si pensò di dirlo al padre antico.</l>
<l>Orlando s'accorgea del saracino,</l>
<l>e disse: "Se più oltre a costui dico,</l>
<l>in dubbio son se mi conosce scorto:</l>
<l>il me' sarà ch'e' resti al campo morto".</l>
</lg>
<lg type="ottava">
	<l>La gente fu dintorno al conte Orlando</l>
<l>con lance e spade, con dardi e spuntoni;</l>
<l>e lui soletto s'aiuta col brando:</l>
<l>a quale il braccio tagliava e' faldoni,</l>
<l>a chi tagliava sbergo, a chi potando</l>
<l>venìa le mani, e cascono i monconi;</l>
<l>a chi cacciava di capo la mosca,</l>
<l>acciò ch'ognun la sua virtù conosca.</l>
</lg>
<lg type="ottava">
	<l>Morgante vide in sì fatto travaglio</l>
<l>il conte Orlando, e in là n'andava tosto,</l>
<l>e cominciò a sciorinare il battaglio</l>
<l>e fa veder più lucciole che agosto;</l>
<l>e saracin di lui fanno un berzaglio</l>
<l>di dardi e lance, ma gettan discosto;</l>
<l>tanto che, quando dove è il conte venne,</l>
<l>un istrice coperto par di penne.</l>
</lg>
<lg type="ottava">
	<l>Era a cavallo Orlando risalito,</l>
<l>e già di Lionetto ricercava;</l>
<l>ma Lionetto, come e' l'ha scolpito,</l>
<l>inverso la città si ritornava,</l>
<l>e per paura l'aveva fuggito.</l>
<l>Orlando forte Rondello spronava,</l>
<l>e tanto e tanto in su' fianchi lo punse</l>
<l>che Lionetto alla porta raggiunse.</l>
</lg>
<lg type="ottava">
	<l>- Volgiti indrieto; onde è tanta paura, -</l>
<l>gridò - pagano? - E colui pur fuggiva,</l>
<l>perché e' temeva della sua sciagura.</l>
<l>Orlando colla spada l'assaliva,</l>
<l>e non poté fuggir drento alle mura</l>
<l>il giovinetto, ch'Orlando il feriva</l>
<l>irato con tal furia e con tempesta</l>
<l>che gli spiccò dallo imbusto la testa.</l>
</lg>
<lg type="ottava">
	<l>Nel campo si tornò poi che l'ha morto;</l>
<l>trovò Morgante che nella pressa era:</l>
<l>ebbe di Lionetto assai conforto,</l>
<l>e ritornârsi inverso la bandiera.</l>
<l>Il caso presto alla dama fu porto,</l>
<l>che luce più ch'ogni celeste spera:</l>
<l>graffiossi il volto e straccia i capei d'oro,</l>
<l>sì che fe' pianger tutto il concestoro.</l>
</lg>
<lg type="ottava">
	<l>E 'l vecchio padre dicea: - Figliuol mio,</l>
<l>chi mi t'ha morto? - e gran pianto facea.</l>
<l>- O Macometto, tu se' falso iddio,</l>
<l>non te ne incresce di sua morte rea?</l>
<l>Che pensi tu ch'onor più ti faccia io,</l>
<l>o ch'io t'adori nella tua moschea? -</l>
<l>Merediana in così fatto pianto</l>
<l>fece trovar tutte sue arme intanto.</l>
</lg>
<lg type="ottava">
	<l>Vennono arnesi perfetti e gambiere</l>
<l>sùbito innanzi a questa damigella;</l>
<l>di tutta botta lo sbergo e lamiere,</l>
<l>e la corazza provata era anch'ella,</l>
<l>elmetto e guanti e bracciali e gorgiere:</l>
<l>mai non si vide armadura sì bella;</l>
<l>e spada che già mai non fece fallo;</l>
<l>e così armata saltò in sul cavallo.</l>
</lg>
<lg type="ottava">
	<l>Gente non volle che l'accompagnasse:</l>
<l>uno scudiere a piè sol colla lancia;</l>
<l>e così par che in sul campo n'andasse,</l>
<l>se l'autor della istoria non ciancia,</l>
<l>e come giunse, un bel corno sonasse</l>
<l>ch'avea d'avorio, come era la guancia.</l>
<l>Orlando disse a Manfredonio: - Io torno</l>
<l>alla battaglia, perch'io odo il corno. -</l>
</lg>
<lg type="ottava">
	<l>Morgante presto assettava Rondello;</l>
<l>Orlando verso la dama ne gìa</l>
<l>che vendicar voleva il suo fratello;</l>
<l>Morgante sempre alla staffa seguia.</l>
<l>Merediana, come vide quello,</l>
<l>presto s'accorse che Brunoro sia.</l>
<l>Orlando giunse e diègli un bel saluto;</l>
<l>disse la dama: - Tu sia il mal venuto.</l>
</lg>
<lg type="ottava">
	<l>Se se' colui ch'hai morto Lionetto,</l>
<l>ch'era la gloria e l'onor di Levante,</l>
<l>per mille volte lo iddio Macometto</l>
<l>ti sconfonda, Apollino e Trivigante!</l>
<l>Sappi ch'a quel famoso giovinetto</l>
<l>non fu mai al mondo o sarà simigliante. -</l>
<l>Orlando disse con parlare accorto:</l>
<l>- Io son colui che Lionetto ho morto. -</l>
</lg>
<lg type="ottava">
	<l>Disse la dama: - Non far più parole:</l>
<l>prendi del campo, io ne farò vendetta.</l>
<l>O Macometto crudel, non ti duole</l>
<l>che spento sia il valor della tua setta?</l>
<l>ché mai tal cavalier vedrà più il sole,</l>
<l>né rifarà così Natura in fretta. -</l>
<l>E rivoltò il destrier suo lacrimando;</l>
<l>così dall'altra parte fece Orlando.</l>
</lg>
<lg type="ottava">
	<l>Poi colle lance insieme si scontrorno.</l>
<l>Il colpo della dama fu possente,</l>
<l>quando al principio l'aste s'appiccorno,</l>
<l>tanto ch'Orlando del colpo si sente.</l>
<l>Le lance al vento in più pezzi volorno,</l>
<l>e Rondel passa furiosamente</l>
<l>col suo signor, che tutto si scontorse</l>
<l>pel grave colpo che colei gli porse.</l>
</lg>
<lg type="ottava">
	<l>Orlando ferì lei di furia pieno:</l>
<l>giunse al cimier che 'n su l'elmetto avea,</l>
<l>e cadde col pennacchio in sul terreno:</l>
<l>l'elmo gli uscì, la treccia si vedea,</l>
<l>che raggia come stelle per sereno,</l>
<l>anzi pareva di Venere iddea,</l>
<l>anzi di quella che è fatta un alloro,</l>
<l>anzi parea d'argento, anzi pur d'oro.</l>
</lg>
<lg type="ottava">
	<l>Orlando rise, e guardava Morgante,</l>
<l>e disse: - Andianne omai per la più piana.</l>
<l>Io credea pur qualche baron prestante</l>
<l>pugnassi qui per la dama sovrana:</l>
<l>per vagheggiar non venimo in Levante. -</l>
<l>Ebbe vergogna assai Meridiana:</l>
<l>sanz'altro dir, colla sua chioma sciolta,</l>
<l>collo scudiere alla terra diè volta.</l>
</lg>
<lg type="ottava">
	<l>Manfredon disse, come e' vide Orlando:</l>
<l>- Dimmi, baron, come andò la battaglia? -</l>
<l>Orlando gli rispose sogghignando:</l>
<l>- Venne una donna coperta di maglia,</l>
<l>e perché l'elmo gli venni cavando,</l>
<l>su per le spalle la treccia sparpaglia.</l>
<l>Com'io cognobbi che l'era la dama,</l>
<l>partito son per salvar la sua fama. -</l>
</lg>
<lg type="ottava">
	<l>Lasciamo Orlando star col saracino,</l>
<l>e ritorniamo in Francia a Carlo Mano.</l>
<l>Carlo si stava pur molto tapino,</l>
<l>così il Danese, e lieto era sol Gano,</l>
<l>poi che non v'è più Orlando paladino;</l>
<l>ma sopra tutti il sir da Montalbano,</l>
<l>Astolfo, Avino, Avolio ed Ulivieri</l>
<l>piangevan questo, e così Berlinghieri.</l>
</lg>
<lg type="ottava">
	<l>Chimento un giorno, il messaggio, è tornato,</l>
<l>e inginocchiossi innanzi alla Corona</l>
<l>dicendo: - Carlo, tu sia il ben trovato,</l>
<l>di cui tanto il gran nome e 'l pregio suona. -</l>
<l>Rinaldo, che lo vide addolorato,</l>
<l>disse: - Novella non debbi aver buona. -</l>
<l>Donde il messaggio disse lacrimando:</l>
<l>- Io ho trovato il tuo cugino Orlando. -</l>
</lg>
<lg type="ottava">
	<l>E mentre che più oltre volea dire,</l>
<l>sì fatta tenerezza gli abbondava</l>
<l>che e' non poté le parole finire,</l>
<l>quando i baroni intorno riguardava</l>
<l>ch'Orlando ricordò nel suo partire,</l>
<l>e tramortito in terra si posava;</l>
<l>per che ciascuno allor giudica scorto</l>
<l>che 'l conte Orlando dovessi esser morto.</l>
</lg>
<lg type="ottava">
	<l>Dicea Rinaldo: - Caro cugin mio,</l>
<l>poi che tu se' di questa vita uscito,</l>
<l>sanza te, lasso, che farei più io? -</l>
<l>ed Ulivier piangea tutto smarrito.</l>
<l>Carlo pregava umilemente Iddio</l>
<l>pel suo nipote, tutto sbigottito,</l>
<l>e maladia quel dì che di sua corte</l>
<l>e' si partì, ch'a Gan non diè la morte.</l>
</lg>
<lg type="ottava">
	<l>Piangeva il savio Namo di Baviera</l>
<l>e Salamon ne facea gran lamento.</l>
<l>Bastò quel pianto per infino a sera,</l>
<l>ch'ognun pareva fuor del sentimento;</l>
<l>e Gan fingea con simulata cera.</l>
<l>Ma risentito alla fine Chimento</l>
<l>levossi e confortò costor, pregando</l>
<l>che non piangessin come morto Orlando,</l>
</lg>
<lg type="ottava">
	<l>dicendo: - Orlando sta di buona voglia -,</l>
<l>e tutti per sua parte salutòe.</l>
<l>- Io il trovai nel deserto di Girfoglia,</l>
<l>ch'a una fonte per caso arrivòe,</l>
<l>dove un altro corrier mi diè gran doglia</l>
<l>(ma nella fonte annegato restòe),</l>
<l>che lo mandava qui Gan traditore</l>
<l>per far morire il roman senatore. -</l>
</lg>
<lg type="ottava">
	<l>Gridò Rinaldo: - Questo rinnegato</l>
<l>distrugge pure il sangue di Chiarmonte,</l>
<l>come tu vuoi, o Carlo mio impazzato. -</l>
<l>Gan gli rispose con ardita fronte</l>
<l>e disse: - Io son miglior in ogni lato</l>
<l>di te, Rinaldo, e del cugin tuo conte. -</l>
<l>Rinaldo disse: - Per la gola menti,</l>
<l>ché mai non pensi se non tradimenti. -</l>
</lg>
<lg type="ottava">
	<l>E volle colla spada dare a Gano;</l>
<l>Gan si fuggì, ch'appunto il cognosceva.</l>
<l>Bernardo da Pontier, suo capitano,</l>
<l>irato verso Rinaldo diceva:</l>
<l>- Rinaldo, tu se' uom troppo villano. -</l>
<l>Allor Rinaldo addosso gli correva</l>
<l>e 'l capo dalle spalle gli spiccava,</l>
<l>e tutti i Maganzesi minacciava.</l>
</lg>
<lg type="ottava">
	<l>I Maganzesi, veggendo il furore,</l>
<l>di sùbito la sala sgomberorno.</l>
<l>Carlo gridava: - Questo è troppo errore!</l>
<l>Rinaldo mette sozzopra ogni giorno</l>
<l>la corte nostra, e fammi poco onore. -</l>
<l>I paladini in questo mezzo entrorno,</l>
<l>e tutti quanti confortàr Rinaldo</l>
<l>ch'avessi pazienza e stessi saldo.</l>
</lg>
<lg type="ottava">
	<l>Rinaldo dicea pur: - Questo fellone</l>
<l>non vo' che facci mai più tradimento.</l>
<l>O Carlo, Carlo, questo Ganellone</l>
<l>vedrai ch'un dì ti farà mal contento. -</l>
<l>Carlo rispose: - Rinaldo d'Amone,</l>
<l>tempo è da operar sì fatto unguento:</l>
<l>a qualche fine ogni cosa comporto. -</l>
<l>Disse Rinaldo: - Ch'Orlando sia morto:</l>
</lg>
<lg type="ottava">
	<l>a questo fine il comporti tu, Carlo,</l>
<l>e che distrugga te, la corte e 'l regno.</l>
<l>Io voglio il mio cugino ire a trovarlo. -</l>
<l>Ed Ulivier dicea: - Teco ne vegno. -</l>
<l>Dodon pregò ch'e' dovessi menarlo,</l>
<l>dicendo: - Fammi di tal grazia degno. -</l>
<l>Disse Rinaldo: - Tu credi ch'io andassi</l>
<l>che 'l mio Dodon con meco non menassi? -</l>
</lg>
<lg type="ottava">
	<l>Chiamò Guicciardo, Alardo e Ricciardetto:</l>
<l>- Fate che Montalban sia ben guardato,</l>
<l>tanto ch'io truovi il cugin mio perfetto:</l>
<l>ognun sia presto là rappresentato,</l>
<l>ch'io ho de' traditor sempre sospetto,</l>
<l>e Gan fu traditor prima che nato;</l>
<l>non vi fidate se non di voi stesso,</l>
<l>e Malagigi getti l'arte spesso. -</l>
</lg>
<lg type="ottava">
	<l>Rinaldo e 'l suo Dodone ed Ulivieri</l>
<l>da Carlo imperador s'accomiatorno;</l>
<l>e nel partirsi questi cavalieri</l>
<l>tre sopravveste verde s'acconciorno,</l>
<l>che in una lista rossa due cervieri</l>
<l>v'era, e con esse pel camino entrorno:</l>
<l>era questa arme d'un gran saracino</l>
<l>disceso della schiatta di Mambrino.</l>
</lg>
<lg type="ottava">
	<l>Così vanno costor alla ventura:</l>
<l>usciron della Francia incontanente,</l>
<l>passoron della Spagna ogni pianura:</l>
<l>tra mezzodì ne vanno e tra ponente.</l>
<l>Lasciàngli andar, che Cristo sia lor cura,</l>
<l>e tratterem d'un saracin possente</l>
<l>che inverso Barberia facea dimoro:</l>
<l>era gigante e chiamato Brunoro,</l>
</lg>
<lg type="ottava">
	<l>ovver cugin carnale ovver fratello</l>
<l>del gran Morgante, ch'avea seco Orlando,</l>
<l>e Passamonte ed Alabastro, quello</l>
<l>ch'Orlando nel deserto uccise quando</l>
<l>il santo abate riconobbe, e féllo</l>
<l>contento il parentado ritrovando.</l>
<l>Brunor, per far de' suo' fratei vendetta,</l>
<l>di Barberia s'è mosso con gran fretta,</l>
</lg>
<lg type="ottava">
	<l>con forse trentamila ben armati</l>
<l>e tutti quanti usati a guerreggiare:</l>
<l>alla badia ne vengon difilati</l>
<l>per far l'abate e' monaci sbucare;</l>
<l>e tanto sono a stracca cavalcati</l>
<l>che cominciorno le mura a guardare;</l>
<l>e giunti alla badia, drento v'entraro,</l>
<l>ché contro a lor non vi fu alcun riparo.</l>
</lg>
<lg type="ottava">
	<l>E 'l domine messer lo nostro abate</l>
<l>la prima cosa missono in prigione.</l>
<l>Disse Brunoro: - Colle scorreggiate</l>
<l>uccider si vorria questo ghiottone;</l>
<l>ma pur per ora in prigion lo cacciate:</l>
<l>riserberello a maggior punizione:</l>
<l>cagione è stato principale e mastro</l>
<l>che Passamonte è morto ed Alabastro. -</l>
</lg>
<lg type="ottava">
	<l>Rinaldo in questo tempo alla badia</l>
<l>con Ulivieri e Dodone arrivava;</l>
<l>vide de' saracin la compagnia,</l>
<l>e del signor, chi fusse domandava.</l>
<l>Brunor rispose con gran cortesia:</l>
<l>- Io son desso io, e se ciò non vi grava,</l>
<l>ditemi ancor chi voi, cavalier, siete. -</l>
<l>Disse Rinaldo: - Voi lo 'ntenderete.</l>
</lg>
<lg type="ottava">
	<l>Noi siàn là de' paesi del Soldano</l>
<l>pur cavalieri erranti e di ventura:</l>
<l>per la ragion come Ercul combattiàno;</l>
<l>abbiamo avuto assai disavventura:</l>
<l>questo ci avvenne perché il torto avàno,</l>
<l>e la ragion pur ebbe sua misura;</l>
<l>nostri compagni alcun n'è stato morto,</l>
<l>che nol sappiendo difendeano il torto. -</l>
</lg>
<lg type="ottava">
	<l>Disse Brunoro: - Io mi fo maraviglia</l>
<l>che voi campassi, e per Dio mi vergogno</l>
<l>a dirvi quel che la mente bisbiglia:</l>
<l>voi siete armati in visione o in sogno.</l>
<l>Se voi volete colla mia famiglia</l>
<l>mangiar, che forse n'avete bisogno,</l>
<l>dismonterete, ed onor vi fia fatto,</l>
<l>e fate buono scotto per un tratto. -</l>
</lg>
<lg type="ottava">
	<l>Disse Rinaldo: - Da mangiare e bere</l>
<l>accetto. - Il re chiamava un saracino;</l>
<l>disse: - Costor son gente da godere,</l>
<l>e vanno combattendo il pane e 'l vino,</l>
<l>e carne quando e' ne possono avere;</l>
<l>non debbe bisognar dar loro uncino</l>
<l>o por la scala, ove aggiungon con mano;</l>
<l>dice che son cavalier del Soldano.</l>
</lg>
<lg type="ottava">
	<l>Se la ragione aspetta che costoro</l>
<l>l'aiutino, in prigion se n'andrà tosto,</l>
<l>s'avessi più avvocati, argento o oro</l>
<l>o carte o testimon che fichi agosto. -</l>
<l>Dicea fra sé sorridendo Brunoro:</l>
<l>"A Ercol s'agguagliò quel ciuffalmosto,</l>
<l>o cavalier di gatta o qualche araldo".</l>
<l>Ed ogni cosa intendeva Rinaldo.</l>
</lg>
<lg type="ottava">
	<l>- Truova cosa che faccin collezione,</l>
<l>se v'è reliquia, arcame o catriosso</l>
<l>rimaso, o piedi o capi di cappone,</l>
<l>e dà pur broda e macco a l'uom ch'è grosso:</l>
<l>vedrai come egli scuffia, quel ghiottone,</l>
<l>che debbe come il can rodere ogn'osso.</l>
<l>Assettagli a mangiare in qualche luogo,</l>
<l>e lascia i porci poi pescar nel truogo. -</l>
</lg>
<lg type="ottava">
	<l>Rinaldo facea vista non udire</l>
<l>e non gustar quel che diceva quello:</l>
<l>non si voleva al pagano scoprire</l>
<l>per nessun modo, e fa del buffoncello.</l>
<l>Ecco di molta broda comparire</l>
<l>in un paiuol, come si fa al porcello,</l>
<l>ed ossa, dove i cani impazzerebbono,</l>
<l>e in Giusaffà non si ritroverrebbono.</l>
</lg>
<lg type="ottava">
	<l>Rinaldo cominciava a piluccare,</l>
<l>e trassesi di testa allor l'elmetto;</l>
<l>ma Ulivier non sel volle cavare,</l>
<l>così Dodon, ché stavon con sospetto:</l>
<l>per che Brunor, veggendogli imbeccare</l>
<l>per la visiera, guardava a diletto;</l>
<l>e comandava a un di sua famiglia</l>
<l>ch'a' lor destrier si traessi la briglia;</l>
</lg>
<lg type="ottava">
	<l>e fece dar lor biada e roba assai,</l>
<l>dicendo: - Questi pagheran lo scotto,</l>
<l>o l'arme lasceran con molti guai:</l>
<l>non mangeranno così a bertolotto. -</l>
<l>Dicea Rinaldo: "Alla barba l'arai";</l>
<l>e cominciò a mangiar come un arlotto.</l>
<l>Ma quel sergente a chi fu comandato</l>
<l>avea il caval di Dodon governato.</l>
</lg>
<lg type="ottava">
	<l>Poi governò, dopo quel, Vegliantino</l>
<l>ch'avea con seco menato il marchese;</l>
<l>poi se ne va a Baiardo il saracino;</l>
<l>e come il braccio alla greppia distese,</l>
<l>Baiardo lo ciuffòe come un maschino</l>
<l>e in sulla spalla all'omero lo prese,</l>
<l>che lo schiacciò come e' fussi una canna,</l>
<l>tal che con bocca ne spicca una spanna.</l>
</lg>
<lg type="ottava">
	<l>Sùbito cadde quel famiglio in terra</l>
<l>e poi per grande spasimo morìo.</l>
<l>Disse Rinaldo: - Appiccata è la guerra:</l>
<l>lo scotto pagherai tu, mi credo io:</l>
<l>vedi che spesso il disegno altrui erra. -</l>
<l>Quando Brunor questo caso sentìo,</l>
<l>disse: - Mai vidi il più fero cavallo:</l>
<l>io vo' che tu mel doni sanza fallo. -</l>
</lg>
<lg type="ottava">
	<l>Rinaldo fece "albanese, messere";</l>
<l>disse: - Questo orzo mi par del verace. -</l>
<l>Brunor diceva con un suo scudiere:</l>
<l>- Questo caval si vorrà, ché mi piace.</l>
<l>Rinaldo torna e riponsi a sedere,</l>
<l>e rimangiò come un lupo rapace.</l>
<l>Un saracin, che ancor lui fame avea,</l>
<l>allato a lui a mangiar si ponea.</l>
</lg>
<lg type="ottava">
	<l>Rinaldo l'ebbe alla fine in dispetto,</l>
<l>però che diluviava a maraviglia</l>
<l>e cadegli la broda giù pel petto;</l>
<l>guardò più volte, e torceva le ciglia;</l>
<l>poi disse: - Saracin, per Macometto,</l>
<l>che tu se' porco o bestia che 'l somiglia!</l>
<l>Io ti prometto, s' tu non te ne vai,</l>
<l>farò tal giuoco che tu piangerai. -</l>
</lg>
<lg type="ottava">
	<l>Disse il pagan: - Tu debbi esser un matto,</l>
<l>poi che di casa mia mi vuoi cacciare. -</l>
<l>Disse Rinaldo: - Tu vedrai bell'atto. -</l>
<l>Il saracin non se ne vuole andare,</l>
<l>e nel paiuol si tuffava allo 'mbratto.</l>
<l>Rinaldo non poté più comportare,</l>
<l>e 'l guanto si mettea nella man destra,</l>
<l>tal che gli fece smaltir la minestra:</l>
</lg>
<lg type="ottava">
	<l>ché gli appiccò in sul capo una sorba</l>
<l>che come e' fussi una noce lo schiaccia:</l>
<l>non bisognò che con man vi si forba,</l>
<l>e morto nel paiuol quasi lo caccia,</l>
<l>tanto che tutta la broda s'intorba.</l>
<l>Dodon gridava al marchese: - Sù, spaccia,</l>
<l>lieva sù presto, la zuffa s'appicca! -</l>
<l>donde Ulivieri abandonò la micca.</l>
</lg>
<lg type="ottava">
	<l>Allora una brigata di que' cani</l>
<l>sùbito addosso corsono a Dodone,</l>
<l>e cominciossi a menarvi le mani.</l>
<l>Rinaldo vide appiccar la quistione</l>
<l>e in mezzo si scagliò di que' pagani;</l>
<l>così faceva Ulivier borgognone:</l>
<l>trasse dallato la spada sua bella,</l>
<l>ma presto brutta e sanguinosa félla.</l>
</lg>
<lg type="ottava">
	<l>Al primo che trovò la zucca taglia;</l>
<l>Dodone uccise un pagan molto ardito.</l>
<l>Brunor, veggendo avviar la battaglia,</l>
<l>sùbito verso Rinaldo fu ito</l>
<l>e disse: - Cavalier, se Iddio ti vaglia,</l>
<l>per che cagion se' tu stato assalito? -</l>
<l>e gridò forte che ciascun s'arresti,</l>
<l>tanto che 'l caso a lui si manifesti.</l>
</lg>
<lg type="ottava">
	<l>Sùbito la battaglia s'arrestava.</l>
<l>Saper voleva ogni cosa Brunoro;</l>
<l>verso Rinaldo di nuovo parlava:</l>
<l>- Dimmi, baron, perché tu dài martoro</l>
<l>alla mia gente, che troppo mi grava? -</l>
<l>Disse Rinaldo: - Come san costoro,</l>
<l>non vo' mai noia quando io sono a desco,</l>
<l>e sto, come il caval, sempre in cagnesco.</l>
</lg>
<lg type="ottava">
	<l>Venne a mangiar qua uno; io lo pregai</l>
<l>che se n'andassi, e' non curò il mio dire:</l>
<l>mangiato non parea ch'avessi mai</l>
<l>ed ogni cosa faceva sparire.</l>
<l>Le frutte dopo al mangiar gli donai</l>
<l>perché il convito s'avessi a fornire. -</l>
<l>E mentre che e' dicea questo al pagano,</l>
<l>Frusberta sanguinosa tenea in mano.</l>
</lg>
<lg type="ottava">
	<l>Disse Brunor: - Poi che così mi conti,</l>
<l>di questo fatto se ne vuol far pace.</l>
<l>Non siate così tosto al ferir pronti.</l>
<l>Io t'ho fatto piacer: se non ti spiace,</l>
<l>i peccati commessi sieno sconti;</l>
<l>rimettete le spade, se vi piace. -</l>
<l>Rimisson tutti allora il brando drento.</l>
<l>Brunor seguiva il suo ragionamento:</l>
</lg>
<lg type="ottava">
	<l>- Detto m'avete, s'io v'ho inteso bene,</l>
<l>che combattete sol per la ragione:</l>
<l>però d'un altro caso vi conviene</l>
<l>dirne con meco vostra oppinione.</l>
<l>Dirovvi prima quel che s'appartiene,</l>
<l>e voi poi solverete la quistione;</l>
<l>se non, tu lascerai qui il tuo cavallo,</l>
<l>che ristorò dell'orzo il mio vassallo. -</l>
</lg>
<lg type="ottava">
	<l>Disse Rinaldo: - Apparecchiato sono. -</l>
<l>Brunoro allor gli raccontava il fatto:</l>
<l>- Questa badia s'è messa in abbandono</l>
<l>perché due miei frategli furno a un tratto</l>
<l>fatti morir sanza trovar perdono;</l>
<l>ond'io, sentendo sì tristo misfatto,</l>
<l>venuto sono a vendicargli, e preso</l>
<l>l'abate ho qui, da cui mi tengo offeso.</l>
</lg>
<lg type="ottava">
	<l>Se la ragion tu di' che suol difendere,</l>
<l>tu doverresti aiutar me per certo,</l>
<l>ed a me par che tu mi vogli offendere:</l>
<l>onor t'ho fatto aspettando buon merto. -</l>
<l>Disse Rinaldo: - Falso è il tuo contendere.</l>
<l>Io ti dirò quel ch'io ne 'ntendo aperto:</l>
<l>con un sol bue io non son buon bifolco,</l>
<l>ma s'io n'ho due, andrà diritto il solco.</l>
</lg>
<lg type="ottava">
	<l>Se due campane l'una odi sonare</l>
<l>e l'altra no, chi può giudicar questo,</l>
<l>qual sia migliore? Io odo il tuo parlare;</l>
<l>vorrei da quello abate udire il resto. -</l>
<l>Disse Brunoro: - E questo anco a me pare. -</l>
<l>Venne l'abate appiccato al capresto,</l>
<l>e liberato fu della prigione</l>
<l>perché e' potessi dir la sua ragione.</l>
</lg>
<lg type="ottava">
	<l>Disse Brunoro: - Io ho detto a costui</l>
<l>l'oltraggio che da te ho ricevuto:</l>
<l>contato gli ho come diserto fui</l>
<l>pe' tuoi consigli da chi t'ha creduto.</l>
<l>Or tu le ragion tue puoi dire a lui,</l>
<l>che mi pare uom assai giusto e saputo. -</l>
<l>Disse l'abate: - Or l'altra parte udite,</l>
<l>a voler ben giudicar nostra lite.</l>
</lg>
<lg type="ottava">
	<l>Io mi posavo in queste selve strane,</l>
<l>e' suoi frategli ogni dì mi facevano</l>
<l>a torto mille ingiurie assai villane,</l>
<l>e spesso i faggi e le pietre sveglievano;</l>
<l>hanno più volte rotte le campane</l>
<l>e de' miei frati con esse uccidevano.</l>
<l>Convennemi alcun tempo comportarli,</l>
<l>ché forze non avea da contastarli.</l>
</lg>
<lg type="ottava">
	<l>Ma come piacque a quel Signor divino</l>
<l>ch'aiuta sempre ognun c'ha la ragione,</l>
<l>ci capitò un mio fratel cugino</l>
<l>il qual si chiama Orlando di Millone;</l>
<l>e come quel che è giusto paladino</l>
<l>ebbe di me giusta compassione,</l>
<l>e in su quel monte andò a trovar costoro</l>
<l>e con sua mano uccise due di loro.</l>
</lg>
<lg type="ottava">
	<l>E 'l terzo per suo amor si convertìe</l>
<l>e con quel conte Orlando se n'andòe</l>
<l>verso Levante, e da me si partìe,</l>
<l>tanto che sempre ne sospireròe. -</l>
<l>Quando Rinaldo le parole udìe,</l>
<l>molto d'Orlando si maravigliòe,</l>
<l>e non sapea rassettar nella mente</l>
<l>come l'abate fussi suo parente.</l>
</lg>
<lg type="ottava">
	<l>E cominciò così al pagano a dire:</l>
<l>- Or ti parrà che 'l solco vadi ritto,</l>
<l>or due campane si possono udire.</l>
<l>Tu mi parlavi simulato e fitto;</l>
<l>però, s'a questo non sai contraddire,</l>
<l>la mia sentenzia è data già in iscritto:</l>
<l>se vero è quel che l'abate m'ha porto,</l>
<l>egli ha ragione, e tu, pagano, hai il torto.</l>
</lg>
<lg type="ottava">
	<l>E intendo di provar quel ch'io ti dico</l>
<l>a corpo a corpo, a piede o a cavallo,</l>
<l>perch'io son troppo alla ragione amico. -</l>
<l>Disse il pagano: - E' si vorria impiccallo</l>
<l>con teco. Or guârti come mio nimico:</l>
<l>tu debbi esser un ghiotto sanza fallo. -</l>
<l>Disse Rinaldo: - Come io sarò ghiotto</l>
<l>tu mel saprai dir meglio al primo botto. -</l>
</lg>
<lg type="ottava">
	<l>Disse Brunoro: - Noi faremo un patto:</l>
<l>che s'io ti vinco, io vo' questo destriere,</l>
<l>ch'al primo so ti darò scaccomatto</l>
<l>colla pedona in mezzo lo scacchiere. -</l>
<l>Disse Rinaldo: - Come vuoi sia fatto:</l>
<l>se tu m'abbatti, questo è ben dovere;</l>
<l>ed anco a scacchi ti potria dir reo,</l>
<l>ch'io fo i tuo' par ballar come il paleo.</l>
</lg>
<lg type="ottava">
	<l>Ma voglio un altro patto, se ti piace:</l>
<l>che s'io ti vincerò nella battaglia,</l>
<l>l'abate liber sia lasciato in pace</l>
<l>dalla tua gente sanz'altra puntaglia.</l>
<l>Così, se 'l mio pensier fussi fallace,</l>
<l>questo caval ch'io ho, coperto a maglia,</l>
<l>vo' che sia tuo; ma s' tu m'abbatterai,</l>
<l>a ogni modo che dich'io l'arai. -</l>
</lg>
<lg type="ottava">
	<l>Poi che l'accordo così si fermava,</l>
<l>ognun quanto volea del campo tolse;</l>
<l>come Brunoro il suo destrier girava,</l>
<l>così Rinaldo Baiardo rivolse.</l>
<l>Il saracin la sua lancia abbassava:</l>
<l>sopra lo scudo di Rinaldo colse,</l>
<l>passollo tutto, e pel colpo si spezza.</l>
<l>Rinaldo ferì lui con gran fierezza,</l>
</lg>
<lg type="ottava">
	<l>e passagli lo scudo e l'armadura:</l>
<l>per mezzo il petto la lancia passava;</l>
<l>due braccia o più d'una buona misura</l>
<l>dall'altra parte sanguinosa andava;</l>
<l>e cadde arrovesciato alla verzura;</l>
<l>l'anima nello inferno s'avviava.</l>
<l>Gli altri pagani, veggendol morire,</l>
<l>Ulivier presto corsono assalire.</l>
</lg>
<lg type="ottava">
	<l>Rinaldo non avea rotta la lancia,</l>
<l>e 'l primo ch'egli scontra de' pagani</l>
<l>gli passò la corazza e poi la pancia;</l>
<l>poi con Frusberta sgranchiava le mani;</l>
<l>ed Ulivier, che è pur di que' di Francia,</l>
<l>que' saracini affetta come pani,</l>
<l>e sopra Vegliantino era salito</l>
<l>e del diciotto teneva ogni invito.</l>
</lg>
<lg type="ottava">
	<l>Allor Dodone all'abate correa,</l>
<l>il quale era legato molto stretto:</l>
<l>tagliò il capresto e le mani sciogliea.</l>
<l>L'abate presto si misse in assetto:</l>
<l>uno stangon dalla porta togliea</l>
<l>ch'a un pagan levò il capo di netto;</l>
<l>poi nella calca in modo arrandellollo</l>
<l>ch'a più di sei levò il capo dal collo.</l>
</lg>
<lg type="ottava">
	<l>I frati ognun la cappa si cavava:</l>
<l>chi piglia sassi e chi stanga e chi mazza;</l>
<l>ognuno addosso a costor si cacciava,</l>
<l>molti uccidean di quella turba pazza.</l>
<l>Rinaldo tanti quel dì n'affettava</l>
<l>che in ogni luogo pel sangue si guazza:</l>
<l>a chi balzava il capo e chi il cervello</l>
<l>come si fa delle bestie al macello.</l>
</lg>
<lg type="ottava">
	<l>Ed Ulivier, ch'aveva Durlindana,</l>
<l>tu dèi pensar quel che facea di loro:</l>
<l>e' fece in terra di sangue una chiana.</l>
<l>Dodon pareva più bravo ch'un toro.</l>
<l>Missesi in fuga la gente pagana,</l>
<l>ché non potean più regger al martoro.</l>
<l>L'abate all'uscio per più loro angoscia</l>
<l>s'era arrecato, e nell'uscir fuor croscia.</l>
</lg>
<lg type="ottava">
	<l>Sùbito la badia isgomberorno:</l>
<l>molti ne fecion saltar le finestre;</l>
<l>fino al deserto gli perseguitorno,</l>
<l>poi gli lasciorno alle fiere silvestre.</l>
<l>E' monaci la porta riserrorno,</l>
<l>e rassettârsi all'antiche minestre.</l>
<l>Poi, riposato, all'abate n'andava</l>
<l>Rinaldo presto, e così gli parlava:</l>
</lg>
<lg type="ottava">
	<l>- Voi dite, abate, che siete cugino,</l>
<l>se bene ho inteso tal ragionamento,</l>
<l>d'Orlando nostro, degno paladino;</l>
<l>però di questo mi fate contento:</l>
<l>donde disceso siete e in qual confino,</l>
<l>e che cagion vi condusse al convento? -</l>
<l>Disse l'abate: - Se saper t'è caro</l>
<l>quel che tu di', tu sarai tosto chiaro.</l>
</lg>
<lg type="ottava">
	<l>Io fui figliuol d'un figliuol di Bernardo</l>
<l>che si chiamò dalla gente Ansuigi,</l>
<l>fratel d'Amone (e fu tanto gagliardo</l>
<l>ch'ancor la fama risuona in Parigi),</l>
<l>d'Ottone e Buovo, s'io non son bugiardo.</l>
<l>E la cagion ch'io vesto or panni bigi</l>
<l>fu dal Ciel prima giusta spirazione,</l>
<l>poi per conforto di papa Lione. -</l>
</lg>
<lg type="ottava">
	<l>Rinaldo, udendo contar la novella,</l>
<l>con molta festa lo corse abbracciare,</l>
<l>e ringraziava del cielo ogni stella;</l>
<l>e disse: - Abate, io non vi vo' celare,</l>
<l>poi che scacciata abbiam la gente fella,</l>
<l>il nome mio, ch'io nollo potrei fare,</l>
<l>tanta dolcezza supera la mente:</l>
<l>son come Orlando anch'io vostro parente:</l>
</lg>
<lg type="ottava">
	<l>io son Rinaldo, e fui figliuol d'Amone;</l>
<l>e come a lui, a me cugino ancora</l>
<l>siete! - e piangeva per affezione;</l>
<l>per che l'abate lo strigneva allora,</l>
<l>e mai non ebbe tal consolazione.</l>
<l>- O giusto Iddio ch'ogni cristiano adora,</l>
<l>dopo tante altre grazie e lunga etate</l>
<l>veggo Rinaldo mio, - dicea l'abate</l>
</lg>
<lg type="ottava">
	<l>- ed ho veduto il mio famoso Orlando,</l>
<l>benché del suo partir sia sconsolato;</l>
<l><foreign lang="lat">nunche dimitte servum tuum</foreign> quando</l>
<l>omai ti piace, Signor mio beato. -</l>
<l>Rinaldo allor soggiunse lacrimando:</l>
<l>- E questo è Ulivier, che è suo cognato;</l>
<l>questo è Dodone, il figliuol del Danese. -</l>
<l>L'abate abbraccia e Dodone e 'l marchese.</l>
</lg>
<lg type="ottava">
	<l>I monaci facevan molta festa,</l>
<l>perché partito è il popol saracino</l>
<l>e che per grazia Iddio lor manifesta</l>
<l>che Rinaldo è dell'abate cugino.</l>
<l>Ma perch'io sento la terza richiesta</l>
<l>di ringraziar Chi ci scorge il camino,</l>
<l>farò sempre al cantar quel ch'è dovuto.</l>
<l>Cristo vi scampi e sia sempre in aiuto.</l>
</lg>

</div1>
<div1 type="canto">
<head>CANTARE QUARTO</head>

<lg type="ottava">
	<l><foreign lang="lat">Gloria in excelsis Deo</foreign> e in terra pace,</l>
<l>Padre e Figliuolo ed Ispirito santo;</l>
<l><foreign lang="lat">benedicimus te</foreign> Signor verace,</l>
<l><foreign lang="lat">laudamus te</foreign> Signor, con umil canto,</l>
<l>poi che per tua benignità ti piace</l>
<l>l'abate nostro qui consolar tanto,</l>
<l>e le mie rime accompagnar per tutto,</l>
<l>tanto che il fior produca alfin buon frutto.</l>
</lg>
<lg type="ottava">
	<l>Era nel tempo ch'ognun s'innamora</l>
<l>e ch'a scherzar comincian le farfalle,</l>
<l>e 'l sol, ch'avea passata l'ultima ora,</l>
<l>verso il Murrocco chinava le spalle;</l>
<l>la luna appena corneggiava ancora,</l>
<l>de' monti l'ombra copriva ogni valle,</l>
<l>quando Rinaldo all'abate ritocca</l>
<l>che 'l nome suo non tenessi più in bocca.</l>
</lg>
<lg type="ottava">
	<l>Rispose: - Chiaramonte è il nome mio -</l>
<l>benignamente a Rinaldo l'abate.</l>
<l>Dopo alcun giorno, acceso dal desio,</l>
<l>disse Rinaldo: - Io vo' che voi ci diate</l>
<l>omai licenzia col nome di Dio:</l>
<l>io ho a Parigi mie gente lasciate,</l>
<l>per ch'io non credo che 'l dì mai veggiamo</l>
<l>di ritrovar colui che noi cerchiamo. -</l>
</lg>
<lg type="ottava">
	<l>L'abate, ch'era prudente e saputo,</l>
<l>disse: - Rinaldo, benché duol mi fia,</l>
<l>ché mai qui mi saresti rincresciuto,</l>
<l>credo che questo buon concetto sia.</l>
<l>Io son contento poi ch'io t'ho veduto:</l>
<l>so che questa sarà la parte mia,</l>
<l>di rivedervi più, ch'egli è ragione;</l>
<l>però vi do la mia benedizione.</l>
</lg>
<lg type="ottava">
	<l>Se di vedere Orlando è il tuo pensiero,</l>
<l>vattene in pace, caro mio fratello;</l>
<l>Dio t'accompagli per ogni sentiero</l>
<l>o come fece Tobia Rafaello. -</l>
<l>Disse Rinaldo: - Così priego e spero:</l>
<l>rivedrenci nel Ciel sù presso a Quello</l>
<l>che de' suoi servi arà giusta merzede</l>
<l>che combatton qua giù per la sua fede. -</l>
</lg>
<lg type="ottava">
	<l>Rinaldo si partì da Chiaramonte</l>
<l>ed Ulivieri e Dodon, sospirando;</l>
<l>va cavalcando per piano e per monte</l>
<l>per la gran voglia di vedere Orlando:</l>
<l>"Quando sarà quel dì, famoso conte",</l>
<l>dicea fra sé, "ch'io ti rivegga, quando?</l>
<l>Non mi dorrà per certo poi la morte</l>
<l>s'io ti ritruovo e riconduco in corte".</l>
</lg>
<lg type="ottava">
	<l>Era dinanzi Rinaldo a cavallo</l>
<l>ed Ulivier lo seguiva e Dodone</l>
<l>per un oscuro bosco sanza fallo,</l>
<l>dove si scuopre un feroce dragone</l>
<l>coperto di stran cuoio verde e giallo,</l>
<l>che combatteva con un gran lione.</l>
<l>Rinaldo al lume della luna il vede,</l>
<l>ma che quel fussi drago ancor non crede.</l>
</lg>
<lg type="ottava">
	<l>Ed Ulivier più volte aveva detto,</l>
<l>sì come avvien chi cavalca di notte:</l>
<l>- Io veggo un fuoco appiè di quel poggetto:</l>
<l>gente debbe abitar per queste grotte. -</l>
<l>Egli era quel serpente maladetto</l>
<l>che getta fiamma per bocca ta' dotte,</l>
<l>ch'una fornace pareva in calore</l>
<l>e tutto il bosco copria di splendore.</l>
</lg>
<lg type="ottava">
	<l>E il lion par che con lui s'accapigli</l>
<l>e colle branche e co' denti lo roda,</l>
<l>ed or pel collo, or nel petto lo pigli;</l>
<l>e 'l drago avvolta gli aveva la coda</l>
<l>e presol colla bocca e cogli artigli</l>
<l>per modo tal che da lui non si snoda;</l>
<l>e non pareva al lione anco giuoco</l>
<l>quando per bocca e' vomitava fuoco.</l>
</lg>
<lg type="ottava">
	<l>Baiardo cominciò forte annitrire</l>
<l>come e' conobbe il serpente da presso;</l>
<l>Vegliantin d'Ulivier volea fuggire,</l>
<l>quel di Dodon si volge addrieto spesso,</l>
<l>ché 'l fiato del dragon si fa sentire.</l>
<l>Ma pur Rinaldo innanzi si fu messo,</l>
<l>e increbbegli di quel lion, che perde</l>
<l>a poco a poco e rimaneva al verde.</l>
</lg>
<lg type="ottava">
	<l>E terminò di dargli alfin soccorso</l>
<l>e che non fussi dal serpente morto:</l>
<l>Baiardo sprona e tempera col morso,</l>
<l>tanto che presso a quel drago l'ha porto,</l>
<l>che si studiava co' graffi e col morso,</l>
<l>tal che condotto ha il lione a mal porto;</l>
<l>ma invocò prima l'aiuto di sopra</l>
<l>che cominciassi sì terribile opra.</l>
</lg>
<lg type="ottava">
	<l>Ed adorando sentiva una voce</l>
<l>che gli dicea: - Non temer, baron dotto,</l>
<l>del gran serpente rigido e feroce:</l>
<l>tosto sarà per tua mano al disotto. -</l>
<l>Disse Rinaldo: - O Signor mio che in croce</l>
<l>moristi, io ti ringrazio di tal motto. -</l>
<l>E trasse con Frusberta a quel dragone,</l>
<l>e mancò poco e' non dètte al lione</l>
</lg>
<lg type="ottava">
	<l>Parve il lion di ciò fussi indovino,</l>
<l>e quanto può dal serpente si spicca,</l>
<l>veggendosi in aiuto il paladino.</l>
<l>Frusberta addosso al dragon non s'appicca,</l>
<l>perché il dosso era più che d'acciaio fino;</l>
<l>trasse di punta, e 'l brando non si ficca,</l>
<l>che solea pur forar corazze e maglie:</l>
<l>sì dure aveva il serpente le scaglie.</l>
</lg>
<lg type="ottava">
	<l>Disse Rinaldo: "E' fia di Satanasso</l>
<l>il cuoio che 'l serpente porta addosso,</l>
<l>poi che di punta col brando nol passo</l>
<l>e che col taglio levar non ne posso";</l>
<l>e lascia pur la spada andare in basso</l>
<l>credendo a questo tagliare alfin l'osso:</l>
<l>Frusberta balza e faceva faville;</l>
<l>così de' colpi gli diè forse mille.</l>
</lg>
<lg type="ottava">
	<l>E quel lion lo teneva pur fermo,</l>
<l>quasi dicessi: "S'io lo tengo saldo,</l>
<l>non arà sempre a ogni colpo schermo".</l>
<l>Ma poi che molto ha bussato Rinaldo,</l>
<l>e cognoscea che questo crudel vermo</l>
<l>l'offendea troppo col fiato e col caldo,</l>
<l>se gli accostava e prese un tratto il collo,</l>
<l>e spiccò il capo che parve d'un pollo.</l>
</lg>
<lg type="ottava">
	<l>Fuggito s'era Ulivieri e Dodone,</l>
<l>che i lor destrier non poteron tenere.</l>
<l>Come e' fu morto quel fiero dragone,</l>
<l>balzato il capo e caduto a giacere,</l>
<l>verso Rinaldo ne venne il lione</l>
<l>e cominciava a leccare il destriere:</l>
<l>parea che render gli volessi grazia;</l>
<l>di far festa a Rinaldo non si sazia.</l>
</lg>
<lg type="ottava">
	<l>Ed avviossi con esso alla briglia.</l>
<l>Rinaldo disse: - Virgin graziosa,</l>
<l>poi che mostrata m'hai tal maraviglia,</l>
<l>ancor ti priego, Regina pietosa,</l>
<l>che mi dimostri onde la via si piglia</l>
<l>per questa selva così paurosa</l>
<l>di ritrovare Ulivieri e Dodone,</l>
<l>o tu mi fa' fare scorta al lione. -</l>
</lg>
<lg type="ottava">
	<l>Parve che questo il lione intendessi</l>
<l>e cominciava innanzi a caminare,</l>
<l>come se "drieto mi verrai" dicessi.</l>
<l>Rinaldo si lasciava a lui guidare,</l>
<l>ché i boschi v'eran sì folti e sì spessi</l>
<l>che fatica era il sentiero osservare;</l>
<l>ma quel lione appunto sa i sentieri,</l>
<l>e ritrovò Dodone ed Ulivieri.</l>
</lg>
<lg type="ottava">
	<l>Era Ulivier tutto malinconoso</l>
<l>e del cavallo in terra dismontato;</l>
<l>così Dodone, e piangea doloroso,</l>
<l>e indrieto inverso Rinaldo è tornato</l>
<l>per dar soccorso al paladin famoso</l>
<l>ed Ulivieri aveva ragionato:</l>
<l>- Penso che morto Rinaldo vedremo</l>
<l>da quel serpente, e tardi giugneremo. -</l>
</lg>
<lg type="ottava">
	<l>E non sapean ritrovar il cammino;</l>
<l>erano entrati in certe strette valli.</l>
<l>Ecco Rinaldo e 'l lion già vicino:</l>
<l>maravigliossi, e cominciò a guardalli;</l>
<l>vide Ulivier non avea Vegliantino;</l>
<l>disse: "Costoro ove aranno i cavalli?</l>
<l>A qualche fera si sono abbattuti,</l>
<l>dove egli aranno i lor destrier perduti".</l>
</lg>
<lg type="ottava">
	<l>Ulivier, quando Rinaldo vedeva,</l>
<l>non si può dir se pareva contento,</l>
<l>e disse: - Veramente io mi credeva</l>
<l>ch'omai tu fussi della vita spento. -</l>
<l>E poi che allato il lione scorgeva</l>
<l>al lume della luna, ebbe spavento.</l>
<l>Disse Rinaldo: - Ulivier, non temere</l>
<l>che quel lion ti facci dispiacere.</l>
</lg>
<lg type="ottava">
	<l>Sappi che morto è quel dragon crudele,</l>
<l>e liberato ho questo mio compagno</l>
<l>che meco or vien come amico fedele,</l>
<l>ed aren fatto di lui buon guadagno:</l>
<l>prima che forse la luna si cele,</l>
<l>tratti ci arà questo lion grifagno</l>
<l>del bosco, e guideracci a buon camino.</l>
<l>Ma dimmi, hai tu perduto Vegliantino? -</l>
</lg>
<lg type="ottava">
	<l>Ulivier si scusò con gran vergogna:</l>
<l>- Come tu fusti alle man col dragone,</l>
<l>i destrier ci hanno grattata la rogna</l>
<l>tra mille sterpi e per ogni burrone;</l>
<l>ognun voleva far quel che bisogna</l>
<l>per aiutarti, come era ragione,</l>
<l>ma ritener non gli potemo mai,</l>
<l>tanto che forse di noi ti dorrai.</l>
</lg>
<lg type="ottava">
	<l>Noi gli lasciamo presso a una fonte,</l>
<l>perché pur quivi si fermorno a bere:</l>
<l>quivi legati appiè gli abbiàn del monte,</l>
<l>ed or di te venavamo a sapere</l>
<l>se rotta avevi al serpente la fronte</l>
<l>o da lui morto restavi a giacere. -</l>
<l>Disse Rinaldo: - Pe' cavalli andiamo,</l>
<l>e tra noi scusa, Ulivier, non facciamo. -</l>
</lg>
<lg type="ottava">
	<l>Ritrovorno ciascuno il corridore.</l>
<l>Dicea Rinaldo: - Or da toccar col dente</l>
<l>non credo che si truovi insin che fore</l>
<l>usciàn del bosco o troviamo altra gente.</l>
<l>Così stessi tu, Carlo imperadore,</l>
<l>che vuoi ch'io vada pel mondo dolente!</l>
<l>così stessi tu, Gan, com'io sto ora!</l>
<l>Ma forse peggio star ti farò ancora.</l>
</lg>
<lg type="ottava">
	<l>E così cavalcando con sospetto,</l>
<l>Rinaldo si dolea del suo destino;</l>
<l>e quel lione innanzi va soletto</l>
<l>sempre mostrando a costoro il camino;</l>
<l>e poi ch'egli hanno salito un poggetto,</l>
<l>ebbon veduto un lume assai vicino:</l>
<l>ché in una grotta abitava un gigante,</l>
<l>ed un gran fuoco s'avea fatto avante.</l>
</lg>
<lg type="ottava">
	<l>Una capanna di frasche avea fatto</l>
<l>ed appiccato a una sua caviglia</l>
<l>un cervio, e della pelle l'avea tratto.</l>
<l>Sente i cavagli al pestare e la briglia:</l>
<l>sùbito prese la caviglia il matto,</l>
<l>come colui che poco si consiglia:</l>
<l>a Ulivieri furioso più che orso</l>
<l>addosso presto la bestia fu corso.</l>
</lg>
<lg type="ottava">
	<l>Ulivier vide quella mazza grossa</l>
<l>e del gigante la mente superba;</l>
<l>volle fuggirlo: intanto una percossa</l>
<l>giunse nel petto sì forte e sì acerba</l>
<l>che, bench'avessi il baron molta possa,</l>
<l>di Vegliantin si trovava in sull'erba.</l>
<l>Rinaldo, quando Ulivier vide in terra,</l>
<l>non domandar quanto dolor l'afferra;</l>
</lg>
<lg type="ottava">
	<l>e disse: - Ribaldon, ghiotton da forche,</l>
<l>che mille volte so l'hai meritate!</l>
<l>Prima che sotto la luna si corche</l>
<l>io ti meriterò di tal derrate. -</l>
<l>Questo bestion con sue parole porche</l>
<l>disse: - A te non darò se non gotate.</l>
<l>Che se' tu tratto, del cervio a l'odore?</l>
<l>Tu debbi essere un ghiotto o furatore. -</l>
</lg>
<lg type="ottava">
	<l>Rinaldo ch'avea poca pazienza,</l>
<l>dètte in sul viso al gigante col guanto,</l>
<l>e fu quel pugno di tanta potenza</l>
<l>che tutto quanto il mostaccio gli ha infranto,</l>
<l>dicendo: - Iddio non ci are' sofferenza. -</l>
<l>Pure il gigante, riavuto alquanto,</l>
<l>arrandellò la caviglia a Rinaldo,</l>
<l>ché d'altro che di sol gli vuol dar caldo.</l>
</lg>
<lg type="ottava">
	<l>Rinaldo il colpo schifò molto destro</l>
<l>e fe' Baiardo saltar come un gatto:</l>
<l>combatter co' giganti era maestro,</l>
<l>sapeva appunto ogni lor colpo ed atto.</l>
<l>Parve il randello uscissi d'un balestro.</l>
<l>Rinaldo menò il pugno un altro tratto,</l>
<l>e fu sì grande questo mostaccione</l>
<l>che morto cadde il gigante boccone.</l>
</lg>
<lg type="ottava">
	<l>E poco men che non fe' come e' suole</l>
<l>il drago, quando uccide il leofante,</l>
<l>che non s'avvede, tanto è sciocco e fole,</l>
<l>che nel cader quello animal pesante</l>
<l>l'uccide, ché gli è sotto, onde e' si duole:</l>
<l>così Rinaldo a questo fu ignorante,</l>
<l>ché quando e' cadde il gigante gagliardo</l>
<l>ischiacciò quasi Rinaldo e Baiardo.</l>
</lg>
<lg type="ottava">
	<l>E con fatica gli uscì poi di sotto,</l>
<l>e bisognò che Dodon l'aiutassi.</l>
<l>Disse Rinaldo: - Io non pensai di botto</l>
<l>così il gigante in terra rovinassi,</l>
<l>ond'io n'ho quasi pagato lo scotto.</l>
<l>E' disse ch'a l'odor d'un cervio trassi:</l>
<l>alla sua capannetta andiamo un poco,</l>
<l>dove si vede colassù quel fuoco. -</l>
</lg>
<lg type="ottava">
	<l>Allor tutti smontaron dell'arcione,</l>
<l>alla capanna furono avviati;</l>
<l>vidono il cervio; diceva Dodone:</l>
<l>- Forse che mal non saren capitati. -</l>
<l>Fece d'un certo ramo uno schidone.</l>
<l>Rinaldo intanto tre pani ha trovati</l>
<l>e pien di strana cervogia un barlotto,</l>
<l>e disse: - Il cervio mi sa di biscotto. -</l>
</lg>
<lg type="ottava">
	<l>Erano i pan come un fondo di tino,</l>
<l>tanto ch'a dirlo pur mi raccapriccio.</l>
<l>Disse Rinaldo: - Se ci è il pane e 'l vino,</l>
<l>ch'aspettian noi, Dodon? Qua sa d'arsiccio. -</l>
<l>Dicea Dodone: - Aspetta un tal pochino,</l>
<l>tanto che lievi la crosta sù il riccio. -</l>
<l>Disse Rinaldo: - Più non l'arrostiàno,</l>
<l>ché 'l cervio molto cotto è poco sano. -</l>
</lg>
<lg type="ottava">
	<l>Disse Dodone: - Io t'ho inteso, Rinaldo:</l>
<l>il gorgozzul ti debbe pizzicare:</l>
<l>se non è cotto, e' basta che sia caldo. -</l>
<l>E cominciorno del cervio a spiccare.</l>
<l>Rinaldo sel mangiava intero e saldo,</l>
<l>se non che la vergogna il fa restare;</l>
<l>e de' tre pan fece paura a uno,</l>
<l>ché col barlotto non beve a digiuno.</l>
</lg>
<lg type="ottava">
	<l>Poi che fu l'alba in levante apparita,</l>
<l>si dipartiron da quella capanna.</l>
<l>Dicea Dodon: - Questa fu buona gita,</l>
<l>poi che da ciel sopravvenne la manna</l>
<l>e quel gigante ha perduta la vita.</l>
<l>Vedi che pure ingannato è chi inganna:</l>
<l>quel bacalare, Ulivier, ti percosse</l>
<l>a tradimento, or si sta per le fosse. -</l>
</lg>
<lg type="ottava">
	<l>Disceson di quel monte alla pianura,</l>
<l>e il lor lione innanzi pur andava.</l>
<l>Dicea Rinaldo: - Questa è gran ventura! -</l>
<l>ed Ulivier con lui se n'accordava;</l>
<l>tanto ch'usciron d'una valle oscura,</l>
<l>ove poi nel dimestico s'entrava:</l>
<l>cominciono a veder casali e ville</l>
<l>e sopra a' campanil gridar le squille.</l>
</lg>
<lg type="ottava">
	<l>E poco tennon più oltre il camino</l>
<l>che cominciorno a trovar de' pastori</l>
<l>presso a un fiume ch'era lor vicino;</l>
<l>e poi sentirno gran grida e romori.</l>
<l>Baiardo aombra e così Vegliantino.</l>
<l>Ed ecco uscir d'una valletta fuori</l>
<l>una gran turba che s'era fuggita,</l>
<l>ed a veder parea gente smarrita.</l>
</lg>
<lg type="ottava">
	<l>Rinaldo allora a Dio si raccomanda,</l>
<l>e intanto appresso s'accosta un pagano.</l>
<l>Allor Dodon di sùbito domanda:</l>
<l>- Che caso è questo in questo luogo strano,</l>
<l>che par che tanto romor qua si spanda?</l>
<l>Per cortesia, non voglia esser villano. -</l>
<l>Rispose il saracin presto a Dodone:</l>
<l>- Io tel dirò, non è sanza cagione.</l>
</lg>
<lg type="ottava">
	<l>Del mio dir so che ti verrà pietade:</l>
<l>per una figlia nobile e serena</l>
<l>quasi è disabitata una cittade,</l>
<l>perch'una vipra crudel ci avvelena.</l>
<l>Il re Corbante, per la sua bontade,</l>
<l>la sua figliuola detta Forisena</l>
<l>a divorar vuol dare a questa fera:</l>
<l>la sorte tocca a lei, vuol che lei pèra;</l>
</lg>
<lg type="ottava">
	<l>e di noi altri ha già mangiati assai:</l>
<l>ogni dì ne vuol due, sera e mattina.</l>
<l>- Dimmi, - rispose Rinaldo - s' tu sai,</l>
<l>questa città come ella ci è vicina? -</l>
<l>Rispose il saracin: - Tu la vedrai</l>
<l>tosto, la terra misera e meschina;</l>
<l>ma guarda che tal gita non sia amara:</l>
<l>ella è qui presso, e chiamasi Carrara.</l>
</lg>
<lg type="ottava">
	<l>Io ve n'avviso per compassione</l>
<l>ch'io ho di voi per Macometto iddio,</l>
<l>che voi non vi lasciate le persone,</l>
<l>poi che d'andarvi mostrate desio.</l>
<l>La città troverrete in perdizione</l>
<l>e molto mal contento il signor mio,</l>
<l>per questa cruda fera e maladetta</l>
<l>che debbe divorar la giovinetta.</l>
</lg>
<lg type="ottava">
	<l>Come egli è dì, se ne viene alle porte;</l>
<l>se da mangiar non gli è portato tosto,</l>
<l>col tristo fiato ci conduce a morte:</l>
<l>convien ch'un uom gli pognàn là discosto.</l>
<l>Questa fanciulla gli è tocca la sorte,</l>
<l>e 'l padre suo di mandarla ha disposto;</l>
<l>il popol grida, e quella fiera rugge,</l>
<l>tanto ch'ognun per paura si fugge.</l>
</lg>
<lg type="ottava">
	<l>Credo che sia sol pe' nostri peccati,</l>
<l>perché Corbante uccise un suo fratello,</l>
<l>che fu tra noi de' cavalier nomati</l>
<l>il più savio, il più giusto e forte e bello;</l>
<l>noi consentimo a tutti questi agguati,</l>
<l>però che il regno apparteneasi a quello:</l>
<l>la vipera è venuta a purgar certo</l>
<l>questo peccato e rendeci tal merto.</l>
</lg>
<lg type="ottava">
	<l>Ed è tra noi chi abbia oppinione</l>
<l>che lo spirito suo drento vi sia</l>
<l>in questa fera, di questo garzone. -</l>
<l>Disse Rinaldo: - Di tua cortesia</l>
<l>io ti ringrazio. Aiutivi Macone</l>
<l>da questa fera, s'ella è tanto ria.</l>
<l>Ma dimmi, saracin, questa donzella</l>
<l>come ella è giovinetta, e s'ella è bella. -</l>
</lg>
<lg type="ottava">
	<l>Disse il pagan: - Non domandar di questo,</l>
<l>ché non si vide mai cosa sì degna:</l>
<l>un atto dolce, angelico e modesto,</l>
<l>di virtù porta e di biltà la 'nsegna,</l>
<l>ne' quindici anni entrata, e va' pel resto;</l>
<l>e 'l popol pur di camparla s'ingegna.</l>
<l>Se tu credessi quella bestia uccidere,</l>
<l>tu puoi far conto il reame dividere. -</l>
</lg>
<lg type="ottava">
	<l>Disse Rinaldo: - Io non cerco reame:</l>
<l>io n'ho lasciati sette in mio paese;</l>
<l>io mi diletto un poco delle dame:</l>
<l>se così bella è la figlia cortese,</l>
<l>a quella fera taglierò le squame. -</l>
<l>E poi si volse al famoso marchese</l>
<l>e disse: - Andianne, ché la dama è nostra,</l>
<l>alla città che 'l saracin ci mostra. -</l>
</lg>
<lg type="ottava">
	<l>Come e' furno in Carrara i paladini,</l>
<l>ognun volgeva a guardàgli le ciglia:</l>
<l>preson conforto tutti i saracini,</l>
<l>e del lion ne prendean maraviglia.</l>
<l>Rinaldo giunse al palagio a' confini,</l>
<l>e salutò Corbante e poi la figlia.</l>
<l>Corbante disse: - Tu sia il ben venuto,</l>
<l>se per la fera a dar mi vieni aiuto. -</l>
</lg>
<lg type="ottava">
	<l>Allor Rinaldo rispose: - O Corbante,</l>
<l>il nome mio è il guerrier del lione,</l>
<l>e credo in Apollino e in Trivigante;</l>
<l>e non vorrei, pel nostro iddio Macone,</l>
<l>avere a capitar certo in Levante</l>
<l>poi ch'io senti' della tua passione. -</l>
<l>Quel disse forte, e quest'altro bisbiglia:</l>
<l>"Anzi, poi ch'io senti' della tua figlia".</l>
</lg>
<lg type="ottava">
	<l>Ulivier gli occhi alla donzella gira</l>
<l>mentre Rinaldo in questo modo parla;</l>
<l>sùbito pose al berzaglio la mira</l>
<l>e cominciò cogli occhi a saettarla,</l>
<l>e tuttavolta con seco sospira:</l>
<l>"Questa non è" dicea "carne da darla</l>
<l>a divorare alla fera crudele,</l>
<l>ma a qualche amante gentile e fedele".</l>
</lg>
<lg type="ottava">
	<l>Corbante aveva intanto così detto:</l>
<l>- Sia chi tu vuoi, o famoso guerriere,</l>
<l>basta sol che tu credi in Macometto.</l>
<l>Se tu credessi, gentil cavaliere,</l>
<l>uccider questa fera, io ti prometto</l>
<l>di darti mezzo il reame e l'avere;</l>
<l>e se tu il vuoi ancor tutto, i' son contento,</l>
<l>pur che mi tragga fuor d'esto tormento.</l>
</lg>
<lg type="ottava">
	<l>Come tu vedi, la terra è condotta,</l>
<l>d'un bel giardino, spilonca o diserto.</l>
<l>La mia figliuola s'appressa già l'otta</l>
<l>che morir dèe sanza peccato o merto. -</l>
<l>Ma Ulivier nella mente borbotta:</l>
<l>"Non mangerà sì bianco pan per certo</l>
<l>questo animal, ch'egli è pasto d'amanti,</l>
<l>se noi dovessin morir tutti quanti".</l>
</lg>
<lg type="ottava">
	<l>- Dimmi pur tosto qual sia il tuo pensiero, -</l>
<l>diceva il re - ch'ella è presso alle mura,</l>
<l>ch'io sento il fiato incomportabil fero,</l>
<l>e voi il dovete sentir per ventura. -</l>
<l>Disse Rinaldo: - Io non vo' regno o impero:</l>
<l>per gentilezza caccio e per natura;</l>
<l>e per amor della tua figlia bella</l>
<l>la vipera uccidren crudele e fella. -</l>
</lg>
<lg type="ottava">
	<l>Ulivieri era un gentil damigello</l>
<l>e tuttavia la fanciulla vagheggia.</l>
<l>Rinaldo l'occhio teneva al pennello:</l>
<l>con Ulivieri in francioso motteggia;</l>
<l>disse: - Il falcone ha cavato il cappello:</l>
<l>non so se starna ha veduta o acceggia;</l>
<l>ma parmi questo chiaro assai vedere,</l>
<l>che noi sarem due impronti a un tagliere. -</l>
</lg>
<lg type="ottava">
	<l>Ulivier nulla rispose a Rinaldo;</l>
<l>abbassò gli occhi, che tenea sì fissi.</l>
<l>Corbante un bando mandò molto caldo</l>
<l>che nessun più della terra partissi,</l>
<l>tanto che 'l popol comincia a star saldo:</l>
<l>Rinaldo volle così si seguissi;</l>
<l>e fece fare un guanto, s'io non erro,</l>
<l>coperto tutto di punte di ferro.</l>
</lg>
<lg type="ottava">
	<l>E prese poi da Corbante licenzia,</l>
<l>che gli fe' compagnia fino alla porta</l>
<l>con molta gente e con gran reverenzia;</l>
<l>poi gli diceva: - Io non son buona scorta.</l>
<l>Io ti ricordo tu abbi avvertenzia</l>
<l>alla tua vita, - e così lo conforta</l>
<l>- e in ogni modo te salvar mi piace;</l>
<l>poi sia che vuol della fera rapace. -</l>
</lg>
<lg type="ottava">
	<l>Queste parole furon grate tanto</l>
<l>che se l'affisse Rinaldo nel core;</l>
<l>e disse: - Il capo arrecarti mi vanto</l>
<l>in ogni modo, cortese signore.</l>
<l>La tua benedizion mi da' col guanto;</l>
<l>conforta il popol tuo per nostro amore. -</l>
<l>Corbante il benedì pietosamente</l>
<l>e priega Iddio per lui divotamente.</l>
</lg>
<lg type="ottava">
	<l>Ed Ulivieri ancor fece orazione:</l>
<l>raccomandossi al Salvator divino.</l>
<l>Dinanzi andava il feroce lione:</l>
<l>verso la fera teneva il camino;</l>
<l>drieto seguiva Rinaldo e Dodone.</l>
<l>Era a vedere il popol saracino,</l>
<l>chi in sulle mura e chi presso alle porte,</l>
<l>desiderando all'animal la morte.</l>
</lg>
<lg type="ottava">
	<l>E la fanciulla nobile e serena</l>
<l>era salita in sur una bertesca.</l>
<l>Disse Rinaldo: - Vedi Forisena,</l>
<l>o Ulivier, che di te par gl'incresca:</l>
<l>amore è quel ch'a vederti lei mena. -</l>
<l>Ulivier disse: - La danza rinfresca:</l>
<l>tu hai disposto di darmi oggi noia.</l>
<l>Attendiàn pur che questa fera muoia. -</l>
</lg>
<lg type="ottava">
	<l>Dicea Rinaldo: - Sarai tu sì crudo</l>
<l>che tu non guardi questa damigella?</l>
<l>Tu non saresti d'accettar per drudo.</l>
<l>Che crederres' tu far se la donzella</l>
<l>avessi in braccio per tua targia o scudo?</l>
<l>Atterreresti tu la fiera o quella? -</l>
<l>Disse Ulivier: - Tu se' pur per le ciance,</l>
<l>e qua sa d'altro già che melarance. -</l>
</lg>
<lg type="ottava">
	<l>E come e' disse questo, il lion mostra</l>
<l>il serpente che fuoco vomitava.</l>
<l>Disse Ulivier: - Questa è la dama nostra,</l>
<l>e di vederla, Rinaldo, mi grava. -</l>
<l>Disse Rinaldo: - O Ulivier, qui giostra</l>
<l>Venere e Marte - e di nuovo cianciava.</l>
<l>La vipera crudel tosto si rizza</l>
<l>e fuoco e tòsco per bocca gli schizza.</l>
</lg>
<lg type="ottava">
	<l>Parea che l'aria e la terra s'accenda.</l>
<l>Rinaldo aveva spugna con aceto,</l>
<l>e tutti, perché il fiato non gli offenda;</l>
<l>e disse: - O animal poco discreto,</l>
<l>che pensi tu, che noi siàn tua merenda,</l>
<l>poi che tu vieni in qua contra divieto? -</l>
<l>E detto questo del cavallo scese,</l>
<l>e così fece Dodone e 'l marchese.</l>
</lg>
<lg type="ottava">
	<l>Non fu prima smontato di Baiardo</l>
<l>ch'a Dodon giunse l'animal addosso:</l>
<l>dèttegli un morso sì fiero e gagliardo</l>
<l>che l'arme gli schiacciò, la carne e l'osso.</l>
<l>Dodon gridava: - Omè lasso, ch'io ardo!</l>
<l>Aiutami, Ulivier, ché più non posso! -</l>
<l>e cadde tramortito e stramazzato</l>
<l>sùbito in terra pel morso e pel fiato.</l>
</lg>
<lg type="ottava">
	<l>Ulivier tardi aiutarlo si mosse</l>
<l>ed a Dodon non poté dar soccorso:</l>
<l>adunque il primo ch'assaggia si cosse,</l>
<l>ed anco ci è per un compagno un morso:</l>
<l>perché il serpente un tratto il capo scosse</l>
<l>e poi pigliava Ulivier come un torso,</l>
<l>e per ventura alla gamba s'appicca</l>
<l>e i denti tutti nell'arme gli ficca.</l>
</lg>
<lg type="ottava">
	<l>E' si sentì l'arnese sgretolare,</l>
<l>che non isgretolò mai osso cane;</l>
<l>e poi pel braccio lo volle ciuffare.</l>
<l>Ma Ulivieri adopera le mane,</l>
<l>ch'avea quel guanto Rinaldo fe' fare,</l>
<l>e non è tempo a questo a dar del pane</l>
<l>o dir che san Donnin gli alleghi i denti,</l>
<l>ché converrà pur che facci altrimenti:</l>
</lg>
<lg type="ottava">
	<l>missegli il guanto e la man nella strozza,</l>
<l>però che molto lo sgrida Rinaldo,</l>
<l>tanto che tutto il serpente lo 'ngozza,</l>
<l>e strinse; ed Ulivier lo tenne saldo</l>
<l>e colla spada la testa gli mozza;</l>
<l>ma nel morir, pel fetor e pel caldo,</l>
<l>Ulivier cadde tramortito in terra.</l>
<l>Ma il capo del serpente non si sferra:</l>
</lg>
<lg type="ottava">
	<l>ché nel finir la bocca in modo strinse</l>
<l>ch'Ulivier trar non ne poté la mano.</l>
<l>Rinaldo tutto nel viso si tinse</l>
<l>e sferrar lo credette a mano a mano;</l>
<l>ma non potea, tanto il dolor lo vinse</l>
<l>del tristo caso d'Ulivieri e strano;</l>
<l>pur tante volte la spada v'accocca</l>
<l>che gliel cavò con fatica di bocca.</l>
</lg>
<lg type="ottava">
	<l>Ma quel lion ch'egli avevan menato</l>
<l>si stette sempre di mezzo a vedere,</l>
<l>perché se fussi d'alcun domandato</l>
<l>di questo fatto, il voleva sapere.</l>
<l>Era Dodon già di terra levato,</l>
<l>ma Ulivier pur si stava a giacere.</l>
<l>I saracin corrien fuor della porta</l>
<l>faccendo festa che la fera è morta.</l>
</lg>
<lg type="ottava">
	<l>Venne Corbante con molta brigata</l>
<l>a veder come questo fatto era ito:</l>
<l>vede la bestia in terra rovesciata,</l>
<l>vede Dodon sanguinoso ferito,</l>
<l>vede Ulivier colla mano affocata,</l>
<l>che morto gli parea, non tramortito;</l>
<l>vede la terra per la fera arsiccia,</l>
<l>della qual cosa assai si raccapriccia;</l>
</lg>
<lg type="ottava">
	<l>vede la testa del fero dragone,</l>
<l>che gli parve a veder mirabil cosa;</l>
<l>vede Rinaldo turbato e Dodone</l>
<l>perch'Ulivieri in terra si riposa:</l>
<l>ebbe di questo gran compassione;</l>
<l>vedevagli la gamba sanguinosa,</l>
<l>e non sapea con che parole o gesti</l>
<l>si condolessi o ringraziassi questi.</l>
</lg>
<lg type="ottava">
	<l>Abbracciò infin Rinaldo lacrimando</l>
<l>e poi Dodon, dicendo: - Baron degni,</l>
<l>come potrò mai ristorarvi, o quando?</l>
<l>Da Macon credo che tal grazia vegni,</l>
<l>che in queste parte vi venne mandando.</l>
<l>Ecco, la vita e tutti i nostri regni</l>
<l>e la corona collo scettro nostro,</l>
<l>disposto sono ogni cosa sia vostro.</l>
</lg>
<lg type="ottava">
	<l>Ma sempre piangerò se questo è morto,</l>
<l>che par sì degno e gentil cavalieri. -</l>
<l>Disse Rinaldo: - Re, datti conforto,</l>
<l>ché pianger di costui non fa mestieri.</l>
<l>Il tuo parlare assai ci mostra scorto</l>
<l>che tu sia grato, e giusti i tuoi pensieri.</l>
<l>La tua corona e 'l regno l'accettiamo,</l>
<l>e come nostro a te lo ridoniamo. -</l>
</lg>
<lg type="ottava">
	<l>Non aveva Rinaldo appena detto,</l>
<l>ch'Ulivier cominciossi a risentire;</l>
<l>e risentito, e 'l re veggendo appetto</l>
<l>e tanta gente, cominciò a stupire</l>
<l>come chi nuove cose per oggetto</l>
<l>vede in un punto, e non sa che si dire;</l>
<l>ma a poco a poco rivocò la vita</l>
<l>ed ogni ammirazion fu disparita.</l>
</lg>
<lg type="ottava">
	<l>Il popolo era orrore e maraviglia</l>
<l>veggendo quel c'han fatto i paladini.</l>
<l>Era venuta, per veder, la figlia</l>
<l>del re Corbante con que' saracini,</l>
<l>che 'l sol, quando è più lucente, simiglia,</l>
<l>e tutti gli atti suoi paion divini;</l>
<l>ed Ulivier questa donzella guarda,</l>
<l>che non s'accorge ancor che 'l suo cor arda.</l>
</lg>
<lg type="ottava">
	<l>Il re Corbante al popol comandava</l>
<l>ch'a la città portato sia il serpente;</l>
<l>e poi Rinaldo per la man pigliava</l>
<l>e torna alla città colla sua gente;</l>
<l>e come e' giunse alla terra, ordinava</l>
<l>di lasciar parte d'un tanto accidente</l>
<l>al secol nuovo; e quella fera morta</l>
<l>col capo fe' appiccar sopra la porta,</l>
</lg>
<lg type="ottava">
	<l>e lettere scolpite in marmo, d'oro:</l>
<l>"Nel tal tempo" dicea "qui capitorno</l>
<l>tre paladini" (e scrisse i nomi loro,</l>
<l>perché in secreto gliel manifestorno)</l>
<l>"che liberaro il popol da martoro</l>
<l>per questa fera, a cui morte donorno",</l>
<l>ch'era apparita là mirabilmente,</l>
<l>e divorava tutta la sua gente;</l>
</lg>
<lg type="ottava">
	<l>e come il giorno alla fanciulla bella</l>
<l>toccava di dover morir per sorte,</l>
<l>che i tre baron vi capitorno in sella,</l>
<l>che liberata l'avean dalla morte.</l>
<l>Per lunghi tempi si potea vedella</l>
<l>la storia e l'animal sopra le porte,</l>
<l>che così morto faceva paura</l>
<l>a chi voleva entrar dentro alle mura.</l>
</lg>
<lg type="ottava">
	<l>E nel palagio Rinaldo menòe</l>
<l>e grande onor gli fece e lietamente;</l>
<l>e medici trovava e comandòe</l>
<l>che medicassin diligentemente</l>
<l>Ulivieri e Dodon, ché bisognòe,</l>
<l>ch'ognun più giorni del suo mal si sente.</l>
<l>E Forisena intanto come astuta</l>
<l>dell'amor d'Ulivier s'era avveduta.</l>
</lg>
<lg type="ottava">
	<l>E perché Amor mal volentier perdona</l>
<l>che e' non sia alfin sempre amato chi ama,</l>
<l>e non sare' sua legge giusta o buona</l>
<l>di non trovar merzé chi pur la chiama,</l>
<l>né giusto sire il buon servo abandona,</l>
<l>poi che s'accorse questa gentil dama</l>
<l>come per lei si moriva il marchese,</l>
<l>sùbito tutta del suo amor s'accese;</l>
</lg>
<lg type="ottava">
	<l>e cominciò cogli occhi a rimandare</l>
<l>indrieto a Ulivier gli ardenti dardi</l>
<l>ch'Amor sovente gli facea gittare,</l>
<l>acciò che solo un foco due cori ardi.</l>
<l>Venne a vederlo un giorno medicare</l>
<l>e salutòl con amorosi sguardi,</l>
<l>ché le parole fur ghiacciate e molle,</l>
<l>ma gli occhi pronti assai, come Amor volle.</l>
</lg>
<lg type="ottava">
	<l>Quando Ulivier sentì che Forisena</l>
<l>lo salutò così timidamente,</l>
<l>fu la sua prima incomportabil pena</l>
<l>fuggita, ch'altra doglia al suo cor sente,</l>
<l>l'alma di dubbio e di speranza piena;</l>
<l>ma confirmato assai pur nella mente</l>
<l>d'essere amato dalla damigella:</l>
<l>perché chi ama assai, poco favella.</l>
</lg>
<lg type="ottava">
	<l>Videgli ancor, poi che più a lui s'accosta,</l>
<l>il viso tutto diventar vermiglio</l>
<l>e brieve e rotta e fredda la proposta</l>
<l>nel condolersi del crudele artiglio</l>
<l>dell'animal, che per lei car gli costa,</l>
<l>e vergognosa rabbassare il ciglio:</l>
<l>questo gli dètte massima speranza,</l>
<l>ché così degli amanti è sempre usanza.</l>
</lg>
<lg type="ottava">
	<l>Ella avea detto: - Il mio crudo destino,</l>
<l>i fati e 'l Cielo e la spietata sorte,</l>
<l>o qual si fussi altro voler divino,</l>
<l>m'avean condotta a sì misera morte.</l>
<l>Tu venisti in Levante, paladino,</l>
<l>mandato certo dalla eterna corte</l>
<l>a liberarmi, e per te sono in vita:</l>
<l>dunque io mi dolgo della tua ferita. -</l>
</lg>
<lg type="ottava">
	<l>Queste parole avean passato il core</l>
<l>a Ulivieri e pien sì di dolcezza</l>
<l>che mille volte ne ringrazia Amore,</l>
<l>perché e' cognobbe la gran gentilezza.</l>
<l>Are' voluto innanzi al suo signore</l>
<l>morir, ché poco la vita più prezza,</l>
<l>e poco men che non disse niente;</l>
<l>pur gli rispose vergognosamente:</l>
</lg>
<lg type="ottava">
	<l>- Io non fe' cosa mai sotto la luna</l>
<l>che d'aver fatto io ne sia più contento:</l>
<l>s'io t'ho campata da sì rea fortuna,</l>
<l>tanta dolcezza nel mio cor ne sento</l>
<l>che mai più simil ne senti' alcuna.</l>
<l>So che t'incresce d'ogni mio tormento:</l>
<l>altro duol ci è, che chiama altro conforto.</l>
<l>Così m'avessi quella fera morto! -</l>
</lg>
<lg type="ottava">
	<l>Intese bene allor quelle parole</l>
<l>la gentil dama, e drento al cor le scrisse:</l>
<l>sì presto insegna Amor nelle sue scole!</l>
<l>e fra se stessa sospirando disse:</l>
<l>"E di questo anco altro tuo duol mi duole.</l>
<l>Forse non era il me' che tu morisse.</l>
<l>Non sarò ingrata a sì fedele amante,</l>
<l>ch'io non son di diaspro o d'adamante".</l>
</lg>
<lg type="ottava">
	<l>Partissi Forisena sospirando,</l>
<l>ed Ulivier rimase tutto afflitto</l>
<l>della ferita sua più non curando,</l>
<l>ché da più crudo artiglio era trafitto.</l>
<l>Guardò Rinaldo, e quasi lacrimando</l>
<l>non poté a lui tener l'occhio diritto,</l>
<l>e disse: - Vero è pur che l'uom non possa</l>
<l>celar per certo l'amore e la tossa.</l>
</lg>
<lg type="ottava">
	<l>Come tu vedi, caro fratel mio,</l>
<l>amor pur preso alfin m'ha co' suo' artigli:</l>
<l>non posso più celar questo desio;</l>
<l>non so che farmi o che partito pigli.</l>
<l>Così sia maladetto il giorno ch'io</l>
<l>vidi costei. Che fo? Che mi consigli? -</l>
<l>Disse Rinaldo: - Se mi crederrai,</l>
<l>di questo loco ti dipartirai.</l>
</lg>
<lg type="ottava">
	<l>Lascia la dama, marchese Ulivieri:</l>
<l>non fu di vagheggiar nostra intenzione,</l>
<l>ma di trovare il signor del quartieri. -</l>
<l>E 'l simigliante diceva Dodone:</l>
<l>- Tanto si cerchi per tutti i sentieri</l>
<l>che noi troviamo il figliuol di Millone. -</l>
<l>Ulivier consentia contra sua voglia,</l>
<l>ché lasciar Forisena avea gran doglia.</l>
</lg>
<lg type="ottava">
	<l>E poi che fu dopo alcun dì guarito,</l>
<l>così Dodone, insieme s'accordaro</l>
<l>lasciar Corbante per miglior partito</l>
<l>e che si facci de' lor nomi chiaro,</l>
<l>sì che e' possi saper chi l'ha servito;</l>
<l>ed oltre a questo ancor deliberaro</l>
<l>tentar se il re volessi battezarsi</l>
<l>col popol suo, e tutti cristian farsi.</l>
</lg>
<lg type="ottava">
	<l>Avea Corbante fatti torniamenti</l>
<l>e giostre e balli e feste alla moresca</l>
<l>per onorar costor colle sue genti;</l>
<l>ed ogni dì nuove cose rinfresca,</l>
<l>perché partir da lui possin contenti.</l>
<l>Ma Ulivier pur par che 'l suo amor cresca.</l>
<l>Finalmente Rinaldo un dì chiamava</l>
<l>il re Corbante, e in tal modo parlava:</l>
</lg>
<lg type="ottava">
	<l>- Serenissimo re, - fu il suo latino</l>
<l>- perché da te ci tegnamo onorati, -</l>
<l>questo gli disse in parlar saracino</l>
<l>- sempre di te ci sarem ricordati.</l>
<l>E poi ch'egli è così voler divino</l>
<l>che i nomi nostri ti sien palesati,</l>
<l>io son Rinaldo, e fui figliuol d'Amone,</l>
<l>bench'io m'appelli il guerrier del lione;</l>
</lg>
<lg type="ottava">
	<l>e questo è Ulivier che ha tanta fama</l>
<l>e cognato è del nostro conte Orlando;</l>
<l>costui Dodon, figliuol d'Uggier, si chiama,</l>
<l>che venne Macometto già adorando.</l>
<l>Or, per seguir più oltre nostra trama,</l>
<l>così pel mondo ci andiam tapinando</l>
<l>perché di corte Orlando s'è partito,</l>
<l>né ritrovar possiam dove e' sia gito.</l>
</lg>
<lg type="ottava">
	<l>Detto ci fu che qua verso Levante</l>
<l>era venuto, da un nostro abate,</l>
<l>e ch'egli aveva con seco un gigante:</l>
<l>cercando andian drieto alle sue pedate.</l>
<l>Or ti dirò più oltre, o re Corbante:</l>
<l>perché pur Macometto qua adorate,</l>
<l>siete perduti, e il vero Iddio è il nostro,</l>
<l>che del vostro peccar gran segno ha mostro.</l>
</lg>
<lg type="ottava">
	<l>Non apparì questo animal crudele</l>
<l>sanza permission del nostro Iddio</l>
<l>a divorare il popolo infedele;</l>
<l>ma perch'Egli è pietoso e giusto e pio,</l>
<l>t'ha liberato da sì amaro fele</l>
<l>perché tu lasci Macon falso e rio:</l>
<l>fa' che conosca questo beneficio</l>
<l>sanza aspettar da lui maggior giudicio.</l>
</lg>
<lg type="ottava">
	<l>Lascia Apollino e gli altri vani iddei</l>
<l>e torna al nostro padre benedetto,</l>
<l>e Belfagorre e mille farisei;</l>
<l>batteza il popol tuo, che è maladetto.</l>
<l>Di ciò molte ragion t'assegnerei,</l>
<l>ma tu se' savio e intendi con effetto:</l>
<l>so che conosci ben che quel dragone</l>
<l>non apparì qua a te sanza cagione:</l>
</lg>
<lg type="ottava">
	<l>Ogni cosa ti avvien pe' tuoi peccati:</l>
<l>tu sei il pastor che gli altri dèi guardare,</l>
<l>e molto più di te sono scusati.</l>
<l>Non t'ha voluto Cristo abbandonare:</l>
<l>vedi ch'a tempo qua fumo mandati,</l>
<l>ché la tua figlia ha voluta salvare:</l>
<l>dunque ritorna alla sua santa fede</l>
<l>di quello Iddio ch'ebbe di te merzede. -</l>
</lg>
<lg type="ottava">
	<l>Parve che Iddio ispirassi il pagano,</l>
<l>e rispose piangendo e così disse:</l>
<l>- Dunque tu se' il signor di Montalbano,</l>
<l>al qual simil già mai nel mondo visse!</l>
<l>E questo è Ulivier, ch'udito abbiàno</l>
<l>nomar già tanto! Il vostro Iddio permisse</l>
<l>che voi venissi certo, e non Macone. -</l>
<l>Ed abbracciògli, e così ancor Dodone.</l>
</lg>
<lg type="ottava">
	<l>E pianse i suo' peccati amaramente</l>
<l>e disse: - Io veggo in quanto lungo errore</l>
<l>stato son con tutta la mia gente;</l>
<l>e così il nostro etterno Salvatore</l>
<l>per molte vie allumina la mente</l>
<l>e desta in qualche modo il peccatore,</l>
<l>e spesso d'un gran mal nasce un gran bene:</l>
<l>ch'ogni giudicio pel peccato viene. -</l>
</lg>
<lg type="ottava">
	<l>Corbante fece venir Forisena</l>
<l>e disse ancora a lei chi son costoro</l>
<l>che l'avean liberata d'ogni pena;</l>
<l>e poi mandò per tutto il concestoro,</l>
<l>tanto che presto la sala fu piena,</l>
<l>parata tutta di be' drappi ad oro;</l>
<l>poi salì in sedia, e fe' tale orazione</l>
<l>che tutto il popol volse a sua intenzione.</l>
</lg>
<lg type="ottava">
	<l>E fece battezar piccoli e grandi;</l>
<l>per tutto il regno suo fu ordinato</l>
<l>ch'ognun seguissi i suoi precetti e bandi.</l>
<l>E poi ch'ognun così fu battezato,</l>
<l>la fama par che per tutto si spandi</l>
<l>de' tre baron che vi son capitato;</l>
<l>ma i nomi lor quanto Rinaldo volle</l>
<l>celò Corbante a tutto il popol folle.</l>
</lg>
<lg type="ottava">
	<l>E riposarsi alquanto a lor diporto,</l>
<l>e tutta la città facea gran festa,</l>
<l>tanto del vero Iddio preson conforto,</l>
<l>della sua grazia e della sua potesta;</l>
<l>come nell'altro dir vi sarà porto,</l>
<l>dove la storia sarà manifesta.</l>
<l>E priego il Re della gloria infinita</l>
<l>che vi dia pace e gaudio e requie e vita.</l>
</lg>

</div1>
<div1 type="canto">
<head>CANTARE QUINTO</head>

<lg type="ottava">
	<l>Pura colomba piena d'umiltade,</l>
<l>in cui discese il nostro immenso Iddio</l>
<l>a prender carne con umanitade,</l>
<l>giusto, santo, verace, etterno e pio,</l>
<l>donami grazia, per la tua bontade</l>
<l>ch'io possi seguitare il cantar mio,</l>
<l>pel tuo Iosef e Giovacchino ed Anna</l>
<l>e per Colui che nacque alla capanna.</l>
</lg>
<lg type="ottava">
	<l>Rinaldo e 'l suo Dodone e 'l gran marchese</l>
<l>gran festa fanno co' nuovi cristiani;</l>
<l>e battezato è già tutto il paese</l>
<l>del re Corbante e' suoi primi pagani.</l>
<l>Ed Ulivier per la dama cortese</l>
<l>ogni dì fa mille pensieri strani,</l>
<l>ed ora in torniamenti ed ora in giostra,</l>
<l>per piacere a costei, gran forza mostra.</l>
</lg>
<lg type="ottava">
	<l>E benché assai lo pregassi Rinaldo,</l>
<l>non si sapeva accomiatare ancora,</l>
<l>ché la donzella lo teneva saldo</l>
<l>come àncora la nave tien per prora.</l>
<l>Quanto è più offeso il foco, è poi più caldo:</l>
<l>così più sempre Ulivier s'innamora</l>
<l>quanto Rinaldo il partir più sollecita;</l>
<l>ed ogni scusa gli pareva lecita.</l>
</lg>
<lg type="ottava">
	<l>Quando fingea non esser ben guarito,</l>
<l>quando fingea qualche altra malattia</l>
<l>(e dicea il ver, ch'egli è nel cor ferito),</l>
<l>quando pregava, quando promettia:</l>
<l>- Doman ci partirem, preso ho partito. -</l>
<l>Lasciàn costor, nel nome di Maria,</l>
<l>ed Ulivier così morire amando,</l>
<l>e ritorniamo ove io lasciai Orlando.</l>
</lg>
<lg type="ottava">
	<l>Merediana, la dama gentile,</l>
<l>manda a saper se volea la battaglia</l>
<l>a corpo a corpo, con almo virile.</l>
<l>Orlando dice: - Io non vesto di maglia</l>
<l>per contastare una femina vile</l>
<l>ch'i' prezzo men ch'un bisante o medaglia. -</l>
<l>Sì che per questo e pel suo Lionetto</l>
<l>troppo si duol costei di Macometto,</l>
</lg>
<lg type="ottava">
	<l>dicendo: "Almen facessimi morire,</l>
<l>poiché sprezzata son da quel villano;</l>
<l>ché mai più ebbe cavaliere ardire</l>
<l>combatter meco colla lancia in mano".</l>
<l>Ma in questo tempo si facea sentire</l>
<l>la fama del signor di Montalbano,</l>
<l>come Corbante avea seco un barone</l>
<l>che si chiamava il guerrier del lione,</l>
</lg>
<lg type="ottava">
	<l>e ch'egli era uom ch'avea molto potere,</l>
<l>e come morto ha il serpente feroce.</l>
<l>Merediana a un suo messaggiere</l>
<l>impose e disse ch'andassi veloce</l>
<l>al re Corbante, e faccigli assapere</l>
<l>come per tutto è vulgata la boce</l>
<l>di questo cavalier che è tanto forte,</l>
<l>il qual con seco teneva in sua corte;</l>
</lg>
<lg type="ottava">
	<l>e come Manfredonio alla sua terra</l>
<l>ha posto il campo con crudele assedio</l>
<l>e tuttavia con sua gente la serra,</l>
<l>e non ha ignun, per tenerla più a tedio,</l>
<l>ch'a corpo a corpo con lei vogli guerra;</l>
<l>che gli dovessi mandar per rimedio</l>
<l>questo guerrier ch'avea tanta possanza,</l>
<l>pel parentado antico ed amistanza;</l>
</lg>
<lg type="ottava">
	<l>però che già per tutto l'Oriente</l>
<l>la fama di costui molto sonava.</l>
<l>Il messaggier n'andò subitamente:</l>
<l>al re Corbante si rappresentava</l>
<l>e spose la 'mbasciata saviamente.</l>
<l>Per che Corbante a Rinaldo parlava</l>
<l>come il re Carador quel messo manda</l>
<l>e la sua figlia a lui si raccomanda.</l>
</lg>
<lg type="ottava">
	<l>- Se tu credessi da questo martoro</l>
<l>liberar la donzella, io ti conforto -</l>
<l>dicea Corbante - andare a Caradoro;</l>
<l>però ch'io so che Manfredonio ha il torto,</l>
<l>ed ha menato tutto il concestoro.</l>
<l>Forse, se fia da te punito e morto,</l>
<l>re Caradoro si battezeràe</l>
<l>come ho fatto io, e Cristo adoreràe. -</l>
</lg>
<lg type="ottava">
	<l>Rinaldo dall'abate prima intese</l>
<l>che in quel paese avea mandato Orlando;</l>
<l>rispose: - A Manfredon - molto cortese</l>
<l>- la testa leverò con questo brando,</l>
<l>o re Corbante: ch'a sì giuste imprese</l>
<l>sarò sempre disposto a tuo comando. -</l>
<l>Dicea Corbante: - Caradoro è antico</l>
<l>parente nostro e discreto all'amico. -</l>
</lg>
<lg type="ottava">
	<l>Disse Rinaldo: - Or rispondi al valletto</l>
<l>che per amor di te ne son contento;</l>
<l>ed ho speranza, e così gli prometto,</l>
<l>di salvar la sua gente fuori e drento;</l>
<l>e Manfredonio il campo a suo dispetto</l>
<l>leverà presto e le bandiere al vento. -</l>
<l>Corbante il ringraziò benignamente</l>
<l>delle parole che sì grate sente;</l>
</lg>
<lg type="ottava">
	<l>e poi si volse al messo saracino:</l>
<l>- Dirai che volentier la impresa piglia,</l>
<l>a Caradoro, questo paladino;</l>
<l>e del suo ardir si farà maraviglia</l>
<l>sia chi si vuol del popol d'Apollino,</l>
<l>ch'a nessun questo volgerà la briglia;</l>
<l>se fussi Orlando, quel ch'ha tanta fama,</l>
<l>nol temerebbe: così di' alla dama.</l>
</lg>
<lg type="ottava">
	<l>Vedi il lion che tuttavia l'aspetta:</l>
<l>non è baron di cui nel mondo dotti.</l>
<l>Vedi que' due che son là di sua setta:</l>
<l>questi fanno assai fatti e pochi motti. -</l>
<l>Il messaggier si dipartiva in fretta:</l>
<l>Corbante disse che e' voli e non trotti;</l>
<l>tanto che presto tornò a Caradòro</l>
<l>e referì come e' vengon costoro;</l>
</lg>
<lg type="ottava">
	<l>e che parea quel guerrier del lione</l>
<l>un uom molto famoso in vista e forte;</l>
<l>e d'Ulivier diceva e di Dodone:</l>
<l>- Non è baron, Caradoro, in tua corte</l>
<l>da metterlo con questi al paragone.</l>
<l>Corbante dice che tu ti conforte,</l>
<l>perché colui che si chiama il guerriere</l>
<l>non temerebbe Orlando in sul destriere. -</l>
</lg>
<lg type="ottava">
	<l>Rinaldo da Corbante accommiatossi,</l>
<l>e molte offerte fece al re pagano</l>
<l>che sempre sare' suo, dovunque e' fossi;</l>
<l>né anco il re Corbante fu villano</l>
<l>alla risposta; e così si son mossi</l>
<l>e benedetti e baciati la mano;</l>
<l>ed Ulivieri avea potuto appena</l>
<l>- Addio! - piangendo dire a Forisena.</l>
</lg>
<lg type="ottava">
	<l>La qual, veggendo partire Ulivieri,</l>
<l>avea più volte con seco disposto</l>
<l>di seguitarlo e fatti stran pensieri;</l>
<l>né poté più il suo amor tener nascosto;</l>
<l>e la condusse quel bendato arcieri,</l>
<l>per veder quanto Ulivier può discosto,</l>
<l>a un balcone, e l'arco poi disserra,</l>
<l>tanto che questa si gittava a terra.</l>
</lg>
<lg type="ottava">
	<l>E 'l padre suo, che la novella sente,</l>
<l>corse a vederla e giunse ch'era morta:</l>
<l>alla sua vita non fu sì dolente;</l>
<l>e intese ben quel che 'l suo caso importa</l>
<l>e come Amore è quel che lo consente;</l>
<l>e se non fussi alcun che lo conforta,</l>
<l>e chi la mano e chi il braccio gli piglia,</l>
<l>uccider si volea sopra la figlia;</l>
</lg>
<lg type="ottava">
	<l>e dicea: - Lasso, quanto fui contento</l>
<l>quel dì che morta l'aspra fera vidi;</l>
<l>ed or tanto dolor nel mio cor sento!</l>
<l>E così vuogli, Amor, così mi guidi!</l>
<l>Ogni dolcezza volta m'hai in tormento.</l>
<l>O mondo, tu non vuoi che in te mi fidi.</l>
<l>Lasciato m'hai, o misera Fortuna,</l>
<l>afflitto vecchio e sanza speme alcuna. -</l>
</lg>
<lg type="ottava">
	<l>Fece il sepulcro a modo de' cristiani</l>
<l>e missevi la bella Forisena,</l>
<l>e lettere intagliò colle sue mani</l>
<l>come fu liberata d'ogni pena</l>
<l>da tre baron di paesi lontani;</l>
<l>e come a morte il suo distin la mena</l>
<l>pur finalmente, come piacque ' Amore,</l>
<l>nel dipartirsi il suo caro amadore.</l>
</lg>
<lg type="ottava">
	<l>Non si può tòr quel che 'l Ciel pur distina,</l>
<l>e 'l mondo col suo dolce ha sempre amaro:</l>
<l>questa fanciulla così peregrina</l>
<l>il troppo amare alfin gli costa caro;</l>
<l>ed Ulivier pe' boschetti camina</l>
<l>e non sa quel che gli sare' discaro,</l>
<l>e chiama Forisena notte e giorno.</l>
<l>E in questo modo più dì cavalcorno.</l>
</lg>
<lg type="ottava">
	<l>Un giorno in un crocicchio d'un burrone</l>
<l>hanno trovato un vecchio molto strano,</l>
<l>tutto smarrito, pien d'afflizione:</l>
<l>non parea bestia e non pareva umano.</l>
<l>Rinaldo gli venìa compassione:</l>
<l>"Chi fia costui?" fra sé diceva piano;</l>
<l>vedea la barba arruffata e canuta:</l>
<l>raccapricciossi, e dappresso il saluta.</l>
</lg>
<lg type="ottava">
	<l>E' gli rispose faccendo gran pianto,</l>
<l>per modo ch'a Rinaldo ne 'ncrescea:</l>
<l>- Per la bontà dello Spirito santo,</l>
<l>abbi pietà della mia vita rea:</l>
<l>uscir di questo bosco non mi vanto</l>
<l>se non m'aiuti - e del tristo facea.</l>
<l>- Lasciami un poco in sul cavallo andare,</l>
<l>per quello Iddio che ti può ristorare. -</l>
</lg>
<lg type="ottava">
	<l>Rinaldo disse: - Molto volentieri,</l>
<l>ché tu mi par', vecchierel, mezzo morto. -</l>
<l>E sùbito si getta del destrieri,</l>
<l>perché e' vi monti e pigliassi conforto.</l>
<l>Intanto vien Dodone ed Ulivieri.</l>
<l>Rinaldo dice questo fatto scorto.</l>
<l>Disse Dodon: - Tu se' molto cortese -,</l>
<l>e del caval per aiutarlo scese.</l>
</lg>
<lg type="ottava">
	<l>Rinaldo tien Baiardo per la briglia</l>
<l>e Dodon piglia questo vecchio antico.</l>
<l>Baiardo allor mostrò gran maraviglia</l>
<l>e 'l vecchio schifa come suo nimico.</l>
<l>Rinaldo strette le redine piglia,</l>
<l>e Dodon pure aiuta come amico.</l>
<l>Baiardo allor più le redine scuote</l>
<l>ed or col capo or co' calci percuote.</l>
</lg>
<lg type="ottava">
	<l>Ma poi che pur si lasciò cavalcare,</l>
<l>quel vecchierel come e' fussi una foglia</l>
<l>teneal a briglia e faceval tremare:</l>
<l>poi correr lo facea contra sua voglia.</l>
<l>Disse Rinaldo a Dodon: - Che ti pare?</l>
<l>Io dubito che mal non ce ne coglia:</l>
<l>il vecchio corre, e non mi pare or lasso,</l>
<l>che non parea da dovere ir di passo.</l>
</lg>
<lg type="ottava">
	<l>Dismonta, o Ulivier, di Vegliantino. -</l>
<l>Ulivieri scendeva da cavallo.</l>
<l>Rinaldo dietro pigliava il camino</l>
<l>a questo vecchio, e comincia a sgridallo:</l>
<l>- Aspetta, tu ti fuggi, can meschino,</l>
<l>sì che tu credi in tal modo ruballo. -</l>
<l>Ma nulla par che con quel vecchio avanzi,</l>
<l>che sempre più gli spariva dinanzi.</l>
</lg>
<lg type="ottava">
	<l>E Vegliantin sudava per l'affanno</l>
<l>e va pel bosco che pare uno strale.</l>
<l>Disse Rinaldo: "Vedrai bello inganno,</l>
<l>ché questo vecchio par che metta l'ale;</l>
<l>io fui pur matto, ed aròmene il danno";</l>
<l>e chiama e grida, ma poco gli vale:</l>
<l>colui correva come un leopardo,</l>
<l>anzi più forte, s'egli avea Baiardo.</l>
</lg>
<lg type="ottava">
	<l>Ma po' ch'egli ebbe a suo modo beffato</l>
<l>Rinaldo, alfin se gli para davante,</l>
<l>e in su 'n un passo del bosco ha aspettato.</l>
<l>Vegliantin tanto mostrava le piante</l>
<l>che lo giugneva, e Rinaldo è infocato.</l>
<l>Disse Malgigi: - Che farai, brigante? -</l>
<l>Quando Rinaldo sentiva dir questo,</l>
<l>lo riconobbe alla favella presto;</l>
</lg>
<lg type="ottava">
	<l>e disse: - Tu fai pur l'usanza antica:</l>
<l>tu m'hai fatto pensar di strane cose</l>
<l>e dato a Vegliantin molta fatica. -</l>
<l>Allor Malgigi in tal modo rispose:</l>
<l>- Tu non sai ancora, innanzi ch'io tel dica,</l>
<l>di questo testo, Rinaldo, le chiose. -</l>
<l>Dodone in questo e 'l marchese giugnevano</l>
<l>e Malagigi lor ricognoscevano.</l>
</lg>
<lg type="ottava">
	<l>Gran festa fecion tutti a Malagigi</l>
<l>d'averlo in luogo trovato sì strano.</l>
<l>Disse Malgigi: - Io parti' da Parigi,</l>
<l>e feci l'arte un giorno a Montalbano;</l>
<l>volli saper tutti i vostri vestigi:</l>
<l>vidi savate in paese lontano</l>
<l>e che portato avate assai periglio,</l>
<l>e bisognava ed aiuto e consiglio.</l>
</lg>
<lg type="ottava">
	<l>Per questa selva ove condotti siete</l>
<l>non troverresti da mangiar né bere,</l>
<l>e sanza me campati non sarete:</l>
<l>di questa barba vi conviene avere,</l>
<l>che vi torrà e la fame e la sete;</l>
<l>vuolsene in bocca alle volte tenere. -</l>
<l>E dètte loro un'erba e disse: - Questa</l>
<l>usate insino al fin della foresta. -</l>
</lg>
<lg type="ottava">
	<l>Mangiaron tutti quanti volentieri</l>
<l>dell'erba che Malgigi aveva detto,</l>
<l>e missonne poi in bocca anco a' destrieri,</l>
<l>ch'era ciascun dalla sete costretto.</l>
<l>Disse Malgigi: - Per questi sentieri</l>
<l>serbatene, vi dico, per rispetto;</l>
<l>e destrier sempre troverran dell'erba,</l>
<l>ma questa per la sete si riserba.</l>
</lg>
<lg type="ottava">
	<l>Non vi bisogna d'altro dubitare.</l>
<l>Con Manfredonio è il roman sanatore</l>
<l>Orlando, e presto il potrete trovare. -</l>
<l>E dette molte cose, un corridore</l>
<l>sùbito fece per arte formare,</l>
<l>tanto ch'ognun gli veniva terrore:</l>
<l>ché mentre ragionare altro voliéno,</l>
<l>apparì quivi bianco un palafreno.</l>
</lg>
<lg type="ottava">
	<l>Disse Malgigi: - Caro mio fratello,</l>
<l>tò'ti Baiardo tuo, ch'io son fornito. -</l>
<l>Rinaldo guarda quel caval sì bello</l>
<l>e dicea: - Questo fatto come è ito? -</l>
<l>Malgigi presto montò sopra quello</l>
<l>e fu da lor come strale sparito;</l>
<l>a tutti prima toccava la mano,</l>
<l>e ritornò in tre giorni a Montalbano.</l>
</lg>
<lg type="ottava">
	<l>Dumila miglia al nostro modo o piùe</l>
<l>era da Montalban, si truova scritto,</l>
<l>dal luogo dove accomiatato fue.</l>
<l>Rinaldo el suo fratel lasciava afflitto,</l>
<l>e molte volte ha chiamato Gesùe</l>
<l>che lo conduca per sentier diritto.</l>
<l>E già sei giorni cavalcato avia</l>
<l>drieto al lion, che mostra lor la via.</l>
</lg>
<lg type="ottava">
	<l>Il sesto dì questo baron gagliardo</l>
<l>in uno oscuro bosco è capitato.</l>
<l>Sente in un punto fermarsi Baiardo;</l>
<l>vede il lion che 'l pelo avea arricciato</l>
<l>e che faceva molto fero sguardo;</l>
<l>e Vegliantin parea tutto aombrato;</l>
<l>e 'l caval di Dodon volea fuggire</l>
<l>e raspa e soffia e comincia annitrire.</l>
</lg>
<lg type="ottava">
	<l>Disse Rinaldo: - O Iddio, che sarà questo?</l>
<l>Questi cavalli han veduta qualche ombra. -</l>
<l>Intanto un gran romor si sente presto,</l>
<l>che le lor mente di paura ingombra:</l>
<l>ecco apparire un uom molto foresto</l>
<l>correndo, e 'l bosco attraversava e sgombra;</l>
<l>e fece a tutti una vecchia paura,</l>
<l>ché mai si vide più sozza figura.</l>
</lg>
<lg type="ottava">
	<l>Egli avea il capo che parea d'un orso,</l>
<l>piloso e fiero, e' denti come zanne,</l>
<l>da spiccar netto d'ogni pietra un morso;</l>
<l>la lingua tutta scagliosa e le canne;</l>
<l>un occhio avea nel petto a mezzo il torso,</l>
<l>ch'era di fuoco e largo ben due spanne;</l>
<l>la barba tutta arricciata e' capegli,</l>
<l>gli orecchi parean d'asino a vedegli;</l>
</lg>
<lg type="ottava">
	<l>le braccia lunghe, setolute e strane,</l>
<l>e 'l petto e 'l corpo piloso era tutto;</l>
<l>avea gli unghion ne' piedi e nelle mane,</l>
<l>ché non portava i zoccol per l'asciutto,</l>
<l>ma ignudo e scalzo abbaia com'un cane:</l>
<l>mai non si vide un mostro così brutto;</l>
<l>e in man portava un gran baston di sorbo</l>
<l>tutto arsicciato, nero come un corbo.</l>
</lg>
<lg type="ottava">
	<l>Questo una buca sotterra avea fatto,</l>
<l>e sopra quella forato un gran masso:</l>
<l>quivi si stava e nascondeva, il matto;</l>
<l>verso la strada avea forato il sasso,</l>
<l>e per un bucolin traea di piatto</l>
<l>e molta gente saettava al passo:</l>
<l>facea degli uomin micidial governo,</l>
<l>e chiamato era il mostro da l'inferno.</l>
</lg>
<lg type="ottava">
	<l>Rinaldo, quando apparir lo vedia,</l>
<l>diceva a Ulivieri: - Hai tu veduto</l>
<l>costui, che certo la versiera fia? -</l>
<l>Disse Ulivieri: - Iddio ci sia in aiuto!</l>
<l>Credo più tosto sia la Befanìa</l>
<l>o Belzebù che ci sarà venuto. -</l>
<l>Guardava il petto e la terribil faccia</l>
<l>e 'l baston lungo più di dieci braccia.</l>
</lg>
<lg type="ottava">
	<l>Questo animal venìa gridando forte,</l>
<l>e come l'orso adirato co' cani,</l>
<l>ispezza i rami e' pruni e le ritorte</l>
<l>con quel baston, co' piedi e colle mani.</l>
<l>Disse Dodon: - Sare' questa la Morte</l>
<l>che ci assalissi in questi boschi strani?</l>
<l>Se tu ragguardi, Rinaldo, i vestigi,</l>
<l>de' compagnon mi par di Malagigi. -</l>
</lg>
<lg type="ottava">
	<l>Disse Rinaldo: - Non temer, Dodone:</l>
<l>se fussi ben la Morte o 'l Trentamila,</l>
<l>lascial venire a me questo ghiottone,</l>
<l>ch'a peggior tela ho stracciate le fila. -</l>
<l>Intanto quella bestia alza il bastone</l>
<l>e inverso di Rinaldo si difila.</l>
<l>Rinaldo punse Baiardo in su' fianchi</l>
<l>acciò che 'l suo disegno a colui manchi.</l>
</lg>
<lg type="ottava">
	<l>Dallato si scagliò come un cervietto:</l>
<l>giunse la mazza e dètte il colpo in fallo.</l>
<l>Rinaldo intanto si misse in assetto:</l>
<l>corsegli addosso presto col cavallo,</l>
<l>dèttegli un urto e colselo nel petto,</l>
<l>per modo che sozzopra fe' cascallo;</l>
<l>e nel cader questo animale strano</l>
<l>forte abbaiava come un cane alano.</l>
</lg>
<lg type="ottava">
	<l>Dodon, che vide quel diavol cadere,</l>
<l>diceva a Ulivier: - Corriàgli addosso</l>
<l>acciò che non si lievi da giacere. -</l>
<l>Disse Rinaldo: - Ignun non si sia mosso:</l>
<l>tìrati addrieto e statevi a vedere</l>
<l>ch'io non sono uso mai d'esser riscosso. -</l>
<l>In questo l'uom salvatico si rizza</l>
<l>col sorbo, pien di furore e di stizza;</l>
</lg>
<lg type="ottava">
	<l>e scaricava un colpo in sulla testa</l>
<l>per modo tal che, se giugnea Rinaldo,</l>
<l>e' gli bastava solamente questa,</l>
<l>e non sentia mai più freddo né caldo.</l>
<l>Rinaldo non aspetta la richiesta,</l>
<l>ché come argento vivo stava saldo:</l>
<l>or qua or là facea saltar Baiardo,</l>
<l>avendo sempre al protino riguardo.</l>
</lg>
<lg type="ottava">
	<l>Pareva un lioncin quand'egli scherza,</l>
<l>che salta in qua e in là destro e leggieri;</l>
<l>alcuna volta menava la ferza,</l>
<l>poi risaltava che pare un levrieri.</l>
<l>Era già l'ora passata di terza,</l>
<l>e pur Dodon dicea con Ulivieri:</l>
<l>- Io temo sol Rinaldo non si stracchi,</l>
<l>tanto ch'un tratto quel baston l'ammacchi. -</l>
</lg>
<lg type="ottava">
	<l>Colui non par che si curi un pistacchio</l>
<l>perché Frusberta gli levi del pelo,</l>
<l>e pure attende a scaricare il bacchio;</l>
<l>e la spada del prenze torna al cielo.</l>
<l>Misericordia! di questo batacchio</l>
<l>aiuta, Iddio, chi crede nel Vangelo!</l>
<l>Quel baston pare un albero di nave,</l>
<l>arsiccio, duro e nocchieruto e grave.</l>
</lg>
<lg type="ottava">
	<l>Avean già combattuto insino a nona</l>
<l>Rinaldo e quel diavolo incantato:</l>
<l>Rinaldo gli ha frappata la persona</l>
<l>e molto sangue in terra avea gittato,</l>
<l>e tuttavia con Frusberta lo suona.</l>
<l>Un tratto quel baston è giù calato;</l>
<l>Rinaldo per disgrazia gli era sotto</l>
<l>e non poteva fuggir questo botto:</l>
</lg>
<lg type="ottava">
	<l>attraversò la spada per coprire</l>
<l>il capo, ché del colpo ebbe riprezzo;</l>
<l>giunse il bastone: or qui volle alcun dire</l>
<l>già che Rinaldo gliel tagliò sol mezzo,</l>
<l>ma poi si ruppe il resto nel colpire;</l>
<l>chi dice che di netto il mandò al rezzo;</l>
<l>donde e' s'è fatta gran disputazione</l>
<l>come quel fatto andassi del bastone;</l>
</lg>
<lg type="ottava">
	<l>ma questo a giudicar vuol buon gramatico</l>
<l>s'egli tagliò tutta o mezza la mazza.</l>
<l>Quel maladetto e ruvido e salvatico</l>
<l>ed aspro più che 'l sorbo che e' diguazza</l>
<l>arrandellò quel tronco come pratico:</l>
<l>dètte a Rinaldo una percossa pazza,</l>
<l>tanto che cadde, e dipoi si fuggìa.</l>
<l>Ma Ulivier lo segue tuttavia.</l>
</lg>
<lg type="ottava">
	<l>Trasse la spada, che par che riluca</l>
<l>più che non fece mai raggio di stella,</l>
<l>acciò che 'l cuoio con essa gli sdruca.</l>
<l>Questa fera bestial, crudele e fella</l>
<l>si fuggì come il tasso nella buca.</l>
<l>Ulivier si rimase in su la sella</l>
<l>e ritornossi dove era caduto</l>
<l>Rinaldo, che già s'era riavuto.</l>
</lg>
<lg type="ottava">
	<l>Disse Rinaldo: - Vedes' tu mai tordo</l>
<l>ch'avessi, come ebb'io, della ramata?</l>
<l>Costui pensò di guarirmi del sordo,</l>
<l>se fussi riuscito la pensata. -</l>
<l>Disse Dodon: - Quand'io me ne ricordo,</l>
<l>io triemo ancor di quella randellata.</l>
<l>Che hai tu fatto di lui, Ulivieri?</l>
<l>Tu gli corresti drieto col destrieri. -</l>
</lg>
<lg type="ottava">
	<l>Disse Ulivieri: - Egli è nato di granchi:</l>
<l>egli entrò in una buca sotto un masso</l>
<l>mentre ch'io gli ero colla spada a' fianchi,</l>
<l>o e' si tornò in inferno a Satanasso. -</l>
<l>Intanto colui par ch'un arco branchi</l>
<l>ed uno stral cavò d'un suo turcasso,</l>
<l>avvelenato, e fessi al bucolino</l>
<l>e trasse, e dètte in un piè a Vegliantino;</l>
</lg>
<lg type="ottava">
	<l>e se non fussi che giunse al calcagno</l>
<l>quanto poté più basso, all'unghia morta,</l>
<l>non bisognava medico né bagno.</l>
<l>Disse Rinaldo: - In pace te la porta:</l>
<l>co' pazzi sempre fu poco guadagno.</l>
<l>Il mio lion non ci fa buona scorta. -</l>
<l>Poi, non veggendo ond'egli avessi tratto,</l>
<l>ognun restava come stupefatto.</l>
</lg>
<lg type="ottava">
	<l>Disse Rinaldo: - A quel sasso mi mena,</l>
<l>Ulivier, dove tu il vedesti entrare.</l>
<l>Veggiam se questa bestia da catena</l>
<l>si potessi alla trappola pigliare;</l>
<l>ch'io so ch'io gli darò le frutte a cena,</l>
<l>s'io lo dovessi col fuoco sbucare. -</l>
<l>Salì sopra Baiardo, e insieme andorno;</l>
<l>e come al monimento funno intorno,</l>
</lg>
<lg type="ottava">
	<l>colui ch'è dentro assetta lo scoppietto</l>
<l>e stava al bucolin quivi alla posta:</l>
<l>trasse uno strale a Rinaldo nel petto</l>
<l>che si pensò di passargli ogni costa;</l>
<l>ma la corazza a ogni cosa ha retto.</l>
<l>Rinaldo allor dalla buca si scosta</l>
<l>e disse: - Costì ancor non se' sicuro</l>
<l>se 'l sasso più che porfir fussi duro:</l>
</lg>
<lg type="ottava">
	<l>poi che tu m'hai saettato, ribaldo,</l>
<l>e randellato, che mai più non fue</l>
<l>gittato in terra in tal modo Rinaldo,</l>
<l>io ti gastigherò, pel mio Gesùe. -</l>
<l>E così tutto di tempesta caldo</l>
<l>con ambo man Frusberta alzava sùe:</l>
<l>rizzossi in sulle staffe, e 'l brando striscia,</l>
<l>che lo facea fischiar come una biscia,</l>
</lg>
<lg type="ottava">
	<l>tanto che l'aria e la terra rimbomba</l>
<l>e si sentiva un suon fioco e interrotto</l>
<l>come quando esce il sasso della fromba:</l>
<l>are' quel colpo ogni adamante rotto;</l>
<l>giunse in sul masso sopra della tomba</l>
<l>e féssel tutto come un cacio cotto;</l>
<l>partì il cervello e 'l capo e 'nsino al piede</l>
<l>al crudel mostro; e sciocco è chi nol crede.</l>
</lg>
<lg type="ottava">
	<l>Le schegge di quel sasso a mille a mille</l>
<l>balzorno in qua ed in là, come è usanza,</l>
<l>e tutta l'aria s'empié di faville.</l>
<l>Disse Dodone: - O Dio, tanta possanza</l>
<l>non ebbe Ettorre o quel famoso Achille</l>
<l>quanto ha costui, ch'ogni lor forza avanza. -</l>
<l>La spada un braccio sotterra ficcossi,</l>
<l>e Baiardo pel colpo inginocchiossi.</l>
</lg>
<lg type="ottava">
	<l>A gran fatica poté poi ritrarre</l>
<l>Rinaldo, tanto fitta era, la spada,</l>
<l>e disse: - Tu credevi che le sbarre</l>
<l>non ti tenessin, mascalzon di strada!</l>
<l>Chi si diletta di truffe e di giarre</l>
<l>così convien che finalmente vada:</l>
<l>de' tuoi peccati penitenzia hai fatta.</l>
<l>Così fo sempre a ogni bestia matta. -</l>
</lg>
<lg type="ottava">
	<l>Dodon guardava nella buca e vede</l>
<l>tutto fesso per lato quel ghiottone</l>
<l>dal capo insin giù per le gambe al piede,</l>
<l>e stupì tutto per ammirazione</l>
<l>dicendo: - Iddio, de' tuoi servi hai merzede!</l>
<l>Questo stato non è sanza cagione:</l>
<l>a qualche fine tal segno hai dimostro,</l>
<l>acciò che a molti essemplo sia quel mostro. -</l>
</lg>
<lg type="ottava">
	<l>Poi colla punta della spada scrisse:</l>
<l>"Nel tal tempo il signor di Montalbano</l>
<l>ci arrivò a caso", ed ogni cosa disse,</l>
<l>come in quel sasso stava un uomo strano,</l>
<l>e come tutto Rinaldo il partisse;</l>
<l>ed èvvi ancora scritto di sua mano</l>
<l>le letter colla punta della spada;</l>
<l>e puossi ancor veder sopra la strada.</l>
</lg>
<lg type="ottava">
	<l>E chiamasi la selva da l'inferno:</l>
<l>chi vuole andare al monte Sinaì</l>
<l>vi passa, quando e' va che sia di verno,</l>
<l>per non passare il fiume Balaì;</l>
<l>e leggesi quel diavol dello inferno,</l>
<l>come Rinaldo quivi lo partì;</l>
<l>e vedesi ancor l'ossa drento al fesso</l>
<l>e sèntivisi urlar la notte spesso.</l>
</lg>
<lg type="ottava">
	<l>Poi si partirno; e il lion, come e' suole,</l>
<l>sempre la strada mostrava a costoro.</l>
<l>Era di notte: Rinaldo non vuole</l>
<l>che per le selve si facci dimoro,</l>
<l>tal ch'Ulivieri e Dodon se ne duole,</l>
<l>ché cavalcare a stracca è lor martoro.</l>
<l>Tutta la notte con sospetto andorno,</l>
<l>insin che in oriente vidon giorno.</l>
</lg>
<lg type="ottava">
	<l>Come e' fu fuor dell'occeàno Apollo,</l>
<l>si ritrovoron sopra a un poggetto;</l>
<l>questo passorno, e poi più là un collo</l>
<l>d'un altro monte ch'era al dirimpetto;</l>
<l>e poi ch'a questo dato ebbono il crollo,</l>
<l>vidono un pian con un certo fiumetto,</l>
<l>trabacche e padiglioni e loggiamenti</l>
<l>e cavalieri armati e varie genti.</l>
</lg>
<lg type="ottava">
	<l>Quivi era Manfredonio innamorato,</l>
<l>che lo facea morir Merediana,</l>
<l>con tutto quanto il populo attendato.</l>
<l>E la fanciulla al suo parer villana</l>
<l>al re Corbante avea significato</l>
<l>ch'assediata è della gente pagana,</l>
<l>e come Manfredon si sforza e ingegna</l>
<l>tòrgli d'onor la sua famosa insegna;</l>
</lg>
<lg type="ottava">
	<l>ed aspettava il guerrier del lione</l>
<l>che dovessi venirla a liberare;</l>
<l>e stava giorno e notte in orazione</l>
<l>e molti sacrifici facea fare,</l>
<l>pregando umilemente il lor Macone</l>
<l>che sua virginità debba servare;</l>
<l>com'io seguiterò nell'altro canto</l>
<l>colla virtù dello Spirito santo.</l>
</lg>

</div1>
<div1 type="canto">
<head>CANTARE SESTO</head>

<lg type="ottava">
	<l>O Padre nostro che ne' cieli stai,</l>
<l>non circunscritto, ma per più amore</l>
<l>ch'a' primi effetti di lassù tu hai,</l>
<l>laudato sia il tuo nome e 'l tuo valore;</l>
<l>e di tua grazia mi concederai</l>
<l>tanto ch'io possi finir sanza errore</l>
<l>la nostra istoria; e però, Padre degno,</l>
<l>aiuta tu questo affannato ingegno.</l>
</lg>
<lg type="ottava">
	<l>Era il sol, dico, al balcon d'oriente</l>
<l>e l'Aurora si facea vermiglia</l>
<l>e da Titon suo antico un poco assente;</l>
<l>di Giove più non si vedea la figlia,</l>
<l>quella amorosa stella refulgente,</l>
<l>che spesso troppo gli amanti scompiglia;</l>
<l>quando Rinaldo giù calava il monte</l>
<l>dove era Orlando suo, famoso conte.</l>
</lg>
<lg type="ottava">
	<l>Come egli ebbe veduta la cittade,</l>
<l>disse a Dodone: - Or puoi veder la terra</l>
<l>dove è la dama c'ha tanta biltade.</l>
<l>Vedi che il re Corbante già non erra,</l>
<l>ch'io veggo di pagan gran quantitade:</l>
<l>quivi è quel Manfredon che gli fa guerra. -</l>
<l>Mentre che dice questo, ed Ulivieri</l>
<l>conobbe Orlando sopra il suo destrieri.</l>
</lg>
<lg type="ottava">
	<l>Vide ch'a spasso con Morgante andava</l>
<l>e che faceva le genti ordinare</l>
<l>per la battaglia che s'apparecchiava,</l>
<l>e già faceva stormenti sonare.</l>
<l>Ma del gigante ammirazion pigliava</l>
<l>e cominciollo a Rinaldo a mostrare:</l>
<l>- Quello è Morgante, e 'l conte Orlando è quello</l>
<l>ch'è presso a lui: non vedi tu Rondello? -</l>
</lg>
<lg type="ottava">
	<l>Rinaldo, quando vide il suo cugino,</l>
<l>per gran dolcezza il cor si sentì aprire,</l>
<l>e disse: - Poi ch'io veggo il paladino,</l>
<l>contento sono ogni volta morire.</l>
<l>Or oltre seguirem nostro camino:</l>
<l>a Carador promesso abbiam di gire;</l>
<l>tosto sarem con Orlando alle mani</l>
<l>e con questi altri saracini o cani. -</l>
</lg>
<lg type="ottava">
	<l>Come entrati fur poi drento alle mura,</l>
<l>domandoron del re subitamente</l>
<l>dicendo: - Cavalier siàn di ventura,</l>
<l>dal re Corbante mandati al presente. -</l>
<l>I terrazzan fuggivan per paura</l>
<l>di quel lion, sanza dir lor niente.</l>
<l>Rinaldo tanto innanzi cavalcòe</l>
<l>che in sulla piazza del re capitòe.</l>
</lg>
<lg type="ottava">
	<l>E come e' furon veduti costoro,</l>
<l>sùbito fu portata la novella</l>
<l>dentro al palazzo al gran re Caradoro.</l>
<l>Rinaldo intanto smontava di sella,</l>
<l>Ulivieri e Dodon non fe' dimoro.</l>
<l>Ognun dintorno di questo favella:</l>
<l>- Questo debbe esser - dicean - quel barone</l>
<l>ch'è appellato il guerrier del lione. -</l>
</lg>
<lg type="ottava">
	<l>Merediana, ch'era alla finestra,</l>
<l>fece chiamar sue damigelle presto,</l>
<l>ché d'ogni gentile atto era maestra;</l>
<l>fecesi incontra col viso modesto,</l>
<l>con accoglienza sì leggiadra e destra</l>
<l>che nessun più non arebbe richiesto</l>
<l>tra le ninfe di Palla o di Diana</l>
<l>che si facessi allor Merediana.</l>
</lg>
<lg type="ottava">
	<l>Rinaldo, quando vide la donzella,</l>
<l>tentato fu di farla alla franciosa;</l>
<l>a Ulivieri in sua lingua favella:</l>
<l>- Quant'io, non vidi mai più degna cosa! -</l>
<l>Disse Ulivieri: - E' non è in cielo stella</l>
<l>che appetto a lei non fusse tenebrosa. -</l>
<l>Rinaldo presto rispose: - Io t'ho inteso</l>
<l>che 'l vecchio foco è spento e 'l nuovo acceso.</l>
</lg>
<lg type="ottava">
	<l>Non chiamerai più forse, come prima,</l>
<l>la notte sempre e 'l giorno Forisena,</l>
<l>ch'a ogni passo ne cantavi in rima:</l>
<l>non sente al capo duol chi ha maggior pena;</l>
<l>veggo che del tuo amor l'hai posta in cima</l>
<l>e se' legato già d'altra catena. -</l>
<l>Ulivier disse: - S'io vivessi sempre,</l>
<l>convien sol Forisena il mio cor tempre. -</l>
</lg>
<lg type="ottava">
	<l>Eran saliti già tutta la scala,</l>
<l>e grande onor da quella ricevuto</l>
<l>che insino a mezzo gli scaglion giù cala,</l>
<l>e rendutogli un grato e bel saluto.</l>
<l>Intanto Caradoro in su la sala</l>
<l>con tutti i suoi baroni era venuto.</l>
<l>Rinaldo e gli altri baciaron la mano,</l>
<l>come è usanza a ogni re pagano.</l>
</lg>
<lg type="ottava">
	<l>Fece ordinar di sùbito vivande</l>
<l>e' lor destrier fornir di strame e biada;</l>
<l>per la città la lor fama si spande,</l>
<l>e per vedergli assai par che vi vada.</l>
<l>Venne la cena, e fuvvi altro che ghiande;</l>
<l>Ulivier pure alla donzella bada.</l>
<l>Poi che cenato fu, re Caradoro</l>
<l>in questo modo a dir cominciò loro:</l>
</lg>
<lg type="ottava">
	<l>- Io vi dirò, famosi cavalieri,</l>
<l>quel che 'l mio cor da voi disia e brama.</l>
<l>Per tutti i nostri paesi e sentieri</l>
<l>dell'Oriente risuona la fama</l>
<l>di vostra forza e de' vostri destrieri,</l>
<l>e questa è la cagion che qua vi chiama.</l>
<l>Come vedete, ogni campagna è piena</l>
<l>di gente qua per darci affanno e pena;</l>
</lg>
<lg type="ottava">
	<l>ed ècci un re famoso, antico e degno,</l>
<l>che innamorato s'è d'esta mia figlia</l>
<l>e vuol per forza lei con tutto il regno,</l>
<l>e molti ha morti della mia famiglia;</l>
<l>ogni dì truova qualche stran disegno</l>
<l>per oppressarci, e 'l mio campo scompiglia;</l>
<l>e per ventura un cavaliere errante</l>
<l>v'è capitato con un gran gigante:</l>
</lg>
<lg type="ottava">
	<l>con un battaglio in man d'una campana,</l>
<l>sia che armadura vuol, che ne fa polvere,</l>
<l>e molti già di mia gente pagana</l>
<l>ha sfracellati e dato lor che asciolvere;</l>
<l>ovunque e' giugne, la percossa è strana:</l>
<l>non c'è papasso che ne voglia assolvere;</l>
<l>io il vidi un giorno a un dar col battaglio,</l>
<l>e 'l capo gli schiacciò come un sonaglio.</l>
</lg>
<lg type="ottava">
	<l>Se con quel cavalier vi desse il core</l>
<l>a corpo a corpo, ché così combatte,</l>
<l>e col gigante d'acquistare onore,</l>
<l>le genti mie non sarebbon disfatte.</l>
<l>Ed io vi giuro pel mio Dio e Signore,</l>
<l>s'alcun di voi di questi ignuno abbatte,</l>
<l>ciò che saprete domandare arete,</l>
<l>se ben la figlia mia mi chiederete. -</l>
</lg>
<lg type="ottava">
	<l>Era presente a quel Merediana,</l>
<l>ed una ricca cotta aveva indosso</l>
<l>d'un drappo ricco all'usanza pagana,</l>
<l>fiorito tutto quanto bianco e rosso</l>
<l>come era il viso di latte e di grana,</l>
<l>ch'arebbe un cor di marmo ad amar mosso;</l>
<l>nel petto un ricco smalto e gemme ed oro</l>
<l>con un rubin che valeva un tesoro,</l>
</lg>
<lg type="ottava">
	<l>ed un carbonchio ricco ancora in testa</l>
<l>che d'ogni oscura notte facea giorno;</l>
<l>avea la faccia angelica e modesta</l>
<l>che riluceva come il sol dintorno.</l>
<l>Ulivier, quanto guardava più questa</l>
<l>tanto l'accende più il suo viso adorno,</l>
<l>e fra suo cor dicea: "Se tu farai</l>
<l>quel che dicesti, re, tu vincerai".</l>
</lg>
<lg type="ottava">
	<l>Rinaldo vide Ulivier preso al vischio</l>
<l>un'altra volta, e già tutto impaniato,</l>
<l>e dicea: "Questo ne vien tosto al fischio";</l>
<l>cognobbe il viso già tutto mutato,</l>
<l>vedeva gli occhi far del bavalischio;</l>
<l>disse in francioso un motto loro usato:</l>
<l>- A ogni casa appiccheremo il maio,</l>
<l>ché come l'asin fai del pentolaio.</l>
</lg>
<lg type="ottava">
	<l>Ma non vagheggi a questa volta come</l>
<l>solevi in corte far del re Corbante;</l>
<l>ché se ti piace il bel viso e le chiome,</l>
<l>piace la spada a costei del suo amante:</l>
<l>queste son dame in altro modo dome.</l>
<l>Non c'è più bello amar che nel Levante! -</l>
<l>Ulivier sospirò nel suo cor forte,</l>
<l>quasi dicessi: "Sol non amai in corte".</l>
</lg>
<lg type="ottava">
	<l>E ricordossi allor di Forisena</l>
<l>che del suo cor tenea le chiavi ancora;</l>
<l>ma non sapeva, omè, della sua pena:</l>
<l>- Prima consenta il Ciel - dicea - ch'i' mora,</l>
<l>che sciolta sia dal cor quella catena</l>
<l>che sciòr non puossi insino all'ultima ora;</l>
<l>e se fra' morti poi vorran gli dèi</l>
<l>che amar si possi, amerò sempre lei.</l>
</lg>
<lg type="ottava">
	<l>Non si diparte amor sì leggiermente,</l>
<l>che per conformità nasce di stella:</l>
<l>dovunque andremo, in Levante o in Ponente,</l>
<l>amerò sempre Forisena bella,</l>
<l>però che 'l primo amor troppo è possente;</l>
<l>non son del petto fuor quelle quadrella</l>
<l>ch'io non credo che morte ancor trar possa</l>
<l>prima che cener sia la carne e l'ossa. -</l>
</lg>
<lg type="ottava">
	<l>Lasciam costoro insieme un poco a mensa.</l>
<l>Aveva alcuna spia re Manfredonio,</l>
<l>come colui che' suoi pensier dispensa</l>
<l>d'aver di ciò che si fa testimonio;</l>
<l>e poi, chi ama, giorno e notte pensa</l>
<l>come e' si tragga l'amoroso conio:</l>
<l>non si può dir quel ch'un amante faccia</l>
<l>per ritrovar della dama ogni traccia.</l>
</lg>
<lg type="ottava">
	<l>Detto gli fu come e' son capitati</l>
<l>tre cavalier famosi a Caradoro,</l>
<l>e paion molto arditi e bene armati;</l>
<l>ma non sapeva alcun de' nomi loro,</l>
<l>se non che tutti assai s'eron vantati</l>
<l>alla sua gente dar molto martoro;</l>
<l>e ch'egli avevon sotto corridori</l>
<l>che mai si vide i più belli e maggiori.</l>
</lg>
<lg type="ottava">
	<l>Orlando pose orecchio alle parole:</l>
<l>"Sarebbe questo Rinaldo d'Amone?".</l>
<l>Ma poi diceva: "Rinaldo non suole,</l>
<l>come color dicean, menar lione".</l>
<l>Poi disse: - Imbasciador mandar si vuole,</l>
<l>per uscir fuori d'ogni suspizione,</l>
<l>a Caradoro, e dirgli così parmi</l>
<l>ch'io vo' con questi cavalier provarmi. -</l>
</lg>
<lg type="ottava">
	<l>A Manfredonio piacque il suo parlare</l>
<l>e sùbito mandorno imbasceria.</l>
<l>Erano ancor coloro a ragionare;</l>
<l>Caradoro a Rinaldo si volgìa</l>
<l>dicendo: - Pro' baron, che vuoi tu fare? -</l>
<l>Rinaldo sfavillava tuttavia:</l>
<l>pargli mill'anni d'esser con Orlando,</l>
<l>e disse: - Io sono in punto al tuo comando. -</l>
</lg>
<lg type="ottava">
	<l>Ed Ulivier soggiugneva di costa:</l>
<l>- Del diciannove ognun terrà lo 'nvito,</l>
<l>e così fate per noi la risposta. -</l>
<l>(Ah, Ulivieri, amor ti fa sì ardito!)</l>
<l>- Dite che al campo ne venga a sua posta. -</l>
<l>Lo imbasciador tornò, ch'aveva udito,</l>
<l>e disse a Manfredonio: - E' son contenti,</l>
<l>e prezzan poco te colle tue genti.</l>
</lg>
<lg type="ottava">
	<l>E' mi pareva, a guardàgli nel volto,</l>
<l>che tra lor fussi del combatter gaggio,</l>
<l>ch'ognun pel primo volessi esser tolto:</l>
<l>tanto fier si mostravan nel visaggio. -</l>
<l>Rispose Orlando: - E' non passerà molto</l>
<l>che parleranno d'un altro linguaggio. -</l>
<l>Disse Morgante: - Io vo' con un fuscello</l>
<l>di tutti a tre costor fare un fardello,</l>
</lg>
<lg type="ottava">
	<l>e vòmegli alla cintola appiccare:</l>
<l>lascia pur ch'egli assaggino il metallo</l>
<l>e ch'io cominci un poco a battagliare.</l>
<l>Che penson di venir costoro, al ballo?</l>
<l>Or oltre, io vo' col battaglio sonare</l>
<l>perché e' non faccin gli scambietti in fallo. -</l>
<l>Ma in questo tempo Rinaldo era armato</l>
<l>e dal re Caradoro accomiatato;</l>
</lg>
<lg type="ottava">
	<l>ed avea fatte cose in su la piazza</l>
<l>che 'l popol n'avea avuta maraviglia:</l>
<l>di terra collo scudo e la corazza</l>
<l>saltato in sella e pigliata la briglia.</l>
<l>Carador disse: - Questa è buona razza. -</l>
<l>E molto lieta si fece la figlia,</l>
<l>ch'era venuta per diletto fore,</l>
<l>a vedergli montare a corridore;</l>
</lg>
<lg type="ottava">
	<l>ed avea prima aiutato Ulivieri</l>
<l>armar, che molto di questo gli giova,</l>
<l>e saltato di netto è in sul destrieri</l>
<l>e fatto innanzi alla dama ogni pruova</l>
<l>che far potessi nessun cavalieri;</l>
<l>e Dodone anco nel montar non cova:</l>
<l>ognun di terra a caval si gittòe,</l>
<l>e tutto il popol se ne rallegròe.</l>
</lg>
<lg type="ottava">
	<l>Aveva fatti tre salti Baiardo</l>
<l>ch'ognun fu misurato cento braccia,</l>
<l>tanto fiero era, animoso e gagliardo;</l>
<l>ed Ulivier, perché alla dama piaccia,</l>
<l>di Vegliantin faceva un leopardo;</l>
<l>Dodon al suo gli spron ne' fianchi caccia;</l>
<l>e finalmente dal re Caradoro</l>
<l>a lanci e salti si partîr costoro.</l>
</lg>
<lg type="ottava">
	<l>Poi che furono usciti della porta,</l>
<l>fino alle sbarre del campo n'andorno.</l>
<l>Rinaldo tanta allegrezza lo porta</l>
<l>che cominciò a sonar per festa un corno.</l>
<l>Fu la novella a Manfredon rappôrta;</l>
<l>Orlando presto e Morgante n'andorno</l>
<l>dove aspettavan questi tre baroni,</l>
<l>e salutorno in saracin sermoni.</l>
</lg>
<lg type="ottava">
	<l>Non ricognobbe Orlando il suo cugino,</l>
<l>perché Baiardo è tutto covertato</l>
<l>e lui parlava al modo saracino;</l>
<l>vide il lione, e molto ha biasimato:</l>
<l>- Non è costume di buon paladino</l>
<l>aver questo animal seco menato:</l>
<l>non doverresti a gnun modo menarlo;</l>
<l>per carità degli uomini ti parlo. -</l>
</lg>
<lg type="ottava">
	<l>Disse Rinaldo: - Buon predicatore</l>
<l>saresti, poi ch'hai tanta carità.</l>
<l>Non ti bisogna aver questo timore:</l>
<l>nel tuo parlar si dimostra viltà.</l>
<l>Se tu sapessi, baron di valore,</l>
<l>per quel ch'io il meno ed ogni sua bontà,</l>
<l>non parleresti in cotesto sermone:</l>
<l>sappi che ignun non offende il lione,</l>
</lg>
<lg type="ottava">
	<l>se non chi a torto quistion meco piglia</l>
<l>ovver chi fussi traditor perfetto. -</l>
<l>Il conte Orlando ha seco maraviglia;</l>
<l>poi gli rispose: - Vegnamo all'effetto:</l>
<l>se vuoi combatter sanz'altra famiglia</l>
<l>a corpo a corpo, mettiti in assetto;</l>
<l>ché in altro modo combatter non voglio.</l>
<l>Farò di te come degli altri soglio. -</l>
</lg>
<lg type="ottava">
	<l>Disse Dodon: - Tu sarai forse errato. -</l>
<l>Il gigante gli fece la risposta:</l>
<l>- Tu non cognosci il mio signor pregiato,</l>
<l>però facesti sì strana proposta.</l>
<l>Io non son come tu, barone, armato,</l>
<l>e proverrommi con teco a tua posta. -</l>
<l>Dodone allora pazienzia non ebbe,</l>
<l>e pure stato il miglior suo sarebbe.</l>
</lg>
<lg type="ottava">
	<l>La lancia abbassa con molta superba</l>
<l>e percosse Morgante in su la spalla:</l>
<l>e' si pensò traboccarlo in su l'erba;</l>
<l>Morgante non lo stima una farfalla,</l>
<l>ed appiccògli una nespola acerba,</l>
<l>tanto che tutto pel colpo traballa;</l>
<l>e come e' vide balenar Dodone,</l>
<l>se gli accostava e trassel dell'arcione.</l>
</lg>
<lg type="ottava">
	<l>Al padiglion ne lo porta il gigante;</l>
<l>a Manfredonio Dodon presentava.</l>
<l>Manfredon rise veggendo Morgante,</l>
<l>e per Macon d'impiccarlo giurava.</l>
<l>Morgante indrieto volgeva le piante,</l>
<l>torna a Orlando ch'al campo aspettava.</l>
<l>Rinaldo irato a Orlando dicìa:</l>
<l>- Io ti farò, cavalier, villania.</l>
</lg>
<lg type="ottava">
	<l>Aspettami, se vuoi, tanto ch'io vada</l>
<l>a qualche cosa a legar quel lione,</l>
<l>poi proverremo e la lancia e la spada</l>
<l>per quel ch'ha fatto il gigante ghiottone. -</l>
<l>Rispose Orlando: - Fa' come t'aggrada,</l>
<l>o lancia o spada, a cavallo o pedone. -</l>
<l>Rinaldo smonta e la bestia legava,</l>
<l>poi verso Orlando in tal modo parlava:</l>
</lg>
<lg type="ottava">
	<l>- Non potrai nulla del lion più dire.</l>
<l>Oltre, provianci colle lance in mano:</l>
<l>vedren se, come mostri, hai tanto ardire,</l>
<l>ché 'l can che morde non abbaia invano. -</l>
<l>Volse il destrier per tornarlo a ferire:</l>
<l>Orlando al suo Rondel gira la mano,</l>
<l>del campo prese e con molta tempesta</l>
<l>si volse indrieto colla lancia in resta.</l>
</lg>
<lg type="ottava">
	<l>Non domandar quel che facea Baiardo,</l>
<l>con quanta furia spacciava il cammino;</l>
<l>e Rondello anco non pareva tardo,</l>
<l>anzi pareva quel dì Vegliantino.</l>
<l>Rinaldo aveva al bisogno riguardo</l>
<l>dove e' ponessi la lancia al cugino;</l>
<l>ma cognosceva ch'egli è tanto forte</l>
<l>che pericol non v'è di dargli morte.</l>
</lg>
<lg type="ottava">
	<l>A mezzo il petto la lancia appiccòe;</l>
<l>Orlando ferì lui similemente,</l>
<l>e l'una e l'altra lancia in aria andòe:</l>
<l>non si cognosce vantaggio niente;</l>
<l>e l'uno e l'altro destrier s'accosciòe</l>
<l>e cadde in terra pel colpo possente;</l>
<l>tanto che fuor della sella saltorno</l>
<l>i due baroni, e le spade impugnorno.</l>
</lg>
<lg type="ottava">
	<l>E comincioron sì fiera battaglia</l>
<l>che far comparazion non si può a quella;</l>
<l>perché Frusberta e Cortana anco taglia,</l>
<l>e 'l suo signor, che con essa impennella,</l>
<l>disaminava e la piastra e la maglia.</l>
<l>Rinaldo sempre all'elmetto martella,</l>
<l>perché e' sapeva ch'egli è d'acciaio fino,</l>
<l>ché fu d'Almonte nobil saracino.</l>
</lg>
<lg type="ottava">
	<l>Pur nondimen si voleva aiutare,</l>
<l>però che Orlando vedea riscaldato,</l>
<l>e cognosceva quel che sapea fare</l>
<l>il suo cugin, quand'egli era adirato.</l>
<l>Ma Cristo volle un miracol mostrare</l>
<l>acciò che ignun di lor non abbi errato;</l>
<l>e perché de' suoi amici si ricorda,</l>
<l>il fer lione spezzava la corda.</l>
</lg>
<lg type="ottava">
	<l>Venne a Rinaldo, ed Orlando dicìa:</l>
<l>- Per Dio, baron, di te mi maraviglio:</l>
<l>questa mi par da chiamar villania.</l>
<l>Ma questa volta non hai buon consiglio,</l>
<l>ché a te e lui caverò la pazzia. -</l>
<l>Rinaldo indrieto volgea presto il ciglio:</l>
<l>vide il lione e funne mal contento,</l>
<l>e cominciò questo ragionamento:</l>
</lg>
<lg type="ottava">
	<l>- Aspetta, cavalier, tanto ch'io possi</l>
<l>questo lion rimenar alla terra.</l>
<l>La mia intenzion non fu, quand'io mi mossi,</l>
<l>di venir qui col lione a far guerra. -</l>
<l>Rispose Orlando: - Qual cagion si fossi</l>
<l>non so, ma infine è l'errato chi erra:</l>
<l>s'io ti volessi guastare il lione,</l>
<l>guarda battaglio che ha quel compagnone. -</l>
</lg>
<lg type="ottava">
	<l>Disse Rinaldo: - Noi farem ritorno,</l>
<l>tu al tuo re ed io nella cittade;</l>
<l>e domattina, come scocca il giorno,</l>
<l>ritornerò per la mia lealtade,</l>
<l>e chiamerotti, com'io fe', col corno</l>
<l>e proverremo chi arà più bontade:</l>
<l>questo di grazia, baron, ti domando. -</l>
<l>Tanto che fu contento il conte Orlando.</l>
</lg>
<lg type="ottava">
	<l>E torna con Morgante al padiglione</l>
<l>e per la via si doleva con quello,</l>
<l>e dice: - Maladetto sia il lione!</l>
<l>S'avessi Vegliantin come ho Rondello,</l>
<l>partito non saria questo barone;</l>
<l>o segnato l'arei del mio suggello,</l>
<l>s'avessi la mia spada Durlindana. -</l>
<l>E duolsi assai ch'egli aveva Cortana.</l>
</lg>
<lg type="ottava">
	<l>Ulivieri e 'l signor di Montalbano</l>
<l>si ritornoron verso la cittate.</l>
<l>Or ritorniamo al traditor di Gano</l>
<l>ch'avea per molte parte spie mandate;</l>
<l>ed ecco un messaggiero a mano a mano</l>
<l>a Carador con letter suggellate;</l>
<l>e per ventura al marchese s'accosta</l>
<l>dicendo: - In cortesia, fammi risposta.</l>
</lg>
<lg type="ottava">
	<l>Come si chiama la terra e 'l paese</l>
<l>e 'l suo signor, se Dio ti dia conforto?</l>
<l>Io ho paura indarno avere spese</l>
<l>le mie giornate e di scambiare il porto. -</l>
<l>A lui rispose il famoso marchese:</l>
<l>- Alla domanda tua non vo' far torto:</l>
<l>non so il paese come sia chiamato,</l>
<l>ma il suo signor ti sarà ricordato.</l>
</lg>
<lg type="ottava">
	<l>Sappi che il re si chiama Caradoro</l>
<l>e la figliuola sua Merediana:</l>
<l>per lei tal guerra ci fanno coloro</l>
<l>che tu vedi alloggiati alla fiumana. -</l>
<l>Disse la spia: - Macon ti dia ristoro</l>
<l>e guardi sempre d'ogni morte strana. -</l>
<l>E finalmente al palazzo n'andòe</l>
<l>a Caradoro, e da parte il chiamòe.</l>
</lg>
<lg type="ottava">
	<l>Disse: - Macon ti dia gioconda vita.</l>
<l>Io son messaggio di Gan di Maganza,</l>
<l>e quand'io feci da lui dipartita,</l>
<l>questo brieve mi diè, ch'è d'importanza:</l>
<l>vedi la 'mpronta sua qui stabilita</l>
<l>perché tu abbi del fatto certanza. -</l>
<l>Carador ricognobbe quel suggello</l>
<l>del conte Gan, traditor crudo e fello.</l>
</lg>
<lg type="ottava">
	<l>La lettera apre e 'l suo tenore intese.</l>
<l>La lettera dicea: "Caro signore,</l>
<l>sappi, re Carador, quel ch'è palese:</l>
<l>che venuto è Rinaldo traditore</l>
<l>nella tua terra e nel tuo bel paese:</l>
<l>io te n'avviso, ch'io ti porto amore;</l>
<l>e seco ha Ulivier, che è uom di razza,</l>
<l>col suo compagno Dodon della mazza.</l>
</lg>
<lg type="ottava">
	<l>E nel campo è di Manfredonio Orlando,</l>
<l>e l'un dell'altro ben debbe sapere;</l>
<l>e so che tutti a due vanno cercando,</l>
<l>o Carador, di farti dispiacere:</l>
<l>vengonvi insieme alla mazza guidando;</l>
<l>quanto fia tempo, vel faran vedere.</l>
<l>Non piace al nostro re qua tradimento,</l>
<l>però ch'io ti scrivessi fu contento.</l>
</lg>
<lg type="ottava">
	<l>Ed ha con seco menato un gigante</l>
<l>che, se s'accosta un giorno alle tue mura,</l>
<l>e' le farebbe tremar tutte quante.</l>
<l>Abbi del regno e di tua gente cura;</l>
<l>e' son cristiani, e tu se' affricante;</l>
<l>guarda che danno non abbi e paura,</l>
<l>ché so ch'alfin n'arai da molte bande.</l>
<l>Or tu se' savio e intendi, e 'l mondo è grande".</l>
</lg>
<lg type="ottava">
	<l>Era quel re pien d'alta gentilezza</l>
<l>e ben cognobbe ciò che Gan dicea:</l>
<l>fece pigliarlo con molta prestezza.</l>
<l>In questo tempo Rinaldo giugnea,</l>
<l>ed ogni cosa con lui raccapezza,</l>
<l>ed in sua man la lettera ponea</l>
<l>e d'Ulivier, ch'è nella sua presenzia,</l>
<l>per dimostrare ogni magnificenzia.</l>
</lg>
<lg type="ottava">
	<l>Quando Rinaldo intese quel ch'è scritto,</l>
<l>ringrazia il suo Gesù con sommo effetto;</l>
<l>a Ulivier si volse tutto afflitto;</l>
<l>disse: - Tu vedi quel che Gano ha detto. -</l>
<l>La damigella tenea l'occhio dritto:</l>
<l>quando sentì che 'l suo amante perfetto</l>
<l>era Ulivier che tanta fama avia</l>
<l>non domandar quanto gaudio sentia.</l>
</lg>
<lg type="ottava">
	<l>E poi mandò nel campo un messaggiere</l>
<l>al conte Orlando, e in questo modo scrisse:</l>
<l>"Poi ch'abbiam fatto triegua, cavaliere,</l>
<l>acciò che grande inganno non seguisse,</l>
<l>contento sia di venirmi a vedere</l>
<l>alla città sicuramente", disse:</l>
<l>"cose udirai che ne sarai poi lieto;</l>
<l>ma sopra tutto sia presto e secreto".</l>
</lg>
<lg type="ottava">
	<l>Il messaggiero Orlando ritrovava,</l>
<l>che si chiamava nel campo Brunoro;</l>
<l>segretamente la lettera dava.</l>
<l>Orlando lesse, e sanza più dimoro</l>
<l>a Manfredon la lettera mostrava.</l>
<l>Manfredon disse: - Forse Caradoro</l>
<l>potrebbe qualche inganno fabricare,</l>
<l>e quel baron tel vorrà rivelare:</l>
</lg>
<lg type="ottava">
	<l>mentre che è triegua, va' sicuramente.</l>
<l>Chi sa chi sia quel guerrier del lione?</l>
<l>Pel mondo attorno va di strane gente.</l>
<l>Io ti conforto d'andarvi, barone. -</l>
<l>Morgante a ogni cosa era presente,</l>
<l>e disse: - Forse ch'egli ha del fellone:</l>
<l>egli ebbe voglia insino oggi di dirti</l>
<l>qualche trattato, e 'l suo segreto aprirti.</l>
</lg>
<lg type="ottava">
	<l>Io vo' con teco alla terra venire,</l>
<l>che non ci fussi qualche inganno doppio,</l>
<l>e in ogni modo con teco morire;</l>
<l>e insin del campo udirete lo scoppio,</l>
<l>se col battaglio s'avessi a colpire:</l>
<l>perché, se bene ogni cosa raccoppio,</l>
<l>di chieder triegua e tornarsi oggi drento</l>
<l>segno mi par di qualche tradimento. -</l>
</lg>
<lg type="ottava">
	<l>Alla città n'andorno finalmente.</l>
<l>Rinaldo immaginò la lor venuta:</l>
<l>fecesi incontro al suo cugin possente,</l>
<l>e giunto appresso, in francioso saluta.</l>
<l>Orlando rispondea cortesemente</l>
<l>quel che gli parve risposta dovuta;</l>
<l>e pur parlava come saracino,</l>
<l>ché non cognosce il suo caro cugino.</l>
</lg>
<lg type="ottava">
	<l>Dicea Rinaldo: - A Caradoro andremo,</l>
<l>se non ti fussi, cavalier, disagio. -</l>
<l>Orlando disse: - A tuo modo faremo,</l>
<l>ché di piacerti mi sarà sempre agio. -</l>
<l>Disse Morgante: - Andate, noi verremo. -</l>
<l>E finalmente n'andorno al palagio.</l>
<l>Rinaldo a Carador gli rappresenta,</l>
<l>perché e' voleva che ogni cosa senta.</l>
</lg>
<lg type="ottava">
	<l>Re Caradoro, quando Orlando vede,</l>
<l>tosto della sua sedia s'è levato;</l>
<l>Orlando gli volea baciare il piede,</l>
<l>ma Carador l'ha per la man pigliato;</l>
<l>disse: - Macone abbi di te merzede.</l>
<l>Il tuo venir m'è troppo, baron, grato,</l>
<l>per veder quel che non ha pari al mondo</l>
<l>come se' tu, Brunor, baron giocondo. -</l>
</lg>
<lg type="ottava">
	<l>Merediana, quando fu in presenzia</l>
<l>d'Orlando, sospirò la damigella.</l>
<l>Orlando prese di questo temenzia;</l>
<l>verso la dama in tal modo favella:</l>
<l>- Are'ti io fatto oltraggio o violenzia,</l>
<l>che tu sospiri sì? Dimmel, donzella. -</l>
<l>E ricordossi ben di Lionetto,</l>
<l>tanto ch'egli ebbe al principio sospetto.</l>
</lg>
<lg type="ottava">
	<l>Disse la dama: - Tu m'innamorasti</l>
<l>quel dì che insieme provamo la lancia</l>
<l>e con quel colpo l'elmo mi cavasti,</l>
<l>tanto che ancor n'arrossisco la guancia,</l>
<l>e questa treccia tutta scompigliasti</l>
<l>come se fussi un paladin di Francia;</l>
<l>poi mi dicesti: "Tórnati alla terra,</l>
<l>ché con le dame non venni a far guerra".</l>
</lg>
<lg type="ottava">
	<l>Questo mi parve un atto sì gentile</l>
<l>che bastere' che fussi stato Orlando:</l>
<l>tu disprezzasti una femina vile:</l>
<l>per questo venni così sospirando. -</l>
<l>Orlando è corbacchion di campanile</l>
<l>e non si venne per questo mutando;</l>
<l>e disse a Carador: - Séguita avante</l>
<l>quel che vuoi dir dopo mie lode tante. -</l>
</lg>
<lg type="ottava">
	<l>Carador disse: - Tu lo intenderai</l>
<l>da questo cavalier che t'ha menato. -</l>
<l>E disse al prenze: - Tu comincerai</l>
<l>a dir perché per lui fussi mandato. -</l>
<l>Ma tu, Signor, che i sempiterni rai</l>
<l>governi, e reggi il bel cielo stellato,</l>
<l>grazia mi dona che nel dir seguente</l>
<l>segua la storia ch'io lascio al presente.</l>
</lg>

</div1>
<div1 type="canto">
<head>CANTARE SETTIMO</head>

<lg type="ottava">
	<l>Osanna, o Re del sempiterno regno,</l>
<l>che mai non abandoni i servi tuoi</l>
<l>e perdonasti a quel che gustò il legno</l>
<l>che gli vietasti già, per gli error suoi;</l>
<l>aiuta me, sovvien tanto il mio ingegno</l>
<l>che basti al nostro dir, come tu puoi,</l>
<l>sì ch'io ritorni alla mia istoria bella</l>
<l>cogli occhi volti a te come a mia stella.</l>
</lg>
<lg type="ottava">
	<l>Rinaldo il conte Orlando rimirava;</l>
<l>Orlando non sapea di tale effetto;</l>
<l>ed Ulivieri spesso sogghignava:</l>
<l>non gli cognosce, ch'avevon l'elmetto.</l>
<l>Allor Rinaldo a parlar cominciava:</l>
<l>- A questi dì trovamo in un boschetto</l>
<l>tre cavalier cristian feroci e forti,</l>
<l>e tutti a tre gli abbiam lasciati morti.</l>
</lg>
<lg type="ottava">
	<l>Per certo oltraggio che ci vollon fare</l>
<l>a corpo a corpo insieme ci sfidamo,</l>
<l>e cominciamo le spade a menare;</l>
<l>finalmente di forza gli avanzamo.</l>
<l>Credo che' lupi gli possin trovare,</l>
<l>ché nel boschetto morti gli lasciamo.</l>
<l>Ma cavalier parean da spada e lancia</l>
<l>ch'eran venuti del regno di Francia. -</l>
</lg>
<lg type="ottava">
	<l>Orlando, quando udì queste parole,</l>
<l>rispose presto: - Ben avete fatto:</l>
<l>tutti son rubator; non me ne duole;</l>
<l>io n'ho già gastigati più d'un tratto:</l>
<l>così sempre a' nimici far si vuole.</l>
<l>Ma dimmi, cavaliere, a ogni patto</l>
<l>i nomi lor, per veder s'io cognosco</l>
<l>di questi alcun ch'uccidesti in quel bosco. -</l>
</lg>
<lg type="ottava">
	<l>Disse Rinaldo: - Egli ha nome Ulivieri</l>
<l>l'un di costor, che dice era marchese;</l>
<l>l'altro da Montalban quel buon guerrieri</l>
<l>ch'aveva fama per ogni paese;</l>
<l>credo che 'l terzo anco era cavalieri,</l>
<l>Dodon chiamato, figliuol del Danese. -</l>
<l>Orlando udendol si maravigliava,</l>
<l>ma del lion con seco dubitava.</l>
</lg>
<lg type="ottava">
	<l>Seguì più oltre il suo ragionamento</l>
<l>Rinaldo: - Io intendo mostrarvi i cavagli. -</l>
<l>Orlando disse: - Io ne son ben contento,</l>
<l>che' nomi lor non posso ritrovàgli. -</l>
<l>Vanno a vedere. Orlando ebbe spavento</l>
<l>sùbito come comincia a guardàgli,</l>
<l>perché e' conobbe presto Vegliantino,</l>
<l>e disse: "Il ver pur dice il saracino".</l>
</lg>
<lg type="ottava">
	<l>Alla sua vita mai fu più doglioso,</l>
<l>e poco men che in terra non cadea.</l>
<l>Ulivier, che 'l vedea sì doloroso,</l>
<l>drento all'elmetto con seco ridea.</l>
<l>Tornano in sala. Il paladin famoso</l>
<l>vendetta farne fra sé disponea,</l>
<l>e disse: - S'altro tu non vuoi parlarmi,</l>
<l>a Manfredonio al campo vo' tornarmi. -</l>
</lg>
<lg type="ottava">
	<l>Disse Rinaldo: - Alquanto v'aspettate -;</l>
<l>e menò in una camera il barone;</l>
<l>e poi che l'arme sue s'ebbe cavate,</l>
<l>la sopravvesta e l'altre guernigione,</l>
<l>mostrava le divise sue sbarrate;</l>
<l>trassesi l'elmo, e così il borgognone.</l>
<l>Orlando, quando Rinaldo suo vede,</l>
<l>per gran letizia tramortir si crede.</l>
</lg>
<lg type="ottava">
	<l>Abbraccia mille volte il suo cugino;</l>
<l>Ulivieri abbracciava il suo cognato;</l>
<l>diceva Orlando: - O giusto Iddio divino,</l>
<l>che grazia è questa, ch'io t'ho qui trovato! -</l>
<l>Poi domandò dell'altro paladino:</l>
<l>- Dodon dove è, che tu m'hai nominato? -</l>
<l>Disse Rinaldo: - Sappi che Dodone</l>
<l>è quel che venne preso al padiglione. -</l>
</lg>
<lg type="ottava">
	<l>Morgante vide costoro abbracciare,</l>
<l>e disse al conte: - Per tua gentilezza,</l>
<l>chi son costor non mi voler celare,</l>
<l>che tu gli abbracci con tal tenerezza. -</l>
<l>E poi che udì Rinaldo ricordare</l>
<l>ed Ulivieri, avea grande allegrezza,</l>
<l>e inginocchiossi e per la man poi prese</l>
<l>Rinaldo presto e 'l famoso marchese;</l>
</lg>
<lg type="ottava">
	<l>e pianse allor Morgante di buon core.</l>
<l>Re Caradoro in zambra era venuto.</l>
<l>Dicea Rinaldo: - Cugin di valore,</l>
<l>per mio consiglio, s'a te par dovuto,</l>
<l>non tornerai nel campo: io ho timore</l>
<l>che Manfredon non t'abbi conosciuto,</l>
<l>o come a Carador Gan gli abbi scritto.</l>
<l>Ma Dodon nostro ove riman sì afflitto? -</l>
</lg>
<lg type="ottava">
	<l>Disse Morgante: - Lascia a me il pensiero:</l>
<l>io lo condussi al padiglion di peso,</l>
<l>così l'arrecherò qui come un cero. -</l>
<l>Orlando disse: - Morgante, io t'ho inteso,</l>
<l>e del tuo aiuto ci fa qui mestiero. -</l>
<l>Morgante più non istette sospeso;</l>
<l>disse: - A me tocca appiccar tal sonaglio;</l>
<l>ma ogni cosa farò col battaglio. -</l>
</lg>
<lg type="ottava">
	<l>A Manfredonio andò cautamente,</l>
<l>e per ventura giugneva il gigante</l>
<l>che Dodone era a Manfredon presente,</l>
<l>che lo voleva impiccar far davante</l>
<l>al padiglion; Dodone umilemente</l>
<l>si raccomanda; in questo ecco Morgante,</l>
<l>e disse a Manfredon: - Che vuoi tu fare? -</l>
<l>Manfredon disse: - Costui fo impiccare.</l>
</lg>
<lg type="ottava">
	<l>- Non lo impiccar: - disse Morgante presto</l>
<l>- dice Brunoro ch'io il meni alla terra,</l>
<l>e dè' saper per quel che faccia questo:</l>
<l>tu sai ch'egli è fidato e che e' non erra. -</l>
<l>Rispose Manfredon: - Venga il capresto;</l>
<l>io vo' impiccarlo come s'usa in guerra:</l>
<l>sia che si vuole o seguane alfin doglia,</l>
<l>ch'io mi trarrò, Morgante, questa voglia. -</l>
</lg>
<lg type="ottava">
	<l>Dicea Morgante: - Il tuo peggio farai,</l>
<l>ché si potrebbe disdegnar Brunoro,</l>
<l>e se tu perdi lui, tu perderai</l>
<l>me e 'l tuo stato col tuo concestoro.</l>
<l>Io il menerò, se tu mi crederrai.</l>
<l>Credo che accordo tratti Caradoro,</l>
<l>e forse ti darà la sua figliuola,</l>
<l>ch'io n'ho sentito anco io qualche parola. -</l>
</lg>
<lg type="ottava">
	<l>Manfredon disse: - Per lo iddio Macone</l>
<l>è già due dì ch'io giurai d'impiccarlo,</l>
<l>come tu vedi, innanzi al padiglione:</l>
<l>non è Macone iddio da spergiurarlo. -</l>
<l>Allor chiamava il suo Cristo Dodone</l>
<l>che non dovessi così abbandonarlo.</l>
<l>Morgante, udendo far questa risposta,</l>
<l>a Manfredon più dappresso s'accosta</l>
</lg>
<lg type="ottava">
	<l>e 'l padiglione squadrava dintorno:</l>
<l>vide ch'egli era un padiglion da sogni;</l>
<l>prima pensò d'appiccarli un susorno</l>
<l>al capo, e dir ch'a suo modo zampogni;</l>
<l>poi disse: "Questo sare' poco scorno,</l>
<l>e credo ch'altro unguento qui bisogni".</l>
<l>E finalmente il padiglion ciuffava</l>
<l>di sopra e tutte le corde spezzava.</l>
</lg>
<lg type="ottava">
	<l>Dètte una scossa sì forte e villana</l>
<l>ch'arebbe fatto cadere un castello,</l>
<l>o s'egli avessi scossa Pietrapana,</l>
<l>arebbe fatto come e' fece a quello.</l>
<l>Così in un tratto il padiglion giù spiana,</l>
<l>e d'ogni cosa ne fece un fardello</l>
<l>e Manfredonio e Dodon vi ravvolse,</l>
<l>e fuggì via, e 'l suo battaglio tolse.</l>
</lg>
<lg type="ottava">
	<l>E in su la spalla il fardel si gittava;</l>
<l>dall'altra man col battaglio s'arrosta,</l>
<l>e 'l capo a questo e quell'altro spiccava</l>
<l>di que' pagan che volevon far sosta;</l>
<l>talvolta basso alle gambe menava,</l>
<l>tanto che ignuno a costui non s'accosta,</l>
<l>e teste e gambe e braccia in aria balzano:</l>
<l>la furia è grande e le grida rinnalzano.</l>
</lg>
<lg type="ottava">
	<l>Sùbito il campo è tutto in iscompiglio</l>
<l>e corron tutti come gente pazza.</l>
<l>Morgante fece il battaglio vermiglio</l>
<l>di sangue e intorno con esso si spazza,</l>
<l>ed a chi spezza la spalla, a chi il ciglio.</l>
<l>E Manfredon quanto può si diguazza</l>
<l>e grida e scuote e chiamava soccorso;</l>
<l>Dodon più volte l'ha graffiato e morso.</l>
</lg>
<lg type="ottava">
	<l>Morgante il passo quanto può studiava,</l>
<l>ed a dispetto di tutti i pagani</l>
<l>passato ha il fiume e 'l fardel ne portava,</l>
<l>tanto menato ha il battaglio e le mani.</l>
<l>Ma finalmente Dodone affogava,</l>
<l>onde e' gridò: - Se scacciati hai que' cani,</l>
<l>posami in terra, ch'io son mezzo morto,</l>
<l>per Dio, Morgante, e donami conforto. -</l>
</lg>
<lg type="ottava">
	<l>Morgante in terra posava il fardello,</l>
<l>ché non aveva più dintorno gente,</l>
<l>e confortava Dodon cattivello.</l>
<l>Ma poi di Manfredon poneva mente</l>
<l>ch'era ravvolto come il fegatello:</l>
<l>vide che morto parea veramente,</l>
<l>e disse: - Te non porterò alla terra:</l>
<l>poi che se' morto, finita è la guerra. -</l>
</lg>
<lg type="ottava">
	<l>Disse Dodon: - Deh, gettalo nel fiume. -</l>
<l>Morgante vel gittò sanza più dire.</l>
<l>Ma presto ritornâr gli spirti e il lume,</l>
<l>però che l'acqua lo fe' risentire</l>
<l>come egli è sua natura e suo costume,</l>
<l>e Manfredon comincia a rinvenire;</l>
<l>e corse là di pagani una tresca,</l>
<l>tanto che infine costui si ripesca.</l>
</lg>
<lg type="ottava">
	<l>Morgante con Dodon suo se n'andava</l>
<l>e rimenollo a Rinaldo ed Orlando,</l>
<l>e la novella a costor raccontava</l>
<l>come il pagan venne al fiume gittando</l>
<l>e che sia morto con seco pensava,</l>
<l>e come il padiglion venne spianando:</l>
<l>non dimandar che risa fuor si caccia.</l>
<l>E Dodon mille volte Orlando abbraccia;</l>
</lg>
<lg type="ottava">
	<l>e intese tutto ciò ch'era seguito,</l>
<l>e come Gan gli seguitava ancora.</l>
<l>Re Manfredon, che s'era risentito,</l>
<l>con gran sospiri in sul campo dimora,</l>
<l>maravigliato del gigante ardito,</l>
<l>e come uscito dell'acqua era fora;</l>
<l>e d'ogni cosa che gli era incontrato</l>
<l>gli pareva a lui stesso aver sognato.</l>
</lg>
<lg type="ottava">
	<l>In questo giunse un messaggier di Gano</l>
<l>che l'avvisava come Caradoro,</l>
<l>e come e v'è il signor di Montalbano</l>
<l>ed Ulivieri e Dodon con costoro,</l>
<l>e nel suo campo il sanator romano;</l>
<l>e che cercavan sol del suo martoro,</l>
<l>e come il tradimento doppio andava</l>
<l>per pigliar due colombi a una fava.</l>
</lg>
<lg type="ottava">
	<l>"Ah!" disse Manfredonio "or la cagione</l>
<l>so perché Orlando è ito alla cittade;</l>
<l>e quel prigion doveva esser Dodone.</l>
<l>Or si conosce la lor falsitade;</l>
<l>or son tradito, or son giunto al boccone,</l>
<l>e vassi pure a Roma per più strade.</l>
<l>Ma traditor non credevo che 'l conte</l>
<l>fussi né ignun del sangue di Chiarmonte.</l>
</lg>
<lg type="ottava">
	<l>Ora aremo acquistata qua la dama</l>
<l>e Caradoro vinto con assedio:</l>
<l>questi son paladin di tanta fama</l>
<l>ch'io non cognosco al mio stato rimedio.</l>
<l>Questo gigante ha condotta la trama,</l>
<l>perché più in dubbio mi teneva e tedio</l>
<l>che fussin tutti baroni affricanti,</l>
<l>ché tra' cristian non suole esser giganti".</l>
</lg>
<lg type="ottava">
	<l>Ebbe re Manfredon tanta paura</l>
<l>che si pensò la notte di fare alto;</l>
<l>poi disse: "Noi siàn sì sotto alle mura</l>
<l>che non si può spiccar qui netto il salto:</l>
<l>e' ci bisogna provar l'armadura</l>
<l>ed aspettar de' nimici l'assalto;</l>
<l>non sarà giorno, che Rinaldo e 'l conte</l>
<l>ed Ulivieri scenderanno il monte,</l>
</lg>
<lg type="ottava">
	<l>e tutto il campo mio sarà in travaglio;</l>
<l>e ne verrà Dodon per far vendetta,</l>
<l>e quel diavol con quel suo battaglio</l>
<l>alla mia gente darà grande stretta.</l>
<l>Pur ci convien stare fermi al berzaglio,</l>
<l>e Macon priego che le man ci metta".</l>
<l>E mentre che e' dicea queste parole</l>
<l>tutti i baron per suo consiglio vuole;</l>
</lg>
<lg type="ottava">
	<l>ed accordârsi che si stessi saldo.</l>
<l>Tutta la notte stetton con sospetto.</l>
<l>Morgante, ch'era di potenzia caldo,</l>
<l>la sera al conte Orlando aveva detto:</l>
<l>- Poi ch'egli è morto Manfredon ribaldo,</l>
<l>non sarà prima dì, ch'io vi prometto</l>
<l>ch'io voglio andar col mio battaglio solo</l>
<l>tra que' pagani in mezzo dello stuolo,</l>
</lg>
<lg type="ottava">
	<l>ed arder le trabacche e' padiglioni:</l>
<l>colla granata gli voglio scacciare.</l>
<l>Vedrete che bel fummo da' balconi</l>
<l>e tutto il campo a furia spulezzare:</l>
<l>io gli farò fuggir come ghiottoni.</l>
<l>Le pecchie soglion pel fuoco sbucare:</l>
<l>io porterò il battaglio e 'l fuoco meco;</l>
<l>vedrete poi che mazzate di cieco.</l>
</lg>
<lg type="ottava">
	<l>Mancato è il capo, male sta la coda:</l>
<l>adunque male star dèe tutto il dosso.</l>
<l>Per gli occhi a tutti schizzerà la broda;</l>
<l>io schiaccerò la carne e' nervi e l'osso</l>
<l>quand'io darò qualche bacchiata soda.</l>
<l>So ch'al principio n'arò molti addosso,</l>
<l>ma tutti poi gli vedrete fuggire. -</l>
<l>Orlando per le risa è in sul morire,</l>
</lg>
<lg type="ottava">
	<l>e disse: - Va', ch'io ne son ben contento -;</l>
<l>e poi si volse ove Caradoro era,</l>
<l>e sì dicea: - Questo ragionamento</l>
<l>so che saranno parole da sera</l>
<l>che come fummo ne le porta il vento</l>
<l>o distruggonsi al sol qual neve o cera.</l>
<l>A me par, Caradoro, da vedere</l>
<l>quel che fa il campo e le pagane schiere.</l>
</lg>
<lg type="ottava">
	<l>Se per se stessi si dipartiranno,</l>
<l>lasciàgli andar, che mi par più sicuro,</l>
<l>però che sempre è nel combatter danno,</l>
<l>e solo Iddio sa il tutto del futuro.</l>
<l>Vedren pur che partito piglieranno,</l>
<l>e starenci doman qui drento al muro.</l>
<l>Non si partendo il dì, poi gli assaltiamo,</l>
<l>ché in ogni modo te salvar vogliamo.</l>
</lg>
<lg type="ottava">
	<l>Poi ci darai la tua benedizione</l>
<l>e cercheremo ancor meglio il Levante. -</l>
<l>E così disse Rinaldo e Dodone</l>
<l>ed Ulivier; ma non v'era Morgante.</l>
<l>Vannosi a letto con questa intenzione,</l>
<l>ch'avevon tutti cenato davante;</l>
<l>e Caradoro avea massimo onore</l>
<l>a tutti fatto e con allegro core.</l>
</lg>
<lg type="ottava">
	<l>Morgante avea mangiato quel che vuole,</l>
<l>un gran castron che gli fu dato arrosto;</l>
<l>andossi prima a letto che non suole,</l>
<l>ché come e' disse fare era disposto.</l>
<l>Né prima in oriente apparì il sole</l>
<l>l'altra mattina, che e' si lieva tosto;</l>
<l>prese il battaglio e certo fuoco in mano</l>
<l>ed avviossi nel campo pagano.</l>
</lg>
<lg type="ottava">
	<l>E saracin trovò ch'erano armati</l>
<l>ma pure il fuoco in un lato appiccòe</l>
<l>dove erano i destrier sotto i frascati,</l>
<l>tanto che molti di quegli abbruciòe.</l>
<l>Ma furon presto scoperti gli agguati</l>
<l>e in mezzo a più di mille si trovòe,</l>
<l>e tutto il campo a furia sollevossi:</l>
<l>ognuno addosso al gigante cacciossi.</l>
</lg>
<lg type="ottava">
	<l>E gli feciono intorno un rigoletto</l>
<l>che lo faranno cantare in tedesco:</l>
<l>al ponte di Parisse era in effetto</l>
<l>in mezzo a' saracini, e stava fresco!</l>
<l>Chi getta lance e chi sassi nel petto;</l>
<l>pure al battaglio stavano in cagnesco;</l>
<l>ma tanta gente alla fine v'è corso</l>
<l>che gli bisogna a Morgante soccorso;</l>
</lg>
<lg type="ottava">
	<l>e tuttavia più la turba s'affolta.</l>
<l>Era sì grande e sì grosso il gigante</l>
<l>ch'ognun che getta facea sempre còlta.</l>
<l>Pur molti morti n'aveva davante,</l>
<l>ché chi toccava il battaglio una volta</l>
<l>lo sfracellava dal capo alle piante;</l>
<l>e spesso tondo il battaglio girava</l>
<l>e cento capi per l'aria balzava,</l>
</lg>
<lg type="ottava">
	<l>tanto che 'l cerchio facea rallargare;</l>
<l>alcuna volta menava frugoni</l>
<l>che si sentien le corazze sfondare,</l>
<l>e pesta loro i fegati e' polmoni;</l>
<l>quando si sente arnesi sgretolare</l>
<l>e d'ogni gamba farne due tronconi.</l>
<l>E grida e mugghia il gigante feroce,</l>
<l>tanto che assai ne stordisce la voce.</l>
</lg>
<lg type="ottava">
	<l>E' pareva ogni volta che mugghiava</l>
<l>quando Cristo - <foreign lang="lat">Quem queritis</foreign> - diceva,</l>
<l>ch'ognuno a quella voce stramazzava.</l>
<l>E tanti morti dintorno n'aveva</l>
<l>ch'ognun discosto alla fine lanciava,</l>
<l>e chi con dardi e chi archi traeva;</l>
<l>tal che Morgante di molte uova succia</l>
<l>per le ferite, e come orso si cruccia.</l>
</lg>
<lg type="ottava">
	<l>Egli era come a dare in un pagliaio;</l>
<l>e già tutto forato come un vaglio</l>
<l>e' si volgeva come un arcolaio</l>
<l>a' saracin che faceano a sonaglio;</l>
<l>e mai non uccideva men d'un paio</l>
<l>quando e' menava più lento il battaglio;</l>
<l>e più di cinquemila n'avea morti,</l>
<l>ma ricevuto da lor mille torti.</l>
</lg>
<lg type="ottava">
	<l>Avea nel dosso migliaia di zampilli</l>
<l>che gettan sangue già per le punture</l>
<l>ch'erano state d'altro che d'assilli;</l>
<l>chi dà percosse di mazze e di scure,</l>
<l>chi il petto par, chi le gambe gli spilli,</l>
<l>chi dà sassate che parevon dure:</l>
<l>era un diluvio la gente ch'è intorno</l>
<l>per ammazzare il gigante quel giorno.</l>
</lg>
<lg type="ottava">
	<l>E già pel campo il romore è sì forte</l>
<l>ch'alla città ne fu tosto sentore;</l>
<l>le guardie ch'eran lasciate alle porte</l>
<l>cominciorno a gridar con gran furore</l>
<l>come Morgante era presso alla morte.</l>
<l>Diceva Orlando: - Vedrai bello errore:</l>
<l>che Manfredonio sarà iscampato,</l>
<l>e questo matto ha il suo campo assaltato.</l>
</lg>
<lg type="ottava">
	<l>Tanto andata sarà la capra zoppa</l>
<l>che si sarà ne' lupi riscontrata.</l>
<l>Questa sua furia alcuna volta è troppa;</l>
<l>e fece pure inver pazza pensata</l>
<l>d'ardere un campo come un po' di stoppa,</l>
<l>e come a' topi far colla granata;</l>
<l>ma il topo sarà egli in questo caso,</l>
<l>al cacio nella trappola rimaso. -</l>
</lg>
<lg type="ottava">
	<l>Sùbito fece i suoi compagni armare,</l>
<l>e Caradoro le sue gente tutte,</l>
<l>perché Morgante si possi aiutare</l>
<l>da' saracin che gli davon le frutte:</l>
<l>così avvien chi pel fango vuol trottare</l>
<l>e può di passo andar per le vie asciutte.</l>
<l>E fece a Vegliantin la sella porre</l>
<l>Orlando, ché 'l destrier suo vuol pur tòrre;</l>
</lg>
<lg type="ottava">
	<l>a Ulivier si fe' dar Durlindana,</l>
<l>ed a lui dètte Cortana e Rondello;</l>
<l>e la bella e gentil Merediana</l>
<l>Ulivieri arma, che è 'l suo damigello.</l>
<l>Corsono al campo alla turba pagana</l>
<l>sì presto ognun, che pareva un uccello.</l>
<l>Morgante vide il soccorso venire</l>
<l>e col battaglio riprese più ardire.</l>
</lg>
<lg type="ottava">
	<l>E cominciava a sgridar que' pagani</l>
<l>e far balzar giù molti della sella</l>
<l>e capi e braccia in tronco e spalle e mani:</l>
<l>tocca e ritocca e risuona e martella,</l>
<l>e' saracini uccide come cani:</l>
<l>un mezzo braccio v'alzâr le cervella;</l>
<l>e sopra i corpi morti si cacciava</l>
<l>addosso a' vivi, e la rosta menava;</l>
</lg>
<lg type="ottava">
	<l>ed ogni volta levava la mosca</l>
<l>ma ne portava con essa la gota,</l>
<l>o dove e' par che bruttura cognosca</l>
<l>sempre col pezzo ne lieva la nuota.</l>
<l>L'aria pareva sanguinosa e fosca,</l>
<l>sì spesso par che 'l gigante percuota;</l>
<l>balzano i pezzi di piastra e di maglia</l>
<l>come le schegge dintorno a chi taglia.</l>
</lg>
<lg type="ottava">
	<l>E spesso avvenne ch'un capo spiccòe,</l>
<l>e poi quel capo a un altro percosse</l>
<l>sì forte che la testa gli spezzòe,</l>
<l>e morto cadde che più non si mosse.</l>
<l>Oh quanti il giorno all'inferno mandòe!</l>
<l>Quanti morti rimason per le fosse!</l>
<l>E Manfredonio già s'è messo in punto</l>
<l>con molta gente, e in quella parte è giunto.</l>
</lg>
<lg type="ottava">
	<l>Dall'altra parte Orlando è comparito,</l>
<l>e 'l sir di Montalban tanto gagliardo</l>
<l>che accetta prima ch'uom facci lo 'nvito;</l>
<l>e fece un salto pigliare a Baiardo</l>
<l>in mezzo dove il gigante è ferito:</l>
<l>sopra gli uomin saltò sanza riguardo,</l>
<l>e ritrovossi al rigoletto in mezzo</l>
<l>de' saracin, ch'omai faranno lezzo.</l>
</lg>
<lg type="ottava">
	<l>Quando Morgante vedeva quel salto,</l>
<l>parve che 'l cuore in aria si levasse,</l>
<l>ché più di dieci braccia andò in aria alto</l>
<l>Baiardo, prima che in terra calasse.</l>
<l>Or qui comincia il terribile assalto.</l>
<l>Rinaldo presto Frusberta sua trasse,</l>
<l>quella che fésse il mostro da l'inferno,</l>
<l>per far de' saracin crudo governo:</l>
</lg>
<lg type="ottava">
	<l>punte, rovesci, tondi, stramazzoni,</l>
<l>mandiritti, traverse con fendenti,</l>
<l>certi tramazzi, certi sergozzoni:</l>
<l>in dieci colpi n'uccise ben venti;</l>
<l>e chi partiva insin sotto agli arcioni,</l>
<l>chi insino al petto, e 'l manco insino a' denti;</l>
<l>e le budella balzavan per terra:</l>
<l>mai non si vide tanto crudel guerra.</l>
</lg>
<lg type="ottava">
	<l>Orlando nostro sprona Vegliantino:</l>
<l>giunse d'un urto tra quel popol fello</l>
<l>che più di cento caccia a capo chino;</l>
<l>poi cominciava a toccare a martello:</l>
<l>non tocca il polso sopra il manichino;</l>
<l>facea de' saracin come un macello;</l>
<l>ed avea detto: - Non temer, Morgante:</l>
<l>Cesare è teco ove è il signor d'Angrante. -</l>
</lg>
<lg type="ottava">
	<l>Queste parole avean sì sbigottiti</l>
<l>i saracin, che assai del popol fugge;</l>
<l>e buon per que' che son prima fuggiti,</l>
<l>tanto i nostri baron già ciascun rugge:</l>
<l>e' ne facean gelatine e mortiti;</l>
<l>a poco a poco la turba si strugge.</l>
<l>Ed Ulivieri e Dodon giunti sono</l>
<l>con romor grande che pareva un tuono;</l>
</lg>
<lg type="ottava">
	<l>e Manfredonio in sul campo scontrava:</l>
<l>la lancia abbassa, ché lo conoscea.</l>
<l>Re Manfredonio il cavallo spronava,</l>
<l>ed Ulivieri allo scudo giugnea</l>
<l>e insino alla corazza lo passava,</l>
<l>tanto che tutto d'arcion lo movea:</l>
<l>e sì gran colpo fu quel che gli diede</l>
<l>ch'Ulivier nostro si trovava a piede.</l>
</lg>
<lg type="ottava">
	<l>Ed ogni cosa la donzella vide,</l>
<l>ch'era venuta con sua gente al campo,</l>
<l>e fra se stessa di tal colpo ride.</l>
<l>Ulivier come un lion mena vampo</l>
<l>e per dolore il cor se gli divide,</l>
<l>dicendo: "Appunto al bisogno qui inciampo:</l>
<l>caduto son dirimpetto alla dama,</l>
<l>donde ho perduto il suo amore e la fama".</l>
</lg>
<lg type="ottava">
	<l>Guarda se a tempo la trappola scocca!</l>
<l>Non si potea racconsolar per nulla.</l>
<l>Sempre Fortuna alle gran cose imbrocca,</l>
<l>e insin sopra la soglia ci trastulla.</l>
<l>Non domandar se questo il cor gli tocca.</l>
<l>Per gentilezza allor quella fanciulla</l>
<l>se gli accostava e diceva: - Ulivieri,</l>
<l>rimonta, vuoi tu aiuto?, in sul destrieri. -</l>
</lg>
<lg type="ottava">
	<l>Or questo fu ben del doppio lo scorno,</l>
<l>e parve fuoco la faccia vermiglia:</l>
<l>are' voluto morire in quel giorno.</l>
<l>Merediana pigliava la briglia,</l>
<l>dicendo: - Monta, cavaliere adorno. -</l>
<l>Or questo è quel ch'ogni cosa scompiglia,</l>
<l>e per dolor dubitò sanza fallo</l>
<l>non poter risalir sopra il cavallo.</l>
</lg>
<lg type="ottava">
	<l>Morgante aveva ogni cosa veduto,</l>
<l>come Ulivier dal gran re Manfredonio</l>
<l>del colpo della lancia era caduto</l>
<l>e la donzella vi fu testimonio;</l>
<l>e disse: "Io proverrò, come è dovuto,</l>
<l>s'io gli potessi appiccar questo conio:</l>
<l>io intendo d'Ulivier far la vendetta";</l>
<l>e inverso Manfredon presto si getta.</l>
</lg>
<lg type="ottava">
	<l>Merediana, che 'l vide venire,</l>
<l>gridava: - Indrieto ritorna, Morgante! -</l>
<l>e Manfredonio correva assalire</l>
<l>per far vendetta del suo caro amante.</l>
<l>Morgante pur lo veniva a ferire,</l>
<l>e come e' giunse gridava il gigante:</l>
<l>- Tu se' qui, re di naibi o di scacchi?</l>
<l>Col mio battaglio convien ch'io t'ammacchi! -</l>
</lg>
<lg type="ottava">
	<l>Disse la dama: - La battaglia è mia;</l>
<l>e se ci fussi al presente qui Orlando,</l>
<l>non mi faresti sì gran villania:</l>
<l>tìrati addrieto, io ti darò col brando.</l>
<l>Venuto è qua colla sua compagnia</l>
<l>la fama e 'l regno di tòrmi cercando. -</l>
<l>Morgante indrieto alla fine pur torna</l>
<l>per ubbidir questa fanciulla adorna.</l>
</lg>
<lg type="ottava">
	<l>Trovò Dodone in luogo molto stretto,</l>
<l>ch'era venuto tra cattive mane:</l>
<l>pur s'aiutava questo giovinetto;</l>
<l>e cominciava a dar mazzate strane,</l>
<l>a questo e quello spezzando l'elmetto,</l>
<l>tanto che gli elmi faceva campane</l>
<l>quando egli assaggion di quel suo picciuolo;</l>
<l>ma dà di sopra come allo oriuolo.</l>
</lg>
<lg type="ottava">
	<l>E rimaneva il segno ove e' percuote:</l>
<l>quanti ne tocca il battaglio feroce</l>
<l>non si ponea più le mani alle gote,</l>
<l>ché ne facea com'e' fusse una noce;</l>
<l>alcuna volta facea certe ruote</l>
<l>ch'a più di sette domava la boce;</l>
<l>com'un nocciol di pèsca ogn'elmo stiaccia</l>
<l>e fa balzar giù capi e spalle e braccia;</l>
</lg>
<lg type="ottava">
	<l>e rimisse Dodon sopra il destrieri.</l>
<l>Dodon gridava: - Ah, popol soriano!</l>
<l>io ne farò vendetta e d'oggi e di ieri,</l>
<l>quando impiccar mi volea quel villano. -</l>
<l>In questo tempo il famoso Ulivieri</l>
<l>era pel campo colla spada in mano,</l>
<l>e dove Manfredon combatte arriva</l>
<l>colla donzella florida e giuliva.</l>
</lg>
<lg type="ottava">
	<l>Una ora o più combattuto insieme hanno,</l>
<l>e non si vede de' colpi vantaggio.</l>
<l>Ulivier tutto arrossì, come fanno</l>
<l>gli amanti presso alla dama, il visaggio,</l>
<l>e disse: - Dama, non ti dar più affanno:</l>
<l>lascia pur me vendicare il mio oltraggio.</l>
<l>Io vorrei esser morto veramente</l>
<l>quand'io cascai che tu v'eri presente.</l>
</lg>
<lg type="ottava">
	<l>Alla mia vita non caddi ancor mai;</l>
<l>ma ogni cosa vuol cominciamento. -</l>
<l>Disse la dama: - Tu ricascherai,</l>
<l>se tu combatti, cento volte e cento;</l>
<l>e sempre avvenir questo troverrai</l>
<l>a cavalier che sia di valimento:</l>
<l>usanza è in guerra cascar del destriere;</l>
<l>ma chi si fugge non suol mai cadere.</l>
</lg>
<lg type="ottava">
	<l>Io vo' con Manfredon tu mi consenti</l>
<l>che la battaglia mia sia in ogni modo,</l>
<l>per vendicar non una ingiuria o venti,</l>
<l>ma mille e mille, e che paghi ogni frodo. -</l>
<l>Disse Ulivier: - Se così ti contenti,</l>
<l>che poss'io dir, se non ch'io affermo e lodo? -</l>
<l>Re Manfredon, che le parole intese,</l>
<l>in questo modo parlava al marchese:</l>
</lg>
<lg type="ottava">
	<l>- Per Dio ti priego, baron d'alta fama,</l>
<l>tu lasci me come amante fedele</l>
<l>perdere insieme e la vita e la dama,</l>
<l>ché così vuol la Fortuna crudele.</l>
<l>Cercato ho quel che cercar suol chi ama:</l>
<l>trovato ho tòsco per zucchero e mèle;</l>
<l>e poi che la mia morte ognun la vuole,</l>
<l>per le sue man morir non me ne duole.</l>
</lg>
<lg type="ottava">
	<l>So ch'io non tornerò più nel mio regno;</l>
<l>so che mai più non rivedrò Soria;</l>
<l>so ch'ogni fato m'avea prima a sdegno;</l>
<l>so che fia morta la mia compagnia;</l>
<l>so ch'io non ero di tal donna degno;</l>
<l>so ch'aver non si può ciò ch'uom desia;</l>
<l>so che per forza di volerla ho il torto;</l>
<l>so che sempre ove io sia l'amerò morto. -</l>
</lg>
<lg type="ottava">
	<l>Non poté far Merediana allora</l>
<l>che del suo amante pur non gl'increscessi,</l>
<l>e disse: "Così va chi s'innamora!</l>
<l>Se mille volte uccider lo potessi,</l>
<l>per le mie man non piaccia a Dio ch'e' mora,</l>
<l>quantunque a morte si danni egli stessi".</l>
<l>E pianse, sì di Manfredon gli dolse,</l>
<l>ché essere ingrata a tanto amor non volse.</l>
</lg>
<lg type="ottava">
	<l>E ricordossi ben che combattendo</l>
<l>l'aveva molte volte riguardata;</l>
<l>dicea fra sé: "Perché d'ira m'accendo</l>
<l>contro a costui? Perché son sì spietata?</l>
<l>Ciò che fatto ha, com'io pur veggo e intendo,</l>
<l>è per avermi lungo tempo amata:</l>
<l>non fu lodata mai d'esser crudele</l>
<l>alcuna donna al suo amante fedele;</l>
</lg>
<lg type="ottava">
	<l>questo non vuol per certo il nostro Iddio".</l>
<l>Non sa più che si far Merediana,</l>
<l>e disse: - Manfredon, se 'l tuo desio</l>
<l>è di morir, non voglio esser villana.</l>
<l>Se tu facessi pel consiglio mio,</l>
<l>per salvar te con tua gente pagana</l>
<l>tu soneresti a raccolta col corno</l>
<l>e in Oriente faresti ritorno.</l>
</lg>
<lg type="ottava">
	<l>Poi che non piace al tuo fero distino</l>
<l>ch'io sia pur tua, come tu brami e vogli,</l>
<l>perché pugnar pur contra al tuo Apollino?</l>
<l>Io veggo il legno tuo fra mille scogli:</l>
<l>tórnati col tuo popol saracino</l>
<l>e 'l nodo del tuo amor per forza sciogli. -</l>
<l>A questo Manfredon rispose forte:</l>
<l>- Non lo sciorrà per forza altro che morte. -</l>
</lg>
<lg type="ottava">
	<l>Allor seguì la donzella più avante:</l>
<l>- O Manfredon, di te m'incresce assai! -</l>
<l>e diègli un prezioso e bel diamante:</l>
<l>- Per lo mio amor dicea - questo terrai,</l>
<l>per ricordanza del tuo amor costante;</l>
<l>e pel consiglio mio ti partirai.</l>
<l>E se tu scampi e salvi le tue squadre,</l>
<l>d'accordo ancor mi ti darà il mio padre.</l>
</lg>
<lg type="ottava">
	<l>Ogni cosa si placa con dolcezza,</l>
<l>e chi per forza vuol tirar pur l'arco,</l>
<l>benché sia sorian, sai che si spezza;</l>
<l>ogni cosa conduce il tempo al varco.</l>
<l>E priego te per la tua gentilezza</l>
<l>che tu comporti ogni amoroso incarco,</l>
<l>e sia contento di qui far partita</l>
<l>e in ogni modo conservar la vita.</l>
</lg>
<lg type="ottava">
	<l>La dipartenza, perché e' non ci avanza</l>
<l>tempo, ch'io veggo morir la tua gente,</l>
<l>tra noi sia fatta, e questo sia abbastanza,</l>
<l>poi che più oltre il Ciel non ci consente.</l>
<l>E quel gioiel terrai per ricordanza</l>
<l>ch'io t'ho donato, sempre in Oriente;</l>
<l>e se Fortuna e 'l Ciel t'ha pure a sdegno,</l>
<l>aspetta tempo e miglior fato e segno. -</l>
</lg>
<lg type="ottava">
	<l>Questa ultima parola al cor s'affisse</l>
<l>a Manfredonio, udendo la donzella,</l>
<l>che mai più fermo in diaspro si scrisse;</l>
<l>volea parlare e manca la favella;</l>
<l>ma finalmente pur piangendo disse:</l>
<l>- "Aspetta tempo e miglior fato e stella,</l>
<l>poi ch'al Ciel piace, e tórnati in Soria":</l>
<l>quanto son vinto da tal cortesia!</l>
</lg>
<lg type="ottava">
	<l>Quando sarà quel dì quando fia questo?</l>
<l>Or quel che non si può, voler non deggio.</l>
<l>Io tornerò, per non t'esser molesto;</l>
<l>ricòrdati di me, ch'altro non chieggio;</l>
<l>col popol mio, con quel che c'è di resto,</l>
<l>ché molti morti pel campo ne veggio,</l>
<l>ritornerò sanza speranza alcuna</l>
<l>nel regno mio, se così vuol Fortuna.</l>
</lg>
<lg type="ottava">
	<l>E per tuo amor terrò questo gioiello:</l>
<l>questo sempre sarà presso al mio core.</l>
<l>S'io ho peccato, lasso meschinello,</l>
<l>contra al tuo padre e contra al mio signore,</l>
<l>incolpane colui ch'è stato quello</l>
<l>che m'ha condotto dove e' vuole, Amore;</l>
<l>e in ogni modo a te chieggio perdono</l>
<l>e viver per tuo amor contento sono. -</l>
</lg>
<lg type="ottava">
	<l>E poi si volse al marchese Ulivieri</l>
<l>e chiese a lui perdon del cadimento;</l>
<l>Ulivier gli perdona volentieri,</l>
<l>ché del suo dipartir troppo è contento,</l>
<l>perché eran due gran ghiotti a un taglieri,</l>
<l>ed era stato alle parole attento</l>
<l>che dette avea Merediana a quello,</l>
<l>e confirmato e postovi il suggello.</l>
</lg>
<lg type="ottava">
	<l>E poi ch'egli ebbe lacrimato alquanto,</l>
<l>re Manfredonio alfin s'accomiatava;</l>
<l>e la donzella con sospiri e pianto,</l>
<l>- Addio! - dicendo, la man gli toccava;</l>
<l>e dèi pensar se si cavorno il guanto.</l>
<l>Ulivier presto Orlando ritrovava</l>
<l>e dicea ciò ch'egli avea fermo e saldo;</l>
<l>e molto piacque a Orlando e Rinaldo.</l>
</lg>
<lg type="ottava">
	<l>Venne per caso quivi Caradoro,</l>
<l>e intese come l'accordo era fatto.</l>
<l>Morgante, insieme veggendo costoro,</l>
<l>inverso lor col battaglio era tratto</l>
<l>e quel che fussi saper vuol da loro;</l>
<l>ma col battaglio non dava di piatto.</l>
<l>Orlando disse: - Non far più, Morgante. -</l>
<l>Allor più forte combatté il gigante.</l>
</lg>
<lg type="ottava">
	<l>- Re Manfredonio e la sua compagnia</l>
<l>contento è di lasciar Merediana -</l>
<l>diceva Orlando - e tornarsi in Soria. -</l>
<l>Morgante allora il battaglio giù spiana,</l>
<l>e disse: - Orlando, questa era tra via -</l>
<l>e dètte a uno una picchiata strana;</l>
<l>un altro ammacca che parve di cera,</l>
<l>ed anco questo ne' patti non era.</l>
</lg>
<lg type="ottava">
	<l>Orlando disse: - Il battaglio giù posa:</l>
<l>assai morti n'abbiàn per questo giorno. -</l>
<l>Re Manfredon sua gente dolorosa</l>
<l>per tutto il campo rauna col corno.</l>
<l>E così la battaglia sanguinosa</l>
<l>a questo modo quel dì terminorno,</l>
<l>come nell'altro dir seguirò poi.</l>
<l>Cristo vi guardi e sia sempre con voi.</l>
</lg>

</div1>
<div1 type="canto">
<head>CANTARE OTTAVO</head>

<lg type="ottava">
	<l>Virgine santa, madre di Gesùe</l>
<l>madre di tutti i miseri mortali,</l>
<l>per cui salvata nostra prole fue,</l>
<l>perché tu ci ami tanto e tanto vali,</l>
<l>donami grazia e tanto di virtùe</l>
<l>ch'io mi ritorni a' baron nostri, i quali</l>
<l>nella città tornar volevan drento;</l>
<l>e Manfredon ne va poco contento;</l>
</lg>
<lg type="ottava">
	<l>anzi chiamava morte a ogni passo,</l>
<l>dicendo: "Omè, quanto pensai felice</l>
<l>esser per te, Merediana, ahi lasso,</l>
<l>ch'io t'ho lasciata or misero e infelice!".</l>
<l>Arebbe fatto lacrimare un sasso</l>
<l>per le parole che talvolta dice;</l>
<l>e tuttavia la gente rassettava</l>
<l>e inverso il suo camin tristo n'andava.</l>
</lg>
<lg type="ottava">
	<l>Or chi avessi il gran pianto veduto</l>
<l>che nel suo dipartir fa la sua gente,</l>
<l>certo ch'assai gliene saria incresciuto:</l>
<l>chi morto il padre lascia e chi il parente,</l>
<l>e così morto l'ha ricognosciuto,</l>
<l>onde e' piangea di lui miseramente;</l>
<l>chi il suo fratello e chi l'amico abbraccia,</l>
<l>chi si percuote il petto e chi la faccia.</l>
</lg>
<lg type="ottava">
	<l>Eravi alcun che cavava l'elmetto</l>
<l>al suo figliuolo, al suo cognato o padre,</l>
<l>poi lo baciava con pietoso affetto,</l>
<l>e dicea: - Lasso, fra le nostre squadre</l>
<l>non tornerai in Soria più, poveretto.</l>
<l>Che diren noi alla tua afflitta madre,</l>
<l>o chi sarà più quel che la conforti?</l>
<l>Tu ti riman cogli altri al campo morti. -</l>
</lg>
<lg type="ottava">
	<l>Altri dicea pel camin cavalcando:</l>
<l>- Non si dovea tanta gente pagana</l>
<l>menar però così qua tapinando:</l>
<l>certo non era la dama sovrana</l>
<l>di tanto prezzo quanto or vien costando.</l>
<l>Ora hai tu, Manfredonio, Merediana?</l>
<l>Or se ne va la tua gente sbandita,</l>
<l>e mancò poco a lasciar qua la vita.</l>
</lg>
<lg type="ottava">
	<l>Teco menasti tutta Pagania</l>
<l>come tu andassi per Elena a Troia:</l>
<l>or hai tu sazia la tua voglia ria?</l>
<l>E se' cagion che tanta gente muoia. -</l>
<l>E così Manfredon ne va in Soria</l>
<l>afflitto, sconsolato, in pianto e in noia:</l>
<l>così chi segue ogni sfrenata voglia</l>
<l>lasciando la ragion, sente alfin doglia.</l>
</lg>
<lg type="ottava">
	<l>Orlando con Rinaldo ed Ulivieri</l>
<l>si ritornorno e Dodone e Morgante</l>
<l>con Caradoro e tutti i cavalieri</l>
<l>colle bandiere al vento triunfante.</l>
<l>Gran festa è fatta a' cristian battaglieri</l>
<l>da tutto quanto il popolo affricante;</l>
<l>suonansi corni e trombette e tamburi,</l>
<l>fannosi fuochi e balli sopra i muri.</l>
</lg>
<lg type="ottava">
	<l>Essendo molti giorni riposati,</l>
<l>la damigella un dì chiama il marchese;</l>
<l>in una cameretta sono andati;</l>
<l>e poi che tutta nel viso s'accese,</l>
<l>i suoi sospir tutti ha manifestati:</l>
<l>priega ch'a lei sia cavalier cortese</l>
<l>e che 'l suo amor negar non debbi a quella</l>
<l>che nel suo cor sentia mille quadrella.</l>
</lg>
<lg type="ottava">
	<l>Ulivier dice: - Io nol farò per certo,</l>
<l>perché se' saracina, io son cristiano:</l>
<l>dal nostro Iddio so ch'io sarei diserto;</l>
<l>prima m'uccidi qui colla tua mano. -</l>
<l>Ella rispose: - S' tu mi mostri aperto</l>
<l>che 'l nostro Macometto iddio sia vano,</l>
<l>io mi battezerò per lo tuo amore</l>
<l>perché tu sia poi sempre il mio signore. -</l>
</lg>
<lg type="ottava">
	<l>Ulivier disse della Trinitate</l>
<l>come era una sustanzia e tre persone,</l>
<l>di lor potenzia e di lor deitate;</l>
<l>e poi gli fece una comparazione:</l>
<l>- Se d'essere uno e tre pur dubitate,</l>
<l>si mostra per essemplo e per ragione</l>
<l>ch'una candela accesa mille accende,</l>
<l>e il lume suo pure all'usato rende. -</l>
</lg>
<lg type="ottava">
	<l>De' miracoli disse fatti al mondo</l>
<l>e come Lazar già resuscitassi,</l>
<l>come E' fu crucifisso, e nel profondo</l>
<l>del limbo a trar molte anime n'andassi.</l>
<l>Disse la dama: - Più non ti rispondo. -</l>
<l>E fu contenta che la battezassi.</l>
<l>E dopo a questo vennono alla cresima,</l>
<l>tanto che infine e' ruppon la quaresima.</l>
</lg>
<lg type="ottava">
	<l>Più e più volte questa danza mena</l>
<l>Ulivier nostro pur celatamente:</l>
<l>non si ricorda più di Forisena,</l>
<l>che la soleva aver sempre alla mente;</l>
<l>e la fanciulla leggiadra e serena</l>
<l>ingravidata è di lui finalmente;</l>
<l>e nacquene un figliuol, dice la storia,</l>
<l>che dètte a Carlo Man poi gran vittoria.</l>
</lg>
<lg type="ottava">
	<l>Uscendo un dì d'una zambra la dama,</l>
<l>Rinaldo s'accorgea di questo fatto,</l>
<l>ed Ulivier segretamente chiama:</l>
<l>- Che fai tu? - disse - Tu mi pari un matto. -</l>
<l>Ulivier gli contò tutta la trama</l>
<l>com ella è battezata e con che patto.</l>
<l>Rinaldo disse: - Se cristiana è certa,</l>
<l>fa' che la cosa almen vadi coperta. -</l>
</lg>
<lg type="ottava">
	<l>Or lasciamo Ulivier fornir la danza</l>
<l>e riposarsi alquanto, e gli altri ancora,</l>
<l>e ritorniamo al signor di Maganza</l>
<l>Gan da Pontier, che non si posa un'ora.</l>
<l>Avuto avea del suo messo certanza</l>
<l>come impiccato fu sanza dimora</l>
<l>da Caradoro, onde e' n'ha gran tormento,</l>
<l>e pensa pur qualche altro tradimento.</l>
</lg>
<lg type="ottava">
	<l>E perché egli era maestro perfetto,</l>
<l>si ricordò d'un gran re saracino,</l>
<l>lo quale Erminion per nome è detto,</l>
<l>nimico di Rinaldo paladino,</l>
<l>perché Rinaldo gli fe' già dispetto</l>
<l>quando dètte la morte al re Mambrino,</l>
<l>perch'egli avea per moglie la sorella,</l>
<l>detta dama Clemenzia, savia e bella.</l>
</lg>
<lg type="ottava">
	<l>Avea più tempo questa donna eletta,</l>
<l>come fanno le moglie col marito,</l>
<l>pregato che far debba la vendetta;</l>
<l>Erminion non l'avea consentito,</l>
<l>come colui che luogo e tempo aspetta,</l>
<l>sì come savio, a pigliar tal partito.</l>
<l>Gan da Pontieri avea per alfabeto</l>
<l>ogni trattato palese e secreto;</l>
</lg>
<lg type="ottava">
	<l>e dove e' possa seminar discordia,</l>
<l>nol ritenea pietà né conscienzia,</l>
<l>ché lo facea sanza misericordia:</l>
<l>gli ricordò l'oltraggio e violenzia</l>
<l>sapea il pensier della dama Clemenzia,</l>
<l>e scrisse un brieve, e dopo lunga essordia</l>
<l>del buon Rinaldo, e che non debba starsi,</l>
<l>però ch'egli era il tempo a vendicarsi:</l>
</lg>
<lg type="ottava">
	<l>"A te, Erminion di gran potere,</l>
<l>il conte Gan mille salute manda</l>
<l>sempre parato a ogni tuo piacere,</l>
<l>ed umilmente a te si raccomanda.</l>
<l>Credo tu debbi ogni cosa sapere</l>
<l>dove Rinaldo si truovi e in qual banda,</l>
<l>e com'egli è sbandeggiato di corte;</l>
<l>e dètte al re Mambrin pur già la morte.</l>
</lg>
<lg type="ottava">
	<l>Pel mondo va come un ladron di strada;</l>
<l>Orlando è seco e Dodon per ventura,</l>
<l>ed Ulivier con lui credo ancor vada:</l>
<l>non ti bisogna aver di lor paura.</l>
<l>Lascia il tuo regno ed ogni tua contrada,</l>
<l>a Montalban te ne vieni alle mura:</l>
<l>Alardo e Ricciardetto v'è a guardarlo,</l>
<l>e non potre' più in odio avergli Carlo.</l>
</lg>
<lg type="ottava">
	<l>Se tu vien presto col tuo assembramento,</l>
<l>in poco tempo so che 'l piglierai:</l>
<l>gente non v'è ne vettovaglia drento;</l>
<l>e in questo modo ti vendicherai;</l>
<l>però che fe' pur troppo tradimento</l>
<l>ucciderlo nel modo che tu sai.</l>
<l>Io te lo scrivo per antico amore;</l>
<l>e so che vuole il nostro imperadore.</l>
</lg>
<lg type="ottava">
	<l>E' si vorrebbe dinanzi levare</l>
<l>tutti que' della casa di Chiarmonte,</l>
<l>ma con suo onor non l'ha potuto fare;</l>
<l>ora ha sbandito Rinaldo col conte</l>
<l>per fargli sol, se può, mal capitare;</l>
<l>e se tu vien colle tue gente a fronte,</l>
<l>Carlo sarà giustificato in tutto</l>
<l>che per tua man sia Montalban distrutto".</l>
</lg>
<lg type="ottava">
	<l>La lettera suggella e manda il messo</l>
<l>che non debba posar notte né giorno;</l>
<l>e se farà il suo debito, ha promesso</l>
<l>cento talenti Gan nel suo ritorno.</l>
<l>Il messaggier vuol far quel ch'è interesso:</l>
<l>sùbito tolse la taschetta e 'l corno,</l>
<l>e dopo lungo e spiacevol camino</l>
<l>si rappresenta al gran re saracino.</l>
</lg>
<lg type="ottava">
	<l>Erminione a questo pose orecchio</l>
<l>e tutte le ragion gli son capace,</l>
<l>benché cognosca Gan traditor vecchio;</l>
<l>dama Clemenzia questo assai gli piace.</l>
<l>E finalmente feciono apparecchio</l>
<l>di gente franca saracina audace:</l>
<l>ben centomila sotto un gonfalone</l>
<l>in poco tempo accozza Erminione.</l>
</lg>
<lg type="ottava">
	<l>E poi che tutti furono assembrati,</l>
<l>con trentamila giunse un amirante,</l>
<l>e d'archi soriani erano armati,</l>
<l>e per nome si chiama Lionfante;</l>
<l>avea per arme due lion dorati</l>
<l>nel campo azurro, e ciascun par rampante;</l>
<l>era venuto sanza aver richiesta</l>
<l>e molto Erminion ne fece festa,</l>
</lg>
<lg type="ottava">
	<l>ed arrecossi in buono augurio e segno</l>
<l>la sua venuta e quella gente franca.</l>
<l>L'arme d'Erminion famoso e degno</l>
<l>nel campo rosso era un'aquila bianca,</l>
<l>salvo ch'aveva un altro contrassegno,</l>
<l>una rosetta sopra l'alia manca.</l>
<l>E Fieramonte, suo fratello adorno,</l>
<l>appella Erminione, e Salincorno;</l>
</lg>
<lg type="ottava">
	<l>e disse a Salincorno: - Tu verrai</l>
<l>in Francia bella; e tu, mio Fieramonte,</l>
<l>la mia corona in testa serberai,</l>
<l>tanto mi fido alle virtù tue pronte,</l>
<l>né mai del regno ti dipartirai</l>
<l>fin che passare in qua mi vedrai il monte:</l>
<l>a te confido tutto il mio reame,</l>
<l>e la giustizia fa' che osservi ed ame. -</l>
</lg>
<lg type="ottava">
	<l>Dama Clemenzia d'allegrezza ha pieno</l>
<l>il core, e fece al messaggier di Gano</l>
<l>nel suo partir donare un palafreno;</l>
<l>cento bisanti poi gli pose in mano,</l>
<l>e d'un bel drappo splendido e sereno</l>
<l>gli dètte un ricco e gentil caffettano,</l>
<l>e disse: - Questo per mio amor ne porta.</l>
<l>Saluta Gan mille volte e conforta. -</l>
</lg>
<lg type="ottava">
	<l>Erminion gli fe' donare ancora</l>
<l>molte cose leggiadre alla moresca;</l>
<l>e 'l messaggier partì sanza dimora</l>
<l>colla risposta, e non par che gl'incresca.</l>
<l>La qual risposta Ganellon rincora</l>
<l>come il nocciolo arà tosto la pèsca,</l>
<l>e come centotrentamila avea</l>
<l>di cavalieri, e come e' si movea.</l>
</lg>
<lg type="ottava">
	<l>In pochi dì ritornò il messaggieri</l>
<l>ed al suo Ganellon si rappresenta;</l>
<l>Gan la risposta lesse volentieri</l>
<l>quando sentì di centomila e trenta.</l>
<l>Disse il messaggio: - O signor da Pontieri,</l>
<l>di quel che m'hai promesso or mi contenta.</l>
<l>Erminion non vuol di lui mi lagni. -</l>
<l>E mostrò i don c'ha ricevuti magni.</l>
</lg>
<lg type="ottava">
	<l>Gan gli donò quel che promesso avea,</l>
<l>e tutto pien d'allegrezza era quello;</l>
<l>a Montalbano a Guicciardo scrivea</l>
<l>che ne veniva Orlando e 'l suo fratello,</l>
<l>e presto sarà in Francia; e ciò facea</l>
<l>per certa astuzia, il maladetto e fello,</l>
<l>perché e' tenessin la terra e le mura</l>
<l>più sprovvedute e stien sanza paura.</l>
</lg>
<lg type="ottava">
	<l>Intanto Erminion si mette in punto:</l>
<l>apparecchiò navil gran quantitate;</l>
<l>e come e' vide il vento per lui giunto,</l>
<l>sùbito furon le vele gonfiate,</l>
<l>e giorno e notte non si posa punto.</l>
<l>Le navi a salvamento son giostrate,</l>
<l>e in pochi dì questa brigata magna</l>
<l>si ritrovava ne' porti di Spagna.</l>
</lg>
<lg type="ottava">
	<l>Fu la novella sùbito a Marsilio</l>
<l>come in Ispagna è venuta gran gente;</l>
<l>maravigliossi di questo navilio</l>
<l>e cominciava a temer fortemente;</l>
<l>ebbe consiglio e tutto il suo concilio,</l>
<l>e manda imbasceria subitamente</l>
<l>che lo debba avvisare Erminione</l>
<l>della venuta sua che sia cagione.</l>
</lg>
<lg type="ottava">
	<l>Erminion rispose come saggio</l>
<l>che inverso Francia con sua gente andava</l>
<l>per vendicarsi d'un antico oltraggio,</l>
<l>e come il passo sol gli domandava,</l>
<l>ch'a' suoi paesi non faria dannaggio.</l>
<l>Marsilio della impresa il confortava.</l>
<l>E presto fu avvisato Carlo Mano</l>
<l>come e' passava gran popol pagano.</l>
</lg>
<lg type="ottava">
	<l>Carlo, sentendo sì fatta novella,</l>
<l>non ebbe alla sua vita un tal dolore;</l>
<l>Turpino e Namo e Salamone appella</l>
<l>e raccontava del fatto il tinore,</l>
<l>dicendo: - Orlando non sarà qui in sella,</l>
<l>non c'è Rinaldo, onde e' mi triema il core,</l>
<l>né Ulivier, il nostro paladino.</l>
<l>Che faren noi, o Namo, o mio Turpino?</l>
</lg>
<lg type="ottava">
	<l>Or si cognosce il mio nipote caro,</l>
<l>or si conosce Rinaldo e 'l marchese! -</l>
<l>Turpino e gli altri insieme s'accordaro</l>
<l>che si dovessi stare alle difese,</l>
<l>e in questo modo Carlo confortaro.</l>
<l>Namo per tutti le parole prese,</l>
<l>dicendo: - Le città difenderemo,</l>
<l>e intanto aiuto al papa chiederemo. -</l>
</lg>
<lg type="ottava">
	<l>Per tutta Francia fecion provedere</l>
<l>le città, le fortezze e le castelle,</l>
<l>ed ordinorno mandar messaggiere</l>
<l>al papa a dir le cattive novelle.</l>
<l>Intanto Erminion con sue bandiere</l>
<l>presso a Parigi son sopra le selle,</l>
<l>e fan tremare e 'l monte e la pianura,</l>
<l>e tutto il regno sta con gran paura;</l>
</lg>
<lg type="ottava">
	<l>e pel paese trascorrendo vanno,</l>
<l>rubando, ardendo e pigliando prigioni,</l>
<l>e mettono ogni cosa a saccomanno:</l>
<l>dove e' s'abbatton questi mascalzoni</l>
<l>in ogni parte facevon gran danno.</l>
<l>Erminion fra tutti i suoi baroni</l>
<l>elesse Lionfante, che ponessi</l>
<l>a Montalbano il campo e intorno stessi.</l>
</lg>
<lg type="ottava">
	<l>E lui si stette con sue gente al piano</l>
<l>appresso a poche leghe di Parigi;</l>
<l>e manda imbasciadore a Carlo Mano</l>
<l>a dir che gli movea questi litigi</l>
<l>per vendicar Mambrin, degno pagano,</l>
<l>e Montalban disfare e San Dionigi;</l>
<l>e Mattafolle fu suo imbasciadore,</l>
<l>un re pagan che non gli triema il core.</l>
</lg>
<lg type="ottava">
	<l>Giugnendo a Carlo Man quel Mattafolle</l>
<l>fe' come matto e folle veramente:</l>
<l>ché quando e' gli ebbe detto quel che volle,</l>
<l>e' cominciò a minacciarlo aspramente.</l>
<l>Carlo pur rispondea timido e molle.</l>
<l>Astolfo a questo non fu paziente:</l>
<l>trasse la spada fuor con gran tempesta</l>
<l>per dare a Mattafolle in su la testa.</l>
</lg>
<lg type="ottava">
	<l>Ma non poté perché e' lo prese Namo,</l>
<l>e disse: - L'onestà questo non vuole,</l>
<l>che a 'mbasciadore oltraggio noi facciamo.</l>
<l>Lascialo far, ché fa come far suole,</l>
<l>sì che al suo re non ne faccia richiamo. -</l>
<l>Mattafolle tagliava le parole,</l>
<l>e disse: - Astolfo, in sul campo ti voglio,</l>
<l>e forse abbasserò questo tuo orgoglio. -</l>
</lg>
<lg type="ottava">
	<l>E dipartissi da Carlo adirato,</l>
<l>benché il Dusnamo si scusassi assai.</l>
<l>Al grande Erminion si fu tornato,</l>
<l>e disse: - La 'mbasciata tua contai,</l>
<l>e molto fui da 'Stolfo ingiuriato;</l>
<l>ond'io ti priego, s'a te piacqui mai,</l>
<l>che domattina sia contento io m'armi,</l>
<l>e vo' con tutti i paladin provarmi. -</l>
</lg>
<lg type="ottava">
	<l>Rispose Erminion: - Tu non sa' bene</l>
<l>ancor chi sieno i paladin di Francia,</l>
<l>e per questa cagion sì spesso avviene</l>
<l>che molti n'hanno forata la pancia.</l>
<l>Sappi che Carlo Man questi non tiene,</l>
<l>se non fussino ognun provata lancia.</l>
<l>Tu ti potrai provar, se n'hai pur voglia;</l>
<l>ma guarda ben che mal non te ne coglia.</l>
</lg>
<lg type="ottava">
	<l>E se non v'è Rinaldo ed Ulivieri,</l>
<l>e se non v'è Orlando tanto forte,</l>
<l>e' v'è quel valoroso e franco Uggieri</l>
<l>ch'a tanti saracin data ha la morte,</l>
<l>e quel famoso e degno Berlinghieri,</l>
<l>Ottone, e tanti altri baroni in corte.</l>
<l>Per mio consiglio al campo ti starai;</l>
<l>pur, se ti piace, a tuo modo farai. -</l>
</lg>
<lg type="ottava">
	<l>Astolfo in quella notte cavalcòe</l>
<l>inverso Montalban tutto soletto:</l>
<l>perché e' non ve Rinaldo, dubitòe</l>
<l>d'Alardo, di Guicciardo e Ricciardetto.</l>
<l>Ma giunto ove era il campo, riscontròe</l>
<l>certi pagani e fu preso in effetto,</l>
<l>e fu menato preso all'amirante,</l>
<l>ch'era chiamato il fiero Lionfante.</l>
</lg>
<lg type="ottava">
	<l>Lionfante comincia a domandare</l>
<l>di Carlo, di sua gente e sua possanza;</l>
<l>e la cagion che vengon per guastare</l>
<l>Montalban, come tosto avea speranza,</l>
<l>dice che voglion Mambrin vendicare,</l>
<l>perché Rinaldo fe' troppa fallanza</l>
<l>a tradimento uccider quel signore,</l>
<l>e mancò troppo, al suo parer, d'onore;</l>
</lg>
<lg type="ottava">
	<l>e che per questo saria tanta guerra,</l>
<l>per vendicar questo peccato antico.</l>
<l>A lui rispose il signor d'Inghilterra:</l>
<l>- Ascolta, Lionfante, quel ch'io dico.</l>
<l>Pel mio Gesù, che chi dice ciò erra,</l>
<l>perché e' l'uccise come suo nimico</l>
<l>a corpo a corpo e sanza tradimento,</l>
<l>e non vi fu difetto o mancamento. -</l>
</lg>
<lg type="ottava">
	<l>E raccontò la cosa in tal maniera</l>
<l>che Lionfante restò paziente,</l>
<l>e disse: - Poi ch'io so la storia vera,</l>
<l>per mia fé, ora, ch'io ne son dolente</l>
<l>aver condotta qua la mia bandiera:</l>
<l>esser vorrei in Soria con questa gente,</l>
<l>ché poi ch'a tradimento e' non fu morto,</l>
<l>Erminion, per Macometto, ha il torto.</l>
</lg>
<lg type="ottava">
	<l>Io conobbi Rinaldo già in Ispagna,</l>
<l>e per mia fé, mi parve un uom gentile,</l>
<l>da non dovere aver questa magagna</l>
<l>di far con tradimento opera vile;</l>
<l>anzi pareva una persona magna</l>
<l>e franco e forte e giusto e signorile.</l>
<l>E increscemi di lui che non ci sia;</l>
<l>ma per me tanto oltraggiato non fia;</l>
</lg>
<lg type="ottava">
	<l>e s'io potessi Montalban pigliarlo,</l>
<l>io nol farò, pel giusto iddio Apollino;</l>
<l>e in qualche modo si vorria avvisarlo</l>
<l>che ritornassi in qua col suo cugino.</l>
<l>Ma dimmi, prigionier col quale io parlo,</l>
<l>se tu se' cavaliere o paladino. -</l>
<l>Astolfo il nome suo gli disse allora;</l>
<l>il perché Lionfante assai l'onora;</l>
</lg>
<lg type="ottava">
	<l>e fece accompagnarlo alla cittate.</l>
<l>Era quel Lionfante un uom discreto:</l>
<l>mandò con lui molte sue gente armate</l>
<l>fino alle mura, e poi tornano indrieto.</l>
<l>Astolfo truova le porte serrate:</l>
<l>furono aperte, e molto ognun fu lieto.</l>
<l>E Ricciardetto, quando ha questo inteso,</l>
<l>parve dal cor gli levasse ogni peso.</l>
</lg>
<lg type="ottava">
	<l>E domandò se sapeva niente</l>
<l>del suo fratello, e disse come Gano</l>
<l>gli aveva scritto molto chiaramente</l>
<l>Rinaldo saria tosto a Montalbano.</l>
<l>Astolfo indovinò subitamente</l>
<l>la sua malizia, e scrisse a Carlo Mano</l>
<l>che certo il traditor di Gano è quello</l>
<l>ch'avea condotto là quel popol fello.</l>
</lg>
<lg type="ottava">
	<l>Gano in que' dì parea maninconoso</l>
<l>più ch'alcun altro di sì fatto assedio,</l>
<l>e spesso il viso facea lacrimoso,</l>
<l>dicendo: - Carlo, io non veggo rimedio</l>
<l>a Montalbano, ond'io ne sto doglioso:</l>
<l>credo che poco vi staranno a tedio. -</l>
<l>E poi la notte nel campo avvisava</l>
<l>Erminion, ciò che Carlo ordinava.</l>
</lg>
<lg type="ottava">
	<l>Carlo un dì per ventura vide indosso</l>
<l>a quel corrier ch'egli aveva mandato</l>
<l>al re pagano, un certo vestir rosso</l>
<l>di camuccà, ch'e' gli aveva donato,</l>
<l>e fra se stesso diceva: "Io non posso</l>
<l>pensar donde costui l'abbi arrecato";</l>
<l>e domandonne alcuna volta Gano</l>
<l>ond'egli avessi quel vestire strano.</l>
</lg>
<lg type="ottava">
	<l>Gan gli avea detto: - A questi dì il mandai</l>
<l>nel tal paese, per saper d'Orlando</l>
<l>novelle; e perché poco ne spiai,</l>
<l>non te lo dissi; e 'l messaggier, tornando,</l>
<l>per quel ch'io intesi, ché nel domandai,</l>
<l>un dì in un bosco un pagano scontrando,</l>
<l>credo che disse lo fece morire,</l>
<l>e trassegli di dosso quel vestire.</l>
</lg>
<lg type="ottava">
	<l>Vera cosa è ch'io scrissi a questi giorni</l>
<l>a Ricciardetto per dargli conforto:</l>
<l>"Rinaldo e gli altri paladini adorni</l>
<l>sappi che in Francia saranno di corto":</l>
<l>questo è perché e' non credon mai che torni</l>
<l>ed hanno dubitato che sia morto. -</l>
<l>Carlo ogni cosa nella mente avea,</l>
<l>e 'l messaggier d'Astolfo allor giugnea;</l>
</lg>
<lg type="ottava">
	<l>e non credette a quel ch'Astolfo scrisse,</l>
<l>perché il parlar di Gan si riscontrava;</l>
<l>e risposegli indrieto, e così disse,</l>
<l>quand'egli scrisse questo, se sognava</l>
<l>a dir ch'Erminion per Gan venisse:</l>
<l>così Fortuna Carlo traportava;</l>
<l>o forse ch'era permesso dal Cielo</l>
<l>ciò che Gan dice gli paia il Vangelo.</l>
</lg>
<lg type="ottava">
	<l>Or ritorniamo a Mattafolle un poco:</l>
<l>egli era contro Astolfo inanimato</l>
<l>per quel che fe', che non gli parve giuoco.</l>
<l>La mattina seguente si fu armato,</l>
<l>però che l'ira riscaldava el fuoco.</l>
<l>Così soletto si fu inviato,</l>
<l>e venne presso al muro di Parigi,</l>
<l>dove è la chiesa detta San Dionigi;</l>
</lg>
<lg type="ottava">
	<l>ed un suo corno cominciò a sonare,</l>
<l>chiamando Astolfo che debba venire</l>
<l>se vuol con esso in sul campo giostrare.</l>
<l>Carlo comincia col Dusnamo a dire,</l>
<l>e Salamon, quel che par lor di fare,</l>
<l>se Mattafolle si debba obedire;</l>
<l>e finalmente per partito prese</l>
<l>ch'a lui si mandi il possente Danese.</l>
</lg>
<lg type="ottava">
	<l>E 'l Danese s'armò con gran furore;</l>
<l>e 'l suo caval d'acciaio era guernito.</l>
<l>Chiese licenzia, e dallo imperadore</l>
<l>subitamente e dagli altri è partito.</l>
<l>Vide dove è Mattafolle il signore,</l>
<l>che rifaceva col corno lo 'nvito:</l>
<l>maravigliossi che 'l vide soletto</l>
<l>e non pareva ch'avessi sospetto.</l>
</lg>
<lg type="ottava">
	<l>Giugnendo a Mattafolle, il franco Uggieri</l>
<l>lo salutò con un gentil saluto;</l>
<l>poi gli diceva: - O nobil cavalieri,</l>
<l>per combatter con noi se' qua venuto?</l>
<l>Io sono stato per tutti i sentieri</l>
<l>de' saracini, e mai non fu' abbattuto.</l>
<l>Che pensi tu, con ispada o con lancia</l>
<l>esser venuto acquistar fama in Francia?</l>
</lg>
<lg type="ottava">
	<l>Io son de' paladini il più codardo,</l>
<l>e non ti stimo, pagano, un bisante.</l>
<l>Se tu se' pur, come credi, gagliardo,</l>
<l>prendi del campo, barone affricante. -</l>
<l>Rispose il saracin: - Per certo io guardo</l>
<l>se tu se' quel cavaliere arrogante</l>
<l>che mi volesti far villania in corte,</l>
<l>per darti in ogni modo oggi la morte. -</l>
</lg>
<lg type="ottava">
	<l>Disse il Danese: - Troppa pazienza</l>
<l>ebbe con teco il nostro imperadore,</l>
<l>che ti dovea punir di tua fallenza,</l>
<l>se stato tu non fussi imbasciadore.</l>
<l>Colui che fare ti volea violenza</l>
<l>Astolfo è, d'Inghilterra alto signore.</l>
<l>Io son chiamato per nome Danese.</l>
<l>Il saracino allor del campo prese.</l>
</lg>
<lg type="ottava">
	<l>Poi che fu dilungato il saracino</l>
<l>più d'una arcata, volse il suo cavallo;</l>
<l>dall'altra parte il franco paladino</l>
<l>tosto tornava indrieto a contastallo;</l>
<l>furno scontrati a mezzo del camino,</l>
<l>e nessun pose la sua lancia in fallo.</l>
<l>Ma del Danese la lancia spezzossi</l>
<l>sopra lo scudo, e quel pagan piegossi.</l>
</lg>
<lg type="ottava">
	<l>Il saracin ferì con maggior forza</l>
<l>sopra lo scudo il possente barone:</l>
<l>passollo tutto, e trovava la scorza</l>
<l>della corazza, e passala e 'l giubbone;</l>
<l>Uggier piegossi ora a poggia ora a orza,</l>
<l>e finalmente cadde dell'arcione.</l>
<l>Re Mattafolle, quando in terra il vide,</l>
<l>maravigliossi e di ciò forte ride;</l>
</lg>
<lg type="ottava">
	<l>e disse: - Or non vo' più che tu ti vanti</l>
<l>che mai più non cadessi del destriere;</l>
<l>e di' che ci hai provati tutti quanti!</l>
<l>provato non m'avevi, cavaliere.</l>
<l>Vedi che Cristo e tutti i vostri santi</l>
<l>non t'han potuto aiutar di cadere.</l>
<l>Renditi a me, come tu dèi, prigione. -</l>
<l>Disse il Danese: - Questo è ben ragione. -</l>
</lg>
<lg type="ottava">
	<l>La spada per la punta il paladino</l>
<l>dètte al pagan che l'aveva abbattuto.</l>
<l>Menollo in San Dionigi il saracino,</l>
<l>e disse: Qui t'aspetta, ché è dovuto.</l>
<l>Poi cominciava: - O figliuol di Pipino,</l>
<l>sappi ch'Uggier della sella è caduto</l>
<l>e per prigion l'ho messo in San Dionigi.</l>
<l>Mandami un altro baron di Parigi. -</l>
</lg>
<lg type="ottava">
	<l>Quando udì Carlo risonare il corno,</l>
<l>non fu mai più dolente alla sua vita,</l>
<l>e ragguardava per la sala intorno</l>
<l>dove era la sua gente sbigottita.</l>
<l>Dusnamo e gli altri tutti consigliorno</l>
<l>che, poi che 'l saracin così gl'invita,</l>
<l>un altro cavalier mandar bisogna,</l>
<l>se non che gli saria troppa vergogna;</l>
</lg>
<lg type="ottava">
	<l>ed accordârsi che v'andassi Namo.</l>
<l>Namo v'andò, sì come gli fu imposto.</l>
<l>Giugnendo a Mattafolle, così gramo,</l>
<l>lo salutò e dissegli discosto:</l>
<l>- Prendi del campo; alla giostra vegnamo,</l>
<l>ché dir parole assai non son disposto. -</l>
<l>Il saracin, che la sua voglia intende,</l>
<l>subitamente allor del campo prende.</l>
</lg>
<lg type="ottava">
	<l>Namo si volse tutto furioso:</l>
<l>e' si credette inghiottir Mattafolle;</l>
<l>giunse allo scudo un colpo poderoso:</l>
<l>l'aste si ruppe, ché passar nol volle,</l>
<l>e 'l saracin, ch'è forte ed animoso,</l>
<l>nulla non par che dell'arcion si crolle;</l>
<l>e prese il savio duca a mezzo il petto</l>
<l>e della sella lo cavò di netto.</l>
</lg>
<lg type="ottava">
	<l>Namo si vide superato e vinto,</l>
<l>e così disse: - Io ti comincio a credere,</l>
<l>poi che tu m'hai fuor dell'arcion sospinto,</l>
<l>ch'ogni altro saracin tu debba eccedere. -</l>
<l>E 'l brando presto dallato ebbe scinto,</l>
<l>e disse: - A te prigion mi vo' concedere. -</l>
<l>Disse il pagano: - Or, se non t'è fatica,</l>
<l>il nome tuo, baron, vo' che mi dica. -</l>
</lg>
<lg type="ottava">
	<l>Namo rispose: - Questo poco importa.</l>
<l>Sappi ch'io sono il duca di Baviera. -</l>
<l>Disse il pagan: - Per Macon, ti conforta,</l>
<l>ch'onorato sarai fra la mia schiera. -</l>
<l>Di San Dionigi il condusse alla porta,</l>
<l>dove il Danese nostro prigione era;</l>
<l>e ritornossi al campo e 'l corno suona,</l>
<l>Carlo sprezzando e sua santa corona.</l>
</lg>
<lg type="ottava">
	<l>Era Carlo a vederlo cosa oscura,</l>
<l>e tutti i suo' baron similemente;</l>
<l>ognuno avea già in Parigi paura.</l>
<l>Berlinghier nostro, quando il corno sente,</l>
<l>tosto apportar si facea l'armadura,</l>
<l>e montò sopra il suo destrier possente.</l>
<l>Nella sedia fatal rimase Carlo,</l>
<l>e' suoi baron dintorno a confortarlo.</l>
</lg>
<lg type="ottava">
	<l>La lancia di ciresse aveva in mano,</l>
<l>la spada allato, e cintosi un trafiere;</l>
<l>brocca il cavallo e giugneva al pagano</l>
<l>a lanci e salti, che pare un levriere,</l>
<l>e disse: - Se' tu quel baron villano</l>
<l>che così sprezzi il famoso imperiere?</l>
<l>Se tu sapessi chi sotto è in queste armi,</l>
<l>tosto perdon verresti a domandarmi.</l>
</lg>
<lg type="ottava">
	<l>Se tu scampi da me, tu sarai il primo,</l>
<l>tanti n'ho morti già con questa spada:</l>
<l>non domandar s'ogni peluzzo cimo</l>
<l>con essa in aria, in modo par che rada. -</l>
<l>Disse il pagan: - Per Macon, poco stimo</l>
<l>chi troppo sta la notte alla rugiada!</l>
<l>Manda pel prete e fa' trovare i moccoli,</l>
<l>ché tu mi pari una bertuccia in zoccoli. -</l>
</lg>
<lg type="ottava">
	<l>Berlinghier si crucciò come un diavolo,</l>
<l>e disse al saracin: - Matto uom bestiale,</l>
<l>che se' tu uso a mangiar, crusca e cavolo?</l>
<l>Co' pazzi sopra il carro trionfale!</l>
<l>Non potre' farlo Macone o 'l suo avolo,</l>
<l>o Apollin, ch'io non ti facci male. -</l>
<l>Disse il pagan, poi che molto ebbe riso:</l>
<l>- Deh dimmi un poco, hai tu sotto altro viso? -</l>
</lg>
<lg type="ottava">
	<l>Rispose Berlinghier: - Non più parole:</l>
<l>e' ti parrà ch'io sia come un gigante.</l>
<l>Il molto rider segno esser non suole</l>
<l>però di cavalier saggio o prestante.</l>
<l>Non so quel che tu di', rugiada o sole,</l>
<l>e zoccoli non ho sotto le piante;</l>
<l>ma nella punta del mio brando forte</l>
<l>so ch'io vi porto, baron, la tua morte.</l>
</lg>
<lg type="ottava">
	<l>- Sares'tu mai Rinaldo o quel marchese</l>
<l>ch'ha tanta fama al mondo o 'l conte Orlando, -</l>
<l>disse il pagano - o puoi più che 'l Danese,</l>
<l>che nella punta la morte hai del brando?</l>
<l>Deh, fammi il nome tuo, se vuoi, palese. -</l>
<l>Berlinghier gli rispose minacciando:</l>
<l>- Non son Rinaldo, Orlando o Ulivieri,</l>
<l>ma il franco e forte e gentil Berlinghieri. -</l>
</lg>
<lg type="ottava">
	<l>Il saracin, sentendo nominarlo,</l>
<l>rispose: - Sia nel nome di Macone!</l>
<l>Dunque tu se' de' paladin di Carlo:</l>
<l>so che non tien sì fatto compagnone</l>
<l>in corte, se non usa di provarlo.</l>
<l>Io t'ho squadrato dal capo al tallone</l>
<l>per veder quanto discosto gittarti</l>
<l>voglio in sul campo, e in su l'erba posarti.</l>
</lg>
<lg type="ottava">
	<l>Prendi del campo, ch'io scoppio di ridere</l>
<l>pensando, cavalier, quel che tu hai detto,</l>
<l>che tu mi creda, così al primo, uccidere:</l>
<l>non potre' farlo tu, né Macometto!</l>
<l>Se tu non soldi gente da dividere</l>
<l>ovver se tu non voli, io ti prometto</l>
<l>in San Dionigi, cavalier di Francia,</l>
<l>portarti in sulla punta della lancia. -</l>
</lg>
<lg type="ottava">
	<l>Rispose Berlinghier: - Degli altri matti</l>
<l>ho gastigati a' miei dì mille volte,</l>
<l>e te gastigherò. Vegnamo a' fatti,</l>
<l>ché le parole tue paiono stolte. -</l>
<l>Disse il pagano: - Io vo' far questi patti:</l>
<l>che tu mi lascia sol due dita sciolte</l>
<l>e mettami in un sacco il resto tutto,</l>
<l>e mosterrotti ch'io ti stimo un putto.</l>
</lg>
<lg type="ottava">
	<l>- Prendi del campo - disse Berlinghieri:</l>
<l>- forse che tu ti troverrai in un sacco. -</l>
<l>E sùbito rivolse il suo destrieri,</l>
<l>dicendo: - Mattafolle, tu m'hai stracco:</l>
<l>tu se' come tu hai nome, e volentieri</l>
<l>non gittian qui le perle in bocca al ciacco. -</l>
<l>E 'l saracin del campo prese e tolse,</l>
<l>poi con la lancia a Berlinghier si volse.</l>
</lg>
<lg type="ottava">
	<l>Berlinghier ne venìa come un colombo,</l>
<l>e 'l saracin ne vien come un falcone:</l>
<l>da ogni parte si sentiva il rombo</l>
<l>de' lor destrier, ch'ognun pare un rondone;</l>
<l>poi lasciaron cader le lance a piombo,</l>
<l>ognuno in resta la sua tosto pone.</l>
<l>Ma quella del cristian, che è di ciresse,</l>
<l>tosto si ruppe e pel colpo non resse.</l>
</lg>
<lg type="ottava">
	<l>Il saracin ferì sopra lo scudo</l>
<l>Berlinghier nostro e come fussi cera</l>
<l>sùbito il passa, e 'l ferro acuto e ignudo</l>
<l>passò la corazzina e la panziera:</l>
<l>fino alla carne andò quel colpo crudo;</l>
<l>e perché soda e verde la lancia era,</l>
<l>per la percossa che fu molto acerba</l>
<l>Berlinghier franco si trovò in su l'erba.</l>
</lg>
<lg type="ottava">
	<l>E in su la punta più di dieci braccia</l>
<l>lo portò in aria, e poi lo lasciò andare,</l>
<l>e disse: - Sempre avvien che chi minaccia</l>
<l>ne suol la pace a casa poi portare. -</l>
<l>Berlinghier mano alla sua spada caccia,</l>
<l>e volle la battaglia rappiccare;</l>
<l>sùbito del terren ritto si getta</l>
<l>per far di Mattafolle aspra vendetta.</l>
</lg>
<lg type="ottava">
	<l>- Ah! - disse il saracin - tu falli troppo:</l>
<l>usanza è sempre di gentil baroni</l>
<l>che que' che son caduti al primo intoppo</l>
<l>porghino il brando e diensi per prigioni.</l>
<l>Or ch'io t'ho vinto, fracassato e zoppo,</l>
<l>a quel che vuol la giustizia t'opponi,</l>
<l>ed hai cavato fuor lo spadaccino:</l>
<l>questa usanza non è di paladino!</l>
</lg>
<lg type="ottava">
	<l>Io t'avevo sentito ricordare</l>
<l>fra tutti gli altri un cavalier virile</l>
<l>che non sapessi in nessun modo errare,</l>
<l>onesto, saggio, pulito e gentile;</l>
<l>or fatto m'hai di te maravigliare:</l>
<l>questo mi pare un atto stato vile. -</l>
<l>Rispose a Mattafolle Berlinghiere:</l>
<l>- Io ti darò col brando e col trafiere. -</l>
</lg>
<lg type="ottava">
	<l>Mattafolle non ebbe pazienza,</l>
<l>e disse: - Poi che tu se' in tanto errore,</l>
<l>io ti gastigherò di tua fallenza. -</l>
<l>E punse sopra i fianchi il corridore;</l>
<l>dèttegli un colpo di tanta potenza</l>
<l>sopra l'elmetto, dice l'autore,</l>
<l>che Berlinghieri in terra inginocchiossi,</l>
<l>e non sapeva in qual mondo si fossi,</l>
</lg>
<lg type="ottava">
	<l>- Renditi tu prigion? - diceva allora</l>
<l>il saracino. - Oì - tosto rispose</l>
<l>il paladin sanza far più dimora;</l>
<l>e 'l brando per la punta in man gli pose.</l>
<l>Ed ècci un auttor che dice ancora,</l>
<l>e così truovo nell'antiche chiose,</l>
<l>che ginocchion lo fe' star quel che volle</l>
<l>colle ginocchia ignude Mattafolle,</l>
</lg>
<lg type="ottava">
	<l>e disse: - Questo sia pel tuo peccato,</l>
<l>ché tu volevi far le fusa torte. -</l>
<l>E poi che gli ebbe il suo brando pigliato,</l>
<l>non per la punta, ché v'era la morte,</l>
<l>anzi dal pome, come e' gli fu dato,</l>
<l>lo misse drento a quelle sante porte</l>
<l>di San Dionigi; e Namo, che vedea</l>
<l>il suo figliuol prigion, seco piangea.</l>
</lg>
<lg type="ottava">
	<l>Era d'ogni eccellenzia e di costume</l>
<l>Berlinghier sopra tutti un uom dabbene,</l>
<l>di gentilezza una fonte, anzi un fiume,</l>
<l>a luogo e tempo, come si conviene,</l>
<l>tanto che scritto n'è in più d'un volume.</l>
<l>Or se lo stil della ragion non tiene,</l>
<l>è che cognobbe ch'ogni gentilezza</l>
<l>perduta è sempre a chi quella non prezza;</l>
</lg>
<lg type="ottava">
	<l>e reputava Mattafolle un matto</l>
<l>come il nome sonava veramente,</l>
<l>da non servàgli né ragion né patto:</l>
<l>così lo scusa ognun che è sapiente.</l>
<l>Poi, se gli fussi riuscito il tratto,</l>
<l>era salvato Carlo e la sua gente;</l>
<l>e lecito ogni cosa è per la fede:</l>
<l>adunque chi lo 'ncolpa il ver non vede.</l>
</lg>
<lg type="ottava">
	<l>Carlo sentì ritoccare il cornetto,</l>
<l>e disse: - Questo mi par tristo segno:</l>
<l>caduto è Berlinghier tanto perfetto;</l>
<l>non so chi abbi a' suoi colpi ritegno:</l>
<l>venuto è questo pagan maladetto</l>
<l>per distrugger mia gente e tutto il regno. -</l>
<l>Avin s'armò, sentendo che 'l fratello</l>
<l>era abbattuto, per vendicar quello.</l>
</lg>
<lg type="ottava">
	<l>Avin si ritrovò sopra la terra.</l>
<l>Venne in sul campo il valoroso Ottone,</l>
<l>il famoso signor là d'Inghilterra,</l>
<l>e finalmente si trovò prigione:</l>
<l>tutti gli abbatte il saracin da guerra.</l>
<l>Venne Turpino, Gualtier da Mulione,</l>
<l>Salamon di Bretagna e 'l buono Avolio:</l>
<l>tutti prigion n'andâr cheti come olio.</l>
</lg>
<lg type="ottava">
	<l>Di Normandia il possente Riccardo</l>
<l>venne in sul campo, e con gran sua vergogna</l>
<l>al primo colpo rimase codardo.</l>
<l>Tosto s'armava Angiolin di Guascogna:</l>
<l>volle provar come e' fussi gagliardo,</l>
<l>e ritrovossi come gli altri in gogna.</l>
<l>Carlo rimase sconsolato tutto,</l>
<l>veggendo il popol suo così distrutto.</l>
</lg>
<lg type="ottava">
	<l>Restava appunto il traditor di Gano:</l>
<l>Carlo non volle ch'egli uscissi fore.</l>
<l>Tornossi Mattafolle a Montalbano</l>
<l>presso alla terra, ove era il suo signore,</l>
<l>e presentò i prigioni al re pagano.</l>
<l>Erminion fe' lor massimo onore,</l>
<l>e nel suo padiglion gli ha ricevuti.</l>
<l>Cristo del ciel vi conservi ed aiuti.</l>
</lg>

</div1>
<div1 type="canto">
<head>CANTARE NONO</head>

<lg type="ottava">
	<l>O felice alma d'ogni grazia piena,</l>
<l>fida colonna e speme graziosa,</l>
<l>Vergine sacra, umìle e nazarena,</l>
<l>perché tu se' di Dio nel cielo sposa,</l>
<l>colla tua mano insino al fin mi mena,</l>
<l>che di mia fantasia truovi ogni chiosa</l>
<l>per la tua sol benignità, ch'è molta,</l>
<l>acciò che 'l mio cantar piaccia a chi ascolta.</l>
</lg>
<lg type="ottava">
	<l>Febo avea già nell'occeàno il volto</l>
<l>e bagnava fra l'onde i suoi crin d'auro,</l>
<l>e dal nostro emisperio aveva tolto</l>
<l>ogni splendor, lasciando il suo bel lauro</l>
<l>dal qual fu già miseramente sciolto;</l>
<l>era nel tempo che più scalda il Tauro;</l>
<l>quando il Danese e gli altri al padiglione</l>
<l>si ritrovâr del grande Erminione.</l>
</lg>
<lg type="ottava">
	<l>Erminion fe' far pel campo festa:</l>
<l>parvegli questo buon cominciamento.</l>
<l>E Mattafolle avea drieto gran gesta</l>
<l>di gente armata a suo contentamento;</l>
<l>e indosso aveva una sua sopravvesta</l>
<l>dov'era un Macometto in puro argento;</l>
<l>pel campo a spasso con gran festa andava;</l>
<l>di sua prodezza ognun molto parlava.</l>
</lg>
<lg type="ottava">
	<l>E' si doleva Mattafolle solo</l>
<l>ch'Astolfo un tratto non venga a cadere;</l>
<l>e minacciava in mezzo del suo stuolo,</l>
<l>e porta una fenice per cimiere.</l>
<l>Astolfo ne sare' venuto a volo</l>
<l>per cadere una volta a suo piacere;</l>
<l>ma Ricciardetto, che sapea l'omore,</l>
<l>non vuol per nulla ch'egli sbuchi fore.</l>
</lg>
<lg type="ottava">
	<l>Carlo mugghiando per la mastra sala</l>
<l>come un lion famelico arrabbiato</l>
<l>ne va con Ganellon, che batte ogni ala</l>
<l>per gran letizia; e spesso ha simulato,</l>
<l>dicendo: - Ah lasso, la tua fama cala!</l>
<l>Or fussi qui Rinaldo almen tornato!</l>
<l>Ché se ci fussi il conte ed Ulivieri,</l>
<l>io sarei fuor di mille stran pensieri. -</l>
</lg>
<lg type="ottava">
	<l>E dicea forse il traditore il vero,</l>
<l>ché se vi fussi stato pur Rinaldo,</l>
<l>al qual non può mostrar bianco per nero,</l>
<l>morto l'arebbe come vil ribaldo.</l>
<l>Carlo diceva: - Io veggo il nostro impero</l>
<l>ch'omai perduto ha il suo natural caldo,</l>
<l>poi che non c'è colui ch'era il suo core,</l>
<l>cioè Orlando; ond'io n'ho gran dolore. -</l>
</lg>
<lg type="ottava">
	<l>Lasciàn costor chi in festa e chi in affanno,</l>
<l>e ritorniamo a' nostri battezati</l>
<l>che col re Carador dimora fanno,</l>
<l>e de' paesi ch'egli hanno lasciati</l>
<l>e delle guerre mosse lor non sanno.</l>
<l>Eron più tempo lietamente stati</l>
<l>col re pagano, e pur volean partire,</l>
<l>e cominciorno un giorno così a dire:</l>
</lg>
<lg type="ottava">
	<l>- Assai con teco abbiàn fatto dimoro</l>
<l>ed onorati da tua corte assai:</l>
<l>la tua benedizion, re Caradoro,</l>
<l>dunque ci dona, e in pace rimarrai.</l>
<l>Del tempo che perduto abbiam, ristoro</l>
<l>sarà buon fare, e me' tardi che mai:</l>
<l>qualche paese ancor cercar vogliamo</l>
<l>prima che in Francia a Carlo ritorniamo. -</l>
</lg>
<lg type="ottava">
	<l>Carador consentì la lor partita</l>
<l>e ringraziògli con giusti sermoni,</l>
<l>dicendo: - Il regno mio sempre e la vita</l>
<l>in tutto è vostro, degni alti baroni. -</l>
<l>Poi fe' venir la donzella pulita</l>
<l>e fece lor leggiadri e ricchi doni.</l>
<l>Ma la fanciulla chiamò poi da canto</l>
<l>Ulivier nostro, faccendo gran pianto,</l>
</lg>
<lg type="ottava">
	<l>dicendo: - Lassa, io non ho meritato</l>
<l>che m'abbandoni, mio gentile amante!</l>
<l>Dove lasci il cor mio sì sconsolato?</l>
<l>Tu mi dicevi sempre esser costante;</l>
<l>or tu ti parti, ed io non so in qual lato</l>
<l>da me ti fugga, in Ponente o in Levante;</l>
<l>e quel che sopra tutto m'è gran duolo</l>
<l>è del tuo sventurato e mio figliuolo.</l>
</lg>
<lg type="ottava">
	<l>Vedi che sola e gravida rimango</l>
<l>sanza sperar più te riveder mai;</l>
<l>però del mio dolor con teco piango.</l>
<l>Ma questa grazia mi concederai:</l>
<l>che, poi che pur di duol la mente affrango,</l>
<l>con teco insieme me ne menerai;</l>
<l>e in ogni parte ove tu andrai cercando</l>
<l>ne vo' con teco venir tapinando. -</l>
</lg>
<lg type="ottava">
	<l>Ulivier confortava la donzella,</l>
<l>e dice: - Dama, e' non passerà molto,</l>
<l>com'io son ricondotto in Francia bella,</l>
<l>ch'a te ritornerò con lieto volto;</l>
<l>però non ti chiamar sì tapinella,</l>
<l>ch'io son legato e mai non sarò sciolto;</l>
<l>e 'l figliuol nostro, quando sarà nato,</l>
<l>per lo mio amor ti sia raccomandato. -</l>
</lg>
<lg type="ottava">
	<l>Con gran sospir lasciò Merediana</l>
<l>Ulivier certo in questa dipartenzia,</l>
<l>con isperanza, al mio parer, pur vana.</l>
<l>Re Carador con gran magnificenzia,</l>
<l>con molta gente dintorno pagana,</l>
<l>poi che più far non poté resistenzia,</l>
<l>gli accompagnò con tutta sua famiglia</l>
<l>fuor della terra più di dieci miglia.</l>
</lg>
<lg type="ottava">
	<l>Pur finalmente toccò lor la mano</l>
<l>e quanto può di nuovo a lor s'è offerto.</l>
<l>Via se ne vanno per paese strano;</l>
<l>e come e' furno entrati in un deserto,</l>
<l>subitamente quel lion silvano</l>
<l>da lor fu disparito, e questo è certo,</l>
<l>e volse a tutti in un punto le spalle</l>
<l>e fuggì via per una oscura valle.</l>
</lg>
<lg type="ottava">
	<l>Disse Rinaldo: - Caro cugin mio,</l>
<l>vedi il lion come è da noi sparito!</l>
<l>Questo miracol ci dimostra Iddio:</l>
<l>non è sanza cagion così fuggito;</l>
<l>ma quel Signor ch'è in ciel verace e pio</l>
<l>a qualche fine buon l'ha consentito. -</l>
<l>Rispose Orlando: - Se 'l tuo dir ben noto,</l>
<l>molto se' fatto, al mio parer, divoto.</l>
</lg>
<lg type="ottava">
	<l>Lascialo andar con la buona ventura,</l>
<l>ché 'l suo partir più che 'l venir m'è caro</l>
<l>ché molte volte m'ha fatto paura. -</l>
<l>Così molte giornate cavalcaro</l>
<l>tanto ch'al fin d'una lunga pianura</l>
<l>un giorno in Danismarche capitaro:</l>
<l>questo paese Erminion tenìa</l>
<l>ch'a Montalbano è con sua compagnia.</l>
</lg>
<lg type="ottava">
	<l>Poi ch'egli ebbon salito sopra un monte,</l>
<l>si riscontrorno in saracini armati;</l>
<l>e poi che furno più presso da fronte,</l>
<l>furon da questi baroni avvisati</l>
<l>che il lor signor si chiama Fieramonte,</l>
<l>e quattromila avea seco menati,</l>
<l>uomini tutti maestri da guerra,</l>
<l>ch'a vicitare andava una sua terra.</l>
</lg>
<lg type="ottava">
	<l>Questo è colui che Erminion lasciòe,</l>
<l>quando e' partì, per guardia del suo regno.</l>
<l>Fieramonte Baiardo riguardòe:</l>
<l>sùbito sù vi faceva disegno;</l>
<l>verso Rinaldo in tal modo parlòe:</l>
<l>- Deh, dimmi, cavalier famoso e degno,</l>
<l>onde aves'tu questo caval gagliardo? -</l>
<l>E finalmente gli chiedia Baiardo.</l>
</lg>
<lg type="ottava">
	<l>Dicea Rinaldo: - Assai me l'hanno chiesto,</l>
<l>ma a nessun mai non lo volli donare. -</l>
<l>Disse il pagan: - Se tu non vuoi far questo,</l>
<l>deh, lasciamelo un poco cavalcare. -</l>
<l>Rinaldo intese la malizia presto,</l>
<l>e disse: - Un bello essemplo ti vo' dare,</l>
<l>saracin, prima ch'io ti dia il cavallo. -</l>
<l>E raccontò della volpe e del gallo:</l>
</lg>
<lg type="ottava">
	<l>- Andandosi la volpe un giorno a spasso</l>
<l>tutta affamata, sanza trovar nulla,</l>
<l>un gallo vide, in su 'n un arbor, grasso,</l>
<l>e cominciò a parer buona fanciulla</l>
<l>e pregar quel che si faccia più basso,</l>
<l>ché molto del suo canto si trastulla.</l>
<l>Il gallo sempliciotto in basso scende.</l>
<l>Allor la volpe altra malizia prende,</l>
</lg>
<lg type="ottava">
	<l>e dice: "E' par che tu sia così fioco;</l>
<l>io vo' insegnarti cantar meglio assai:</l>
<l>questo è che tu chiudessi gli occhi un poco:</l>
<l>vedrai che buona voce tu farai".</l>
<l>Al gallo parve che fussi un bel giuoco.</l>
<l>"Gran mercé" disse "che insegnato m'hai";</l>
<l>e chiuse gli occhi e cominciò a cantare</l>
<l>perché la volpe lo stessi ascoltare.</l>
</lg>
<lg type="ottava">
	<l>Cantando questo semplice animale</l>
<l>con gli occhi chiusi, come i matti fanno,</l>
<l>la volpe, come falsa e micidiale</l>
<l>tosto lo prese sotto questo inganno,</l>
<l>e dové poi mangiarsel sanza sale.</l>
<l>Così interviene a que' che poco sanno;</l>
<l>così faresti tu, chi ti credessi:</l>
<l>ben sarei sciocco se 'l caval ti dessi.</l>
</lg>
<lg type="ottava">
	<l>Se vuoi giostrarlo, io sono al tuo comando:</l>
<l>se tu m'abbatti per la tua virtù</l>
<l>su questo prato con lancia o con brando,</l>
<l>sia tuo il caval, non se ne parli più. -</l>
<l>Fieramonte rispose rimbrottando,</l>
<l>e disse. - Poltonier, che parli tu?</l>
<l>come hai tu tanto ardir, matto villano?</l>
<l>Quel che tu di' nol direbbe il Soldano!</l>
</lg>
<lg type="ottava">
	<l>Se tu sapessi ben con chi tu parli,</l>
<l>non parleresti così pazzamente;</l>
<l>quantunque io soglio, i pazzi, gastigarli.</l>
<l>Il mio fratello Erminion possente</l>
<l>farebbe a tutta Francia e sette Carli</l>
<l>guerra, come or vi fa colla sua gente;</l>
<l>ch'a Montalbano ha posto già l'assedio,</l>
<l>tanto che Carlo non ha alcun rimedio;</l>
</lg>
<lg type="ottava">
	<l>e tante schiere e giganti ha menati,</l>
<l>per la vendetta far di quel Mambrino</l>
<l>ch'uccise il fior de' traditor nomati,</l>
<l>Rinaldo, che pel mondo or va meschino;</l>
<l>e sbattezar vuol tutti i battezati. -</l>
<l>Disse Rinaldo: - Bestial saracino,</l>
<l>sia chi tu vuoi, che per la gola menti,</l>
<l>ché mai Rinaldo non fe' tradimenti.</l>
</lg>
<lg type="ottava">
	<l>Per forza o per amor del campo piglia:</l>
<l>io vo' pigliar per Rinaldo la zuffa,</l>
<l>ch'io so ch'egli è di sì nobil famiglia</l>
<l>che mai non fece tradimento o truffa. -</l>
<l>E detto questo, girava la briglia.</l>
<l>Veggendo il saracin com'egli sbuffa,</l>
<l>disse: "Sarebbe il diavolo costui?</l>
<l>Mai più smentito in tal modo non fui".</l>
</lg>
<lg type="ottava">
	<l>Volse il cavallo e tutto acceso d'ira</l>
<l>prese del campo, e poi si fu voltato.</l>
<l>Rinaldo a l'elmo gli pose la mira</l>
<l>e 'l ferro della lancia v'ha appiccato,</l>
<l>tanto che Fieramonte ne sospira,</l>
<l>perché dalla collottola è passato,</l>
<l>sì che per gli occhi gli passò la fronte;</l>
<l>e morto cadde in terra Fieramonte.</l>
</lg>
<lg type="ottava">
	<l>I saracin, che questo hanno veduto,</l>
<l>comincioron pel colpo a sbigottire;</l>
<l>e come avvien chi il signore ha perduto,</l>
<l>pel prato cominciâr tutti a fuggire.</l>
<l>Aveva un certo baron molto astuto</l>
<l>Fieramonte, e veggendo quel morire,</l>
<l>venne a Rinaldo e ginocchion si getta,</l>
<l>e disse: - Fatta hai, baron, mia vendetta.</l>
</lg>
<lg type="ottava">
	<l>Se vuoi ch'io parli arditamente il vero,</l>
<l>io ti dirò di questo traditore</l>
<l>il qual tu hai morto, gentil cavaliero.</l>
<l>Sappi che 'l suo fratel, che è qua signore,</l>
<l>lo lasciò qui a governo del suo impero</l>
<l>e mossa ha guerra a Carlo imperadore,</l>
<l>e come e disse, a Montalban si truova</l>
<l>per pigliar quello, e faranne ogni pruova.</l>
</lg>
<lg type="ottava">
	<l>Poi che costui si vide qua il messere,</l>
<l>ha fatte cose contra ogni giustizia,</l>
<l>rubato il terrazzano e 'l forestiere,</l>
<l>mostrato in molti modi sua nequizia,</l>
<l>a nessun fatto ragione o dovere;</l>
<l>e per più chiar mostrar la sua tristizia,</l>
<l>s'alcun pur ne volessi dubitare,</l>
<l>le nostre donne cominciò a sforzare;</l>
</lg>
<lg type="ottava">
	<l>e perché alcuno non avea pazienzia,</l>
<l>e' lo faceva morir di segreto,</l>
<l>tanto che assai per questa violenzia</l>
<l>per la paura si stavan di cheto.</l>
<l>Trovato ha il suo peccato penitenzia,</l>
<l>e tutto il popol nostro ne fia lieto.</l>
<l>Volle sforzare anco una mia sorella,</l>
<l>e non potendo, imprigionata ha quella.</l>
</lg>
<lg type="ottava">
	<l>Se tu se' cavalier ch'abbi potesta</l>
<l>come mi parve veder poco avanti,</l>
<l>togli il cavallo e la sua sopravvesta:</l>
<l>noi ti faren compagnia tutti quanti,</l>
<l>e tutta la città ti farà festa;</l>
<l>noi siàn tutti baron de' più prestanti:</l>
<l>sanza colpo di spada o altra guerra</l>
<l>a salvamento ti darem la terra.</l>
</lg>
<lg type="ottava">
	<l>Noi v'abbiàn degli amici e de' parenti:</l>
<l>tu ti potrai fermare in su la piazza,</l>
<l>e mosterren far giostre e torniamenti;</l>
<l>e intanto faren metter la corazza</l>
<l>a' più fidati, che ne fien contenti;</l>
<l>tu terrai a bada quella gente pazza,</l>
<l>e tutti saran presi così in zurro.</l>
<l>Ed ora il nome mio saprai: Faburro. -</l>
</lg>
<lg type="ottava">
	<l>Allor Rinaldo rispondeva a quello:</l>
<l>- Prima ch'io t'abbi, Faburro, risposto</l>
<l>o mentre i miei compagni a questo appello,</l>
<l>parmi tu fermi questa gente tosto:</l>
<l>vedi che vanno via come un uccello;</l>
<l>un mezzo miglio già ci son discosto;</l>
<l>e sanza lor non si può far niente. -</l>
<l>Disse Faburro: - Tu di' saviamente. -</l>
</lg>
<lg type="ottava">
	<l>E cominciò a spronare un suo giannetto.</l>
<l>Rinaldo Orlando chiamava e Dodone</l>
<l>ed Ulivieri, e contava ogni effetto.</l>
<l>Orlando orecchio alle parole pone</l>
<l>e intese ciò che quel pagano ha detto,</l>
<l>e disse: - Forse Iddio sanza cagione</l>
<l>non ci ha mandati in questa parte strana,</l>
<l>ma per ben sol della fede cristiana. -</l>
</lg>
<lg type="ottava">
	<l>Ma si dolea ch'e' non v'era con loro</l>
<l>Morgante, il quale ha lasciato Ulivieri</l>
<l>colla figliuola del re Caradoro,</l>
<l>ch'era rimaso con lei volentieri</l>
<l>per aspettar che tornassin costoro;</l>
<l>ed anco parve al marchese mestieri,</l>
<l>perché il figliuol di lui, quando nascessi,</l>
<l>re Caradoro uccider nol facessi.</l>
</lg>
<lg type="ottava">
	<l>Merediana avea chiesto il gigante</l>
<l>a Ulivier per un segno d'amore,</l>
<l>per ricordarsi del suo caro amante,</l>
<l>poi che montato fu in sul corridore;</l>
<l>ed Ulivieri avea detto a Morgante:</l>
<l>- Ben puoi restar dove resta il mio core.</l>
<l>Ritornerotti a veder con Orlando,</l>
<l>e 'l mio figliuolo e lei ti raccomando. -</l>
</lg>
<lg type="ottava">
	<l>Di questo Orlando si doleva a morte,</l>
<l>dicendo: - Se Morgante mio ci fosse,</l>
<l>egli è tanto feroce e tanto forte</l>
<l>che fare' rovinar con poche scosse</l>
<l>il mondo, non che le mura o le porte;</l>
<l>a molti so faria le gote rosse.</l>
<l>So che saremo in sì fatto travaglio</l>
<l>che molto sarebbe util quel battaglio. -</l>
</lg>
<lg type="ottava">
	<l>Faburro in questo mezzo è ritornato</l>
<l>ed ordinato ciò che bisognava.</l>
<l>Rinaldo a Fieramonte avea cavato</l>
<l>la sopravvesta e l'armi che portava,</l>
<l>e sopra il suo cavallo era montato,</l>
<l>tanto che tutto il pagan rassembrava.</l>
<l>E inverso la città sono inviati</l>
<l>come Faburro gli avea ammaestrati.</l>
</lg>
<lg type="ottava">
	<l>Grande onor fanno tutti i terrazzani</l>
<l>a quel che credon Fieramonte sia.</l>
<l>Rinaldo in su la piazza a' suoi pagani</l>
<l>facea far giostra e festa tuttavia.</l>
<l>Faburro intanto menava le mani:</l>
<l>truova gli amici e' parenti, e dicìa</l>
<l>come egli è morto il lor crudo tiranno</l>
<l>e come ben le cose passeranno:</l>
</lg>
<lg type="ottava">
	<l>che liberi sanz'altro impedimento</l>
<l>tosto saranno; e fe' sùbito armare</l>
<l>gran quantità, ch'ognuno era contento</l>
<l>di voler la sua patria liberare.</l>
<l>Mentre che in piazza si fa torniamento</l>
<l>e 'l popol tutto stava a baloccare,</l>
<l>giunse in un tratto con gran gente armata</l>
<l>Faburro, e tosto la piazza ha pigliata.</l>
</lg>
<lg type="ottava">
	<l>E saracin che con Rinaldo sono</l>
<l>comincion tutti a 'nsanguinar le spade:</l>
<l>chi morto resta e chi chiede perdono;</l>
<l>e cominciorno a correr la cittade</l>
<l>con gran tumulto e gran furore e tuono:</l>
<l>già son di gente calcate le strade,</l>
<l>e non sapendo ignun questo trattato,</l>
<l>dicevan: - Fieramonte fia impazzato. -</l>
</lg>
<lg type="ottava">
	<l>Rinaldo corse al palazzo reale</l>
<l>dove era la reina e' suoi figliuoli;</l>
<l>e come e giunse in capo delle scale,</l>
<l>disse la donna: - Perché i nostri stuoli</l>
<l>son sì turbati, e perché tanto male?</l>
<l>Così far, Fieramonte mio, non suoli.</l>
<l>Che caso è questo e chi muove tal guerra,</l>
<l>che sottosopra così va la terra? -</l>
</lg>
<lg type="ottava">
	<l>Rinaldo di Frusberta gli menòe</l>
<l>un colpo tal che gli spiccò la testa;</l>
<l>prese i figliuoli e tutti gli ammazzòe.</l>
<l>I saracin dicien: - Che cosa è questa? -</l>
<l>E finalmente la terra pigliòe</l>
<l>con quella gente che drento vi resta.</l>
<l>Poi trasse di Faburro la sorella</l>
<l>della prigione, afflitta e meschinella.</l>
</lg>
<lg type="ottava">
	<l>E poi che furno alcun dì dimorati,</l>
<l>e con Faburro ognun si fu scoperto</l>
<l>ed hanno i nomi lor manifestati,</l>
<l>e 'l popol vide ogni segreto aperto,</l>
<l>furon tutti d'accordo battezati,</l>
<l>rendendo a Gesù Cristo grazia e merto</l>
<l>che liberati gli ha da quel crudele</l>
<l>e fatto a sé questo popol fedele.</l>
</lg>
<lg type="ottava">
	<l>Poi con Faburro, che sapeva il fatto,</l>
<l>sì ragionò dell'oste che è a Parigi,</l>
<l>e come Gano avea aspettato il tratto</l>
<l>e mosso guerra e discordia e litigi</l>
<l>per dare a Carlo Magno scaccomatto;</l>
<l>e che soccorrer si vuol San Dionigi.</l>
<l>Faburro s'accordò che vi si vadi</l>
<l>subitamente, e che più non si badi.</l>
</lg>
<lg type="ottava">
	<l>Orlando disse: - E' mi dispiace solo</l>
<l>che noi lasciamo il possente gigante</l>
<l>a Caradoro, ond'io n'ho molto duolo. -</l>
<l>Disse Dodon: - Se tu vuoi, sir d'Angrante,</l>
<l>andrò per lui come un falcone a volo:</l>
<l>in pochi giorni sarà qui Morgante. -</l>
<l>A tutti piacque che per lui s'andassi,</l>
<l>e per far presto Baiardo menassi.</l>
</lg>
<lg type="ottava">
	<l>Così fu fatto, e missesi in camino;</l>
<l>e tanto va questo baron gagliardo</l>
<l>ch'a Carador, famoso saracino,</l>
<l>giunse un dì in su la piazza con Baiardo.</l>
<l>Ricognosciuto è presto il paladino;</l>
<l>diceva Carador: - Se ben riguardo,</l>
<l>questo è Dodon che ci torna a vedere;</l>
<l>e quel par di Rinaldo il buon destriere. -</l>
</lg>
<lg type="ottava">
	<l>Merediana, che 'l cognobbe presto,</l>
<l>giù per la scala correva abbracciallo,</l>
<l>dicendo: - Dodon mio, che gaudio è questo!</l>
<l>Io ti cognobbi sùbito e 'l cavallo.</l>
<l>Ch'è d'Ulivier? Deh, fammel manifesto,</l>
<l>ché di saperlo ho voglia sanza fallo. -</l>
<l>Disse Dodone: - Ulivier tuo ti manda</l>
<l>molte salute, e a te si raccomanda. -</l>
</lg>
<lg type="ottava">
	<l>Or chi vedessi la dama amorosa,</l>
<l>sùbito come di Dodon s'accorse,</l>
<l>farsi nel volto come fresca rosa,</l>
<l>e come presto abbracciarlo poi corse</l>
<l>e domandò dove Ulivier si posa,</l>
<l>non istarebbe del suo core in forse.</l>
<l>- Ch'è di Rinaldo, - dicea - baron franco?</l>
<l>Tu debbi, Dodon nostro, essere stanco.</l>
</lg>
<lg type="ottava">
	<l>Ch'è di quel paladin ch'ogni altro avanza,</l>
<l>Orlando nostro famoso e possente?</l>
<l>Ché di saper di tutti ho disianza. -</l>
<l>Intanto Caradoro era presente,</l>
<l>e salutò Dodon come è usanza;</l>
<l>poi domandava di tutta la gente.</l>
<l>Dodon rispose: - In paesi lontani</l>
<l>gli lasciai, in Danismarche, salvi e sani.</l>
</lg>
<lg type="ottava">
	<l>E la cagion che a te son qui venuto</l>
<l>è che mi manda Rinaldo d'Amone</l>
<l>e 'l conte Orlando, e che bisogna aiuto</l>
<l>al nostro Carlo Man, ché Erminione</l>
<l>a Montalban più giorni ha combattuto</l>
<l>ed assediato col suo gonfalone:</l>
<l>convien ch'io meni tue genti e Morgante. -</l>
<l>In questo tempo comparì il gigante,</l>
</lg>
<lg type="ottava">
	<l>e corse presto Dodone abbracciare,</l>
<l>e mille volte domandò d'Orlando.</l>
<l>Dodon gli dice come e' vuole andare</l>
<l>in Francia, e come e' lo manda pregando</l>
<l>che in Danismarche lo vadi a trovare.</l>
<l>E tutti insieme vennonsi accordando</l>
<l>che si raguni il lor popol pagano</l>
<l>per dar soccorso presto a Montalbano.</l>
</lg>
<lg type="ottava">
	<l>In pochi dì fur fatte molte squadre</l>
<l>per dover tutti inverso Francia gire.</l>
<l>Merediana dice: - O caro padre,</l>
<l>non mi volere una grazia disdire:</l>
<l>io vo' provar le mie virtù leggiadre</l>
<l>in Francia, ben s'i' dovessi morire;</l>
<l>s'io debbo aver da te mai alcun piacere,</l>
<l>fa' ch'io sia capitan di nostre schiere. -</l>
</lg>
<lg type="ottava">
	<l>Re Caradoro avea tanto disio</l>
<l>di ristorar del beneficio antico</l>
<l>Rinaldo e gli altri, che rispose: - Anch'io</l>
<l>m'accordo al tuo parer; però ti dico</l>
<l>che tu ti vadi nel nome di Dio,</l>
<l>perché Rinaldo è stato buono amico:</l>
<l>quando fu tempo, ci dètte il suo aiuto:</l>
<l>di ristorarlo al bisogno è dovuto.</l>
</lg>
<lg type="ottava">
	<l>Orlando ed Ulivier se come amici</l>
<l>ci hanno trattati, sa tutto il mio regno,</l>
<l>ne' casi avversi, miseri e infelici:</l>
<l>adunque il priego di Dodone è degno,</l>
<l>e ricordar si vuol de' benefici,</l>
<l>ch'essere ingrato Iddio l'ha troppo a sdegno. -</l>
<l>Merediana fu troppo contenta,</l>
<l>che in dubio stava alla risposta attenta.</l>
</lg>
<lg type="ottava">
	<l>E poi si volse a Morgante e dicìa:</l>
<l>- E tu con meco, gigante, verrai. -</l>
<l>Dicea Morgante: - Da tua compagnia</l>
<l>non dubitar ch'io mi diparta mai:</l>
<l>così ti giuro e do la fede mia. -</l>
<l>Disse la dama: - Io ne son lieta assai.</l>
<l>Parmi mill'anni rivedere il conte</l>
<l>e l'ardito Rinaldo di Chiarmonte. -</l>
</lg>
<lg type="ottava">
	<l>Questo dicea con la lingua la dama,</l>
<l>ma "Ulivier" diceva col suo core.</l>
<l>Morgante, che sapea tutta la trama,</l>
<l>rispose: - Dove lasci il tuo amadore,</l>
<l>che so che giorno e notte ancor ti chiama?</l>
<l>Hai tu sì tosto lasciato il suo amore? -</l>
<l>Disse la dama: - Ulivieri è qui meco,</l>
<l>però nol dissi, ed io son sempre seco. -</l>
</lg>
<lg type="ottava">
	<l>In poco tempo furono ordinati</l>
<l>quarantamila, e fatte dieci schiere,</l>
<l>e dal re Caradoro licenziati</l>
<l>e date tutte al vento le bandiere;</l>
<l>ed eron bene in punto e bene armati,</l>
<l>come conviensi a ciascun cavaliere:</l>
<l>cavalli e scimitarre alla turchesca</l>
<l>e scudi e targe ed archi alla moresca.</l>
</lg>
<lg type="ottava">
	<l>Merediana aveva un palafreno</l>
<l>quartato che pareva una montagna;</l>
<l>e ciò che questo mangiava, orzo o fieno,</l>
<l>con acqua fresca prima gli si bagna;</l>
<l>e non era caval, ma nondimeno</l>
<l>e' non se gli poteva appor magagna,</l>
<l>se non che 'l capo aveva di serpente;</l>
<l>e molto destro e forte era e corrente.</l>
</lg>
<lg type="ottava">
	<l>Questo in un bosco già facea dimoro,</l>
<l>e nacque d'un serpente e d'una alfana;</l>
<l>mugghiava forte che pareva un toro:</l>
<l>mai non si vide bestia così strana.</l>
<l>Un che lo prese il dètte a Caradoro,</l>
<l>e Caradoro il diè a Merediana;</l>
<l>nelle battaglie sempre lo menava,</l>
<l>e molta fama con esso acquistava.</l>
</lg>
<lg type="ottava">
	<l>Tanto cavalca questa franca gente</l>
<l>che in Danismarche alla fine arrivorno.</l>
<l>Quando Rinaldo la novella sente</l>
<l>una mattina in su l'alba del giorno,</l>
<l>chiamava Orlando e 'l marchese possente;</l>
<l>e presto quel che fussi s'avvisorno,</l>
<l>perché di lungi si vede il gigante</l>
<l>che col battaglio veniva davante.</l>
</lg>
<lg type="ottava">
	<l>Diceva Orlando: - Ecco Morgante nostro,</l>
<l>ed ha con seco gran gente pagana;</l>
<l>e Caradoro grande amor ci ha mostro,</l>
<l>che la nostra amistà non sia lontana. -</l>
<l>Disse Ulivier: - S'egli è Morgante vostro,</l>
<l>dove è la bella mia Merediana?</l>
<l>Io il bramo tanto, ch'io la veggo e sento,</l>
<l>e par ch'io sia di questo error contento. -</l>
</lg>
<lg type="ottava">
	<l>E poi che furon più presso, vedea</l>
<l>Ulivier questa, che 'l passo studiava:</l>
<l>la qual cognobbe al caval ch'ella avea,</l>
<l>ovver ch'Amor così l'ammaestrava.</l>
<l>Merediana, quando lui scorgea,</l>
<l>come stella nel viso fiammeggiava,</l>
<l>e del caval saltò subitamente;</l>
<l>ed Ulivier facea similemente;</l>
</lg>
<lg type="ottava">
	<l>ed abbracciolla con gran gentilezza;</l>
<l>prima baciolla a suo modo francese.</l>
<l>La gentil dama per gran tenerezza</l>
<l>non poté salutar, tanto s'accese!</l>
<l>Ed Ulivier sentia tanta dolcezza</l>
<l>che le parole sue non sono intese,</l>
<l>e pur voleva dir: "Ben venga quella</l>
<l>che sola agli occhi miei fia sempre stella".</l>
</lg>
<lg type="ottava">
	<l>Gran festa fu tra' pagani e' cristiani,</l>
<l>e molto Carador fu commendato</l>
<l>che si ricorda in paesi lontani</l>
<l>de' benefici del tempo passato.</l>
<l>Dicea Faburro: - O cavalier sovrani,</l>
<l>sempre ho sentito un proverbio provato,</l>
<l>e tengol nella mente vivo e verde:</l>
<l>che del servire alfin mai non si perde. -</l>
</lg>
<lg type="ottava">
	<l>Nella città più giorni si posaro;</l>
<l>e intanto i nuovi cristian sono in punto:</l>
<l>quattromila in un oste s'assembraro.</l>
<l>Dicea Faburro: - Or che Morgante è giunto,</l>
<l>è da partirsi; e molto mi fia caro,</l>
<l>Orlando, se tu m'ami o stimi punto,</l>
<l>ch'io sia di questa gente conduttore;</l>
<l>e mosterrotti in Francia il mio valore. -</l>
</lg>
<lg type="ottava">
	<l>Orlando disse: - E' non è cosa ignuna</l>
<l>ch'io ti negassi, Faburro possente.</l>
<l>Allor Faburro sua gente rauna;</l>
<l>e poi ch'egli ebbe assettata la gente,</l>
<l>volle portar per insegna una luna</l>
<l>sur una sopravvesta riccamente</l>
<l>di seta bianca lavorata e d'oro,</l>
<l>sì che due corna pareva d'un toro.</l>
</lg>
<lg type="ottava">
	<l>Or lasceremo il popol saracino,</l>
<l>il qual di Danismarche già s'è mosso,</l>
<l>e ritorniamo al figliuol di Pipino,</l>
<l>che piange e dice fra sé: "Più non posso!</l>
<l>Non c'è Rinaldo, non c'è il suo cugino,</l>
<l>e tutto il mondo qua mi viene addosso.</l>
<l>Non gli conobbi mentre erano in corte;</l>
<l>or me n'avveggo e dolgomene a morte".</l>
</lg>
<lg type="ottava">
	<l>Gan traditor lo riguardava fiso</l>
<l>e con parole fitte il confortava,</l>
<l>e simulava uno sforzato riso:</l>
<l>- O Carlo, troppo di questo mi grava:</l>
<l>perché pur bagni di lacrime il viso? -</l>
<l>E trentamila de' suoi raunava,</l>
<l>e disse: - Io voglio andare - il traditore</l>
<l>- a Montalban con questi, imperadore. -</l>
</lg>
<lg type="ottava">
	<l>E tutti a Carlo gli menava avante,</l>
<l>e fece suo capitano il Magagna,</l>
<l>dicendo: - Io voglio assalir l'amirante</l>
<l>con questa compagnia che è tanto magna;</l>
<l>e so che noi piglieren Lionfante:</l>
<l>io lo farò dar, Carlo, nella ragna. -</l>
<l>E seppe tanto acconciar ben l'orpello</l>
<l>che Carlo si togliea per oro quello.</l>
</lg>
<lg type="ottava">
	<l>A Montalban n'andò con questo inganno:</l>
<l>e' si pensò pigliarlo a salvamento,</l>
<l>e tutti all'amirante se ne vanno</l>
<l>e disse: - Io ti darò per tradimento</l>
<l>la terra e' tuoi nimici che vi stanno,</l>
<l>e metterotti questa notte drento. -</l>
<l>Ma Lionfante era uom troppo dabbene,</l>
<l>e fece quel ch'a' suoi par si conviene;</l>
</lg>
<lg type="ottava">
	<l>e disse: - Io ti vo' dire una novella.</l>
<l>La volpe un tratto molto era assetata:</l>
<l>entrò per bere in una secchia quella,</l>
<l>tanto che giù nel pozzo se n'è andata.</l>
<l>Il lupo passa, e questa meschinella</l>
<l>domanda come sia così cascata.</l>
<l>Dice la volpe: "Di ciò non t'incresca:</l>
<l>chi vuol de' grossi nel fondo giù pesca:</l>
</lg>
<lg type="ottava">
	<l>io piglio lasche di libbra, compare;</l>
<l>se tu ci fussi, tu ti goderesti;</l>
<l>io me ne vo' per un tratto saziare".</l>
<l>Rispose il lupo: "Tu non chiameresti</l>
<l>a queste cose il compagno, comare?</l>
<l>E forse che mai più non lo facesti?".</l>
<l>Disse la volpe maliziosa e vecchia:</l>
<l>"Or oltre, vienne, enterrai nella secchia".</l>
</lg>
<lg type="ottava">
	<l>Il lupo non istette a pensar piùe,</l>
<l>e tutto nella secchia si rassetta</l>
<l>e vassene con essa tosto giùe;</l>
<l>truova la volpe che ne vien sù in fretta,</l>
<l>e dice il sempliciotto: "Ove vai tue?</l>
<l>Non vogliàn noi pescar? Comare, aspetta!".</l>
<l>Disse la volpe: "Il mondo è fatto a scale:</l>
<l>vedi, compar, chi scende e chi sù sale".</l>
</lg>
<lg type="ottava">
	<l>Il lupo dentro al pozzo rimaneva.</l>
<l>La volpe poi nel can dètte di cozzo,</l>
<l>e disse il suo nimico morto aveva;</l>
<l>onde e' rispose, benché e' sia nel pozzo,</l>
<l>che 'l traditor però non gli piaceva;</l>
<l>e presela e ciuffolla appunto al gozzo,</l>
<l>uccisela, e punì la sua malizia:</l>
<l>e così ebbe luogo la giustizia.</l>
</lg>
<lg type="ottava">
	<l>Se tradimenti hai fatti alla tua vita</l>
<l>già mille volte, a questa datti pace:</l>
<l>tu non farai di qui già mai partita</l>
<l>per nessun modo, traditor verace,</l>
<l>ch'ogni tua colpa vecchia fia punita,</l>
<l>ché 'l traditor per nulla non mi piace,</l>
<l>e piglierotti al gozzo col capresto. -</l>
<l>E preselo e legar lo fece presto.</l>
</lg>
<lg type="ottava">
	<l>E poi mandò di sùbito un messaggio</l>
<l>a dire ' Astolfo, ch'era in Monte Albano,</l>
<l>che, perch'egli era di nobil legnaggio,</l>
<l>benché e' sia saracino e lui cristiano,</l>
<l>a tradimento non vuol fargli oltraggio</l>
<l>o in altro modo; e ch'avea preso Gano,</l>
<l>e impiccherallo, pur che lo consenti;</l>
<l>e disse tutto de' suoi tradimenti.</l>
</lg>
<lg type="ottava">
	<l>Il messaggiero ' Astolfo se n'andòe</l>
<l>e disse come ha detto il suo signore,</l>
<l>e tutto il tradimento gli contòe.</l>
<l>Astolfo fece a quel messaggio onore;</l>
<l>e poi Guicciardo e gli altri a sé chiamòe</l>
<l>e referì di questo traditore,</l>
<l>e chiese a tutti consiglio e parere</l>
<l>quel che si faccia di Gan da Pontiere;</l>
</lg>
<lg type="ottava">
	<l>e che per se medesmo gli parrebbe</l>
<l>che si risponda che lo 'mpicchi presto.</l>
<l>Poi s'accordorno che util non sarebbe,</l>
<l>ché 'l tempo avverso non pativa questo,</l>
<l>ché la sua gente si ribellerebbe,</l>
<l>quantunque Gan meritassi il capresto;</l>
<l>e ringraziorno il famoso pagano</l>
<l>e chiesongli di grazia vivo Gano.</l>
</lg>
<lg type="ottava">
	<l>Astolfo dètte al messo un palafreno,</l>
<l>e disse: - Questo tien per amor mio. -</l>
<l>Il messaggier ritorna in un baleno</l>
<l>e raccontò d'Astolfo il suo disio.</l>
<l>Lionfante, uom di gentilezza pieno,</l>
<l>rispose: - Come Astolfo vuol voglio io. -</l>
<l>E contra suo voler Gan liberava.</l>
<l>Gano a Parigi sùbito arrancava;</l>
</lg>
<lg type="ottava">
	<l>e disse a Carlo, il traditor fellone,</l>
<l>ch'aveva fatta certa sua pensata</l>
<l>come ingannar potessi Erminione;</l>
<l>ma poi era la trappola scoccata,</l>
<l>e come preso fu nel padiglione:</l>
<l>così la sua tristizia ha covertata,</l>
<l>dicendo: - Un tradimento facea doppio,</l>
<l>che insin di qua ne sentivi lo scoppio. -</l>
</lg>
<lg type="ottava">
	<l>Carlo il credette ben, ché il ver dicea</l>
<l>che 'l tradimento doppio era ordinato.</l>
<l>Astolfo in questo tempo gli scrivea</l>
<l>come questo fellon l'avea ingannato.</l>
<l>Carlo all'usato a Ganellon credea,</l>
<l>ché così era ne' Ciel distinato;</l>
<l>e conferiva con lui come prima</l>
<l>ogni segreto, e così facea stima.</l>
</lg>
<lg type="ottava">
	<l>Erminion colla sua gente bella</l>
<l>sempre più inverso Montalbano è ito.</l>
<l>Era per Pasqua; giunse la novella</l>
<l>d'un messaggier ch'è tutto sbigottito,</l>
<l>tanto che, giunto, a gran pena favella;</l>
<l>poi disse, tutto per duolo smarrito:</l>
<l>- Erminion, male novelle hai certo:</l>
<l>sappi tu se' col tuo popol diserto;</l>
</lg>
<lg type="ottava">
	<l>e 'l tuo fratello è morto, Fieramonte,</l>
<l>ché combattendo un dì con un cristiano,</l>
<l>gli passò l'elmo e ruppegli la fronte;</l>
<l>e dice che è il signor di Montalbano,</l>
<l>ed ha con seco quel famoso conte</l>
<l>Orlando, che tremar fa il monte e 'l piano;</l>
<l>la città presa ed abbruciata è tutta</l>
<l>e la tua gente scacciata e distrutta.</l>
</lg>
<lg type="ottava">
	<l>Faburro è quel che 'l tradimento fe':</l>
<l>tutti i suoi amici ha fatti far cristiani</l>
<l>e tutto il regno in preda a costor diè.</l>
<l>Gran quantità son morti di pagani</l>
<l>sanza trovare o rimedio o merzé:</l>
<l>io gli ho veduti tagliar come cani,</l>
<l>e la tua donna in molti affanni e duoli</l>
<l>uccider crudelmente, e' tuo' figliuoli.</l>
</lg>
<lg type="ottava">
	<l>E sòtti a dir che ti vengono addosso</l>
<l>con ben quarantamila cavalieri,</l>
<l>ed era il campo, quand'io parti', mosso.</l>
<l>Faburro è capitan di que' guerrieri,</l>
<l>che di sua gente ha fatto capo grosso,</l>
<l>e vien con lor per mostrare i sentieri. -</l>
<l>Quando il pagan sentì quel ch'egli ha detto,</l>
<l>bestemiò forte lo iddio Macometto,</l>
</lg>
<lg type="ottava">
	<l>e disse: - Traditor crudele e rio,</l>
<l>mai più t'adorerò, così ti giuro:</l>
<l>io vo' che Satanasso sia il mio iddio</l>
<l>o se v'è altro diavol più oscuro.</l>
<l>Che t'ho io fatto? Dove è il fratel mio</l>
<l>ch'io lasciai pur nel suo regno sicuro?</l>
<l>Dove è la donna mia ch'io ti lasciai</l>
<l>e' miei figliuol ch'io ti raccomandai?</l>
</lg>
<lg type="ottava">
	<l>Che farò io, se in qua ritorna Orlando,</l>
<l>e se torna Rinaldo, il mio nimico?</l>
<l>Or verrò le mie ingiurie vendicando</l>
<l>contra costui del mio Mambrino antico! -</l>
<l>Quivi era Salincorno, e lacrimando</l>
<l>dicea: - Fratello, ascolta quel ch'io dico.</l>
<l>Dove è la fama e tua virtù fuggita?</l>
<l>Hai tu perduto il tuo campo o la vita?</l>
</lg>
<lg type="ottava">
	<l>E' si conosce nell'avversitade</l>
<l>il savio sempre; e nel tempo felice</l>
<l>non si può ben veder chi ha in sé bontade:</l>
<l>questo sai tu ch'ognun che intende dice.</l>
<l>Se Fieramonte è morto e la cittade</l>
<l>distrutta, così misera e infelice,</l>
<l>tu hai qui tanta gente di tua setta</l>
<l>che d'ogni cosa si farà vendetta. -</l>
</lg>
<lg type="ottava">
	<l>Erminion per ira fe' venire</l>
<l>tutti i baron legati, e poi scrivea</l>
<l>a Carlo Magno, e manda così a dire</l>
<l>che gli farà morir di morte rea</l>
<l>con gran vergogna e con istran martìre,</l>
<l>se non gli dà Parigi, conchiudea,</l>
<l>e 'l suo tesoro e tutto il suo paese;</l>
<l>e che il primo impiccar farà il Danese,</l>
</lg>
<lg type="ottava">
	<l>anzi squartar, perché e' fu già pagano</l>
<l>e rinnegato avea lo iddio Macone.</l>
<l>Il messo giunse presto a Carlo Mano</l>
<l>e la 'mbasciata fe' d'Erminione.</l>
<l>Carlo, come uom già disperato e insano,</l>
<l>nulla rispose alla sua orazione;</l>
<l>e 'l messaggiero indrieto tornò ratto,</l>
<l>dicendo Carlo gli pareva un matto.</l>
</lg>
<lg type="ottava">
	<l>Carlo, poi che 'l messaggio fu partito,</l>
<l>a un balcon si stava addolorato,</l>
<l>né sa più che si far, tutto smarrito.</l>
<l>Ma il suo Gesù non l'arà abbandonato:</l>
<l>ch'Orlando in questo tempo è comparito,</l>
<l>com io dirò nell'altro mio trattato,</l>
<l>col suo fratello e col pagano stuolo.</l>
<l>Cristo sia sempre il vostro aiuto solo.</l>
</lg>

</div1>
<div1 type="canto">
<head>CANTARE DECIMO</head>

<lg type="ottava">
	<l><foreign lang="lat">Te Deum laudamus</foreign>, sommo Padre;</l>
<l>te confessiam Signor giusto e verace;</l>
<l>laudata sia la tua benigna madre;</l>
<l>donami grazia, Signor, se ti piace,</l>
<l>ch'io conduca a Parigi le mie squadre</l>
<l>e tragga Carlo fuor di contumace,</l>
<l>e ch'io ritorni ov'io lasciai il mio canto,</l>
<l>colla virtù dello Spirito santo.</l>
</lg>
<lg type="ottava">
	<l>Era già presso a Parigi a tre miglia</l>
<l>Faburro, ch'era innanzi all'altra gente.</l>
<l>Mentre che Carlo voltava le ciglia,</l>
<l>vide le schiere e gli stormenti sente:</l>
<l>non sa che fussin della sua famiglia,</l>
<l>e più che prima fu fatto dolente;</l>
<l>pur, così afflitto, alla sua gente è corso</l>
<l>e chiama Gan che debba dar soccorso.</l>
</lg>
<lg type="ottava">
	<l>Gano appellò il suo capitan Magagna,</l>
<l>e disse: - Presto alla porta n'andate,</l>
<l>ché nuove gente vien per la campagna:</l>
<l>quivi la vostra prodezza mostrate,</l>
<l>ché starsi drento poco si guadagna. -</l>
<l>Furno in Parigi molte gente armate:</l>
<l>ognun del caso nuovo si sconforta,</l>
<l>e tutti si ridussono alla porta.</l>
</lg>
<lg type="ottava">
	<l>Faburro è giunto, valoroso, ardito,</l>
<l>che cavalcava un possente cavallo;</l>
<l>la lancia abbassa, un cristiano ha ferito</l>
<l>e morto in terra faceva cascallo.</l>
<l>Gan di Maganza incontro gli fu ito,</l>
<l>e disse: - Aspetta, traditor vassallo! -</l>
<l>La lancia abbassa e lo scudo percosse;</l>
<l>ma dell'arcion Faburro non si mosse.</l>
</lg>
<lg type="ottava">
	<l>Al conte Gano un colpo della spada</l>
<l>dètte, che presto trovò la pianura;</l>
<l>molti cader ne fece in sulla strada,</l>
<l>tanto ch'assai ne fuggon per paura.</l>
<l>Gan si rilieva, e non istette a bada,</l>
<l>e riprovar volea la sua ventura;</l>
<l>e fece quel che potea, il fraudolente.</l>
<l>Ma in questo tempo giunse l'altra gente.</l>
</lg>
<lg type="ottava">
	<l>Per Parigi era levato il romore,</l>
<l>e Carlo era montato in sul destriere.</l>
<l>Giunto alla porta con molto dolore,</l>
<l>sùbito ricognobbe le bandiere</l>
<l>del suo nipote Orlando e 'l corridore,</l>
<l>ch'avea scoperto il segno del quartiere;</l>
<l>e già Faburro incontro gli è venuto</l>
<l>e dismontato e fatto il suo dovuto,</l>
</lg>
<lg type="ottava">
	<l>e detto: - Carlo, ch'io bramato ho tanto</l>
<l>di vedere una volta, or son contento.</l>
<l>Non dubitar, pon fine al lungo pianto:</l>
<l>qua è Orlando, che già presso il sento. -</l>
<l>Carlo si trasse per dolcezza il guanto,</l>
<l>e disse: - Lieva, baron d'ardimento -</l>
<l>ed a Faburro toccava la mano.</l>
<l>In questo giunse il sir di Montalbano,</l>
</lg>
<lg type="ottava">
	<l>e saltò di Baiardo e inginocchiossi.</l>
<l>Ecco Ulivier che facea similmente.</l>
<l>Non sapea Carlo in qual mondo si fossi,</l>
<l>tanta allegrezza nel suo petto sente.</l>
<l>Non si son questi pria di terra mossi</l>
<l>che 'l suo nipote giugneva presente,</l>
<l>e saltò armato fuor di Vegliantino</l>
<l>e inginocchiossi al figliuol di Pipino.</l>
</lg>
<lg type="ottava">
	<l>Carlo gli abbraccia con amor perfetto</l>
<l>e benedice mille volte o piùe.</l>
<l>Merediana giugneva in effetto,</l>
<l>e dismontata poi che in terra fue</l>
<l>s'inginocchiò dinanzi al suo cospetto.</l>
<l>Disse Ulivier: - Questa crede in Gesùe,</l>
<l>e sua prodezza non ha pari al mondo.</l>
<l>Viene a veder te, imperador giocondo;</l>
</lg>
<lg type="ottava">
	<l>ed è figliuola d'un gran re pagano,</l>
<l>e molta gente ha qui del suo paese,</l>
<l>e vengono aiutar te, Carlo Mano. -</l>
<l>Sùbito Carlo le braccia distese</l>
<l>e prese la donzella per la mano,</l>
<l>e ringraziolla di sì fatte imprese;</l>
<l>e grande onore alla gente pagana</l>
<l>facea far Carlo di Merediana.</l>
</lg>
<lg type="ottava">
	<l>Disse Ulivieri alla gentil donzella:</l>
<l>- Che ti par, dama, dello imperadore? -</l>
<l>Disse la donna graziosa e bella:</l>
<l>- Degno di gloria e di pregio e d'onore;</l>
<l>e certo chi di sue laude favella</l>
<l>al mio parer non può pigliare errore;</l>
<l>non minuisce già la sua presenzia</l>
<l>la fama e 'l grido e la magnificenzia. -</l>
</lg>
<lg type="ottava">
	<l>Carlo la fece cavalcar davante,</l>
<l>e poi appresso il duca borgognone.</l>
<l>Ecco apparir col battaglio Morgante.</l>
<l>Carlo guardava questo compagnone,</l>
<l>e disse: - Mai non vidi un tal gigante! -</l>
<l>Ebbe di sua grandezza ammirazione.</l>
<l>Morgante ginocchion lo superava,</l>
<l>e così Carlo la man gli toccava.</l>
</lg>
<lg type="ottava">
	<l>Verso il palazzo Carlo s'inviòe,</l>
<l>più che mai fussi in sua vita contento.</l>
<l>Gan, come Orlando vide, si pensòe</l>
<l>che questo fussi il suo disfacimento;</l>
<l>e come disperato a sé chiamòe</l>
<l>Magagna e fece un altro tradimento,</l>
<l>dicendo: - Poi che questa gente pazza</l>
<l>entrata è drento, soccorriàn la piazza:</l>
</lg>
<lg type="ottava">
	<l>gridiàn che Carlo tradimento ha fatto</l>
<l>e ch'egli ha dato Parigi a' pagani,</l>
<l>e come alcun di lor v'è contraffatto</l>
<l>che pare Orlando e gli altri capitani. -</l>
<l>E tutto il popol sollevò in un tratto;</l>
<l>corse alla piazza con armate mani;</l>
<l>e 'l popol parigin dava favore</l>
<l>a Gan, chiamando Carlo traditore.</l>
</lg>
<lg type="ottava">
	<l>Non si cognosce ancor per molti Orlando</l>
<l>o gli altri, perché l'elmo aveano in testa.</l>
<l>I Maganzesi la piazza pigliando,</l>
<l>fu la novella a Carlo manifesta</l>
<l>che tutto il popol si veniva armando:</l>
<l>parvegli segno di cattiva festa.</l>
<l>Rinaldo presto correva alle sbarre</l>
<l>co' saracin, ch'avien le scimitarre.</l>
</lg>
<lg type="ottava">
	<l>Furno in un tratto le sbarre tagliate</l>
<l>e in ogni parte ove Gan fe' serraglio;</l>
<l>Merediana è tra sue gente armate,</l>
<l>e fe' gran cose in sì fatto travaglio;</l>
<l>Orlando corse coll'altre brigate;</l>
<l>giunse Morgante e diguazza il battaglio;</l>
<l>ed Ulivieri innanzi alla sua dama</l>
<l>dava gran colpi per acquistar fama.</l>
</lg>
<lg type="ottava">
	<l>Rinaldo, in mezzo di que' Maganzesi,</l>
<l>quanto poteva Frusberta operava,</l>
<l>tagliando a chi i bracciali, a chi gli arnesi,</l>
<l>e molti in terra morti ne cacciava;</l>
<l>molti ne fur feriti e molti presi.</l>
<l>Ecco il Magagna che quivi arrivava:</l>
<l>Rinaldo al capo un gran colpo gli mena</l>
<l>e féssel come tinca per ischiena.</l>
</lg>
<lg type="ottava">
	<l>Ma poi che fu cognosciuto Rinaldo</l>
<l>e gli altri, ognun per paura fuggìa,</l>
<l>ché lo vedieno infuriato e caldo.</l>
<l>Tosto la piazza sgomberar facìa</l>
<l>dicendo: - Ove è quel traditor ribaldo</l>
<l>Gan da Pontier? - Ma fugge tuttavia:</l>
<l>non si fidò di star drento alle mura,</l>
<l>perch'egli avea di Rinaldo paura.</l>
</lg>
<lg type="ottava">
	<l>Così fu presto cessato il furore.</l>
<l>E conosciuti i nostri buon guerrieri,</l>
<l>ognun gli abbraccia con molto fervore;</l>
<l>tutto il popol gli vide volentieri;</l>
<l>ognun si scusa collo imperadore;</l>
<l>nessun si vede di que' da Pontieri;</l>
<l>e con gran festa e piacere e sollazzo</l>
<l>tutti n'andorno a smontare al palazzo.</l>
</lg>
<lg type="ottava">
	<l>Era venuta intanto Alda la bella</l>
<l>per rivedere Orlando, il suo marito.</l>
<l>Rinaldo una corona ricca e bella</l>
<l>donava a questa, ove era stabilito</l>
<l>un bel rubin che valea due castella:</l>
<l>Alda la bella col viso pulito</l>
<l>gran festa fe' del marito e di quello</l>
<l>e d'Ulivieri, il suo caro fratello.</l>
</lg>
<lg type="ottava">
	<l>Poi che furono alquanto riposati,</l>
<l>queste parole Rinaldo dicìa:</l>
<l>- O Carlo, io non ci veggo, bench'io guati,</l>
<l>Uggieri o Namo o l'altra baronia.</l>
<l>Che n'hai tu fatto? Ha'gli tu sotterrati?</l>
<l>O son prigioni andati in Pagania? -</l>
<l>Carlo a Rinaldo sùbito ha risposto:</l>
<l>- Tutti son vivi, e qui gli vedrai tosto. -</l>
</lg>
<lg type="ottava">
	<l>E raccontò come andava la guerra</l>
<l>e ciò ch'è stato dopo il suo partire:</l>
<l>come il re Erminion Montalban serra</l>
<l>e' suoi baron minaccia far morire;</l>
<l>e come Astolfo è drento nella terra</l>
<l>e Ricciardetto suo, c'ha tanto ardire.</l>
<l>Parve a Rinaldo e gli altri il caso strano</l>
<l>de' paladini e sì di Monte Albano.</l>
</lg>
<lg type="ottava">
	<l>Diceva Orlando: - Presto i paladini</l>
<l>si bisogna, Rinaldo, riscattare.</l>
<l>Io vo' che 'l campo là de' saracini</l>
<l>domani a spasso andiamo a vicitare,</l>
<l>ch'a trenta miglia son presso a' confini. -</l>
<l>Merediana cominciò a parlare:</l>
<l>- Io vo' venir, se la domanda è degna;</l>
<l>e 'l mio Morgante vo' che meco vegna. -</l>
</lg>
<lg type="ottava">
	<l>Così Faburro, e così il buon marchese.</l>
<l>- Vedremo un poco come il campo sta -</l>
<l>diceva Orlando; e 'l partito si prese.</l>
<l>Ognun presto apportar l'arme si fa.</l>
<l>Così coperti di piastra e d'arnese,</l>
<l>usciron tutti fuor della città</l>
<l>una mattina al cominciare il giorno,</l>
<l>e inverso Montalban la via pigliorno.</l>
</lg>
<lg type="ottava">
	<l>Eran qualche otto leghe cavalcati,</l>
<l>quando a lor si scoperse il padiglione</l>
<l>d'Erminion, dove stavan legati</l>
<l>Berlinghier nostro e Namo e Salamone</l>
<l>e 'l buon Danese e gli altri sventurati;</l>
<l>e se non fussi che 'l re Erminione</l>
<l>sentito avea come Orlando venìa,</l>
<l>tutti impiccare e squartar gli facìa;</l>
</lg>
<lg type="ottava">
	<l>ma dubitò di quel che gli bisogna,</l>
<l>dicendo: "Se morir facciàn costoro,</l>
<l>e' ne potre' seguir danno e vergogna;</l>
<l>ch'Orlando vendicar vorrà poi loro,</l>
<l>e metter ci potrebbe in qualche gogna</l>
<l>che ci darebbe qualche stran martoro.</l>
<l>Se vivi son, qualche bel tratto fare</l>
<l>si può con essi, e' prigioni scambiare".</l>
</lg>
<lg type="ottava">
	<l>Vide tante trabacche e padiglioni,</l>
<l>destrier coperti d'arme rilucenti,</l>
<l>e sentia trombe sonare e busoni,</l>
<l>e far pel campo variati strumenti</l>
<l>per Montalban, gatti, grilli e falconi</l>
<l>da combattervi sù poi quelle genti;</l>
<l>e disse: "Erminion, per Dio, sollecita</l>
<l>pigliar la terra, e parmi cosa lecita".</l>
</lg>
<lg type="ottava">
	<l>Merediana disse al conte Orlando:</l>
<l>- Se ti fussi in piacer, caro signore,</l>
<l>una grazia mi fa' ch'io ti domando.</l>
<l>Io vo' pel mezzo entrar, col corridore,</l>
<l>del campo tutto, e venirlo assaltando</l>
<l>e trapassarlo via con gran furore,</l>
<l>e fare un colpo degno alla mia vita -</l>
<l>così pregò questa dama gradita.</l>
</lg>
<lg type="ottava">
	<l>- Ma vo' che presso Morgante a me vegna,</l>
<l>se bisognassi pur qualche soccorso;</l>
<l>e forse arrecherotti qualche insegna,</l>
<l>anzi per certo, bench'io te lo inforso. -</l>
<l>Rispose Orlando: - La preghiera è degna</l>
<l>d'avere il campo in tal modo trascorso.</l>
<l>Non dubitar, sicuramente andrai;</l>
<l>e tu, Morgante, l'accompagnerai. -</l>
</lg>
<lg type="ottava">
	<l>Merediana allor prese una lancia,</l>
<l>brocca il caval c'ha serpentina testa,</l>
<l>e grida: - Viva Carlo e viva Francia! -</l>
<l>Quando fu tempo, misse l'aste in resta;</l>
<l>truova un pagano e per mezzo la pancia</l>
<l>gli misse il ferro con molta tempesta;</l>
<l>poi trasse fuori una fulgente spada</l>
<l>e fe' pel mezzo del campo la strada.</l>
</lg>
<lg type="ottava">
	<l>E come morto fu questo pagano,</l>
<l>fu la novella a Salincorno detta</l>
<l>ch'egli è venuto un cavalier villano</l>
<l>e molti in terra col suo brando getta.</l>
<l>Salincorno s'armava a mano a mano,</l>
<l>però che far ne voleva vendetta;</l>
<l>verso Merediana il camin prese</l>
<l>questo giovan gentil, saggio e cortese;</l>
</lg>
<lg type="ottava">
	<l>e molta gente che fuggiva scaccia:</l>
<l>- Tornate addrieto, per un sol fuggite?</l>
<l>Arebbe costui d'Ercul mai le braccia? -</l>
<l>Fugli risposto in parole spedite:</l>
<l>- Egli è il diavol che tua gente spaccia;</l>
<l>se nol credete, a vederlo venite:</l>
<l>egli ha cacciato in terra ognun che truova,</l>
<l>e parci cosa inusitata e nuova. -</l>
</lg>
<lg type="ottava">
	<l>Rispose Salincorno: - Io vo' vedere</l>
<l>chi è costui ch'ha in sé tanta arroganza</l>
<l>che sia passato tra le nostre schiere.</l>
<l>Orlando non aria tanta possanza. -</l>
<l>Merediana rivolse il destriere,</l>
<l>come di Salincorno ebbe certanza;</l>
<l>Salincorno la lancia abbassa in quella</l>
<l>e ferì nello scudo la donzella.</l>
</lg>
<lg type="ottava">
	<l>La lancia in aria n'andò in mille pezzi.</l>
<l>Disse la dama: - Ah, cavalier codardo,</l>
<l>a questo modo la tua fama sprezzi?</l>
<l>Questa usanza non è già d'uom gagliardo,</l>
<l>ch'a ferir con la lancia alcun t'avvezzi</l>
<l>che sia col brando; e tu non v'hai riguardo.</l>
<l>Volgiti a me, poi che tu m'hai percossa:</l>
<l>vedrai che dell'arcion non mi son mossa. -</l>
</lg>
<lg type="ottava">
	<l>Ebbe vergogna Salincorno allora,</l>
<l>e ritornava indrieto a fare scusa,</l>
<l>dicendo: - Io non avea veduto ancora</l>
<l>se tu t'avevi lancia o soda o busa. -</l>
<l>Merediana a quel sanza dimora</l>
<l>rispose: - In Danismarche così s'usa?</l>
<l>Così fanno i baron d'Erminione?</l>
<l>Tu debbi esser per certo un gran poltrone.</l>
</lg>
<lg type="ottava">
	<l>Ma non si fa così di Carlo in corte,</l>
<l>dove fiorisce ogni gentil costume.</l>
<l>Vedren se tu sarai cavalier forte</l>
<l>e s'altra volta poi vedrai me' lume:</l>
<l>prendi la spada, io ti disfido a morte</l>
<l>e farotti assaggiar d'un altro agrume. -</l>
<l>Salincorno la spada trasse fore</l>
<l>per racquistar, se poteva, il suo onore.</l>
</lg>
<lg type="ottava">
	<l>Poi che più colpi insieme si donorno</l>
<l>né l'un coll'altro guadagna niente,</l>
<l>un tratto volle ferir Salincorno</l>
<l>la gentil donna, e dètte al suo corrente;</l>
<l>e molto biasimato fu dintorno,</l>
<l>ché gli spiccava il capo del serpente</l>
<l>e ritrovossi in su l'erba la dama:</l>
<l>or questo è quel che gli tolse ogni fama.</l>
</lg>
<lg type="ottava">
	<l>Morgante volle il battaglio menare</l>
<l>per ischiacciar la testa a quel pagano;</l>
<l>Merediana gridava: - Non fare!</l>
<l>Vendetta ne farò colla mia mano. -</l>
<l>Salincorno s'aveva a disperare,</l>
<l>e duolsi molto di quel caso strano.</l>
<l>I saracin ferno a Morgante cerchio,</l>
<l>tanto ch'alfin saranno di soperchio;</l>
</lg>
<lg type="ottava">
	<l>e misson lui con la donzella in mezzo</l>
<l>e cominciorno una fera battaglia;</l>
<l>ma a molti dava il battaglio riprezzo,</l>
<l>a molti trita la falda e la maglia.</l>
<l>Dicea Rinaldo: - Or non istiàn più al rezzo,</l>
<l>che non è tempo, se Gesù mi vaglia:</l>
<l>io veggo a piede là Merediana</l>
<l>in mezzo a tutta la turba pagana. -</l>
</lg>
<lg type="ottava">
	<l>Orlando sprona sùbito il destrieri</l>
<l>e 'nverso il campo girava la briglia,</l>
<l>e 'l simigliante faceva Ulivieri:</l>
<l>così tutto quell'oste si scompiglia.</l>
<l>Erminion sentì che que' guerrieri</l>
<l>eran venuti e fanno maraviglia,</l>
<l>e disse: - Traditor di Macometto,</l>
<l>e' fia Rinaldo, per più mio dispetto,</l>
</lg>
<lg type="ottava">
	<l>e 'l conte Orlando, che tornati sono:</l>
<l>altri non so ch'avessin tanto ardire</l>
<l>di metter qua la vita in abbandono. -</l>
<l>Sùbito incontro gran gente fece ire;</l>
<l>e disse: "Io credo ancor che sarà buono</l>
<l>ch'io m'armi tosto", e l'arme fe' venire</l>
<l>e 'l suo caval di fine acciaio coperto;</l>
<l>ché vincere o morir dispose certo.</l>
</lg>
<lg type="ottava">
	<l>Orlando in mezzo alla sua gente entrava</l>
<l>ed una lancia ch'egli aveva abbassa,</l>
<l>e 'l primo ch'a lo scudo riscontrava</l>
<l>lo scudo e l'arme e 'l petto gli trapassa;</l>
<l>poi trasse Durlindana e martellava:</l>
<l>quante arme truova tante ne fracassa;</l>
<l>fece un macel di gente in poca d'otta.</l>
<l>Rinaldo n'avea già morti una frotta.</l>
</lg>
<lg type="ottava">
	<l>Ed Ulivier facea quel che far suole;</l>
<l>ma tuttavia tenea gli occhi a colei</l>
<l>ch'era sua scorta come agli orbi il sole,</l>
<l>colpi menando dispietati e rei,</l>
<l>perché soccorrer la sua donna vuole:</l>
<l>ovunque e' guata, facea l'<foreign lang="lat">agnusdei</foreign></l>
<l>rivolto sempre alla sua dama bella,</l>
<l>e quanto può sempre s'appressa a quella.</l>
</lg>
<lg type="ottava">
	<l>E non poteva ancor romper la calca</l>
<l>che tuttavolta si facea più stretta;</l>
<l>pur sempre innanzi a suo poter cavalca,</l>
<l>e 'n qua e 'n là come un leon si getta,</l>
<l>e molti colla spada ne difalca</l>
<l>della turba bestiale e maladetta,</l>
<l>e tristo a quel ch'aspettava Altachiara,</l>
<l>che gli facea costar la vita cara.</l>
</lg>
<lg type="ottava">
	<l>Morgante in mezzo stava dello stuolo</l>
<l>e col battaglio facea gran fracasso.</l>
<l>Merediana sentiva gran duolo,</l>
<l>ché 'l corpo feminile già era lasso;</l>
<l>né fuggir può se non si lieva a volo,</l>
<l>perché e' non v'era onde fuggirsi il passo.</l>
<l>Ma pur Morgante spesso la conforta,</l>
<l>e molta gente avea dintorno morta.</l>
</lg>
<lg type="ottava">
	<l>Ed era tutto da' dardi forato</l>
<l>e lance e spiedi e saette e spuntoni,</l>
<l>e tutto quanto il corpo insanguinato,</l>
<l>che le ferite parevan cannoni</l>
<l>che gettan sempre fuor da ogni lato;</l>
<l>avea nel capo cento verrettoni;</l>
<l>ma tanti intorno avea fatti morire</l>
<l>che già del cerchio non poteva uscire.</l>
</lg>
<lg type="ottava">
	<l>L'un sopra l'altro morto era caduto</l>
<l>e gli uomini e' cavalli attraversati,</l>
<l>tal che miracol sarebbe tenuto</l>
<l>quanti furon poi morti annumerati.</l>
<l>Avea cinque ore o più già combattuto:</l>
<l>or pensi ognun quanti e' n'abbi schiacciati,</l>
<l>che non potea più aggiugner colle mani,</l>
<l>tanto discosto gli erano i pagani.</l>
</lg>
<lg type="ottava">
	<l>Merediana assai s'era difesa,</l>
<l>ed or da' dardi attendeva a schermirsi;</l>
<l>avea la faccia come un fuoco accesa,</l>
<l>né potea più collo scudo coprirsi,</l>
<l>tanto era stanca, perché troppo pesa;</l>
<l>e non poteva del cerchio fuggirsi;</l>
<l>e così afflitta e sventurata a piede</l>
<l>morir vuol prima che chiamar merzede.</l>
</lg>
<lg type="ottava">
	<l>E pure ancora in Morgante si fida,</l>
<l>e dicea spesso: - Il mio fallar ti costa,</l>
<l>ch'io temo questa gente non t'uccida. -</l>
<l>Ecco Rinaldo ch'al cerchio s'accosta,</l>
<l>e come e' giunse, metteva alte grida,</l>
<l>tanto che molto la gente si scosta:</l>
<l>- Oltre, gente bestial sanza vergogna,</l>
<l>poi ch'a due a piè tanto popol bisogna!</l>
</lg>
<lg type="ottava">
	<l>Fatevi addrieto! - e Frusberta menava:</l>
<l>- Tutti sarete, saracin, qui morti. -</l>
<l>Merediana, quando l'ascoltava,</l>
<l>sùbito par che tutta si conforti.</l>
<l>Allor Rinaldo i colpi raddoppiava</l>
<l>e vendicava di lei mille torti;</l>
<l>e poi in un tratto, come un leopardo,</l>
<l>in mezzo il cerchio fe' saltar Baiardo.</l>
</lg>
<lg type="ottava">
	<l>E fe' saltar Merediana in groppa,</l>
<l>che si gittò di terra come un gatto,</l>
<l>nimica parve affaticata o zoppa;</l>
<l>e fuor del cerchio risaltò in un tratto:</l>
<l>così con essa pel campo gualoppa.</l>
<l>Ognun che 'l vide ne fu stupefatto:</l>
<l>- Questo è Rinaldo o 'l gran signor d'Angrante -</l>
<l>dicevan tutti; e lasciorno il gigante;</l>
</lg>
<lg type="ottava">
	<l>e molti a' padiglion si ritornorno,</l>
<l>veggendo cose far sopra natura.</l>
<l>In questo tempo giunse Salincorno:</l>
<l>Merediana il vide per ventura.</l>
<l>Rinaldo nostro, cavaliere adorno,</l>
<l>che non tenea la spada alla cintura,</l>
<l>gli trasse d'un fendente in sull'elmetto</l>
<l>che gli cacciò Frusberta insino al petto;</l>
</lg>
<lg type="ottava">
	<l>e Salincorno cadde in sul terreno,</l>
<l>e vendicata fu la damigella.</l>
<l>Rinaldo prese il suo caval pel freno</l>
<l>e fe' montar Merediana in sella,</l>
<l>che vi saltò sù in manco d'un baleno.</l>
<l>Ed Ulivier, che vide la donzella,</l>
<l>disse: - Io venivo ben per darti aiuto,</l>
<l>ma le schiere passar non ho potuto. -</l>
</lg>
<lg type="ottava">
	<l>Avea Faburro, Ulivieri ed Orlando</l>
<l>morti quel dì migliaia già di pagani,</l>
<l>e tuttavia ne venien consumando.</l>
<l>E' saracini ancor menan le mani;</l>
<l>ma tanto e tanto i paladini il brando</l>
<l>insanguinato avevan di que' cani,</l>
<l>che per paura assai n'eran fuggiti</l>
<l>a' padiglioni, e gran parte feriti.</l>
</lg>
<lg type="ottava">
	<l>Erminion dicea pur: - Chi vi caccia? -</l>
<l>ché gli vedeva fuggir d'ogni parte.</l>
<l>E' rispondieno a quel che gli minaccia:</l>
<l>- Fuggiàn dinanzi alla furia di Marte;</l>
<l>e' non c'è uom con sì sicura faccia</l>
<l>che si confidi di sua forza o arte:</l>
<l>qua son venuti nuovi Ettorri al campo,</l>
<l>né contro a' colpi lor si truova scampo.</l>
</lg>
<lg type="ottava">
	<l>Noi vedemo Rinaldo, o fu il cugino,</l>
<l>in mezzo un cerchio saltar col cavallo;</l>
<l>quivi era tutto il popol saracino,</l>
<l>e non potemo tanto contastallo</l>
<l>che pose in groppa un altro paladino</l>
<l>ch'era assediato, e saltò fuor del ballo</l>
<l>ed a dispetto nostro il portò via:</l>
<l>mai vedemo uom di tanta gagliardia.</l>
</lg>
<lg type="ottava">
	<l>E Salincorno ha morto, il tuo fratello.</l>
<l>Erminione allor si dolfe forte,</l>
<l>e così disse: - Poi che morto è quello</l>
<l>ch'era il più fier pagan di nostra corte,</l>
<l>a tradimento quel Rinaldo fello</l>
<l>o 'l suo cugin gli arà data la morte. -</l>
<l>Fugli risposto: - E' non fu a tradimento,</l>
<l>ché chi l'uccise n'uccidrebbe cento. -</l>
</lg>
<lg type="ottava">
	<l>Allora Erminion: - Sia maladetta</l>
<l>tua deità, Macon! - più volte disse;</l>
<l>e giurò far del suo fratel vendetta,</l>
<l>se mille volte come lui morisse.</l>
<l>Dove è Rinaldo a gran furia si getta</l>
<l>ed una lancia ch'avea, in resta misse;</l>
<l>e come egli ha Rinaldo conosciuto,</l>
<l>lo salutò con uno stran saluto:</l>
</lg>
<lg type="ottava">
	<l>Dio ti sconfonda, - disse Erminione</l>
<l>se tu se' il prenze sir di Montalbano,</l>
<l>colui che porta sbarrato il lione;</l>
<l>ch'ancor lui sbarrerò colla mia mano. -</l>
<l>Rinaldo, udendo sì fatto sermone,</l>
<l>a lui rispose: - Cavalier villano,</l>
<l>che di' tu, re di farfalle o di pecchie?</l>
<l>Io t'ho a punir di mille ingiurie vecchie. -</l>
</lg>
<lg type="ottava">
	<l>Rispose Erminion: - Del tempo antico</l>
<l>a vendicar m'ho io de' miei parenti:</l>
<l>tu uccidesti come reo nimico</l>
<l>il re Mambrin con mille tradimenti. -</l>
<l>Disse Rinaldo: - Ascolta quel ch'io dico:</l>
<l>per la tua gola, Erminion, ne menti;</l>
<l>ch'a tradimento vien tu qua, pagano,</l>
<l>perch'io non c'ero, assediar Montalbano.</l>
</lg>
<lg type="ottava">
	<l>Ma tanto attraversato ho il piano e 'l monte</l>
<l>ch'io t'ho trovato, e non ti puoi fuggire;</l>
<l>e 'l tuo fratello uccisi, Fieramonte,</l>
<l>e dètti al popol tuo giusto martire;</l>
<l>a Salincorno ho spezzata la fronte;</l>
<l>or farò te col mio brando morire. -</l>
<l>Quando il pagan sentì rimproverarsi</l>
<l>tant'alte ingiurie, e' cominciò a picchiarsi</l>
</lg>
<lg type="ottava">
	<l>e in su l'arcion percuotersi l'elmetto</l>
<l>e bestemiar Macon divotamente</l>
<l>e battersi col guanto tutto il petto:</l>
<l>are' voluto morir certamente;</l>
<l>e poi rispose: - D'ogni tuo dispetto</l>
<l>che fatto m'hai, ne sarai ancor dolente. -</l>
<l>E misse come uom disperato un grido:</l>
<l>- Prendi del campo tosto, ch'io ti sfido. -</l>
</lg>
<lg type="ottava">
	<l>E poi soggiunse: - Facciàn questo patto,</l>
<l>dacché tu m'hai cotanto offeso a torto:</l>
<l>che Montalban mi doni, s'io t'abbatto;</l>
<l>e se tu vinci me, datti conforto</l>
<l>che' tuoi prigion ti renderò di fatto,</l>
<l>ché nessun n'ho danneggiato né morto;</l>
<l>e che s'intenda per un mese triegua,</l>
<l>e poi ciascun quel che gli piace segua. -</l>
</lg>
<lg type="ottava">
	<l>Rinaldo disse: - A ciò contento sono. -</l>
<l>E poi voltava in un tratto Baiardo,</l>
<l>e dice: - Se mai fusti ardito e buono,</l>
<l>a questa volta fa' che sia gagliardo. -</l>
<l>Poi si rivolse che pareva un tuono,</l>
<l>né anco Erminion parve codardo;</l>
<l>e quando insieme s'ebbono a colpire,</l>
<l>parve la terra si volessi aprire.</l>
</lg>
<lg type="ottava">
	<l>Erminion con la lancia percosse</l>
<l>sopra lo scudo il franco paladino:</l>
<l>l'aste si ruppe, e d'arcion non lo mosse.</l>
<l>Ma il pro' Rinaldo giunse al saracino</l>
<l>d'un colpo tal che, benché forte fosse,</l>
<l>si ritrovò in su l'erba a capo chino;</l>
<l>e disse: "O Dio che reggi sole e luna,</l>
<l>può far ch'io sia caduto la Fortuna?</l>
</lg>
<lg type="ottava">
	<l>Egli è pur ver quel che si dice al mondo,</l>
<l>che questo è il fior de' cavalier nomati!".</l>
<l>Rizzossi e disse: - Paladin giocondo,</l>
<l>or son puniti tutti i miei peccati,</l>
<l>e come dianzi più non ti rispondo</l>
<l>d'avere i miei congiunti vendicati.</l>
<l>Io ho perduto ogni cosa in un punto;</l>
<l>d'ogni mia gloria e fama il fine è giunto.</l>
</lg>
<lg type="ottava">
	<l>Or sarà vendicato il mio parente,</l>
<l>or sarà vendicato Fieramonte</l>
<l>e Salincorno e tutta l'altra gente:</l>
<l>però chi fa vendetta con sue onte</l>
<l>al mio parere è matto veramente,</l>
<l>e spesso avvien che si batte la fronte.</l>
<l>Or pel consiglio di dama Clemenzia</l>
<l>del suo peccato ho fatto penitenzia;</l>
</lg>
<lg type="ottava">
	<l>ché chi governa per consiglio il regno</l>
<l>di femina, non può durar per certo,</l>
<l>che' lor pensier non van diritti al segno:</l>
<l>qual maraviglia s'io ne son diserto?</l>
<l>Or si cognosce il mio bestial disegno:</l>
<l>ogni cosa ci mostra il fine aperto;</l>
<l>così convien che spesso poi si rida</l>
<l>di quel che troppo a Fortuna si fida.</l>
</lg>
<lg type="ottava">
	<l>Quel ch'io promissi, baron, vo' servarti,</l>
<l>come pur giusto re ch'io sono ancora,</l>
<l>e tutti i tuoi prigion vo' consegnarti:</l>
<l>andianne al padiglion sanza dimora.</l>
<l>E la promessa tua vo' ricordarti. -</l>
<l>Disse Rinaldo: - Per lo Iddio ch'adora</l>
<l>re Carlo Magno e tutto il cristianesimo,</l>
<l>ciò che tu vuoi chiederai tu medesimo. -</l>
</lg>
<lg type="ottava">
	<l>Inverso il padiglion preson la volta.</l>
<l>Erminion, ch'era uom molto dabbene,</l>
<l>fece pel campo sonare a raccolta,</l>
<l>poi che Fortuna nel fondo lo tiene.</l>
<l>La gente sua parea smarrita e stolta,</l>
<l>come ne' casi sùbiti interviene.</l>
<l>Rende i prigion, ch'avea legati e presi,</l>
<l>co' lor cavalli e tutti i loro arnesi.</l>
</lg>
<lg type="ottava">
	<l>Chi vedessi la festa e l'allegrezza</l>
<l>che fanno i nostri possenti baroni,</l>
<l>sare' costretto per sua gentilezza</l>
<l>di lacrimar con pietosi sermoni.</l>
<l>Diceva Uggier: - Rinaldo, tua prodezza</l>
<l>ci ha tratti fuor di molti strani unghioni:</l>
<l>a questa volta aremo tutti quanti</l>
<l>la vita data per quattro bisanti.</l>
</lg>
<lg type="ottava">
	<l>Noi abbiàn sentito sì fatto romore</l>
<l>oggi pel campo, ch'io pensai che 'l mondo</l>
<l>fussi caduto e giunto all'ultime ore,</l>
<l>e lo stato di Carlo fussi al fondo.</l>
<l>Ognuno avea della morte timore,</l>
<l>ché 'l saracin crudele e rubicondo</l>
<l>d'impiccar tutti ci avea minacciati,</l>
<l>e della vita savàn disperati. -</l>
</lg>
<lg type="ottava">
	<l>Namo diceva: - Il nostro buon Gesùe</l>
<l>vi mandò qua per nostro aiuto solo;</l>
<l>e siàn salvati per la tua virtùe</l>
<l>e liberati da gran pena e duolo. -</l>
<l>Diceva Orlando: - Non ne parliàn piùe.</l>
<l>Lasciàn pur tosto de' pagan lo stuolo:</l>
<l>Carlo non sa quel che seguìto abbiamo;</l>
<l>però verso Parigi ce n'andiamo. -</l>
</lg>
<lg type="ottava">
	<l>Erminion rimase assai scontento,</l>
<l>e' paladini a Carlo ritornaro.</l>
<l>Carlo gli abbraccia cento volte e cento,</l>
<l>e fu cessato ogni suo duolo amaro;</l>
<l>fecesi festa per la città drento.</l>
<l>Ma questo a Ganellon fu solo amaro,</l>
<l>che per paura fuor s'era fuggito</l>
<l>e dubitava non esser punito.</l>
</lg>
<lg type="ottava">
	<l>Poi ch'alcun giorno insieme riposârsi,</l>
<l>dicea Rinaldo un giorno a Carlo Mano</l>
<l>ch'avea pur voglia da lui accomiatarsi</l>
<l>e ritornare insino a Montalbano</l>
<l>e qualche dì colla sua sposa starsi.</l>
<l>Carlo contento gli toccò la mano.</l>
<l>E menò solo un servo molto adatto</l>
<l>del conte Orlando, detto Ruinatto,</l>
</lg>
<lg type="ottava">
	<l>ch'era scudier compagno di Terigi.</l>
<l>E mentre che cavalca, s'è abbattuto,</l>
<l>forse sei leghe discosto a Parigi,</l>
<l>dove giaceva un bel vecchio canuto:</l>
<l>questo era, trasformato, Malagigi,</l>
<l>tal che Rinaldo non l'ha cognosciuto,</l>
<l>sur una riva appoggiato alla grotta,</l>
<l>e d'acqua piena aveva una barlotta.</l>
</lg>
<lg type="ottava">
	<l>Rinaldo il salutò cortesemente;</l>
<l>e' gli rispose: - Ben venuto siete.</l>
<l>Se voi volessi ber, baron possente,</l>
<l>d'una certa cervogia assaggerete</l>
<l>che doverrà piacervi veramente. -</l>
<l>Disse Rinaldo: - Io affogo di sete,</l>
<l>e di bere acqua di fossato o di fiume</l>
<l>quando cavalco, non è mio costume. -</l>
</lg>
<lg type="ottava">
	<l>Quando Rinaldo ha beuto a suo modo,</l>
<l>a Ruinatto il barletto porgeva,</l>
<l>dicendo: - Peregrin, di te mi lodo.</l>
<l>E Ruinatto come lui beeva;</l>
<l>e non sa ben di Malagigi il frodo.</l>
<l>Malagigi il barletto ritoglieva.</l>
<l>Rinaldo poco e Ruinatto andava</l>
<l>ch'ognuno scese, e di sonno cascava.</l>
</lg>
<lg type="ottava">
	<l>Addormentati posonsi a giacere.</l>
<l>Malagigi gli segue come saggio,</l>
<l>e non poteva le risa tenere</l>
<l>veggendo quel c'ha fatto il beveraggio.</l>
<l>Tolse la spada a Rinaldo e 'l destriere</l>
<l>e prese inverso Parigi il viaggio;</l>
<l>misse Frusberta, la spada sovrana,</l>
<l>nella guaina ov'era Durlindana;</l>
</lg>
<lg type="ottava">
	<l>così Baiardo ov'era Vegliantino;</l>
<l>e ritornò a Rinaldo che dormia,</l>
<l>e dèttegli la spada del cugino,</l>
<l>così il cavallo; e poi disparì via;</l>
<l>e misse sotto il capo al paladino</l>
<l>una certa erba, che si risentia.</l>
<l>E risentito, seco poco bada</l>
<l>che del caval s'accorse e della spada;</l>
</lg>
<lg type="ottava">
	<l>e volsesi a quel servo Ruinatto,</l>
<l>e disse: - Tu debbi essere un ghiottone.</l>
<l>Dove è Baiardo mio? Che n'hai tu fatto?</l>
<l>Questo è il caval del figliuol di Millone. -</l>
<l>Rispose lo scudiere stupefatto:</l>
<l>Io ho dormito qua come un poltrone,</l>
<l>ché 'l sonno come te mi vinse dianzi,</l>
<l>e non sono ito più indrieto o più innanzi. -</l>
</lg>
<lg type="ottava">
	<l>Disse Rinaldo, ravveduto un poco:</l>
<l>- Questo arà fatto far per certo Orlando:</l>
<l>e' vuol pigliar di me sempremai giuoco,</l>
<l>e fatto m'ha scambiar Baiardo e 'l brando.</l>
<l>Tutto s'accese di rabbia e di fuoco,</l>
<l>e fra sé disse: "E' ti verrà costando".</l>
<l>A Montalban pien di sdegno n'andava</l>
<l>e Ruinatto indrieto rimandava;</l>
</lg>
<lg type="ottava">
	<l>e scrisse al conte Orlando: "Tu m'hai tolto</l>
<l>a tradimento, pel camin, dormendo,</l>
<l>la spada e 'l mio cavallo, e come stolto</l>
<l>sempre mi tratti e poi ne vien' ridendo;</l>
<l>e perché più d'una volta m'hai còlto,</l>
<l>di sofferirlo a questa non intendo:</l>
<l>mandami indrieto e la spada e 'l cavallo,</l>
<l>se non che caro ti farò costallo".</l>
</lg>
<lg type="ottava">
	<l>Orlando per ventura avea trovato</l>
<l>il destriere e la spada di Rinaldo,</l>
<l>ed era forte con seco adirato</l>
<l>e tutto quanto inanimato e caldo,</l>
<l>dicendo: "Come un putto son gabbato,</l>
<l>e parmi un atto stato di ribaldo,</l>
<l>e più che 'l fatto il modo mi dispiace";</l>
<l>e non potea fra sé darsene pace.</l>
</lg>
<lg type="ottava">
	<l>Intanto Ruinatto gli portòe</l>
<l>la lettera che 'l suo cugino scrisse.</l>
<l>Orlando molto si maravigliòe,</l>
<l>e inverso Ruinatto così disse</l>
<l>se sapea nulla come il fatto andòe,</l>
<l>e quel che per camino intervenisse.</l>
<l>E Ruinatto rispondeva presto:</l>
<l>- Io ti dirò quel ch'io ne so di questo. -</l>
</lg>
<lg type="ottava">
	<l>E raccontò come e' trovò quel vecchio,</l>
<l>e come poi si posono a dormire.</l>
<l>Orlando pone al suo parlar l'orecchio:</l>
<l>di maraviglia credette stupire.</l>
<l>Ma poi diceva: "Un pulcin fra 'l capecchio</l>
<l>par che mi stimi Rinaldo al suo dire".</l>
<l>E così indrieto a Rinaldo scrivea</l>
<l>che del suo minacciar beffe facea;</l>
</lg>
<lg type="ottava">
	<l>e che quando e' partì da re Carlone</l>
<l>esser dovea per certo un poco in vino:</l>
<l>però scambiò la sua spada e 'l roncione;</l>
<l>e che sia ver, che dormì pel camino.</l>
<l>Poi gli diceva per conclusione:</l>
<l>"Perché tu se', Rinaldo, mio cugino,</l>
<l>voler con teco quistion non m'aggrada:</l>
<l>però ti mando il cavallo e la spada.</l>
</lg>
<lg type="ottava">
	<l>Ma se 'l mio indrieto non rimanderai,</l>
<l>io ti dimosterrò che me ne duole;</l>
<l>e se quistion di nuovo cercherai,</l>
<l>tu sai che io so far fatti e tu parole;</l>
<l>e poco meco alfin guadagnerai,</l>
<l>ché sai che gnun non temo sotto il sole:</l>
<l>or tu se' savio e so che tu m'intendi,</l>
<l>e 'l mio cavallo e la spada mi rendi".</l>
</lg>
<lg type="ottava">
	<l>Tornato Ruinatto a Montalbano</l>
<l>colla risposta del suo car signore,</l>
<l>sùbito il brando suo gli pose in mano</l>
<l>e consegnò Baiardo il corridore.</l>
<l>Rinaldo sbuffa come un leo silvano</l>
<l>per quel che scrisse il roman sanatore,</l>
<l>e rimandava indrieto un suo valletto,</l>
<l>a dir così, chiamato Tesoretto:</l>
</lg>
<lg type="ottava">
	<l>che non volea la spada rimandare</l>
<l>né Vegliantin, se non gli promettea</l>
<l>con lui doversi in sul campo provare;</l>
<l>che di minacce sa che non temea;</l>
<l>e che nel pian lo voleva affrontare</l>
<l>di Montalban con l'armi, concludea.</l>
<l>Tesoretto n'andò presto a Orlando</l>
<l>e la 'mbasciata venne raccontando.</l>
</lg>
<lg type="ottava">
	<l>Orlando, ch'era e discreto e gentile,</l>
<l>ma molto fier quand'egli era adirato,</l>
<l>tanto che tutto il mondo avea poi vile,</l>
<l>a Carlo tutto il fatto ha raccontato,</l>
<l>e come e' fece la risposta umìle,</l>
<l>credendo aver Rinaldo umiliato;</l>
<l>ma poi ch'egli è per questo insuperbito,</l>
<l>d'andarlo a ritrovar preso ha partito;</l>
</lg>
<lg type="ottava">
	<l>e che non ricusò battaglia mai,</l>
<l>ché non intende aver questa vergogna.</l>
<l>Carlo diceva: - A tuo modo farai:</l>
<l>se così sta, combatter ti bisogna. -</l>
<l>Orlando disse a Tesoretto: - Andrai</l>
<l>al prenze, e di' ch'io non so se si sogna;</l>
<l>ma se davver m'invita alla battaglia,</l>
<l>doman lo troverrò, se Dio mi vaglia;</l>
</lg>
<lg type="ottava">
	<l>e che m'aspetti, come e' dice, al piano,</l>
<l>dal campo un poco de' pagan discosto. -</l>
<l>Tesoretto ritorna a Montalbano</l>
<l>e disse quel che Orlando avea risposto.</l>
<l>Armossi col nipote Carlo Mano,</l>
<l>poi che lo vide al combatter disposto:</l>
<l>però che Carlo molto Orlando amava,</l>
<l>così nel suo segreto il prenze odiava.</l>
</lg>
<lg type="ottava">
	<l>Are' voluto Carlo onestamente</l>
<l>un dì Rinaldo dinanzi levarsi,</l>
<l>e cognosceva Orlando sì possente</l>
<l>che dice: "In questo modo potre' farsi".</l>
<l>Rinaldo era inquieto e impaziente,</l>
<l>né Carlo volse di lui mai fidarsi,</l>
<l>rispetto avendo alle sue pazze furie,</l>
<l>poi gli avea fatte a' suoi dì mille ingiurie,</l>
</lg>
<lg type="ottava">
	<l>e tratto la corona già di testa.</l>
<l>E' si perdona per certo ogni offesa,</l>
<l>ma sempre pur nella memoria resta,</l>
<l>e così l'uno all'altro contrappesa.</l>
<l>Carlo pensossi di farne la festa,</l>
<l>veggendo Orlando e la sua furia accesa.</l>
<l>Orlando tolse Rondello e Cortana,</l>
<l>ché non ha Vegliantin né Durlindana.</l>
</lg>
<lg type="ottava">
	<l>Merediana e Morgante v'andorno</l>
<l>con Carlo e con Orlando per vedere.</l>
<l>E paladini assai lo sconfortorno</l>
<l>che non si lasci il signor del quartiere</l>
<l>combatter col cugin suo tanto adorno;</l>
<l>ma contrappor non puossi allo imperiere;</l>
<l>e molto Carlo Man fu biasimato,</l>
<l>quantunque s'è con lor giustificato.</l>
</lg>
<lg type="ottava">
	<l>Tutta la corte s'avviava drieto</l>
<l>per veder questi due baron provare.</l>
<l>Morgante avea, come savio e discreto,</l>
<l>isconfortato molto il loro andare.</l>
<l>Gano il sapeva e molto n'era lieto,</l>
<l>dicendo: "Orlando so che l'ha ammazzare</l>
<l>quel traditor di Rinaldo d'Amone,</l>
<l>il qual d'ogni mal mio sempre è cagione".</l>
</lg>
<lg type="ottava">
	<l>Altri dicìen pur de' baron di corte:</l>
<l>- Carlo mi par che perda il sentimento:</l>
<l>se muor Rinaldo, e 'l conte sia più forte,</l>
<l>non una volta il piagnerà ma cento;</l>
<l>se 'l prenze dessi a Orlando la morte,</l>
<l>Carlo a' suoi dì non sarà più contento.</l>
<l>Vennon pur ier di paesi lontani</l>
<l>per salvar noi dall'oste de' pagani,</l>
</lg>
<lg type="ottava">
	<l>e tutto il popol rallegrato s'era:</l>
<l>ora è in un punto perturbato e mesto.</l>
<l>Erminion colla sua gente fera</l>
<l>non s'è partito, e car gli sarà questo. -</l>
<l>Così si parla in diversa maniera:</l>
<l>tanto è che 'l caso a ciascuno è molesto.</l>
<l>E sopra tutto la gente pagana</l>
<l>si condoleva con Merediana;</l>
</lg>
<lg type="ottava">
	<l>e dicean tutti a lei: - Magna regina,</l>
<l>deh, non lasciate seguir tanto errore;</l>
<l>adoperate la vostra dottrina</l>
<l>col conte Orlando e collo 'mperadore:</l>
<l>benché noi siam di legge saracina,</l>
<l>e ce ne incresce, anzi ci scoppia il core. -</l>
<l>Merediana con parole accorte</l>
<l>Carlo ed Orlando sconfortava forte.</l>
</lg>
<lg type="ottava">
	<l>Orlando non ascolta ignun che parli,</l>
<l>e dice: - Io intendo una volta vedere</l>
<l>s'io son Orlando, e vo' il suo error mostrarli</l>
<l>di ritenermi la spada e 'l destriere:</l>
<l>non ch'io volessi però morte darli,</l>
<l>ma farlo discredente rimanere. -</l>
<l>E tanto finalmente cavalcorno</l>
<l>ch'a Montalban furno il secondo giorno.</l>
</lg>
<lg type="ottava">
	<l>Rinaldo stava più che in orazione</l>
<l>d'appiccar con Orlando la battaglia</l>
<l>(vedi che razza d'uomo o condizione!</l>
<l>vedi se sbergo era di fine maglia!);</l>
<l>e dice: "S'io lo truovo in su l'arcione,</l>
<l>noi proverrem come ogni spada taglia".</l>
<l>Ma poi che vide Orlando già in sul piano,</l>
<l>sùbito armato uscì di Montalbano;</l>
</lg>
<lg type="ottava">
	<l>e tolse Durlindana e Vegliantino,</l>
<l>seco dicendo: "Se m'abbatte Orlando,</l>
<l>arà e 'l cavallo e 'l brando a suo dimìno".</l>
<l>Erminion, che veniva spiando</l>
<l>ch'egli è venuto il figliuol di Pipino,</l>
<l>e la cagione, un messo vien mandando;</l>
<l>e dice a Carlo Man, se gli è in piacere,</l>
<l>che vuol venir la battaglia a vedere.</l>
</lg>
<lg type="ottava">
	<l>Carlo rispose a lui cortesemente</l>
<l>ch'a suo piacer venissi Erminione.</l>
<l>Venne, e con seco menò poca gente</l>
<l>per gentilezza e per sua discrezione.</l>
<l>Carlo lo vide molto lietamente</l>
<l>e sempre a man sinistra se gli pone,</l>
<l>quantunque il re pagan ciò non volia,</l>
<l>ma Carlo gliel domanda in cortesia.</l>
</lg>
<lg type="ottava">
	<l>Rinaldo venne, e seco ha Ricciardetto</l>
<l>in compagnia e 'l signor d'Inghilterra,</l>
<l>che molto gli ha questa impresa disdetto</l>
<l>che con Orlando non debbi far guerra:</l>
<l>abbraccia Orlando quanto può più stretto,</l>
<l>ed Ulivieri e Morgante poi afferra;</l>
<l>Merediana quanto puote onora,</l>
<l>perché veduti non gli aveva ancora;</l>
</lg>
<lg type="ottava">
	<l>e poi diceva: - O nostro Carlo Magno,</l>
<l>come hai tu consentito a tanto errore?</l>
<l>Tu non ci acquisti, al mio parer, guadagno,</l>
<l>e non sai quanto tu perdi d'onore:</l>
<l>se tu perdessi un sì fatto compagno</l>
<l>quanto è Rinaldo, saria il tuo peggiore;</l>
<l>se tu perdessi il tuo caro nipote,</l>
<l>di dolor poi graffieresti le gote.</l>
</lg>
<lg type="ottava">
	<l>Che cosa è questa? Un sì piccolo sdegno</l>
<l>per due parole, ancor non si perdona?</l>
<l>O Carlo, imperador famoso e degno,</l>
<l>questa non è giusta impresa né buona;</l>
<l>per Dio, della ragion trapassi il segno. -</l>
<l>Carlo diceva fra sé: "La corona</l>
<l>non mi torrà di testa più Rinaldo",</l>
<l>e stava nel proposito suo saldo.</l>
</lg>
<lg type="ottava">
	<l>Orlando intanto a Rinaldo s'accosta,</l>
<l>e dice: - Se' tu, cugino, ostinato</l>
<l>combatter meco? Se vuogli, a tua posta</l>
<l>piglia del campo e ciascun sia sfidato. -</l>
<l>Rinaldo non gli fece altra risposta</l>
<l>se non che presto il cavallo ha voltato.</l>
<l>Carlo diceva: - Io ne son mal contento. -</l>
<l>Dicea di fuor, ma nol diceva drento.</l>
</lg>
<lg type="ottava">
	<l>Mai non si vide falcon peregrino</l>
<l>voltarsi così destro, o altro uccello,</l>
<l>come Rinaldo fece Vegliantino</l>
<l>o come il conte Orlando fe' Rondello:</l>
<l>maravigliossi il gran re saracino</l>
<l>dell'atto fiero e valoroso e bello.</l>
<l>Rinaldo volse a Vegliantino il freno,</l>
<l>e così il conte, in manco d'un baleno.</l>
</lg>
<lg type="ottava">
	<l>Un mezzo miglio s'eran dilungati,</l>
<l>e ritornavan con tanta fierezza</l>
<l>che' saracin dicìen tutti ammirati:</l>
<l>"Fólgore certo va con men prestezza:</l>
<l>se questi son pel mondo ricordati</l>
<l>è ben ragione, e se Carlo gli apprezza".</l>
<l>Erminion tenea ferme le ciglia,</l>
<l>ché gli parea veder gran maraviglia.</l>
</lg>
<lg type="ottava">
	<l>Ma quello Iddio che regge il mondo e' cieli</l>
<l>mostrò ch'Egli è di giustizia la fonte</l>
<l>e quanto Egli ama i suoi servi fedeli.</l>
<l>Mentre che Vegliantin va inverso il conte,</l>
<l>par che in un tratto se gli arricci i peli,</l>
<l>e volse indrieto a Rinaldo la fronte</l>
<l>come se 'l suo signor riconoscessi</l>
<l>e d'andar contra a lui si ritemessi.</l>
</lg>
<lg type="ottava">
	<l>Gridò Rinaldo: - Che diavolo è questo?</l>
<l>Vòltati indrieto! che fai tu, rozzone? -</l>
<l>Orlando gittò via la lancia presto.</l>
<l>In questo apparve alla riva un lione,</l>
<l>il qual poi ch'ognun vide manifesto,</l>
<l>ebbe di questo fatto ammirazione;</l>
<l>il fer lione a Orlando n'andòe</l>
<l>ed una zampa in alto sù levòe;</l>
</lg>
<lg type="ottava">
	<l>nella quale era una lettera scritta</l>
<l>che Malagigi a Orlando mandava.</l>
<l>Orlando la pigliò colla man dritta,</l>
<l>e come e' l'ebbe letta, sogghignava.</l>
<l>Rinaldo colla mente irata e afflitta</l>
<l>di Vegliantin di sùbito smontava;</l>
<l>vide il lion, che gli pareva strano,</l>
<l>e come Orlando il brieve aveva in mano.</l>
</lg>
<lg type="ottava">
	<l>Maravigliato inverso lui venìa.</l>
<l>Orlando a dir gli cominciò discosto</l>
<l>come Malgigi ingannati gli avia,</l>
<l>e tutto il fatto gli contava tosto:</l>
<l>e poco men che per la lor follia</l>
<l>non avea l'un di lor pagato il costo.</l>
<l>Quando Rinaldo la lettera intende,</l>
<l>tosto il cavallo e 'l brando al conte rende;</l>
</lg>
<lg type="ottava">
	<l>e ringraziò l'etterno e giusto Iddio</l>
<l>ch'avea questo miracol lor mostrato;</l>
<l>e disse: - Or mi perdona, cugin mio,</l>
<l>e Carlo e gli altri, ch'io ho troppo errato.</l>
<l>Ma Gesù Cristo nostro, umile e pio,</l>
<l>veggo ch'al fin m'ha pur ralluminato! -</l>
<l>E riguardando ove il lione era ito,</l>
<l>non lo riveggon, ch'egli era sparito.</l>
</lg>
<lg type="ottava">
	<l>Carlo e' baroni avìen tutto veduto,</l>
<l>e come Malagigi scrive loro</l>
<l>che fu quel vecchio ch'e' trovò canuto</l>
<l>ch'avea scambiati i cavalli a costoro;</l>
<l>e ringraziava Iddio, c'ha proveduto</l>
<l>che' due baron non si dessin martoro.</l>
<l>Erminion, che vedea tutto aperto,</l>
<l>parvegli questo un gran miracol certo.</l>
</lg>
<lg type="ottava">
	<l>E cominciò a dolersi di Macone,</l>
<l>dicendo: "Tu se' falso veramente,</l>
<l>e quel che ci ha mandato quel lione</l>
<l>è il vero Iddio e 'l Padre onnipotente:</l>
<l>s'i' ti fe' sacrificio o orazione</l>
<l>alla mia vita mai, ne son dolente,</l>
<l>e in ogni modo Cristo vo' adorare";</l>
<l>e cominciò con Carlo a lacrimare:</l>
</lg>
<lg type="ottava">
	<l>- O Carlo avventurato, o Carlo nostro,</l>
<l>ogni grazia per certo a voi procede,</l>
<l>per quel ch'io veggo omai, da Gesù vostro;</l>
<l>veggo ch'egli ha de' buon servi merzede</l>
<l>e 'l gran miracol ch'egli ha qui dimostro</l>
<l>e che Macone è falso e chi gli crede:</l>
<l>da ora innanzi, degno Carlo Mano,</l>
<l>io mi vo' battezar colla tua mano. -</l>
</lg>
<lg type="ottava">
	<l>Carlo abbracciò con molta affezione</l>
<l>il re, che tutto parea già cambiato</l>
<l>nel volto e pien di molta contrizione;</l>
<l>e disse: - Oh! Cristo sia sempre laudato!</l>
<l>Se vuoi ch'io ti battezi, Erminione,</l>
<l>andianne al fiume che ci è qui dallato. -</l>
<l>E così finalmente andorno al fiume,</l>
<l>e battezòl secondo il lor costume.</l>
</lg>
<lg type="ottava">
	<l>Così fu battezzato il re pagano;</l>
<l>e battezossi il famoso amirante</l>
<l>ch'era stato allo assedio a Montalbano,</l>
<l>com'io già dissi, detto Lionfante;</l>
<l>e s'alcun pur non si vuol far cristiano</l>
<l>de' saracin, si ritornò in Levante.</l>
<l>Carlo a Parigi con gran festa torna,</l>
<l>dove co' suoi baron lieto soggiorna.</l>
</lg>
<lg type="ottava">
	<l>Ma il traditor di Gan, ch'era fuggito</l>
<l>fuor di Parigi e stava di nascoso,</l>
<l>poi ch'egli intese come il fatto era ito,</l>
<l>drento al suo cor fu molto doloroso;</l>
<l>e pensa come Carlo abbi tradito,</l>
<l>e giorno e notte non truova riposo:</l>
<l>sente che in corte si facea gran festa,</l>
<l>la qual cosa più ch'altro gli è molesta.</l>
</lg>
<lg type="ottava">
	<l>Pensa e ripensa e va sottilizzando</l>
<l>dove e' potessi più metter la coda</l>
<l>o dove e' venga la rete cacciando:</l>
<l>d'ira e di rabbia par seco si roda.</l>
<l>Pur finalmente si viene accordando</l>
<l>con seco stesso, e in su questo s'assoda,</l>
<l>di tentar Caradoro, se potessi,</l>
<l>tanto che qualche scandol si facessi.</l>
</lg>
<lg type="ottava">
	<l>E scrisse il traditor queste parole:</l>
<l>"O Carador, di te m'incresce assai,</l>
<l>che la tua figlia, bella più che 'l sole,</l>
<l>in Francia meretrice mandata hai,</l>
<l>e gravida è già fatta: onde e' mi duole</l>
<l>che tua stirpe real disprezzi omai.</l>
<l>Come hai tu consigliato mandar quella</l>
<l>tra gente strana, sì giovane e bella?</l>
</lg>
<lg type="ottava">
	<l>Per tutta Francia d'altro non si dice</l>
<l>che femina tua figlia è diventata</l>
<l>d'Ulivieri, anzi più che meretrice.</l>
<l>Dove è tua fama già tanto vulgata?</l>
<l>Dove è il tuo pregio e 'l tuo nome felice,</l>
<l>che la tua schiatta hai sì vituperata?</l>
<l>Ciò ch'io ti dico è il ver della tua figlia.</l>
<l>Se tu se' savio, or te stesso consiglia".</l>
</lg>
<lg type="ottava">
	<l>La lettera poi dètte a un messaggio,</l>
<l>che a Carador ne va sanza dimoro,</l>
<l>e in poco tempo spacciava il viaggio</l>
<l>e rappresenta il brieve a Caradoro.</l>
<l>Il qual sentì di sua figlia l'oltraggio,</l>
<l>e mai non ebbe sì grave martoro;</l>
<l>e la sua donna ne fu molto grama,</l>
<l>però che al tutto ingannata si chiama;</l>
</lg>
<lg type="ottava">
	<l>e la figliuola sventurata piagne,</l>
<l>dicendo: - Lassa, perché ti mandai,</l>
<l>poiché scoperte son queste magagne?</l>
<l>Mentre tu eri qui, ne dubitai,</l>
<l>perché già tese mi parvon le ragne</l>
<l>e' tradimenti; ma pur non pensai</l>
<l>che tanto ingrata fussi quella gente.</l>
<l>Ma chi tosto erra, a bell'agio si pente.</l>
</lg>
<lg type="ottava">
	<l>O Caradoro mio, quanta fatica,</l>
<l>quanti disagi e quanti lunghi affanni</l>
<l>sofferti abbiàn, tu 'l sai sanza ch'io il dica,</l>
<l>per allevar costei, da' suoi primi anni!</l>
<l>Poi la dài in preda alla gente nimica,</l>
<l>piena di frodi e di doli e d'inganni.</l>
<l>Non rivedrai mai più tua figlia bella;</l>
<l>e se pur torna, svergognata è quella. -</l>
</lg>
<lg type="ottava">
	<l>Queste parole assai passano il core</l>
<l>al tristo padre, e non sapea che farsi</l>
<l>di racquistar la sua figlia e l'onore,</l>
<l>perché tutti i rimedi erano scarsi.</l>
<l>Pur, dopo molti sospiri e dolore,</l>
<l>colla sua donna in tal modo accordârsi:</l>
<l>che si mandassi Vegurto il gigante</l>
<l>a condolersi delle ingiurie tante;</l>
</lg>
<lg type="ottava">
	<l>e che dovessi rimandar la figlia,</l>
<l>e s'egli è imperador giusto e dabbene,</l>
<l>del tristo caso assai si maraviglia,</l>
<l>poich'Ulivier per femina la tiene,</l>
<l>di che per tutta Francia si bisbiglia;</l>
<l>e che il gigante per sua parte viene:</l>
<l>che sùbito gli dia Merediana</l>
<l>e rimandassi sua gente pagana;</l>
</lg>
<lg type="ottava">
	<l>e che se mai potrà farne vendetta,</l>
<l>che la farà per ogni modo ancora,</l>
<l>ma come savio luogo e tempo aspetta.</l>
<l>Il fer gigante non fece dimora:</l>
<l>subitamente una sua alfana assetta</l>
<l>e presto uscì de' pagan regni fora;</l>
<l>tolse la fromba ed altri suoi vestigi,</l>
<l>e in poco tempo a Carlo fu a Parigi.</l>
</lg>
<lg type="ottava">
	<l>Tutto il popol correva per vedere</l>
<l>questo gigante, ch'era smisurato:</l>
<l>Morgante non pareva un suo scudiere.</l>
<l>A Carlo nella sala ne fu andato,</l>
<l>e con parole assai arrogante e fere</l>
<l>in modo molto stran l'ha salutato:</l>
<l>- Macon t'abbatta come traditore</l>
<l>e disleale e ingiusto imperadore.</l>
</lg>
<lg type="ottava">
	<l>Il mio signor mi manda a te, Carlone,</l>
<l>che sùbito mi dia la sua figliuola</l>
<l>e tutto quanto il popol di Macone</l>
<l>che ti mandò, sanza farne parola;</l>
<l>ed Ulivier, quel ribaldo ghiottone,</l>
<l>colle mie mani impicchi per la gola:</l>
<l>così farò come e' m'ha comandato,</l>
<l>e punirollo d'ogni suo peccato.</l>
</lg>
<lg type="ottava">
	<l>A Caradoro è stato scritto, o Carlo,</l>
<l>o Carlo, o Carlo, - e crollava la testa -</l>
<l>della tua corte (che non puoi negarlo)</l>
<l>della sua figlia cosa disonesta:</l>
<l>non doverresti in tal modo trattarlo.</l>
<l>Quel ch'io ti dico è cosa manifesta:</l>
<l>Ulivier tuo la tien per concubina,</l>
<l>così famosa e nobil saracina.</l>
</lg>
<lg type="ottava">
	<l>Questo non è quel ch'egli are' creduto;</l>
<l>questa non è gentilezza di Franza;</l>
<l>questo non è l'onor c'ha' ricevuto;</l>
<l>questa non è d'imperadore usanza;</l>
<l>questa non è giustizia né dovuto;</l>
<l>questo non è buon segno d'amistanza;</l>
<l>questa non è più la figliuola nostra,</l>
<l>poi ch'ella è fatta concubina vostra;</l>
</lg>
<lg type="ottava">
	<l>questo non è quel che promisse il conte</l>
<l>quando e' partì cogli altri del suo regno. -</l>
<l>Così dicendo scoteva la fronte:</l>
<l>ben parea pien di furore e di sdegno.</l>
<l>Carlo, sentendo ricordar tante onte,</l>
<l>rispose: - Imbasciador famoso e degno,</l>
<l>per quello Iddio ch'ogni cristiano adora,</l>
<l>di ciò che di' nulla ne 'ntendo ancora:</l>
</lg>
<lg type="ottava">
	<l>tu m'hai fatto pensar per tutto il mondo,</l>
<l>e cosa che tu dica ancor non truovo.</l>
<l>Però questo al principio ti rispondo,</l>
<l>come colui che certo ne son nuovo:</l>
<l>il tuo signor famoso, alto e giocondo,</l>
<l>per vero amico e molto caro appruovo;</l>
<l>alla sua figlia ho fatto giusto onore,</l>
<l>per mia corona, come imperadore.</l>
</lg>
<lg type="ottava">
	<l>Né Ulivieri ha fatto mancamento,</l>
<l>per quel ch'io sappi, o palese o coperto;</l>
<l>che se ciò fussi io sarei mal contento</l>
<l>e non sarebbe giusto o degno merto. -</l>
<l>Quando Ulivier vedea tanto ardimento,</l>
<l>gridava: - O imperador, troppo hai sofferto!</l>
<l>Che dice questo traditor ribaldo? -</l>
<l>Così diceva il Danese e Rinaldo.</l>
</lg>
<lg type="ottava">
	<l>Merediana, ch'era alla presenzia,</l>
<l>non poté far non si turbassi in volto</l>
<l>quando sentì trattar di sua fallenzia,</l>
<l>che tal segreto stimava sepolto:</l>
<l>- Perdonimi - dicea - la reverenzia</l>
<l>del padre mio, e' parla come stolto:</l>
<l>ché sempre in questa corte sono stata</l>
<l>da Ulivier più che d'altro onorata;</l>
</lg>
<lg type="ottava">
	<l>ed or, che Carador facci richiamo</l>
<l>di questo, troppo in ver mi maraviglio. -</l>
<l>Disse Ulivier: - Che tanto comportiamo? -</l>
<l>Sùbito dètte ' Altachiara di piglio;</l>
<l>ma tosto gliela prese il savio Namo,</l>
<l>dicendo a quel: - Tu non hai buon consiglio:</l>
<l>questo gigante è di natura acerbo,</l>
<l>e però parla arrogante e superbo.</l>
</lg>
<lg type="ottava">
	<l>Non si vuole agguagliar la lor natura</l>
<l>con la nostra, Ulivier, nella fierezza,</l>
<l>però che non risponde tal misura,</l>
<l>come non corrisponde la grandezza.</l>
<l>Lo 'mbasciador dèe dir sanza paura,</l>
<l>e vuolsi sempre usargli gentilezza. -</l>
<l>Ma manco pazienzia ebbe Vegurto</l>
<l>e volle a Ulivier presto dar d'urto:</l>
</lg>
<lg type="ottava">
	<l>come un dragon se gli scagliava addosso,</l>
<l>e trassegli d'un colpo d'una accetta,</l>
<l>credendogli ammaccar la carne e l'osso.</l>
<l>Ma Ulivier dall'un lato si getta.</l>
<l>Carlo fu presto della sedia mosso.</l>
<l>Ma 'l gran Morgante gli dava una stretta</l>
<l>e corselo abbracciar subitamente,</l>
<l>benché Vegurto assai fussi possente.</l>
</lg>
<lg type="ottava">
	<l>Vegurto prese lui sotto le braccia.</l>
<l>Or chi vedessi questi due giganti</l>
<l>provarsi quivi insieme a faccia a faccia,</l>
<l>maravigliato sare' ne' sembianti.</l>
<l>Ma pur Morgante in terra alfin lo caccia,</l>
<l>tanto che rider facea tutti quanti:</l>
<l>ché quando e' l'ebbe in su lo smalto a porre,</l>
<l>parve che 'n terra cadessi una torre;</l>
</lg>
<lg type="ottava">
	<l>e nel cader percoteva al Danese,</l>
<l>tal che il Danese sotto gli cascava.</l>
<l>Orlando molto ne rise e 'l marchese;</l>
<l>ma Namo presto Carlo consigliava</l>
<l>che si levassin così fatte offese.</l>
<l>Così Vegurto ritto si levava,</l>
<l>e come ritto fu, gridava forte,</l>
<l>e tutti i paladin disfida a morte.</l>
</lg>
<lg type="ottava">
	<l>Disse Ulivier: - Sares'tu Briareo</l>
<l>con Giupiter, o Fialte famoso,</l>
<l>o quel superbo antico Campaneo?</l>
<l>Da ora innanzi, gigante orgoglioso,</l>
<l>io ti disfido, se tu fussi Anteo.</l>
<l>Lo 'mperador possente e glorioso</l>
<l>mi dia licenzia, e vo' teco provarmi;</l>
<l>e fammi il peggio, poi, che tu puoi farmi. -</l>
</lg>
<lg type="ottava">
	<l>Ah, Ulivieri! amor ti scalda il petto,</l>
<l>che sempre fa valoroso chi ama:</l>
<l>tu non aresti di Marte sospetto,</l>
<l>pur che vi fussi a vederti la dama.</l>
<l>Disse Vegurto: - Per dio Macometto,</l>
<l>questo più ch'altro la mia voglia brama. -</l>
<l>Ulivier prestamente corse armarsi,</l>
<l>ché col gigante voleva provarsi.</l>
</lg>
<lg type="ottava">
	<l>Morgante non poté più sofferire,</l>
<l>e disse a Carlo: - O imperadore, io scoppio</l>
<l>s'io non lo fo colle mie man morire.</l>
<l>Lascia ch'io suoni col battaglio a doppio:</l>
<l>al primo colpo il farò sbalordire,</l>
<l>che ti parrà ch'egli abbi beuto oppio. -</l>
<l>Carlo risponde, ma non era inteso,</l>
<l>tanto ognuno era di furore acceso.</l>
</lg>
<lg type="ottava">
	<l>Non potea star Morgante più in guinzaglio:</l>
<l>non aspettò di Carlo la risposta,</l>
<l>ma cominciava a calar giù il battaglio;</l>
<l>e 'l fer Vegurto a Morgante s'accosta.</l>
<l>Or chi vedessi giucar qui a sonaglio,</l>
<l>non riterrebbe le risa a sua posta:</l>
<l>l'un col battaglio e l'altro colla scure</l>
<l>s'appiccon pèsche che non son mature.</l>
</lg>
<lg type="ottava">
	<l>Non era tempo adoperar la fromba:</l>
<l>e' si sentiva alcuna volta un picchio,</l>
<l>quando Morgante il battaglio giù piomba,</l>
<l>che quel Vegurto si faceva un nicchio</l>
<l>e tutta quanta la sala rimbomba;</l>
<l>ma coll'accetta ogni volta uno spicchio</l>
<l>del dosso leva al possente Morgante,</l>
<l>però che molto è feroce il gigante.</l>
</lg>
<lg type="ottava">
	<l>Ulivieri era ritornato in sala</l>
<l>armato, e con Vegurto vuol provarsi;</l>
<l>ma quando e' vide Morgante che cala</l>
<l>il gran battaglio, e insieme bastonarsi,</l>
<l>si ritenea volentieri in su l'ala,</l>
<l>però che tempo non è d'accostarsi.</l>
<l>Vegurto grida e Morgante gridava,</l>
<l>tanto ch'ognun per la voce tremava.</l>
</lg>
<lg type="ottava">
	<l>E' non si vide mai lioni irati</l>
<l>mugghiar sì forte o far sì grande assalto,</l>
<l>né due serpenti insieme riscaldati:</l>
<l>sempre l'accetta o 'l battaglio è sù alto;</l>
<l>alcuna volta invano eron cascati</l>
<l>i colpi e fatta una buca allo smalto.</l>
<l>Due ore o più bastonati si sono;</l>
<l>ma del battaglio raddoppiava il suono.</l>
</lg>
<lg type="ottava">
	<l>Benché Vegurto assai più alto fosse</l>
<l>che 'l gran Morgante, e' non era più forte.</l>
<l>E già tutte le carne avevon rosse;</l>
<l>ed a vedergli era tutta la corte.</l>
<l>Morgante un tratto a Vegurto percosse,</l>
<l>diliberato di dargli la morte,</l>
<l>e 'l gran battaglio in sul capo appiccòe,</l>
<l>tal che Vegurto morto rovinòe.</l>
</lg>
<lg type="ottava">
	<l>E parve, nel cader quel torrione,</l>
<l>ch'un albero cadessi di gran nave:</l>
<l>fece tremar la terra il compagnone,</l>
<l>non che la sala, tanto andò giù grave;</l>
<l>dovunque e' giunse, lo smalto e 'l mattone</l>
<l>fracassò tutto, e ruppe una gran trave,</l>
<l>tanto che 'l palco sotto rovinava</l>
<l>e molta gente addosso gli cascava.</l>
</lg>
<lg type="ottava">
	<l>Così morì il superbo imbasciadore,</l>
<l>e non tornò colla risposta addrieto.</l>
<l>Merediana pur n'avea dolore;</l>
<l>ma Ulivier di ciò troppo era lieto.</l>
<l>Molto dispiacque a Carlo imperadore,</l>
<l>benché nel petto il tenessi segreto,</l>
<l>perché pure era imbasciador mandato;</l>
<l>e pargli a Caradoro essere ingrato.</l>
</lg>
<lg type="ottava">
	<l>Caradoro aspettò più tempo invano</l>
<l>che ne dovessi la figlia venire.</l>
<l>Lasciàn costoro, e ritorniamo a Gano</l>
<l>che non vide il disegno riuscire;</l>
<l>e manda così a dire a Carlo Mano</l>
<l>come nell'altro canto vo' seguire;</l>
<l>ché so ch'io v'ho tenuto troppo a tedio.</l>
<l>Cristo sia vostra salute e rimedio.</l>
</lg>

</div1>
<div1 type="canto">
<head>CANTARE DECIMOPRIMO</head>

<lg type="ottava">
	<l>O santo pellican, che col tuo sangue</l>
<l>campasti noi dalla fera crudele,</l>
<l>dal suo velen come pestifero angue,</l>
<l>e poi gustasti l'aceto col fele,</l>
<l>tanto che la tua madre afflitta langue;</l>
<l>manda in mio aiuto l'arcangel Michele,</l>
<l>sì ch'io riporti di vittoria insegna</l>
<l>e seguir possa questa istoria degna.</l>
</lg>
<lg type="ottava">
	<l>Gano scriveva a Carlo in questo modo:</l>
<l>"O Carlo imperador, che t'ho io fatto?</l>
<l>S'io non commissi inganno mai né frodo,</l>
<l>perché consenti tu ch'io stia di piatto?</l>
<l>S'io t'ho servito sempre, assai ne godo:</l>
<l>tu mostri essere ingrato a questo tratto,</l>
<l>e sanza udir le mie ragion, consenti</l>
<l>che' miei nimici sien di me contenti.</l>
</lg>
<lg type="ottava">
	<l>Quel dì ch'io presi in Parigi la piazza,</l>
<l>che sapevo io chi drento era venuto,</l>
<l>o se pur v'era gente d'altra razza,</l>
<l>che ti paressi Orlando sconosciuto?</l>
<l>Per riparare a quella furia pazza</l>
<l>corsi alla piazza, e parvemi dovuto.</l>
<l>Che sapevo io se tu t'eri ingannato</l>
<l>o che nella città fussi trattato?</l>
</lg>
<lg type="ottava">
	<l>Rinaldo non istette mai a udire</l>
<l>le mie ragioni, ma furiando forte</l>
<l>mi minacciava di farmi morire:</l>
<l>io mi fuggi', temendo della morte.</l>
<l>Tu ti stai in festa, ed io con gran martìre;</l>
<l>e tanto tempo è pur ch'io fui in tua corte</l>
<l>de' tuoi baroni e del tuo gran consilio:</l>
<l>or m'hai scacciato e mandato in essilio".</l>
</lg>
<lg type="ottava">
	<l>Carlo lesse la lettera piangendo,</l>
<l>però che molto Ganellone amava;</l>
<l>ed ogni cosa per fermo tenendo</l>
<l>ch'e' gli scriveva, indrieto rimandava</l>
<l>dicendo: "Il tuo partir, Gan, non commendo</l>
<l>e la distanzia tua troppo mi grava.</l>
<l>Torna a tua posta e come caro amico</l>
<l>come stato mi se' pel tempo antico".</l>
</lg>
<lg type="ottava">
	<l>Gan ritornò, come scriveva Carlo.</l>
<l>Carlo lo vide molto volentieri</l>
<l>e corse, come e' lo vide, abbracciarlo:</l>
<l>- Ben sia tornato il mio Gan da Pontieri. -</l>
<l>Gan come Giuda in fronte usa baciarlo.</l>
<l>Dicea Rinaldo al marchese Ulivieri:</l>
<l>- Vedi che Carlo consente ch'e' torni,</l>
<l>e ritornianci pur ne' primi giorni.</l>
</lg>
<lg type="ottava">
	<l>Io vo' che 'l capo Carlo Man mi tagli</l>
<l>se non è quel ch'a Caradoro ha scritto</l>
<l>e che lo 'mbasciador fece mandàgli:</l>
<l>non so come guardar lo può diritto.</l>
<l>Ma metter lo potria in tanti travagli</l>
<l>che qualche volta piangerà poi afflitto. -</l>
<l>Così pareva al marchese ed Orlando;</l>
<l>tutta la corte ne vien mormorando.</l>
</lg>
<lg type="ottava">
	<l>Ma come avvien che sempre la Fortuna</l>
<l>si diletta veder diverse cose,</l>
<l>e sempre volge come fa la luna,</l>
<l>mentre che Carlo par così si pòse</l>
<l>sanza più dubitar di cosa alcuna,</l>
<l>ma sanza spine godersi le rose,</l>
<l>ed ogni dì fa giostre e torniamenti,</l>
<l>e tutti i suoi baron vede contenti;</l>
</lg>
<lg type="ottava">
	<l>un giorno a scacchi Ulivier borgognone</l>
<l>in una loggia con Rinaldo giuoca;</l>
<l>vennono insieme, giucando, a quistione;</l>
<l>e tanto ognun di parole rinfuoca</l>
<l>ch'Ulivier disse a Rinaldo d'Amone:</l>
<l>- Tu hai talvolta men cervel ch'un'oca,</l>
<l>e col gridar difendi sempre il torto.</l>
<l>Non so se m'hai per tuo ragazzo scorto. -</l>
</lg>
<lg type="ottava">
	<l>Rinaldo rispondea: - Tu credi forse,</l>
<l>perché presente è qui Merediana,</l>
<l>ch'io ti riguardi? - E tanto ognun trascorse</l>
<l>d'una parola in un'altra villana,</l>
<l>che Ulivieri il pugno innanzi porse:</l>
<l>la damigella gli prese la mana;</l>
<l>Rinaldo si rizzò subitamente.</l>
<l>Ma Ulivier non aspettò niente:</l>
</lg>
<lg type="ottava">
	<l>sùbito corse per la sua armadura;</l>
<l>torna a Rinaldo e trasse fuori il brando:</l>
<l>Rinaldo non l'aveva alla cintura,</l>
<l>ma in questo mezzo si cacciava Orlando.</l>
<l>Merediana triema di paura;</l>
<l>Carlo Rinaldo venìa minacciando:</l>
<l>- Ogni dì metti la corte a romore,</l>
<l>e 'l torto hai sempre, e fa'mi poco onore. -</l>
</lg>
<lg type="ottava">
	<l>Rinaldo, ch'era tutto infuriato,</l>
<l>rispose a Carlo Magno: - Tu ne menti,</l>
<l>ché 'l torto ha egli ed hammi minacciato. -</l>
<l>Carlo gridava a tutte le sue genti:</l>
<l>- Fate che presto costui sia pigliato,</l>
<l>se non che tutti farò mal contenti! -</l>
<l>Dicea Rinaldo: - Ignun non mi s'accosti,</l>
<l>ché gli parrà che le mosche gli arrosti! -</l>
</lg>
<lg type="ottava">
	<l>Orlando vide il cugino a mal porto,</l>
<l>e così disse: - Piglia tuo partito:</l>
<l>vattene a Montalban per mio conforto,</l>
<l>ch'io veggo Carlo troppo insuperbito,</l>
<l>sanza voler saper chi s'abbi il torto. -</l>
<l>Rinaldo s'è prestamente fuggito;</l>
<l>tolse Baiardo ed ubbidiva Orlando,</l>
<l>e inverso Montalban va cavalcando.</l>
</lg>
<lg type="ottava">
	<l>Carlo si dolfe con Orlando molto</l>
<l>perché l'avea così fatto fuggire,</l>
<l>dicendo: - Il traditor dove m'ha còlto,</l>
<l>che per la gola ogni dì m'ha a smentire?</l>
<l>Io l'ho a trattare un giorno come stolto. -</l>
<l>Sùbito fece il consiglio venire</l>
<l>e disse in brieve e soluta orazione</l>
<l>quel che far debba del figliuol d'Amone.</l>
</lg>
<lg type="ottava">
	<l>Diceva Orlando: - A mio modo farai:</l>
<l>lasciagli un poco uscir questa arroganza,</l>
<l>ed altra volta ginocchion l'arai</l>
<l>e faren che ti chiegga perdonanza. -</l>
<l>Carlo rispose: - Ciò non farò mai,</l>
<l>che di smentirmi più pigli baldanza:</l>
<l>io vo' perseguitarlo insino a morte,</l>
<l>né mai più intendo tenerlo in mia corte. -</l>
</lg>
<lg type="ottava">
	<l>Namo alla fine dètte il suo consiglio,</l>
<l>che si dovessi di corte sbandire,</l>
<l>acciò che non seguisse altro periglio,</l>
<l>ché qualche mal ne potrebbe seguire;</l>
<l>e dicea: - Tutto il popolo è in bisbiglio</l>
<l>ch'altra gente pagana dèe venire,</l>
<l>e forse potria farne novitade,</l>
<l>ché molto amato è pur nella cittade. -</l>
</lg>
<lg type="ottava">
	<l>Astolfo non volea che si sbandisse,</l>
<l>ma che gli fussi in tutto perdonato;</l>
<l>ma Ulivieri incontro ' Astolfo disse,</l>
<l>tanto che molto di ciò fu sdegnato;</l>
<l>e Carlo comandò che si seguisse</l>
<l>il bando, come Namo ha consigliato.</l>
<l>Gano avea detto solo una parola:</l>
<l>- Se t'ha smentito, impiccal per la gola. -</l>
</lg>
<lg type="ottava">
	<l>Poi che più Astolfo non vide rimedio,</l>
<l>e che Rinaldo è sbandito da Carlo,</l>
<l>si dipartì sanza più stare a tedio:</l>
<l>a Montalban se n'andava avvisarlo</l>
<l>che consigliato s'era porgli assedio,</l>
<l>ed accordati poi di sbandeggiarlo;</l>
<l>e ciò ch'aveva detto a Carlo Mano</l>
<l>per suo consiglio il traditor di Gano.</l>
</lg>
<lg type="ottava">
	<l>Rinaldo mille volte giurò a Dio</l>
<l>che ne farà vendetta qualche volta</l>
<l>di questo fraudolente, iniquo e rio,</l>
<l>se prima non gli fia la vita tolta;</l>
<l>e poi diceva: - Caro cugin mio,</l>
<l>so che tu m'ami, e pertanto m'ascolta:</l>
<l>io vo' che tutto il paese rubiamo</l>
<l>e che di mascalzon vita tegnamo;</l>
</lg>
<lg type="ottava">
	<l>e se san Pier trovassimo a camino,</l>
<l>che sia spogliato e messo a fil di spada;</l>
<l>e Ricciardetto ancor sia malandrino. -</l>
<l>Rispose Astolfo: - Perché stiamo a bada?</l>
<l>Io spoglierò Otton per un quattrino.</l>
<l>Doman si vuol che s'assalti la strada:</l>
<l>non si rispiarmi parente o compagno,</l>
<l>e poi si parta il bottino e 'l guadagno.</l>
</lg>
<lg type="ottava">
	<l>Se vi passassi con sua compagnia</l>
<l>sant'Orsola con l'agnol Gabriello</l>
<l>che annunziò la Virgine Maria,</l>
<l>che sia spogliato e toltogli il mantello! -</l>
<l>Dicea Rinaldo: - Per la fede mia,</l>
<l>che Dio ti ci ha mandato, car fratello:</l>
<l>troppo mi piaci, e savio or ti conosco.</l>
<l>Parmi mill'anni che noi siàn nel bosco. -</l>
</lg>
<lg type="ottava">
	<l>Quivi era Malagigi, e confermava</l>
<l>che si dovessi far come egli ha detto.</l>
<l>Rinaldo gente strana raunava:</l>
<l>se sa sbandito ignun, gli dà ricetto;</l>
<l>gente ch'ognun le forche meritava</l>
<l>a Montalban rimetteva in assetto,</l>
<l>donava panni e facea buone spese;</l>
<l>tanto che assai ne raunò in un mese.</l>
</lg>
<lg type="ottava">
	<l>Tutto il paese teneva in paura;</l>
<l>ogni dì si sentia qualche spavento:</l>
<l>- Il tal fu morto in una selva scura,</l>
<l>e tolto venti bisanti. - Al tal cento</l>
<l>insin presso a Parigi in su le mura. -</l>
<l>Non domandar se Gano era contento,</l>
<l>acciò che Carlo più s'inanimassi,</l>
<l>tanto che a campo a Montalbano andassi.</l>
</lg>
<lg type="ottava">
	<l>E perché più s'accendessi Rinaldo,</l>
<l>diceva a Carlo un dì: - La corte nostra</l>
<l>par tutta in ozio per questo ribaldo</l>
<l>che co' ladroni alle strade si mostra.</l>
<l>Io sono in questo proposito saldo,</l>
<l>che si vorrebbe ordinare una giostra,</l>
<l>per sollazzar la corte e 'l popol prima,</l>
<l>e non mostrar far di Rinaldo stima. -</l>
</lg>
<lg type="ottava">
	<l>Carlo gli piacque quel che Gan dicea,</l>
<l>e fe' per tutto Parigi bandire</l>
<l>come il tal dì la giostra si facea:</l>
<l>che chi volessi, potessi venire.</l>
<l>Tutta la corte piacer ne prendea.</l>
<l>Gan, per potere ogni cosa fornire</l>
<l>e per parere a ciò di miglior voglia,</l>
<l>in punto misse Grifon d'Altafoglia.</l>
</lg>
<lg type="ottava">
	<l>Questo era della schiatta di Maganza.</l>
<l>Orlando s'era di corte partito.</l>
<l>Gan gli diceva: - O Grifon di possanza,</l>
<l>poi che non c'è Rinaldo, ch'è sbandito,</l>
<l>con tutti gli altri accettar dèi la danza,</l>
<l>ch'Orlando non si sa dove sia ito. -</l>
<l>Grifon rispose al suo degno signore:</l>
<l>- Io farò sì ch'io vi farò onore. -</l>
</lg>
<lg type="ottava">
	<l>Venne la giostra e 'l tempo diputato;</l>
<l>ed ordinò lo 'mperador, per segno</l>
<l>d'onore a quel che l'arà meritato,</l>
<l>un bel carbonchio molto ricco e degno</l>
<l>che in un bel gambo d'oro era legato.</l>
<l>Fuvvi gran gente di tutto il suo regno,</l>
<l>e molta baronia viene alla giostra;</l>
<l>Grifone il primo in sul campo si mostra.</l>
</lg>
<lg type="ottava">
	<l>- Rinaldo un giorno un suo falcon pascendo,</l>
<l>ecco venire il fratel Malagigi,</l>
<l>e come e' giunse, diceva ridendo:</l>
<l>- Non sai tu come e' si giostra a Parigi?</l>
<l>Che tu vi vadi in ogni modo intendo,</l>
<l>iscognosciuto, con istran vestigi,</l>
<l>ed una barba d'erba porterai</l>
<l>che cognosciuto da nessun sarai. -</l>
</lg>
<lg type="ottava">
	<l>Tutto s'accese Rinaldo nel core,</l>
<l>e missesi di sùbito in assetto</l>
<l>di sopravveste, d'arme e corridore,</l>
<l>e disse: - Io intendo menar Ricciardetto</l>
<l>e d'Inghilterra il famoso signore.</l>
<l>Alardo rimarrà qui per rispetto. -</l>
<l>Missonsi in punto tutti, e l'altro giorno</l>
<l>iscognosciuti a Parigi n'andorno.</l>
</lg>
<lg type="ottava">
	<l>E solean questi sempre per antico</l>
<l>dismontare alla casa di Gualtieri,</l>
<l>ovver di don Simon, lor caro amico:</l>
<l>a questa volta trovorno altro ostieri</l>
<l>fuor di Parigi, ch'era assai mendico:</l>
<l>quivi smontorno e missono i destrieri</l>
<l>per fuggire ogni tradimento reo;</l>
<l>e l'oste appellato è Bartolomeo.</l>
</lg>
<lg type="ottava">
	<l>E poi Rinaldo Ricciardetto manda</l>
<l>in piazza per veder quel che faciéno.</l>
<l>Ricciardo aveva a traverso una banda</l>
<l>alla sua sopravvesta e al palafreno,</l>
<l>e in certa parte una gentil grillanda</l>
<l>di fior, che quasi il petto gli copriéno;</l>
<l>di bianco drappo era la sopravvesta,</l>
<l>a nessun mai più non veduta questa.</l>
</lg>
<lg type="ottava">
	<l>Una grillanda aveva alla testiera</l>
<l>ed una in su la groppa del cavallo,</l>
<l>di varii fior, come è di primavera;</l>
<l>la coverta è di color tutto giallo.</l>
<l>Vide la giostra che cominciata era,</l>
<l>né poté far non entrassi nel ballo;</l>
<l>e 'l primo ch'egli scontra in terra ha spinto,</l>
<l>e poi il secondo e 'l terzo e 'l quarto e 'l quinto.</l>
</lg>
<lg type="ottava">
	<l>Poi si partì e tornava al fratello,</l>
<l>e disse ciò che al campo aveva fatto.</l>
<l>Rinaldo, ch'era armato come quello,</l>
<l>e 'l duca Astolfo n'andaron di tratto;</l>
<l>e tutto il popol si ferma a vedello,</l>
<l>perché parea nell'armi molto adatto.</l>
<l>Ulivieri era già venuto al campo</l>
<l>e con la lancia menava gran vampo.</l>
</lg>
<lg type="ottava">
	<l>Rinaldo, come giunse, al suo Baiardo</l>
<l>una fiancata dètte cogli sproni;</l>
<l>vennegli incontra il marchese gagliardo;</l>
<l>non si conoscon questi due baroni;</l>
<l>due colpi grandi sanza alcun riguardo</l>
<l>a mezzo il corso dèttonsi i campioni:</l>
<l>le lance in aria pel colpo ne vanno,</l>
<l>ma l'uno all'altro facea poco danno,</l>
</lg>
<lg type="ottava">
	<l>salvo che ginocchion vanno i destrieri;</l>
<l>e nel cader l'elmetto si dilaccia</l>
<l>al valoroso marchese Ulivieri,</l>
<l>tanto che tutta scoperse la faccia.</l>
<l>Videl Rinaldo, e fece assai pensieri</l>
<l>di darli morte e fuggir via poi in caccia;</l>
<l>pur si ritenne per miglior partito.</l>
<l>Ulivier si rizzò tutto smarrito.</l>
</lg>
<lg type="ottava">
	<l>Allor Rinaldo un'altra lancia prese</l>
<l>e rivoltossi col cavallo a tondo;</l>
<l>vide venire un certo Maganzese</l>
<l>che si chiamava per nome Frasmondo:</l>
<l>sopra lo scudo la lancia giù scese,</l>
<l>gittalo in terra, e poi gittò il secondo,</l>
<l>cioè Grifon, ch'avea molta possanza,</l>
<l>ch'era mandato da Gan di Maganza.</l>
</lg>
<lg type="ottava">
	<l>Quivi combatte il signor d'Inghilterra,</l>
<l>ed or questo, or quell'altro manda al piano:</l>
<l>molti n'aveva cacciati per terra.</l>
<l>Rinaldo guarda se cognosce Gano:</l>
<l>videlo un tratto, e Baiardo disserra;</l>
<l>e come e' giunse al traditor villano,</l>
<l>per fargli il giuoco, se poteva, netto,</l>
<l>gli pose alla visiera dell'elmetto.</l>
</lg>
<lg type="ottava">
	<l>Gan si scontorse tutto in su l'arcione;</l>
<l>la lancia si spezzò subitamente,</l>
<l>e 'l suo forte destrier Mattafellone</l>
<l>s'accosciò in terra, se Turpin non mente.</l>
<l>E come e' fu caduto Ganellone,</l>
<l>sùbito intorno gli fu molta gente</l>
<l>de' Maganzesi, e corsono aiutallo,</l>
<l>e rilevato fu sù col cavallo.</l>
</lg>
<lg type="ottava">
	<l>Quanti ne scontra Rinaldo quel giorno,</l>
<l>tanti per terra par che ne trabocchi;</l>
<l>Alda la bella al cavaliere adorno</l>
<l>sempre teneva quel dì fiso gli occhi;</l>
<l>e quanti cavalier con lui giostrorno,</l>
<l>parvon le lance gambi di finocchi;</l>
<l>tanto che molto piacque a Gallerana,</l>
<l>ch'era con Alda e con Merediana.</l>
</lg>
<lg type="ottava">
	<l>Fatta la giostra, fu dato l'onore</l>
<l>al buon Rinaldo, che lo meritava.</l>
<l>Alda la bella al baron di valore</l>
<l>un ricco diamante poi donava,</l>
<l>dicendo: - Questo porta per mio amore. -</l>
<l>E Gallerana un rubin suo gli dava,</l>
<l>tanto lor parve un cavalier possente.</l>
<l>Rinaldo gli accettò cortesemente.</l>
</lg>
<lg type="ottava">
	<l>Tornossi all'oste di fuor della terra</l>
<l>Rinaldo con Astolfo e col fratello.</l>
<l>Gan, perché avuta vergogna avea in guerra,</l>
<l>vituperato, drento al suo cor fello</l>
<l>pensò di far con sua gente tal serra</l>
<l>al paladin ch'egli uccidessi quello,</l>
<l>acciò che tanti cavalier prestanti</l>
<l>d'aver vinti quel giorno non si vanti.</l>
</lg>
<lg type="ottava">
	<l>Sùbito fuor di Parigi son corsi,</l>
<l>e giunti all'oste, Rinaldo trovaro,</l>
<l>e cominciorno co' graffi e co' morsi</l>
<l>a volerlo atterrar sanza riparo:</l>
<l>così con esso a battaglia appiccorsi,</l>
<l>tanto ch'Astolfo per forza pigliaro;</l>
<l>e con fatica Rinaldo è fuggito</l>
<l>con Ricciardetto che l'avea seguito.</l>
</lg>
<lg type="ottava">
	<l>Gan fece ' Astolfo l'elmetto cavare</l>
<l>con intenzion di dargli poi la morte,</l>
<l>ma saper prima ben d'ogni suo affare</l>
<l>e del compagno suo ch'è tanto forte.</l>
<l>Come il cognobbe, cominciò a parlare:</l>
<l>- Tu se' quel traditor che nostra corte</l>
<l>vituperasti sempre e Carlo Mano,</l>
<l>e malandrin se' fatto a Montalbano!</l>
</lg>
<lg type="ottava">
	<l>I tuoi peccati t'hanno pur condotto</l>
<l>dove tu merti, se tu guardi bene</l>
<l>alla tua vita, e pagherai lo scotto</l>
<l>di quel che hai fatto, con affanni e pene. -</l>
<l>Astolfo per dolor non facea motto.</l>
<l>Gan di Maganza a Parigi ne viene,</l>
<l>e giunto a Carlo tutto in volto lieto,</l>
<l>gli dètte Astolfo in sua man di segreto.</l>
</lg>
<lg type="ottava">
	<l>Questo facea perché non abbi aiuto,</l>
<l>né per la via scoperto l'ha a persona,</l>
<l>acciò che non sia tolto o cognosciuto;</l>
<l>e dice: - O Carlo Magno, alta corona,</l>
<l>fallo impiccar, ché tu farai il dovuto:</l>
<l>alla sua vita mai fe' cosa buona;</l>
<l>se tu ragguardi, nel tempo passato</l>
<l>per mille vie le forche ha meritato. -</l>
</lg>
<lg type="ottava">
	<l>Carlo lo fece mettere in prigione</l>
<l>per ordinar di farne aspra giustizia.</l>
<l>Mentre che questo ordinava Carlone,</l>
<l>e Gan tutto era acceso di letizia,</l>
<l>Rinaldo, ch'era pien di passione,</l>
<l>sentia d'Astolfo al cor molta tristizia,</l>
<l>e pensa pur come e possa aiutarlo,</l>
<l>ché dicea: "Carlo Man farà impiccarlo".</l>
</lg>
<lg type="ottava">
	<l>Orlando appunto a Montalban giugnea,</l>
<l>quale era stato per molti paesi,</l>
<l>e rivedere il suo cugin volea;</l>
<l>e Ricciardetto e lui truova sospesi.</l>
<l>Rinaldo poi d'Astolfo gli dicea:</l>
<l>or questo par ch'al conte molto pesi,</l>
<l>ché in Agrismonte stato era di Buovo,</l>
<l>e non sapea di questo caso nuovo.</l>
</lg>
<lg type="ottava">
	<l>Ed accordossi con Rinaldo insieme</l>
<l>che non gli ha la vita perdonata;</l>
<l>e Malagigi ha perduta ogni speme,</l>
<l>però che Carlo un'ostia consecrata</l>
<l>gli ha messo addosso, ché dell'arte teme</l>
<l>di Malagigi, e la prigion guardata</l>
<l>in modo avea che non si può aiutare,</l>
<l>né con ingegni o spirti liberare.</l>
</lg>
<lg type="ottava">
	<l>Diceva Orlando: - Io per me son disposto</l>
<l>insieme con Astolfo ire a morire. -</l>
<l>Disse Rinaldo: - Ed io. Facciàn pur tosto,</l>
<l>però che non è tempo da dormire. -</l>
<l>Come il sol fu nell'occeàn nascosto,</l>
<l>sùbito l'arme si fecion guernire,</l>
<l>e Ricciardetto con seco menorno,</l>
<l>e cavalcâr la notte insino al giorno.</l>
</lg>
<lg type="ottava">
	<l>La mattina per tempo capitati</l>
<l>furon fuor delle porte di Parigi;</l>
<l>e non si sono a gnun manifestati,</l>
<l>ma stettonsi nascosi in San Dionigi;</l>
<l>e certi viandanti son passati:</l>
<l>Orlando drieto mandò lor Terigi</l>
<l>a domandar se novelle sapiéno</l>
<l>di corte, e quel che i paladin faciéno.</l>
</lg>
<lg type="ottava">
	<l>Fugli risposto: - Niente sappiàno,</l>
<l>se non ch'egli è certo mormoramento</l>
<l>ch'un de' baroni impicca Carlo Mano</l>
<l>questa mattina per suo mancamento:</l>
<l>le forche qua su la strada veggiàno.</l>
<l>Altre novelle non sentimo drento. -</l>
<l>Terigi presto ritornava al conte</l>
<l>e di Parigi le novelle ha conte.</l>
</lg>
<lg type="ottava">
	<l>Disse Rinaldo: - E' fa pur daddovero!</l>
<l>Ben debbe godere or quel traditore! -</l>
<l>Diceva Orlando: - E' fallerà il pensiero,</l>
<l>se tu mi segui, cugin, di buon core. -</l>
<l>Disse Rinaldo: - Morir teco spero,</l>
<l>e 'l primo uccider Carlo imperadore,</l>
<l>prima ch'Astolfo, come Gano agogna,</l>
<l>vegga morir con tanta sua vergogna.</l>
</lg>
<lg type="ottava">
	<l>Io trarrò a Gano il cuor prima del petto</l>
<l>ch'i' sofferi veder mai tanto duolo:</l>
<l>così la fede, Orlando, ti prometto;</l>
<l>io verrò teco in mezzo dello stuolo,</l>
<l>così sbandito, sanza alcun sospetto,</l>
<l>s'io vi dovessi morto restar solo. -</l>
<l>E così insieme congiurati sono</l>
<l>di mettersi alla morte in abandono.</l>
</lg>
<lg type="ottava">
	<l>E stanno alla veletta per vedere</l>
<l>qualunque uscissi fuor della cittade;</l>
<l>così Terigi, ch'era lo scudiere,</l>
<l>aveva gli occhi per tutte le strade;</l>
<l>ognuno in punto teneva il destriere,</l>
<l>ognun guardava come il brando rade.</l>
<l>Diceva Orlando a Terigi: - Sarrai</l>
<l>sul campanile, e cenno ci farai.</l>
</lg>
<lg type="ottava">
	<l>Ma fa' che bene in ogni parte guardi,</l>
<l>acciò che error per nulla non pigliassi;</l>
<l>se tu vedessi apparire stendardi</l>
<l>o che alle forche nessun s'accostassi,</l>
<l>sùbito il di': che noi non fussin tardi,</l>
<l>che 'l manigoldo intanto lo 'mpiccassi.</l>
<l>Ma, a mio parer, sanza dimostrazione</l>
<l>s'ingegnerà mandarlo Ganellone. -</l>
</lg>
<lg type="ottava">
	<l>Gan la mattina per tempo è levato</l>
<l>e ciò che fa di bisogno ordinava:</l>
<l>insino al manigoldo ha ritrovato;</l>
<l>non domandar come e' sollecitava.</l>
<l>I paladini ognun molto ha pregato;</l>
<l>ma Carlo chi lo priega minacciava</l>
<l>perch'ostinato era farlo morire,</l>
<l>tanto che pochi volean contraddire.</l>
</lg>
<lg type="ottava">
	<l>Avea molto pregato l'amirante</l>
<l>che con Erminion si fe' cristiano:</l>
<l>questo era quel famoso Lionfante</l>
<l>che prese Astolfo presso a Montalbano;</l>
<l>Merediana pregava e Morgante;</l>
<l>ma tutto il lor pregare era alfin vano.</l>
<l>Gan da Pontieri in su la sala è giunto,</l>
<l>dicendo a Carlo: - Ogni cosa è già in punto. -</l>
</lg>
<lg type="ottava">
	<l>E taglia a chi pregava le parole,</l>
<l>dicendo: - O imperador, sanza giustizia</l>
<l>ogni città le barbe scuopre al sole;</l>
<l>per non punire i tristi e lor malizia</l>
<l>vedi che Troia e Roma se ne duole;</l>
<l>e sanz'essa ogni regno precipizia.</l>
<l>La tua sentenzia debbe avere effetto,</l>
<l>e non mutar quel ch'una volta hai detto. -</l>
</lg>
<lg type="ottava">
	<l>Carlo rispose: - Gan, sia tua tal cura:</l>
<l>fa' che la giustizia abbi suo dovere;</l>
<l>quel che bisogna a tutto ben procura. -</l>
<l>Gan gli rispose: - E' fia fatto, imperiere:</l>
<l>di questo sta' colla mente sicura.</l>
<l>S'Astolfo prima volessi vedere</l>
<l>ch'io il meni via, il trarrò di prigione,</l>
<l>per isfogarti a tua consolazione. -</l>
</lg>
<lg type="ottava">
	<l>Rispose Carlo: - Fatelo venire. -</l>
<l>Astolfo innanzi a Carlo fu menato.</l>
<l>Carlo comincia iratamente a dire,</l>
<l>poi ch'a' suoi piè se gli fu inginocchiato:</l>
<l>- Come hai tu avuto, Astolfo, tanto ardire</l>
<l>con quel ribaldo tristo, scelerato</l>
<l>venire a corte, e già circa a tre mesi</l>
<l>mettere in preda tutti i miei paesi?</l>
</lg>
<lg type="ottava">
	<l>Perch'io avevo Rinaldo sbandito,</l>
<l>quando io pensai tu mi fussi fedele,</l>
<l>a Montalban con lui ti se' fuggito</l>
<l>e fatto un uom micidiale e crudele:</l>
<l>del tuo peccato è tempo sia punito,</l>
<l>e dopo il dolce poi si gusta il fele.</l>
<l>Della tua morte e di tue opre ladre</l>
<l>non me ne incresce, ma sol del tuo padre. -</l>
</lg>
<lg type="ottava">
	<l>Otton fuor di Parigi doloroso</l>
<l>s'era fuggito, per non veder, solo,</l>
<l>afflitto vecchio misero angoscioso,</l>
<l>morir sì tristamente il suo figliuolo.</l>
<l>Astolfo allor col viso lacrimoso</l>
<l>rispose con sospiri e con gran duolo,</l>
<l>e disse umilemente: - O imperadore,</l>
<l>io mi t'accuso e chiamo peccatore.</l>
</lg>
<lg type="ottava">
	<l>Io non posso negar che la Corona</l>
<l>non abbi offesa assai col mio cugino;</l>
<l>ma se per te mai cosa giusta o buona</l>
<l>ho fatto mentre io fui tuo paladino</l>
<l>per lunghi tempi, Carlo, or mi perdona,</l>
<l>per quel Gesù che perdonò a Lungino,</l>
<l>pel padre mio, tuo servo e caro amico,</l>
<l>se mai piaciuto t'è pel tempo antico,</l>
</lg>
<lg type="ottava">
	<l>pel tuo caro nipote e degno conte,</l>
<l>per quel ch'io feci già teco in Ispagna,</l>
<l>s'io meritai mai nulla in Aspramonte,</l>
<l>per la corona tua famosa e magna.</l>
<l>E pur se morir debbo con tante onte,</l>
<l>quel traditor ch'è pien d'ogni magagna</l>
<l>più ch'altro Giuda o che Sinon da Troia,</l>
<l>per le sue man non consentir ch'i' muoia. -</l>
</lg>
<lg type="ottava">
	<l>Carlo diceva: - Questo a che t'importa? -</l>
<l>Gan da Pontier gli volse dar col guanto;</l>
<l>me 'l duca Namo di ciò lo sconforta.</l>
<l>Astolfo fu da' Maganzesi intanto</l>
<l>preso e menato inverso della porta;</l>
<l>e tutto il popol ne facea gran pianto.</l>
<l>Uggier più volte fu tentato sciòrre</l>
<l>Astolfo, e a Ganellon la vita tòrre;</l>
</lg>
<lg type="ottava">
	<l>ma poi di contrapporsi a Carlo teme,</l>
<l>e non pensò che riuscissi netto.</l>
<l>I Maganzesi son ristretti insieme,</l>
<l>perché de' paladini avean sospetto,</l>
<l>e d'ogni parte molta gente preme.</l>
<l>Quel traditor di Gan per più dispetto</l>
<l>come un ladrone Astolfo svergognava,</l>
<l>e 'l manigoldo pur sollecitava.</l>
</lg>
<lg type="ottava">
	<l>Avea pregato Namo e Salamone</l>
<l>lo 'mperador che dovessi lasciarlo;</l>
<l>Avolio, Avino, Gualtier da Mulione</l>
<l>e Berlinghier si sforza di camparlo,</l>
<l>dicendo: - Abbi pietà del vecchio Ottone,</l>
<l>che tanto tempo t'ha servito, Carlo. -</l>
<l>Tutta la corte per Astolfo priega;</l>
<l>ma Carlo a tutti questa grazia niega.</l>
</lg>
<lg type="ottava">
	<l>E finalmente a Gan fu consegnato</l>
<l>che facci che far dèe di sua persona.</l>
<l>Gan sopra un carro l'aveva legato,</l>
<l>e 'n testa gli avea messa una corona</l>
<l>per traditore, e 'l giubbon di broccato;</l>
<l>e gran romor per Parigi risuona;</l>
<l>ed un capresto d'oro gli avvolgea:</l>
<l>or questo è quel ch'Astolfo assai dolea.</l>
</lg>
<lg type="ottava">
	<l>Fe' per Parigi la cerca maggiore,</l>
<l>le trombe innanzi e stendardi e bandiere,</l>
<l>minacciando e chiamandol rubatore.</l>
<l>Ma nondimen del signor del quartiere</l>
<l>e di Rinaldo temea il traditore,</l>
<l>e tuttavolta gliel parea vedere.</l>
<l>Terigi presto del fatto s'accorse:</l>
<l>al conte tosto ed a Rinaldo corse.</l>
</lg>
<lg type="ottava">
	<l>Orlando sopra Vegliantin s'assetta;</l>
<l>Rinaldo sta, come suole il falcone</l>
<l>uscito del cappello, alla veletta.</l>
<l>Ma per aver più salvo Ganellone</l>
<l>che si scostassi di Parigi aspetta,</l>
<l>tanto che fussi giunto allo scaglione,</l>
<l>dicendo: - Quanto più si scosta Gano,</l>
<l>tanto più salvo poi l'aremo in mano.</l>
</lg>
<lg type="ottava">
	<l>Lasciàgli pure alle forche venire,</l>
<l>che se noi gli assaltassin così tosto,</l>
<l>nella città potrebbon rifuggire:</l>
<l>io vo' che 'l traditor tarpian discosto.</l>
<l>Astolfo in modo alcun non dèe morire:</l>
<l>noi giugneren più a tempo che l'arrosto.</l>
<l>Forse verrà a veder lo 'mperadore,</l>
<l>e vo' colle mie man cavargli il core.</l>
</lg>
<lg type="ottava">
	<l>I Maganzesi so che sgomberranno</l>
<l>come vedranno scoperto il quartieri</l>
<l>o 'l lione sbarrato mireranno. -</l>
<l>Così si furno accordati i guerrieri,</l>
<l>e come i can cogli orecchi alti stanno</l>
<l>per assaltare o lepretta o cervieri.</l>
<l>Gan traditor con molto oltraggio e pena</l>
<l>Astolfo inverso le forche ne mena.</l>
</lg>
<lg type="ottava">
	<l>Non potre' dire il signor d'Inghilterra</l>
<l>come schernito sia da quella gente:</l>
<l>per non vederla, gli occhi spesso serra,</l>
<l>e come agnello ne venìa paziente,</l>
<l>già tanto tempo in corte stato e in guerra</l>
<l>sì degno paladin tanto eccellente,</l>
<l>morti a' suoi dì con le sue proprie mani,</l>
<l>per salvar Carlo, migliaia di pagani.</l>
</lg>
<lg type="ottava">
	<l>O Carlo imperador, quanto se' ingrato!</l>
<l>Non sai tu quanto è in odio a Dio tal pecca?</l>
<l>Non hai tu letto che per tal peccato</l>
<l>la fonte di pietà sù in Ciel si secca?</l>
<l>e con superbia insieme mescolato,</l>
<l>caduto è d'Aquilon nella Giudecca</l>
<l>con tutti i suoi seguaci già Lucifero?</l>
<l>Tanto è questo peccato in sé pestifero.</l>
</lg>
<lg type="ottava">
	<l>Tu hai sentito pur che Scipione,</l>
<l>sendo di senno vecchio e giovan d'anni,</l>
<l>' Anibal tolse ogni reputazione,</l>
<l>di che tanta acquistata avea già a Canni.</l>
<l>Furno i Romani ingrati alla ragione,</l>
<l>onde seguiron poi sì lunghi affanni.</l>
<l>Questo peccato par che 'l mondo adugge,</l>
<l>e finalmente ogni regno distrugge;</l>
</lg>
<lg type="ottava">
	<l>questo peccato scaccia la giustizia,</l>
<l>sanza la qual non può durare il mondo;</l>
<l>questo peccato è pien d'ogni malizia;</l>
<l>questo peccato a gnun non è secondo;</l>
<l>Gerusalem per questo precipizia;</l>
<l>questo peccato ha messo Giuda al fondo;</l>
<l>questo peccato tanto grida in Cielo</l>
<l>che ci perturba ogni sua grazia e zelo.</l>
</lg>
<lg type="ottava">
	<l>Quel c'ha fatto per te già il paladino</l>
<l>credo tu 'l sappi, ma saper nol vuoi,</l>
<l>mentre che fu tra 'l popol saracino:</l>
<l>so che fra gli altri assai lodar quel suòi.</l>
<l>Non ti ricordi, figliuol di Pipino,</l>
<l>de' benefici, e penter non val poi.</l>
<l>E pur se fatta ha cosa che sia atroce,</l>
<l>del tuo Gesù ricòrdati già in croce,</l>
</lg>
<lg type="ottava">
	<l>che perdonava al popol che l'offende,</l>
<l>raccomandàlo al Padre umilemente.</l>
<l>Astolfo in colpa ginocchion si rende</l>
<l>e chiede a te perdon pietosamente;</l>
<l>e pur se 'l giusto priego non t'accende,</l>
<l>di grazia ti domanda finalmente</l>
<l>che per le man di Gan non vuol morire:</l>
<l>e tu nol vuoi di questo anche essaudire.</l>
</lg>
<lg type="ottava">
	<l>E non sai ben che, se quel guida a morte</l>
<l>Astolfo, così guida te, Carlone,</l>
<l>e' tuoi baroni e tutta la tua corte.</l>
<l>Fa' che tu creda sempre a Ganellone:</l>
<l>ben ti conducerà fuor delle porte</l>
<l>quando fia tempo ancor, questo fellone.</l>
<l>E pel consiglio suo ti fai crudele</l>
<l>e 'ngrato contro al servo tuo fedele.</l>
</lg>
<lg type="ottava">
	<l>Astolfo, poi che si vide condotto</l>
<l>presso alle forche, e gnun per sé non vede,</l>
<l>un pianto cominciò molto dirotto</l>
<l>quando in sul primo scaglion pose il piede,</l>
<l>e' Maganzesi il sospignean di sotto;</l>
<l>e disse: - O Dio, è spenta ogni merzede?</l>
<l>Non è pietà nel mondo più né in Cielo</l>
<l>pe' tuoi fedel che credon nel Vangelo?</l>
</lg>
<lg type="ottava">
	<l>S'io ho tre mesi assaltata la strada</l>
<l>per disperato e pien di giusto sdegno,</l>
<l>consenti tu ch'alle forche ne vada?</l>
<l>Io ho tanto assaltato il pagan regno</l>
<l>e tanti per te morti colla spada,</l>
<l>che di misericordia ero pur degno.</l>
<l>Come un ladron m'impicca Carlo Mano;</l>
<l>e per più ingiuria il manigoldo è Gano:</l>
</lg>
<lg type="ottava">
	<l>quel che t'ha fatti mille tradimenti</l>
<l>e mille e mille e mille alla sua vita,</l>
<l>e tanti ha già de' tuoi cristiani spenti!</l>
<l>Ove è la tua pietà, s'ella è infinita?</l>
<l>A questo modo ch'io muoia or consenti?</l>
<l>Per la tua deità ch'è in Ciel gradita,</l>
<l>per la tua santa e gloriosa Madre,</l>
<l>abbi pietà del mio misero padre,</l>
</lg>
<lg type="ottava">
	<l>se per me stesso non l'ho meritato,</l>
<l>per le sue opre degne e giuste e sante.</l>
<l>Ma tu sai pur se pel tempo passato</l>
<l>combattuto ho nel Ponente e Levante:</l>
<l>tal ch'io pensavo d'avere acquistato</l>
<l>altra corona o carro triunfante,</l>
<l>altri stendardi di più gloria e fama:</l>
<l>or col capresto Gan ladron mi chiama. -</l>
</lg>
<lg type="ottava">
	<l>Avino era venuto per vedere</l>
<l>quel che veder non vorrebbe per certo;</l>
<l>ma 'l grande amor lo sforza, e più tenere</l>
<l>non poté il pianto, tanto avea sofferto.</l>
<l>Guardava Astolfo contro a suo volere</l>
<l>le forche in alto, e 'l camin gli pare erto,</l>
<l>e quanto può di non salir s'attiene,</l>
<l>ché di morir non s'accordava bene.</l>
</lg>
<lg type="ottava">
	<l>I Maganzesi gli sputan nel viso</l>
<l>come facieno a Cristo i farisei;</l>
<l>diceva alcun con iscorno e con riso:</l>
<l>- Or fien puniti i tuoi peccati rei!</l>
<l>Ricòrdati di me sù in Paradiso. -</l>
<l>Altri dicea come ferno i Giudei,</l>
<l>mentre ch'ognun quanto può lo percuote:</l>
<l>- Dimmi, s' tu sai, chi ti batte le gote!</l>
</lg>
<lg type="ottava">
	<l>Tu 'l doverresti saper, paladino,</l>
<l>tu doverresti conoscer la mano,</l>
<l>se se' profeta, astrolago o indovino.</l>
<l>Che guati tu? Del senator romano,</l>
<l>o che ti scampi il figliuol di Pipino?</l>
<l>Ch'aspetti tu? Il signor di Montalbano?</l>
<l>E' verrà a te quando a' Giudei Messia;</l>
<l>ed anco Cristo chiamò in croce Elia. -</l>
</lg>
<lg type="ottava">
	<l>Era a vedere Astolfo cosa oscura;</l>
<l>e 'l manigoldo tirava il capresto,</l>
<l>dicendo: - Vien sù, con buona ventura. -</l>
<l>E 'l traditor di Gan dicea: - Fa' presto. -</l>
<l>Astolfo avea della morte paura,</l>
<l>perc'ha diciotto in volta e vanne il resto;</l>
<l>e tuttavia di soccorso pur guarda,</l>
<l>e quanto più potea, di salir tarda:</l>
</lg>
<lg type="ottava">
	<l>con le ginocchia alla scala s'appicca,</l>
<l>e 'l manigoldo gli dava una scossa;</l>
<l>chi qualche dardo alle gambe gli ficca,</l>
<l>ma sosteneva in pace ogni percossa:</l>
<l>malvolentier dagli scaglion si spicca,</l>
<l>e cigolar si sentian prima l'ossa.</l>
<l>Pur per la forza di sopra e di sotto</l>
<l>sopra il terzo scaglion l'avean condotto.</l>
</lg>
<lg type="ottava">
	<l>Diceva Gano: - Alla barba l'arai!</l>
<l>tira pur sù, ribaldo traditore,</l>
<l>che più le strade non assalterai. -</l>
<l>Or questo è quel ch'Astolfo passa il core,</l>
<l>e dicea: - Traditor non fu' già mai;</l>
<l>ma tu se' traditore e rubatore,</l>
<l>e quel che tu fai a me, meriti tue.</l>
<l>Ma contro al mio distin non posso piùe.</l>
</lg>
<lg type="ottava">
	<l>Io non posso pensar come il terreno</l>
<l>non s'apre e non iscura sole e luna,</l>
<l>poi ch'a te, traditor d'inganni pieno,</l>
<l>m'ha dato così in preda la fortuna.</l>
<l>O crocifisso giusto Nazareno,</l>
<l>non è nel Ciel per me difesa alcuna?</l>
<l>Questa è pur cosa dispietata e cruda,</l>
<l>da poi che traditor mi chiama Giuda.</l>
</lg>
<lg type="ottava">
	<l>Dove è la tua giustizia, Signor mio?</l>
<l>Non è per me persona che risponda?</l>
<l>Che questo traditor malvagio e rio</l>
<l>m'uccida, e con parole mi confonda,</l>
<l>nol sofferir, benigno etterno Iddio! -</l>
<l>E tanto sdegno nel suo core abonda</l>
<l>che con quel poco vigor che gli resta</l>
<l>si percotea nella scala la testa.</l>
</lg>
<lg type="ottava">
	<l>Ma il manigoldo tuttavia punzecchia</l>
<l>ed or col piede, or col pugno lo picchia</l>
<l>quando nel volto e quando nell'orecchia;</l>
<l>e pure Astolfo meschin si rannicchia,</l>
<l>e tuttavolta co' piè s'apparecchia</l>
<l>di rappiccarsi a scaglione o cavicchia.</l>
<l>Ma con le grida la gente l'assorda;</l>
<l>e 'l manigoldo scoteva la corda;</l>
</lg>
<lg type="ottava">
	<l>alcuna volta la gola gli serra:</l>
<l>non domandar s'egli era un nuovo Giobbe.</l>
<l>Un tratto gli occhi abbassava alla terra,</l>
<l>ed Avin suo fra la gente cognobbe:</l>
<l>or questo è quel dolor che 'l cor gli afferra;</l>
<l>fece le spalle pel gran duol più gobbe;</l>
<l>raccomandògli sopra ogn'altra cosa</l>
<l>il vecchio padre e la sua cara sposa.</l>
</lg>
<lg type="ottava">
	<l>Talvolta gli occhi volgeva a Parigi;</l>
<l>quando guardava inverso Montalbano:</l>
<l>non sa che 'l suo soccorso è in San Dionigi.</l>
<l>Diceva allor per dileggiarlo Gano:</l>
<l>- Che guardi tu? Se ne vien Malagigi?</l>
<l>E' fia qui tosto, egli è poco lontano.</l>
<l>Perché con meco, Astolfo, così adiriti,</l>
<l>che liberar ti farà da' suoi spiriti? -</l>
</lg>
<lg type="ottava">
	<l>E nondimeno un'ostia, com'io dissi,</l>
<l>gli avea cucito di sua mano addosso</l>
<l>nella prigion, che caso non venissi</l>
<l>che Malagigi l'avessi riscosso,</l>
<l>acciò che in ogni modo quel morissi.</l>
<l>Diceva Astolfo: - Omè! che più non posso</l>
<l>risponder, traditor, quel che tu meriti</l>
<l>de' tuoi peccati pe' tempi preteriti! -</l>
</lg>
<lg type="ottava">
	<l>Gan lo schernia di nuovo con parole,</l>
<l>e pure al manigoldo raccennava;</l>
<l>e 'l manigoldo tira come suole.</l>
<l>Astolfo a poco a poco s'avviava,</l>
<l>però che solo un tratto morir vuole,</l>
<l>e così finalmente s'accordava.</l>
<l>E' Maganzesi pur gridan dintorno</l>
<l>e sbuffan beffe con ischerno e scorno.</l>
</lg>
<lg type="ottava">
	<l>Orlando in questo Astolfo in alto vide,</l>
<l>e disse: - Tempo non è da star saldo:</l>
<l>non senti tu quel tumulto e le gride? -</l>
<l>e 'l simigliante diceva Rinaldo:</l>
<l>- Io veggo il manigoldo che l'uccide,</l>
<l>e già il capresto gli acconcia, il ribaldo:</l>
<l>non aspettiàn che gli facci più ingiuria. -</l>
<l>Così di San Dionigi escono a furia.</l>
</lg>
<lg type="ottava">
	<l>Rinaldo punse in su' fianchi Baiardo,</l>
<l>che non si vide mai saltar cervietto</l>
<l>ch'a petto a questo non paressi tardo;</l>
<l>così faceva Orlando e Ricciardetto:</l>
<l>non è lion sì presto o liopardo;</l>
<l>Terigi drieto seguiva, il valletto.</l>
<l>Rinaldo scuopre il lione sbarrato;</l>
<l>Orlando il segno ha del quartier mostrato.</l>
</lg>
<lg type="ottava">
	<l>Astolfo pure ancora stava attento,</l>
<l>come chi spera insino a morte aiuto:</l>
<l>vide costor che venien come un vento,</l>
<l>non come strale o come uccel pennuto:</l>
<l>furno in un tratto i lupi tra l'armento,</l>
<l>che quasi ignun non se n'era avveduto;</l>
<l>ma poi ch'Orlando e Rinaldo conosce,</l>
<l>fu posto fine a tutte le sue angosce.</l>
</lg>
<lg type="ottava">
	<l>E' parén proprio un nugolo di polvere;</l>
<l>giunse in un tratto la folgore e 'l tuono.</l>
<l>Il manigoldo si facea già assolvere</l>
<l>al duca Astolfo, e chiedeva perdono,</l>
<l>ché gli volea poi dar l'ultimo asciolvere;</l>
<l>e messo avea la vita in abbandono,</l>
<l>e domandava di grazia che in modo</l>
<l>far gli dovessi, che corressi, il nodo.</l>
</lg>
<lg type="ottava">
	<l>Guarda fortuna in quanta estremitate</l>
<l>condotto avea col capresto alla gola</l>
<l>il paladin di tanta dignitate,</l>
<l>che non facea di morir più parola!</l>
<l>Avea mille vittorie già acquistate,</l>
<l>e domandava ora una cosa sola:</l>
<l>che 'l manigoldo acconciassi il capresto</l>
<l>per modo che corressi il nodo presto.</l>
</lg>
<lg type="ottava">
	<l>Giunto che fu tra' Maganzesi Orlando</l>
<l>- Ah, popol traditor! - gridava forte;</l>
<l>e misse mano a Durlindana, il brando.</l>
<l>Rinaldo grida: - Alla morte, alla morte! -</l>
<l>e poi si venne alle forche accostando;</l>
<l>trasse Frusberta, e legami e ritorte</l>
<l>tagliò in un colpo, e le forche e la scala</l>
<l>ed ogni cosa in un tratto giù cala.</l>
</lg>
<lg type="ottava">
	<l>Mai non si vide un colpo come quello,</l>
<l>tanto fu l'ira, la rabbia e 'l furore.</l>
<l>Astolfo cadde leggier come uccello,</l>
<l>tanto in un tratto riprese vigore;</l>
<l>il manigoldo si spezza il cervello.</l>
<l>Gan da Pontier fuggiva, il traditore;</l>
<l>Avin, che 'l vide, drieto a lui cavalca;</l>
<l>ma non potieno uscir fuor della calca.</l>
</lg>
<lg type="ottava">
	<l>Orlando è in mezzo di que' di Maganza</l>
<l>e mena colpi di drieto e davante</l>
<l>con Durlindana, e faceva l'usanza:</l>
<l>quanti ne giugne, al ciel volgon le piante.</l>
<l>E Ricciardetto, ch'ha molta possanza,</l>
<l>molti n'uccide col brando pesante.</l>
<l>Come un leon famelico ognun rugge.</l>
<l>Gan da Pontier verso Parigi fugge.</l>
</lg>
<lg type="ottava">
	<l>E' si vedea in un tratto sbaragliare</l>
<l>i Maganzesi e fuggir per paura</l>
<l>chi qua, chi là, pur che possa scampare.</l>
<l>Trasse Rinaldo un colpo per ventura:</l>
<l>un Maganzese morto fe' cascare</l>
<l>e tolsegli il cavallo e l'armadura,</l>
<l>e rassettava Astolfo d'Inghilterra;</l>
<l>e corron tutti poi verso la terra.</l>
</lg>
<lg type="ottava">
	<l>E' Maganzesi innanzi si cacciavano</l>
<l>come il lupo suol far le pecorelle,</l>
<l>e questo e quello e quell'altro tagliavano,</l>
<l>e braccia in terra balzano e cervelle;</l>
<l>fino alle mura i colpi raddoppiavano,</l>
<l>cacciando i brandi giù per le mascelle;</l>
<l>altri avén féssi insin sopra gli arcioni,</l>
<l>chi insino al petto, e chi insino a' talloni.</l>
</lg>
<lg type="ottava">
	<l>Astolfo, poi ch'a caval fu montato,</l>
<l>tra Maganzesi a gran furor si getta,</l>
<l>gridando: - Popol crudo e rinnegato,</l>
<l>gente bestiale, iniqua e maladetta,</l>
<l>io ti gastigherò del tuo peccato! -</l>
<l>e con la spada facea gran vendetta,</l>
<l>e molta avea di quella turba morta</l>
<l>prima ch'entrati sien drento alla porta.</l>
</lg>
<lg type="ottava">
	<l>Ricciardetto era a Ganellone a' fianchi</l>
<l>e col caval lo seguia a tutta briglia:</l>
<l>dunque convien che 'l traditore arranchi,</l>
<l>Giunti in Parigi i baron degni e franchi,</l>
<l>perché da lui non levava le ciglia.</l>
<l>sùbito tutto il popol si scompiglia;</l>
<l>e come e' fu saputo tal novella,</l>
<l>sùbito i paladin montorno in sella.</l>
</lg>
<lg type="ottava">
	<l>Carlo, sentendo come il fatto era ito,</l>
<l>e che in Parigi era Rinaldo e 'l conte,</l>
<l>e come Astolfo è di sua man fuggito,</l>
<l>con ambo man si percosse la fronte:</l>
<l>esser gli parve a sì tristo partito</l>
<l>che si fuggì per non veder sue onte,</l>
<l>e la corona si trasse di testa</l>
<l>e 'ndosso si stracciò la real vesta.</l>
</lg>
<lg type="ottava">
	<l>Era Rinaldo già in piazza venuto</l>
<l>col conte Orlando, e sollevato tutto</l>
<l>il popol, che d'Astolfo gli è incresciuto;</l>
<l>e disiava Carlo sia distrutto,</l>
<l>da poi ch'a Gano avea sempre creduto</l>
<l>e seguitato n'era amaro frutto.</l>
<l>Preso la piazza, al palagio corriéno,</l>
<l>là dove Carlo Man pigliar crediéno.</l>
</lg>
<lg type="ottava">
	<l>Dicea Rinaldo: - Ignun non mi dia impaccio:</l>
<l>io intendo a Carlo far quel ch'è dovere;</l>
<l>come vedete ch'io le man gli caccio</l>
<l>addosso, ognun da parte stia a vedere.</l>
<l>La prima cosa il vo' pigliar pel braccio</l>
<l>e levarlo di sedia da sedere;</l>
<l>poi la corona di testa cavargli,</l>
<l>e tutto il capo e la barba pelargli;</l>
</lg>
<lg type="ottava">
	<l>e mettergli una mitera a bendoni</l>
<l>e 'n sul carro d'Astolfo farlo andare</l>
<l>per tutta la città, come i ladroni;</l>
<l>e farlo tanto a Gano scorreggiare</l>
<l>che sia segnato dal capo a' talloni;</l>
<l>e l'uno e l'altro poi fare squartare,</l>
<l>ribaldo vecchio rimbambito e pazzo! -</l>
<l>Così con gran furor corse al palazzo.</l>
</lg>
<lg type="ottava">
	<l>Carlo la sala aveva sgomberata,</l>
<l>perché e' conosce Rinaldo assai bene.</l>
<l>Vide Rinaldo la sedia votata;</l>
<l>sùbito fuor del palazzo ne viene,</l>
<l>e per Parigi fece la cercata,</l>
<l>e minacciava che chi Carlo tiene</l>
<l>nascoso o sa dove e' si sia fuggito,</l>
<l>gliel manifesti: se non, fia punito.</l>
</lg>
<lg type="ottava">
	<l>Carlo a casa d'Orlando per paura</l>
<l>s'era fuggito, inteso la novella</l>
<l>come Rinaldo drento era alle mura;</l>
<l>e nascoso l'avea Alda la bella,</l>
<l>che 'l dì venuta v'era per ventura;</l>
<l>e triema tuttavia questa donzella</l>
<l>che non vi corra il popol a furore</l>
<l>e che sia morto il vecchio imperadore.</l>
</lg>
<lg type="ottava">
	<l>Gan si fuggiva innanzi a Ricciardetto;</l>
<l>ma poi che più fuggir non può il fellone</l>
<l>e già Rinaldo si vedeva appetto,</l>
<l>al conte Orlando si dètte prigione.</l>
<l>E 'l conte Orlando rispose: - Io t'accetto</l>
<l>per far di te quel che vorrà ragione. -</l>
<l>Diceva Gano: - Io mi ti raccomando</l>
<l>che tu mi salvi almen la vita, Orlando. -</l>
</lg>
<lg type="ottava">
	<l>Come e' fu preso il traditor ribaldo,</l>
<l>ognun gridava: - Fagli quel che merta! -</l>
<l>Non si potea rattemperar Rinaldo,</l>
<l>che lo voleva straziar con Frusberta,</l>
<l>e come il veltro non istava saldo</l>
<l>quando la lepre ha veduta scoperta.</l>
<l>Diceva Orlando: - Aspetta d'aver Carlo,</l>
<l>ch'io vo' in sul carro con esso mandarlo. -</l>
</lg>
<lg type="ottava">
	<l>Per tutta la città tutto quel giorno</l>
<l>cercato fu di Carlo; e finalmente,</l>
<l>non si trovando, al palagio n'andorno,</l>
<l>e 'l conte Orlando è in suo luogotenente.</l>
<l>Alda la bella col suo viso adorno</l>
<l>la notte se n'andò celatamente,</l>
<l>ed ogni cosa diceva al suo sposo</l>
<l>com'ella avea lo 'mperador nascoso.</l>
</lg>
<lg type="ottava">
	<l>Orlando disse: - Fa' che tu lo tenga</l>
<l>celato tanto che passi il furore;</l>
<l>e fa' che in modo nessun non avvenga</l>
<l>che nulla manchi al nostro imperadore,</l>
<l>acciò che ignun disagio non sostenga:</l>
<l>ch'egli è pur vecchio, e mio padre e signore; -</l>
<l>così diceva - e fa' che sia segreto. -</l>
<l>Vedi s'Orlando nostro era discreto!</l>
</lg>
<lg type="ottava">
	<l>E' gl'increscea di Carlo quanto puote,</l>
<l>e di Rinaldo dubitava forte,</l>
<l>e per pietà ne bagnava le gote,</l>
<l>che non gli dessi alla fine la morte,</l>
<l>perch'era vecchio, e lui pur suo nipote,</l>
<l>e sa che guasta sarebbe la corte.</l>
<l>Così furno alcun giorno dimorati,</l>
<l>e' Maganzesi morti e chi scacciati.</l>
</lg>
<lg type="ottava">
	<l>Rinaldo pure Orlando ritoccava</l>
<l>che si dovessi con ogni supplicio</l>
<l>uccider Gan, ché così meritava,</l>
<l>e che dovessi a lui dar questo uficio.</l>
<l>Astolfo d'altra parte il domandava</l>
<l>di grazia, in luogo di gran beneficio,</l>
<l>ché di sue ingiurie far volea vendetta.</l>
<l>Orlando rispondea che Carlo aspetta,</l>
</lg>
<lg type="ottava">
	<l>e che farebbe sì crudel giustizia</l>
<l>di lor, ch'ognun ne sarebbe contento.</l>
<l>Gan nel suo core avea molta tristizia</l>
<l>e dubitava di molto tormento,</l>
<l>come colui ch'è pien d'assai malizia.</l>
<l>Orlando, ch'era savio a compimento</l>
<l>e di Rinaldo conoscea l'omore,</l>
<l>lasciava pur raffreddarlo nel core.</l>
</lg>
<lg type="ottava">
	<l>Dopo alcun giorno, quando tempo fue,</l>
<l>gli cominciò così parlando a dire:</l>
<l>- Di Carlo, omai, dimmi, che credi tue?</l>
<l>Per disperato dovette morire;</l>
<l>ucciso si sarà colle man sue:</l>
<l>fuor di Parigi non si vide uscire.</l>
<l>E quel che più mi dà perturbazione</l>
<l>è che stanotte il vidi in visione.</l>
</lg>
<lg type="ottava">
	<l>E' mi pareva, a vederlo nel volto,</l>
<l>che fussi tutto afflitto e doloroso,</l>
<l>di quel color ch'è l'uom quando è sepolto,</l>
<l>la barba e 'l petto tutto sanguinoso</l>
<l>e tutto il capo arruffato e ravvolto;</l>
<l>e con un atto molto disdegnoso</l>
<l>mi guardassi nel viso a mano a mano</l>
<l>un crucifisso ch'egli aveva in mano.</l>
</lg>
<lg type="ottava">
	<l>Dond'io n'ho tutto questo giorno pianto:</l>
<l>ché, come desto fu', disparì via;</l>
<l>ed io temendo mi levai, e 'ntanto</l>
<l>feci priego alla Vergine Maria,</l>
<l>al Padre, al Figlio, allo Spirito santo,</l>
<l>che 'nterpetrar dovessi quel che sia;</l>
<l>e parmi aver nella mente compreso</l>
<l>che Carlo è morto, e Cristo abbiamo offeso.</l>
</lg>
<lg type="ottava">
	<l>Non si dovea però volerlo morto,</l>
<l>però che pur tenuta ha la corona</l>
<l>già tanto tempo, e pur si vede scorto</l>
<l>quanto Iddio amassi la sua stirpe buona,</l>
<l>ché dal Ciel lo stendardo gli fu porto,</l>
<l>che non fu dato al mondo mai a persona.</l>
<l>Temo ch'offeso non abbiam Gesùe</l>
<l>pe' suoi gran merti e per le sue virtùe.</l>
</lg>
<lg type="ottava">
	<l>E credo che sarebbe utile ancora</l>
<l>che si mettessi per Parigi un bando,</l>
<l>che chi sapessi ove Carlo dimora,</l>
<l>o vivo o morto, lo venga insegnando;</l>
<l>e come giusto imperador s'onora,</l>
<l>che si venissi il sepulcro ordinando;</l>
<l>però che 'l Ciel, se ha conceputo sdegno</l>
<l>della sua morte, mosterrà gran segno. -</l>
</lg>
<lg type="ottava">
	<l>Quando Rinaldo le parole intende,</l>
<l>subitamente nel volto cambiossi,</l>
<l>e di tal caso sé molto riprende,</l>
<l>dicendo: - Io non pensai che così fossi! -</l>
<l>E nel suo cor tanta pietà s'accende</l>
<l>che gli occhi già son lacrimosi e rossi,</l>
<l>e disse: - Orlando, quel che detto m'hai</l>
<l>mi pesa troppo, e dolgomene assai.</l>
</lg>
<lg type="ottava">
	<l>Ma non credetti già che tanto male</l>
<l>di questo caso seguitar dovessi;</l>
<l>ma dopo il fatto il penter poi non vale.</l>
<l>A me par verisimil s'uccidessi,</l>
<l>perché pur, sendo di stirpe reale,</l>
<l>arà voluto uccidersi lui stessi</l>
<l>più tosto ch'altri vi ponessi mano,</l>
<l>come d'Anibal sai che letto abbiàno.</l>
</lg>
<lg type="ottava">
	<l>Mandisi il bando, al mio parere, e tosto,</l>
<l>che lo riveli sanza alcun sospetto</l>
<l>chi l'ha tenuto o tenessi nascosto;</l>
<l>però che di dolor mi s'apre il petto,</l>
<l>e d'onorarlo, per Dio, son disposto</l>
<l>siccome imperador magno e perfetto;</l>
<l>e sempre piagnerò questo peccato,</l>
<l>e vo' al Sepulcro andar, come è trovato.</l>
</lg>
<lg type="ottava">
	<l>E dico ch'a voler bene onorallo</l>
<l>e' si raguni tutto il concestoro,</l>
<l>e che si facci sùbito scultallo,</l>
<l>non di marmo o di bronzo, anzi sia d'oro</l>
<l>con la corona sopra un gran cavallo</l>
<l>come ferno i Roman d'alcun di loro,</l>
<l>e lettere scolpite etterne e salde</l>
<l>della sua gloria e fama e pregio e lalde;</l>
</lg>
<lg type="ottava">
	<l>e come il Ciel già mandassi il vessillo,</l>
<l>ch'è stato in terra assai più avventurato</l>
<l>che quel ch'a Roma riportò Camillo</l>
<l>allor che 'l Campidoglio era occupato. -</l>
<l>Orlando, come savio, alquanto udillo;</l>
<l>poi prestamente il bando ebbe ordinato.</l>
<l>E come e' fu per tutto andato il bando,</l>
<l>Alda la bella ne venne a Orlando,</l>
</lg>
<lg type="ottava">
	<l>e disse come Carlo in casa avea,</l>
<l>e come per dolor non parea vivo.</l>
<l>Tutta la corte gran festa facea,</l>
<l>perché credean di vita fussi privo;</l>
<l>Rinaldo molto lieto si vedea,</l>
<l>accusando sé misero e cattivo;</l>
<l>e fu menato a corte a grande onore</l>
<l>e posto in sedia Carlo imperadore.</l>
</lg>
<lg type="ottava">
	<l>Astolfo chiese a Carlo perdonanza,</l>
<l>e Carlo perdonanza chiese a lui,</l>
<l>ed accusava il conte di Maganza,</l>
<l>dicendo: - Consigliato da quel fui. -</l>
<l>Quivi alcun giorno si fece l'usanza:</l>
<l>ognun si scolpa de' peccati sui,</l>
<l>come nel dir seguente dirò in versi.</l>
<l>Guardivi il Ciel da tutti i casi avversi.</l>
</lg>

</div1>
<div1 type="canto">
<head>CANTARE DECIMOSECONDO</head>

<lg type="ottava">
	<l>O fonte di pietà, fonte di grazia,</l>
<l>madre de' peccator, nostra avvocata,</l>
<l>di cui la mente mia mai non si sazia</l>
<l>di dir quanto tu sia nel Ciel beata,</l>
<l>tu redemisti nostra contumazia</l>
<l>dal dì che 'n terra fusti annunziata:</l>
<l>non mi lasciare, o Virgine di gloria,</l>
<l>tanto ch'i' possi ordinar questa storia.</l>
</lg>
<lg type="ottava">
	<l>Troppo sarebbe lungo a dire in rima</l>
<l>di tanta gente appunto le parole;</l>
<l>e d'ogni cosa far non si dèe stima.</l>
<l>Rinaldo il traditor Gan morto vuole;</l>
<l>Carlo di grazia l'avea chiesto prima:</l>
<l>della qual cosa il popol se ne duole.</l>
<l>Pur lo lasciâr con questa condizione,</l>
<l>che mai più in corte non istia il fellone.</l>
</lg>
<lg type="ottava">
	<l>Rinaldo mal contento si ritorna</l>
<l>a Montalban con Ricciardetto insieme.</l>
<l>Ma 'l traditor di Gan, che non soggiorna</l>
<l>e sempre inganni della mente preme,</l>
<l>cominciò presto a ritrar fuor le corna:</l>
<l>perché Rinaldo non v'era, non teme;</l>
<l>e Carlo l'ha salvato dalla morte,</l>
<l>ed or cacciare nol sapea di corte.</l>
</lg>
<lg type="ottava">
	<l>E cominciò di nuovo a far pensiero</l>
<l>che Carlo gli credessi al modo antico,</l>
<l>per distruggere alfin tutto il suo impero;</l>
<l>e Carlo ritornato è già suo amico,</l>
<l>e ciò ch'è bianco gli pareva nero.</l>
<l>Diceva Gano: - Intendi com'io dico.</l>
<l>Se viver non vuoi sempre con vergogna,</l>
<l>Rinaldo al tutto spegner ti bisogna. -</l>
</lg>
<lg type="ottava">
	<l>Carlo diceva: - Alla fine io la lodo,</l>
<l>perché tu vedi ben quel ch'e' m'ha fatto.</l>
<l>Ma non ci veggo ancor la via né 'l modo</l>
<l>e molte cose con meco combatto. -</l>
<l>Diceva il traditor pien d'ogni frodo:</l>
<l>- Io credo satisfarti a questo tratto.</l>
<l>Come scacciato da te me n'andròe</l>
<l>a Montalbano e secreto staròe;</l>
</lg>
<lg type="ottava">
	<l>e manderotti lettere poi scritte</l>
<l>che parrà che sien fatte nella Mecche:</l>
<l>dirò che le mie gente sieno afflitte,</l>
<l>e che punite omai sien tante pecche,</l>
<l>e molte altre parole a te diritte:</l>
<l>ch'io vo' tornare a dir <emph>salamalecche</emph>,</l>
<l><foreign lang="lat">peccavi, Domine, miserere mei</foreign></l>
<l>delle mie colpe e de' processi miei.</l>
</lg>
<lg type="ottava">
	<l>Tu mosterrai le lettere palese:</l>
<l>Rinaldo crederrà ch'io sia lontano</l>
<l>e ch'io non torni più in questo paese.</l>
<l>Un dì ch'egli esca fuor di Montalbano,</l>
<l>sùbito insieme saremo alle prese,</l>
<l>e so ch'io l'uccidrò con la mia mano;</l>
<l>e come morto fia, sai che 'l tuo regno</l>
<l>sicuro è poi e tu, imperator degno. -</l>
</lg>
<lg type="ottava">
	<l>A Carlo piacque alfin questo consiglio</l>
<l>e fece vista Gan da sé scacciare.</l>
<l>Gan dètte presto a' suoi arnesi di piglio:</l>
<l>prima fingeva sé raccomandare;</l>
<l>Carlo mostrava con turbato ciglio</l>
<l>che 'n corte più non lo vuol raccettare,</l>
<l>e che cercando sua ventura vada,</l>
<l>e ritrovassi sùbito la strada.</l>
</lg>
<lg type="ottava">
	<l>Partissi il traditor celatamente,</l>
<l>e presso a Montalban fece un agguato;</l>
<l>e scrisse a Carlo come la sua gente</l>
<l>e lui in Pagania era arrivato;</l>
<l>e mostrava pregare umilemente</l>
<l>che perdonar gli debba ogni peccato;</l>
<l>e Carlo avea le lettere mandate</l>
<l>a Montalbano, e molto palesate.</l>
</lg>
<lg type="ottava">
	<l>Rinaldo s'era un giorno dipartito</l>
<l>per passar tempo con un suo falcone,</l>
<l>e Ruinatto con lui era gito</l>
<l>verso Agrismonte, a lor consolazione.</l>
<l>E Ricciardetto un dì ne giva al lito</l>
<l>del fiume, ove nascoso è Ganellone</l>
<l>in una valle ove è certo boschetto</l>
<l>presso a quel fiume, appiè d'un bel poggetto.</l>
</lg>
<lg type="ottava">
	<l>E mentre in qua e 'n là s'andava a spasso,</l>
<l>Gan si pensò che Rinaldo quel sia:</l>
<l>uscì del bosco con molto fracasso</l>
<l>ed assaltollo con sua compagnia,</l>
<l>tanto che preso rimaneva al passo.</l>
<l>La notte inverso Parigi ne gìa</l>
<l>e dètte Ricciardetto preso a Carlo,</l>
<l>ed ordinorno presto d'impiccarlo.</l>
</lg>
<lg type="ottava">
	<l>Orlando, poi che questo fatto ha inteso,</l>
<l>molto pregato avea lo 'mperadore</l>
<l>che non guardassi d'aver costui preso,</l>
<l>e non gli facci oltraggio o disonore.</l>
<l>Carlo rispose, di grande ira acceso:</l>
<l>- Io vo' impiccarlo come traditore,</l>
<l>perché d'Astolfo impedì la giustizia,</l>
<l>con esso insieme, per la sua nequizia. -</l>
</lg>
<lg type="ottava">
	<l>Diceva Orlando: - E' non è ancora spento</l>
<l>il fuoco, Carlo, ch'arder potre' ancora.</l>
<l>Se tu l'uccidi, io non sarò contento;</l>
<l>Rinaldo ne verrà sanza dimora.</l>
<l>Vedi che Gan già fatto ha tradimento,</l>
<l>e sanza lui non puoi vivere un'ora. -</l>
<l>Carlo dicea: - Traditor non fu mai,</l>
<l>e ci c'ha fatto è perché m'ama assai.</l>
</lg>
<lg type="ottava">
	<l>E tu te l'hai recato in su le corna,</l>
<l>tu e Rinaldo, perch'egli è fedele</l>
<l>e dì né notte già mai non soggiorna</l>
<l>di spegner chi contro a me fu crudele. -</l>
<l>Partissi Orlando, e, stato un poco, torna,</l>
<l>e disse: - Io giuro alle sante Evangele</l>
<l>che se tu uccidi, Carlo, il mio cugino,</l>
<l>io ti farò della vita tapino. -</l>
</lg>
<lg type="ottava">
	<l>E trasse fuor la spada Durlindana</l>
<l>e colla punta una croce fe' in terra,</l>
<l>e 'n su la croce poneva la mana;</l>
<l>e dipartissi ed uscì della terra.</l>
<l>Ma la regina savia Gallerana</l>
<l>pregava insieme col sir d'Inghilterra</l>
<l>e 'l duca Namo, Ulivieri e 'l Danese,</l>
<l>ch'almen la morte gl'indugiassi un mese.</l>
</lg>
<lg type="ottava">
	<l>Carlo le forche in sul fiume di Sena</l>
<l>fece ordinare e ciò che fa mestiero.</l>
<l>Gan traditor grande allegrezza mena,</l>
<l>perché e' pensò riuscissi il pensiero.</l>
<l>Tutta la corte di sdegno era piena.</l>
<l>Rinaldo e Ruinatto il suo scudiero</l>
<l>intanto a Montalbano era tornato,</l>
<l>e Ricciardetto suo non v'ha trovato;</l>
</lg>
<lg type="ottava">
	<l>e scrisse ' Astolfo come il caso stava:</l>
<l>che l'avvisassi e stessi proveduto,</l>
<l>però che molta gente ragunava</l>
<l>per dare a Ricciardetto presto aiuto.</l>
<l>Astolfo d'ogni cosa lo 'nformava,</l>
<l>e come Carlo gli avea conceduto</l>
<l>un mese tempo a mandarlo alla morte;</l>
<l>ma duolsi sol ch'Orlando non è in corte.</l>
</lg>
<lg type="ottava">
	<l>Or questo è quel ch'a Rinaldo dolea,</l>
<l>che si fussi partito il conte Orlando,</l>
<l>ché sanza lui di camparlo temea;</l>
<l>pur la sua gente veniva assettando.</l>
<l>E Gallerana, che gliene 'ncrescea,</l>
<l>ogni dì Carlo veniva pregando</l>
<l>che Ricciardetto libero lasciassi,</l>
<l>acciò che Orlando in corte ritornassi;</l>
</lg>
<lg type="ottava">
	<l>e non tentassi tanto la fortuna,</l>
<l>e non credessi tanto al conte Gano;</l>
<l>e se mai grazia far gli debbe alcuna,</l>
<l>che Ricciardetto gli dessi in sua mano.</l>
<l>Ma non poteva ancor per cosa ignuna</l>
<l>rimuover dalla 'mpresa Carlo Mano.</l>
<l>Rinaldo pur quel che seguissi aspetta,</l>
<l>e tuttavia la sua brigata assetta.</l>
</lg>
<lg type="ottava">
	<l>Era già presso il giorno diputato,</l>
<l>e Smeriglione e Vivian di Maganza</l>
<l>come Carlo avea detto hanno ordinato;</l>
<l>e Ganellone avea tanta arroganza</l>
<l>ch'ognun che priega è da lui minacciato:</l>
<l>lo 'mperador gli avea dato baldanza,</l>
<l>tanto che Namo per nulla non v'era,</l>
<l>e per isdegno n'era ito in Baviera;</l>
</lg>
<lg type="ottava">
	<l>e Berlinghieri ed Ottone ed Avino</l>
<l>s'eron partiti, Avolio e Salamone,</l>
<l>e 'l figliuol del Danese, Baldovino,</l>
<l>veggendo a Gano tanta presunzione.</l>
<l>Erminion, che fu già saracino,</l>
<l>era con Carlo pien d'afflizione,</l>
<l>e l'amico d'Astolfo, Lionfante,</l>
<l>famoso e degno e gentile amirante.</l>
</lg>
<lg type="ottava">
	<l>Èvvi Morgante con la damigella</l>
<l>Merediana e col suo concestoro:</l>
<l>ognun di Ricciardetto assai favella</l>
<l>che Carlo a torto gli dava martoro.</l>
<l>Gan da Pontier sua baronia appella,</l>
<l>quando fu tempo, e comandava loro</l>
<l>che Ricciardetto sùbito legassino</l>
<l>e 'n sul fiume di Sena lo 'mpiccassino.</l>
</lg>
<lg type="ottava">
	<l>Rinaldo era venuto, come scrisse</l>
<l>Astolfo, e con sua gente stava attento</l>
<l>aspettar che 'l fratel di fuor venisse.</l>
<l>Vide in un tratto gli stendardi al vento</l>
<l>prima che fuor Ricciardetto apparisse,</l>
<l>e Smeriglion che si facea contento</l>
<l>e molto a quel mestier pareva destro,</l>
<l>e 'l buon Vivian, ch'era l'altro maestro.</l>
</lg>
<lg type="ottava">
	<l>Non aspettò che come Astolfo venga</l>
<l>fino alle forche, ma tosto si mosse,</l>
<l>acciò ch'alcuno scherno non sostenga,</l>
<l>che nella fronte sputato gli fosse:</l>
<l>verso la porta par che 'l camin tenga;</l>
<l>tra' Maganzesi in un tratto percosse;</l>
<l>e Ricciardetto suo fu sciolto presto,</l>
<l>che come Astolfo al collo avea il capresto.</l>
</lg>
<lg type="ottava">
	<l>Or qua or là si scaglia con Baiardo,</l>
<l>e fece cose quel dì con Frusberta</l>
<l>che chi il dicessi fia detto bugiardo.</l>
<l>Ma come e' fu la novella scoperta,</l>
<l>ognun fuggiva. In questo tempo Alardo</l>
<l>smeriglion colla zucca scoperta</l>
<l>trovava, e con un colpo che diè a quello,</l>
<l>gli partì il capo e féssegli il cervello.</l>
</lg>
<lg type="ottava">
	<l>E poi si volse con molta tempesta</l>
<l>verso Vivian da Pontier ch'era presso,</l>
<l>e colla spada gli diè in su la testa:</l>
<l>l'elmo e la cuffia insino al mento ha fesso.</l>
<l>Rinaldo a Gan terminò far la festa,</l>
<l>e finalmente s'appicca con esso:</l>
<l>e 'n su 'n un braccio un colpo l'ha ferito,</l>
<l>che cadde in terra pel duol tramortito;</l>
</lg>
<lg type="ottava">
	<l>e fu portato come morto via.</l>
<l>E Ricciardetto sopra un destrier monta</l>
<l>che Smeriglione abandonato avia,</l>
<l>e colla spada tra costor s'affronta:</l>
<l>e colpi e le gran cose ch'e' facìa,</l>
<l>per non tediar chi legge non si conta.</l>
<l>Carlo era corso già insino alla porta:</l>
<l>vide Rinaldo, e molta gente morta,</l>
</lg>
<lg type="ottava">
	<l>e disse fra suo core: "Io ho mal fatto:</l>
<l>ecco di nuovo il popol sollevato";</l>
<l>e fuor della città si fuggì ratto.</l>
<l>Rinaldo drento in Parigi era entrato,</l>
<l>e grida: - Popolazzo vile e matto,</l>
<l>come hai tu tanto oltraggio comportato?</l>
<l>A sacco, a fuoco, alla morte, a furore! -</l>
<l>e misse tutto Parigi a romore;</l>
</lg>
<lg type="ottava">
	<l>e cominciò in un certo borgo il fuoco</l>
<l>appiccare, e rubar botteghe e case,</l>
<l>tanto ch'a' parigin non parea giuoco:</l>
<l>non si facea qui le misure rase.</l>
<l>Così il furor cresceva a poco a poco,</l>
<l>tanto che pochi drento vi rimase,</l>
<l>sentendo - Al fuoco! - gridare e - Alla morte! -</l>
<l>e per paura uscien fuor delle porte.</l>
</lg>
<lg type="ottava">
	<l>Non vi rimase un Maganzese solo</l>
<l>che non fuggissi per la via più piana;</l>
<l>e molto pianto si sentiva e duolo.</l>
<l>Ma la reina presto Gallerana</l>
<l>si misse in mezzo di tutto lo stuolo,</l>
<l>e come savia, benigna ed umana,</l>
<l>pregò Rinaldo che fussi contento</l>
<l>che 'l fuoco almen dovessi essere spento.</l>
</lg>
<lg type="ottava">
	<l>Rinaldo aveva sentito ogni cosa</l>
<l>ciò che per Ricciardetto fatto aveva</l>
<l>l'alta reina degna e gloriosa:</l>
<l>sùbito un bando per tutto metteva</l>
<l>che, poi che piace alla donna famosa,</l>
<l>ognun si posi; e 'l fuoco si spegneva.</l>
<l>Prese la terra quel giorno a suo agio,</l>
<l>e Gallerana lo menò al palagio.</l>
</lg>
<lg type="ottava">
	<l>E fu quel dì Rinaldo incoronato,</l>
<l>ché contraddir non lo poté persona,</l>
<l>e nella sedia di Carlo è posato,</l>
<l>e messogli poi in testa la corona</l>
<l>e d'una vesta reale addobbato;</l>
<l>e di sua forza ognun quivi ragiona,</l>
<l>perché egli aveva quel dì fatte cose</l>
<l>ch'a tutto il popol fur maravigliose.</l>
</lg>
<lg type="ottava">
	<l>Gano in Maganza si fece ritorno;</l>
<l>benché portato vi fu come morto</l>
<l>dalle sue gente che l'accompagnorno.</l>
<l>A Gallerana non fu fatto torto;</l>
<l>ognun come a reina gli è d'intorno:</l>
<l>così Rinaldo comandava scorto</l>
<l>che fatto fussi alla reina onore</l>
<l>come se Carlo fussi imperadore.</l>
</lg>
<lg type="ottava">
	<l>Vero è ch'un altro che ne scrive dice</l>
<l>che sùbito ne venne Malagigi,</l>
<l>e menava con seco Beatrice,</l>
<l>che di Rinaldo madre era, a Parigi,</l>
<l>perché esser volea lei la 'mperadrice;</l>
<l>ma 'l prenze si ricorda de' servigi,</l>
<l>e vuol che Gallerana sia in effetto,</l>
<l>perché molto aiutato ha Ricciardetto.</l>
</lg>
<lg type="ottava">
	<l>Tornò a Parigi Namo e Salamone</l>
<l>e Berlinghier famoso, e Baldovino</l>
<l>ch'era figliuol del sir dello Scaglione;</l>
<l>tornò Gualtieri a corte, tornò Avino,</l>
<l>tornò con gli altri insieme il franco Ottone,</l>
<l>e tutto quanto il popol parigino;</l>
<l>e Maganzesi ognun nettò la soglia,</l>
<l>che non ve ne rimase seme o foglia.</l>
</lg>
<lg type="ottava">
	<l>Fecionsi fuochi assai per la cittate,</l>
<l>fecionsi giostre e balli e feste e giuochi;</l>
<l>furon tutte le dame ritrovate</l>
<l>e gli amador, che non ve n'era pochi;</l>
<l>tanti strambotti, romanzi e ballate</l>
<l>che tutti i canterin son fatti rochi;</l>
<l>sentiensi tamburelli e zufoletti,</l>
<l>liuti ed arpe e cetre ed organetti.</l>
</lg>
<lg type="ottava">
	<l>Era Rinaldo molto reputato</l>
<l>e più che fussi mai contento e lieto,</l>
<l>se non ch'Orlando suo non v'ha trovato,</l>
<l>dond'egli avea gran duol nel suo segreto.</l>
<l>Orlando con Terigi è cavalcato</l>
<l>più e più giorni già contra divieto,</l>
<l>e 'nverso Pagania n'andava forte</l>
<l>con intenzion mai più tornare in corte.</l>
</lg>
<lg type="ottava">
	<l>E tuttavolta piangea Ricciardetto,</l>
<l>dicendo: "Io so che Carlo l'arà morto,</l>
<l>ond'io n'ho tanto dolor nel mio petto</l>
<l>ch'io non ispero più trovar conforto;</l>
<l>e 'l traditor di Gan per mio dispetto</l>
<l>fia stato il primo a così fatto torto".</l>
<l>E 'l simigliante Terigi dicea,</l>
<l>ché Ricciardetto troppo gli dolea.</l>
</lg>
<lg type="ottava">
	<l>Avea già cavalcato più d'un mese,</l>
<l>e finalmente in Persia si trovava;</l>
<l>e come e' fu condotto in quel paese,</l>
<l>sentì che gran battaglie s'ordinava;</l>
<l>e poi ch'un giorno una montagna scese,</l>
<l>una città famosa ivi mirava,</l>
<l>là dove era assediato l'amostante</l>
<l>dal gran Soldano e da un fer gigante.</l>
</lg>
<lg type="ottava">
	<l>Aveva una figliuola molto bella</l>
<l>che luce più che stella mattutina</l>
<l>l'amostante, chiamata Chiariella,</l>
<l>tanta leggiadra, accorta e peregrina</l>
<l>che per amor di lei montato è in sella</l>
<l>il Soldan con sua gente saracina,</l>
<l>per acquistar, se può, sì bella cosa;</l>
<l>e 'l gran gigante non trovava posa,</l>
</lg>
<lg type="ottava">
	<l>ch'era detto per nome Marcovaldo,</l>
<l>venuto delle parti di Murrocco,</l>
<l>di gran prodezza e di giudicio saldo;</l>
<l>ma per amor di lei pareva sciocco,</l>
<l>come chi sente l'amoroso caldo:</l>
<l>ché solea dare a tutti scaccorocco,</l>
<l>ma tanto il foco lavorava drento</l>
<l>che per costei perduto ha il sentimento.</l>
</lg>
<lg type="ottava">
	<l>Cavalcava una alfana smisurata</l>
<l>di pel morello, e stella aveva in fronte;</l>
<l>sol un difetto avea, ch'era sboccata,</l>
<l>e pel furor gli par piano ogni monte:</l>
<l>arebbe corso tutta una giornata,</l>
<l>tant'eran le sue membra forte e pronte.</l>
<l>Giunse Terigi e 'l figliuol di Mellone</l>
<l>dov'era del gigante il padiglione,</l>
</lg>
<lg type="ottava">
	<l>ch'era tutto di cuoio di serpente</l>
<l>con certi Macometti messi ad oro,</l>
<l>con gran carbonchi, se Turpin non mente,</l>
<l>zaffir, balasci, e valeva un tesoro.</l>
<l>Orlando al padiglion poneva mente</l>
<l>dove il gigante faceva dimoro,</l>
<l>e stava tanto fiso a mirar questo</l>
<l>che Marcovaldo s'adirava e presto:</l>
</lg>
<lg type="ottava">
	<l>perché e' giucava a scacchi a suo sollazzo,</l>
<l>sì com'egli è de' gran signor costume.</l>
<l>Volsesi, e disse con un suo ragazzo:</l>
<l>- Chi è quel poltonier che tiene il lume?</l>
<l>Cacciatel via, e' debbe essere un pazzo.</l>
<l>Donde è venuto questo strano agrume? -</l>
<l>Fu preso a Vegliantin tosto la briglia,</l>
<l>ch'Orlando al padiglion tenea le ciglia.</l>
</lg>
<lg type="ottava">
	<l>Terigi, quando vide il saracino</l>
<l>ch'avea preso la briglia al conte Orlando,</l>
<l>come fedele e servo al paladino</l>
<l>sùbito trasse alla testa col brando,</l>
<l>e quel pagan gittava a capo chino,</l>
<l>che le cervella fuor vennon balzando.</l>
<l>- Ah, - disse Orlando - come bene hai fatto</l>
<l>a gastigar, Terigi, questo matto! -</l>
</lg>
<lg type="ottava">
	<l>Marcovaldo colui vide cadere:</l>
<l>maravigliossi, ché non parve appena</l>
<l>che Terigi il toccassi: - Ah, poltoniere! -</l>
<l>gridava forte - matto da catena! -</l>
<l>e poi si volse a un altro scudiere:</l>
<l>- Piglia quel - disse - e drento qua lo mena,</l>
<l>ch'io non intendo sofferir tal torto,</l>
<l>ch'egli abbi in mia presenzia colui morto. -</l>
</lg>
<lg type="ottava">
	<l>Allora Orlando prese Durlindana,</l>
<l>ché tempo non gli par di stare a bada,</l>
<l>ed accostossi alla turba pagana:</l>
<l>Terigi s'arrostava colla spada.</l>
<l>Quanti ne giugne, in terra morti spiana,</l>
<l>tal che non v'è più ignun che innanzi vada:</l>
<l>Orlando a chi non era al fuggir destro</l>
<l>facea col brando il segno del maestro.</l>
</lg>
<lg type="ottava">
	<l>Maravigliossi tanto il fer gigante</l>
<l>di quel che vide in un momento fare</l>
<l>al conte Orlando a suoi occhi davante,</l>
<l>che cominciò così seco a parlare:</l>
<l>"E' basterebbe al gran signor d'Angrante,</l>
<l>che in tutto il mondo si fa ricordare,</l>
<l>quel ch'ha fatto costui qui col suo brando".</l>
<l>Della qual cosa molto rise Orlando.</l>
</lg>
<lg type="ottava">
	<l>- Fate venir - gridò - tosto mie armi,</l>
<l>ch'io ho di questo fatto maraviglia.</l>
<l>Io vo' con questo cavalier provarmi</l>
<l>che tutta quanta mia gente scompiglia:</l>
<l>veggiàn se ardito sarà d'affrontarmi. -</l>
<l>E la sua alfana pigliò per la briglia;</l>
<l>prese una lancia e 'nverso Orlando corse,</l>
<l>ma 'l buon Terigi del fatto s'accorse.</l>
</lg>
<lg type="ottava">
	<l>A un pagan di man tolse una lancia,</l>
<l>e disse: - Piglia, piglia tosto, conte!</l>
<l>Le gentilezze son rimase in Francia.</l>
<l>Ecco il gigante che ti viene a fronte,</l>
<l>né per vergogna arrossita ha la guancia</l>
<l>di venirti a trovar, che pare un monte,</l>
<l>tu con la spada e lui con l'aste in resta:</l>
<l>vedi che gente, anzi canaglia è questa! -</l>
</lg>
<lg type="ottava">
	<l>Rispose Orlando: - Sia quel ch'esser vuole,</l>
<l>che in ogni modo non lo stimo un fico.</l>
<l>Vero ch'egli è sì grande che mi duole</l>
<l>ch'a pena gli porrò l'aste al bellico,</l>
<l>ma il brando taglia pur come e' si suole:</l>
<l>con esso il tratterò come nimico. -</l>
<l>Terigi stava a diletto a vederlo,</l>
<l>e Vegliantin ne va come uno smerlo.</l>
</lg>
<lg type="ottava">
	<l>E poi in un tratto la lancia abbassava</l>
<l>e va inverso il pagan di buona voglia,</l>
<l>e 'n su lo scudo basso lo trovava:</l>
<l>questo passò come fussi una foglia,</l>
<l>e la corazza e lo sbergo passava,</l>
<l>tanto che Marcovaldo ebbe gran doglia;</l>
<l>e ruppe la sua lancia a mezzo il petto</l>
<l>al conte, bestemiando Macometto.</l>
</lg>
<lg type="ottava">
	<l>L'alfana, che pel colpo ebbe paura</l>
<l>perché e' gli parve di molta possanza,</l>
<l>era di bocca, com'io dissi, dura:</l>
<l>sùbito fece col morso l'usanza</l>
<l>e cominciò a sgomberar la pianura.</l>
<l>Ma il conte Orlando seguiva la danza:</l>
<l>egli e Terigi i cavalli spronorno</l>
<l>e drieto a Marcovaldo s'avviorno.</l>
</lg>
<lg type="ottava">
	<l>Poi che tutto ebbe attraversato il piano,</l>
<l>giunse l'alfana appiè della montagna;</l>
<l>quivi alfin pur la ritenne il pagano,</l>
<l>però che tutta di sudor si bagna.</l>
<l>Orlando grida: - Saracin villano,</l>
<l>ben t'ho seguito per ogni campagna.</l>
<l>Questo è quel dì che ti convien morire:</l>
<l>volgiti indrieto, tu non puoi fuggire. -</l>
</lg>
<lg type="ottava">
	<l>Sentendo il saracin così chiamarsi,</l>
<l>volsesi indrieto e trasse il brando fore,</l>
<l>e disse: - Al mondo ignun non può vantarsi</l>
<l>ch'io lo fuggissi per viltà di core.</l>
<l>Ma sappi che' rimedi son sì scarsi</l>
<l>di questa alfana a frenare il furore</l>
<l>quand'ella piglia colla bocca il morso,</l>
<l>che insin dove tu vedi son trascorso.</l>
</lg>
<lg type="ottava">
	<l>Ma tu se' qua condotto dove io voglio,</l>
<l>e 'l tuo compagno ch'uccise il mio servo.</l>
<l>S'io son quel Marcovaldo ch'esser soglio,</l>
<l>non lascerò a tagliarti osso né nervo:</l>
<l>a più di sette abbassato ho l'orgoglio;</l>
<l>e sempre col nimico questo osservo,</l>
<l>ch'io non mi curo per la lancia in fallo,</l>
<l>ma con la spada mi serbo ammazzallo. -</l>
</lg>
<lg type="ottava">
	<l>Rispose Orlando: - Tu il di' per vergogna,</l>
<l>ché tu rompesti un gambo di finocchio</l>
<l>a gran fatica, e scusa or ti bisogna;</l>
<l>ed io, ch'allato a te paio un ranocchio,</l>
<l>so che col ferro ti grattai la rogna,</l>
<l>e corse il sangue più giù che 'l ginocchio.</l>
<l>Così t'avessi veduto la dama</l>
<l>che Chiariella per nome si chiama! -</l>
</lg>
<lg type="ottava">
	<l>Disse il pagano: - Or donde hai tu saputo</l>
<l>chi tenga del mio cor le chiavi e 'l freno?</l>
<l>Sappi che molte volte m'ha veduto</l>
<l>gittar più cavalier morti al terreno,</l>
<l>e mai però di me non gli è incresciuto;</l>
<l>ma pur per compiacergli nondimeno,</l>
<l>s'io gli credessi dar sollazzo e festa,</l>
<l>di te, poltron, gli manderei la testa. -</l>
</lg>
<lg type="ottava">
	<l>Rispose Orlando: - E' fia più bel presente</l>
<l>la tua, gigante, ch'è maggiore assai.</l>
<l>Oltre, veggiam come sarai valente</l>
<l>e quel ch'a Chiariella manderai. -</l>
<l>E Durlindana alzò subitamente,</l>
<l>dicendo: - Or Macometto chiamerai! -</l>
<l>e diègli un colpo in su la destra spalla,</l>
<l>che 'l fer gigante in qua e 'n là traballa;</l>
</lg>
<lg type="ottava">
	<l>e fece lo spallaccio sfavillare,</l>
<l>ma pure al taglio della spada resse.</l>
<l>E 'l saracin si volle vendicare,</l>
<l>e par ch'un gran fendente al conte desse:</l>
<l>Orlando con lo scudo vuol parare;</l>
<l>ma la pesante spada e dura il fésse</l>
<l>e due parte ne fe', se 'l dir non erra,</l>
<l>e l'una delle due balzava in terra.</l>
</lg>
<lg type="ottava">
	<l>Orlando per grand'ira l'altra getta</l>
<l>e battélla al gigante nel mostaccio;</l>
<l>poi Durlindana in pugno si rassetta,</l>
<l>e trasse un colpo al saracino al braccio,</l>
<l>che benché l'arme assai fussi perfetta,</l>
<l>parve che fussi di cera o di ghiaccio,</l>
<l>e 'l braccio gli tagliò presso alla mano,</l>
<l>tal che un gran mugghio metteva il pagano;</l>
</lg>
<lg type="ottava">
	<l>e la spada e la man vide cadere,</l>
<l>e cadde per dolor giù dell'alfana,</l>
<l>e disse: - Io mi t'arrendo, ch'è dovere,</l>
<l>ch'io veggo ogni speranza in Macon vana.</l>
<l>Per grazia, non per merto, cavaliere,</l>
<l>dimmi se se' della legge cristiana,</l>
<l>poi che tu m'hai così condotto a morte:</l>
<l>ch'io non trovai pagan mai tanto forte. -</l>
</lg>
<lg type="ottava">
	<l>Disse Orlando: - Da poi che tu mel chiedi</l>
<l>per grazia, io userò mia cortesia:</l>
<l>io sono Orlando, e questo che tu vedi</l>
<l>è il mio scudier, ch'è meco in compagnia.</l>
<l>Tu se' morto e dannato, s'tu non credi</l>
<l>presto a Colui che nacque di Maria;</l>
<l>battézati a Gesù, credi al Vangelo,</l>
<l>acciò che l'alma tua ne vadi in cielo.</l>
</lg>
<lg type="ottava">
	<l>Macometto t'aspetta nello 'nferno</l>
<l>cogli altri matti che van drieto a lui,</l>
<l>dove tu arderai nel foco etterno</l>
<l>giù negli abissi dolorosi e bui. -</l>
<l>Disse il pagan: - Laudato in sempiterno</l>
<l>sia Gesù Cristo e tutti i santi sui!</l>
<l>Io voglio in ogni modo battezarmi</l>
<l>e per tua mano, Orlando, cristian farmi.</l>
</lg>
<lg type="ottava">
	<l>E ringrazio il tuo Dio, poi ch'io son morto</l>
<l>per man del più famoso uom che sia al mondo:</l>
<l>s'io mi dolessi, io arei certo il torto.</l>
<l>Battezami per Dio, baron giocondo,</l>
<l>ch'io sento già nel cuor tanto conforto</l>
<l>ch'esser mi par d'ogni peccato mondo. -</l>
<l>Orlando al fiume sùbito correa,</l>
<l>trassesi l'elmo e d'acqua poi l'empiea;</l>
</lg>
<lg type="ottava">
	<l>e battezò costui divotamente.</l>
<l>E come morto fu, sentiva un canto,</l>
<l>ed angeli apparîr visibilmente</l>
<l>che l'anima portâr nel regno santo.</l>
<l>E d'aver morto costui fu dolente</l>
<l>e con Terigi faceva gran pianto;</l>
<l>e feciono una fossa addrento e scura,</l>
<l>e dèttono a quel corpo sepultura.</l>
</lg>
<lg type="ottava">
	<l>Ma una grazia, prima che morisse,</l>
<l>al conte chiese quel gigante ancora:</l>
<l>che se per caso già mai avvenisse</l>
<l>che parlassi a colei che lo innamora,</l>
<l>che gli dicessi come il fatto gisse,</l>
<l>e come sempre insino all'ultima ora</l>
<l>di Chiariella e del suo amor costante</l>
<l>si ricordò come fedele amante;</l>
</lg>
<lg type="ottava">
	<l>e che per merto di sì degno effetto</l>
<l>dovessi qualche volta venir quella</l>
<l>dove il suo corpo giaceria soletto,</l>
<l>e chiamassi e dicessi: "Chiariella</l>
<l>ti piange, Marcovaldo poveretto,</l>
<l>qual ti parve nel mondo troppo bella":</l>
<l>ch'avea speranza, se costei il chiamassi,</l>
<l>che l'anima nel corpo ritornassi,</l>
</lg>
<lg type="ottava">
	<l>o come fece appiè del gelso moro</l>
<l>Pirramo, quando Tisbe lo chiamòe,</l>
<l>ch'era già presso all'ultimo martoro,</l>
<l>così fare egli. Orlando il confortòe,</l>
<l>dicendo: - Io lo farò, se pria non moro,</l>
<l>ché alla città son certo ch'io n'andròe. -</l>
<l>E così fece a luogo e tempo Orlando,</l>
<l>per venir sempre la sua fé servando.</l>
</lg>
<lg type="ottava">
	<l>Terigi aveva veduto andar via</l>
<l>l'anima in ciel con molti angeli santi</l>
<l>sempre cantando dolce melodia:</l>
<l>tutto smarrito par ne' suo' sembianti,</l>
<l>quando e' sentì dir: - <foreign lang="lat">Salve, ave</foreign>, Maria -</l>
<l>con armonia celeste e dolci canti:</l>
<l>disse a Orlando: - Io ho invidia a costui</l>
<l>che come lui da te morto non fui.</l>
</lg>
<lg type="ottava">
	<l>Da ora innanzi tra' pagani andiamo,</l>
<l>ch'io non istimo più di stare in vita</l>
<l>pur che per la tua fé, Cristo, moiamo,</l>
<l>poi che quell'alma vidi alla partita. -</l>
<l>Diceva Orlando: - Al campo ritorniamo:</l>
<l>questa novella non vi fia sentita;</l>
<l>non ci dèe riconoscer quella gente,</l>
<l>né di costui non sapranno niente. -</l>
</lg>
<lg type="ottava">
	<l>Così pel mezzo del campo passaro,</l>
<l>che conosciuti non fur da persona;</l>
<l>e 'nverso la città poi se n'andaro,</l>
<l>dov'era l'amostante e sua corona,</l>
<l>e del palazzo real domandaro;</l>
<l>poi inverso quello ognun di loro sprona,</l>
<l>tanto che sono al palazzo arrivati</l>
<l>e innanzi all'amostante appresentati.</l>
</lg>
<lg type="ottava">
	<l>A un balcon l'amostante si posa.</l>
<l>Chiariella, veggendo il conte Orlando,</l>
<l>ch'era più fresca che incarnata rosa,</l>
<l>molto lo squadra e venìa rimirando,</l>
<l>e dice al padre: - S' tu guardi ogni cosa,</l>
<l>quando costor si vennono accostando,</l>
<l>come stava costui sopra l'arcione,</l>
<l>tutti i suoi segni son d'un gran barone.</l>
</lg>
<lg type="ottava">
	<l>Così fussi egli Orlando, quel cristiano</l>
<l>c'ha tanta fama, come e' par qui desso:</l>
<l>ché non saria pien di stendardi il piano,</l>
<l>non ci starebbe il campo così appresso,</l>
<l>ché non ci arebbe assediati il Soldano. -</l>
<l>Orlando udiva e ridea fra se stesso.</l>
<l>L'amostante parlò cortesemente:</l>
<l>- Ben sia venuto, cavalier possente;</l>
</lg>
<lg type="ottava">
	<l>Macon sia sempre la vostra difesa.</l>
<l>Se voi cercate da me soldo avere,</l>
<l>ché vedete il mio caso quanto pesa,</l>
<l>io vel darò, e più che volentiere.</l>
<l>Costor venuti son qua per mia offesa;</l>
<l>èvvi il Soldan con tutte sue bandiere</l>
<l>venuto qua del corno egiziano,</l>
<l>e cuopre con sue gente il monte e 'l piano;</l>
</lg>
<lg type="ottava">
	<l>e raccozzato ha qua tutto il Levante,</l>
<l>e vuol per forza pur questa mia figlia;</l>
<l>e per ventura ci venne un gigante</l>
<l>che dà terrore a tutta mia famiglia:</l>
<l>sopra una alfana ognun si caccia avante</l>
<l>molto sboccata, e corre a sciolta briglia;</l>
<l>e già delle mie gente ha strutte molte;</l>
<l>or va guastando tutte le ricolte. -</l>
</lg>
<lg type="ottava">
	<l>Orlando disse: - Il gigante c'hai detto</l>
<l>non temer più che in su l'alfana vada;</l>
<l>non ti farà più danno, ti prometto,</l>
<l>non tornerà in suo regno o in sua contrada:</l>
<l>appiè della montagna al dirimpetto</l>
<l>oggi l'uccisi con questa mia spada;</l>
<l>io te lo dico, re, per tuo conforto,</l>
<l>che quel gigante giace in terra morto. -</l>
</lg>
<lg type="ottava">
	<l>Non potea l'amostante creder questo,</l>
<l>e domandava pur per più certezza:</l>
<l>- Di' ch'uccidesti il gigante molesto? -</l>
<l>Poi l'abbracciò per la molta allegrezza,</l>
<l>dicendo: - Poco mi curo del resto. -</l>
<l>La damigella con gran tenerezza</l>
<l>corse abbracciare Orlando incontanente,</l>
<l>ch'a dire il vero non gli spiacque niente;</l>
</lg>
<lg type="ottava">
	<l>e men saria dispiaciuto a Rinaldo.</l>
<l>"Dove se' tu, signor di Montalbano?"</l>
<l>diceva Orlando. "Tu staresti saldo</l>
<l>s'ancor più oltre stendessi la mano".</l>
<l>- Dunque tu di' c'hai morto Marcovaldo, -</l>
<l>disse la dama - cavalier sovrano?</l>
<l>Sia benedetto chi t'ingeneròe! -</l>
<l>e mille volte Macon ringraziòe.</l>
</lg>
<lg type="ottava">
	<l>Avea già Chiariella posto amore</l>
<l>al conte Orlando, tanto gli è piaciuto,</l>
<l>e già Cupido la saetta al core.</l>
<l>Or ritorniamo al Soldan, c'ha saputo</l>
<l>che Marcovaldo è della vita fore,</l>
<l>e gran dolor n'avea, come è dovuto,</l>
<l>e 'l viso tutto di lacrime bagna</l>
<l>quando e' guardava inverso la montagna.</l>
</lg>
<lg type="ottava">
	<l>Ma chi l'uccise saper non potea:</l>
<l>detto gli fu ch'egli era un viandante,</l>
<l>e questo verisimil non parea,</l>
<l>sappiendo quanto era fiero il gigante.</l>
<l>E per ventura seco al campo avea</l>
<l>un savio, antico e sottil nigromante,</l>
<l>e disse: - Fa' ch'io sappi per tua arte</l>
<l>chi è colui ch'uccise il nostro Marte. -</l>
</lg>
<lg type="ottava">
	<l>Il nigromante allor, per ubbidire,</l>
<l>ch'era maestro di somma dottrina,</l>
<l>sùbito fece per arte apparire</l>
<l>quel che bisogna con sua disciplina:</l>
<l>trovò come un cristiano il fe' morire</l>
<l>che si facea di legge saracina,</l>
<l>e come egli era col grande amostante:</l>
<l>così trovò chi avea morto il gigante.</l>
</lg>
<lg type="ottava">
	<l>Quando il Soldano il nigromante udìo,</l>
<l>dolor sì grande non sentì già mai,</l>
<l>e disse: - O Macometto, o pazzo iddio,</l>
<l>a tuo diletto consumato m'hai. -</l>
<l>E scrisse all'amostante il caso rio,</l>
<l>dicendo: "Re di Persia, tu non sai</l>
<l>che quel c'ha morto il gigante pagano</l>
<l>è quel ch'è teco; e sappi ch'è cristiano,</l>
</lg>
<lg type="ottava">
	<l>e qualche tradimento farti aspetta.</l>
<l>Da ora innanzi, se questo ti piace,</l>
<l>io vo' di Marcovaldo far vendetta</l>
<l>e far con teco a tuo modo la pace".</l>
<l>La lettera suggella e manda in fretta.</l>
<l>All'amostante il caso assai dispiace,</l>
<l>quando sentì come cristiano è quello,</l>
<l>chiamandol traditor, ribaldo e fello;</l>
</lg>
<lg type="ottava">
	<l>e la risposta faceva al Soldano</l>
<l>che vuol far pace e triegua a ogni modo,</l>
<l>purché punito sia questo cristiano:</l>
<l>così la pace si metteva in sodo.</l>
<l>Poi prese Orlando un giorno per la mano</l>
<l>e disse: - Cavalier, sappi ch'i' godo</l>
<l>ch'io ho col gran Soldan la pace fatta,</l>
<l>e partirassi questa gente matta. -</l>
</lg>
<lg type="ottava">
	<l>Orlando non pensava tradimento:</l>
<l>disse che molto se ne rallegrava</l>
<l>e di tal pace troppo era contento,</l>
<l>dicendo: - Del tuo caso mi pesava;</l>
<l>or tutto alleggerito il cor mi sento. -</l>
<l>Poi l'amostante pel Soldan mandava;</l>
<l>e lui vi venne, e montò presto in sella,</l>
<l>per vedere anco la fanciulla bella.</l>
</lg>
<lg type="ottava">
	<l>Segretamente il trattato ordinaro:</l>
<l>di pigliare il cristian preson partito</l>
<l>quando fia a letto e non arà riparo;</l>
<l>e così fu tra loro stabilito.</l>
<l>Venne la notte, a letto se n'andaro.</l>
<l>Orlando alla sua camera n'è gito,</l>
<l>e disarmossi, e crede esser sicuro:</l>
<l>ma non sapeva del suo mal futuro.</l>
</lg>
<lg type="ottava">
	<l>Quando più fiso la notte dormia,</l>
<l>una brigata s'armâr di pagani</l>
<l>ed un di questi la camera apria;</l>
<l>corsongli addosso come lupi o cani.</l>
<l>Orlando a tempo non si risentia</l>
<l>che finalmente gli legâr le mani,</l>
<l>e fu menato sùbito in prigione</l>
<l>sanza ascoltarlo o dirgli la cagione.</l>
</lg>
<lg type="ottava">
	<l>E dopo lui Terigi fu menato,</l>
<l>e messi poi nel fondo d'una torre.</l>
<l>Orlando era di questo smemorato:</l>
<l>per quel che fussi non si sapea apporre</l>
<l>che l'amostante l'avessi ingannato;</l>
<l>ma disse: "E' mi vorrà la vita tòrre",</l>
<l>come nell'altro cantar vi fia detto.</l>
<l>L'angiol di Dio vi tenga pel ciuffetto.</l>
</lg>

</div1>
<div1 type="canto">
<head>CANTARE DECIMOTERZO</head>

<lg type="ottava">
	<l>Virgine sacra, d'ogni bontà piena,</l>
<l>madre di Quel per cui si canta osanna,</l>
<l>Virgine pura, Virgine serena,</l>
<l>dammi la tua cotidiana manna;</l>
<l>colla tua mano insino al fin mi mena</l>
<l>di questa storia, ché 'l tempo c'inganna</l>
<l>e la vita e la morte e 'l mondo cieco,</l>
<l>sì ch'io faccia ascoltar ciascun con meco.</l>
</lg>
<lg type="ottava">
	<l>La damigella con dolce parole,</l>
<l>con motti ben cogitati e soavi</l>
<l>diceva al padre: - Così far si vuole</l>
<l>e punir sempre i frodolenti e pravi:</l>
<l>però di questo caso non mi duole.</l>
<l>E vo' che lasci a me tener le chiavi</l>
<l>e governargli e serrare ed aprire,</l>
<l>acciò che non ci possa ignun tradire. -</l>
</lg>
<lg type="ottava">
	<l>Di questo l'amostante s'allegròe,</l>
<l>che quello uficio pigliassi la dama,</l>
<l>e le chiavi a costei raccomandòe.</l>
<l>Or questo è quel che la donzella brama:</l>
<l>sùbito al conte Orlando se n'andòe</l>
<l>alla prigione, ed umilmente il chiama,</l>
<l>dicendo: - Cavalier, di te mi pesa,</l>
<l>e ciò che vuoi farò per tua difesa. -</l>
</lg>
<lg type="ottava">
	<l>Orlando quanto può costei ringrazia,</l>
<l>e disse: - Dimmi: sai tu la cagione</l>
<l>perché il tuo padre in tal modo mi strazia</l>
<l>e messo m'ha di sùbito in prigione?</l>
<l>Di questo fa', per Dio, mia voglia sazia:</l>
<l>tra'mi di dubbio e di confusione.</l>
<l>E s' tu non mi puoi trar di questa torre,</l>
<l>non mi lasciar almen la vita tòrre. -</l>
</lg>
<lg type="ottava">
	<l>Rispose Chiariella al paladino:</l>
<l>- La cagion che 'l mio padre t'ha qui preso</l>
<l>è che 'l Soldano da un certo indovino</l>
<l>come tu sia cristian par ch'abbi inteso,</l>
<l>benché tu mostri d'esser saracino;</l>
<l>e perché del gigante tiensi offeso,</l>
<l>ha fatto pace col Soldano e saldo</l>
<l>di vendicarsi del suo Marcovaldo.</l>
</lg>
<lg type="ottava">
	<l>Ogni cristian che uccide un affricante,</l>
<l>secondo nostre legge morir debbe;</l>
<l>tu uccidesti adunque quel gigante:</l>
<l>la vita al nostro modo te n'andrebbe.</l>
<l>Ma perch'io t'ho già eletto per mio amante,</l>
<l>tolsi le chiavi, ché di te m'increbbe;</l>
<l>e di morir non dubitare omai,</l>
<l>ché tu se' salvo, e libero sarai.</l>
</lg>
<lg type="ottava">
	<l>Io ho tanto sentito ricordare</l>
<l>quel cavalier ch'Orlando è nominato,</l>
<l>che sue virtù m'han fatta innamorare,</l>
<l>e per suo amor non sarai abandonato.</l>
<l>Del nome tuo, di me ti puoi fidare:</l>
<l>dimmel, baron, ch'assai mi sarà grato. -</l>
<l>Orlando rispondea: - Gentil madama,</l>
<l>io son colui ch'Orlando il mondo chiama.</l>
</lg>
<lg type="ottava">
	<l>Guarda dove condotto m'ha Fortuna,</l>
<l>ch'appena il crederrai ch'io sia quel desso.</l>
<l>Io mi parti', né di mia gente alcuna</l>
<l>volli, se non qui il mio scuediero, appresso;</l>
<l>ho cavalcato al sole ed alla luna:</l>
<l>ora il tuo padre a forza m'ha qui messo.</l>
<l>Ma se pensato avessi il tradimento,</l>
<l>per lo mio Iddio non mi mettea qui drento.</l>
</lg>
<lg type="ottava">
	<l>A te mi raccomando, poi ch'io sono</l>
<l>dove tu vedi; e fa' che 'l mio destriere</l>
<l>sia governato; e poi sempre ti dono</l>
<l>l'anima e 'l cuore e ciò ch'è in mio potere.</l>
<l>E vo' che 'ntenda ancor quel ch'io ragiono:</l>
<l>se tu potessi questo mio scudiere</l>
<l>in qualche modo di qui liberarlo,</l>
<l>manderei per soccorso in Francia a Carlo. -</l>
</lg>
<lg type="ottava">
	<l>Non poté sofferir che più parlassi</l>
<l>la damigella, udendo ch'era Orlando:</l>
<l>parve che 'l cor nel petto si schiantassi</l>
<l>per gran dolcezza, e disse lacrimando:</l>
<l>- Io credo che Macon qua ti mandassi</l>
<l>per mio amor sol, ma non so come o quando,</l>
<l>ché sempre disiato ho di vederti.</l>
<l>Ma in altro modo qui vorrei tenerti.</l>
</lg>
<lg type="ottava">
	<l>S'io dovessi il mio padre far morire</l>
<l>con le mie proprie man, tu non morrai:</l>
<l>Amor comanda, ed io voglio ubbidire,</l>
<l>che tu sia salvo, e salvo te n'andrai;</l>
<l>quando fia tempo, ti saprò aprire.</l>
<l>E 'l tuo caval, contento ne sarai;</l>
<l>e lo scudier fia franco a ogni modo,</l>
<l>e che tu il mandi in Francia affermo e lodo. -</l>
</lg>
<lg type="ottava">
	<l>Poi ch'ebbe Chiariella così detto,</l>
<l>lasciava Orlando e vanne al padre tosto,</l>
<l>e dice: - Quel sergente, poveretto,</l>
<l>si morrà certo, ché mi par disposto</l>
<l>di non voler mangiar: come folletto</l>
<l>gittato ha via ciò ch'io gli ho innanzi posto;</l>
<l>e colpa inver non ci ha da gnuna banda,</l>
<l>ch'ubbidir dèe quel che 'l signor comanda. -</l>
</lg>
<lg type="ottava">
	<l>Rispose l'amostante: - Mandal via:</l>
<l>se si morisse, e' ci sare' vergogna;</l>
<l>fa' che quell'altro ben guardato sia:</l>
<l>di questo non aremo altro che rogna. -</l>
<l>Disse la dama: - Per la fede mia,</l>
<l>ch'io non so se farnetica o se sogna:</l>
<l>quand'io domando, e' guata come un matto</l>
<l>e non risponde, anco sta stupefatto. -</l>
</lg>
<lg type="ottava">
	<l>E poi tornava alla prigion ridendo,</l>
<l>e disse come il fatto era fornito.</l>
<l>Diceva Orlando con Terigi: - Io intendo</l>
<l>che presto insino a Carlo ne sia gito,</l>
<l>e che tu meni Vegliantin commendo,</l>
<l>e dica il caso come io son tradito</l>
<l>dall'amostante e truovomi in prigione,</l>
<l>e quel che stato ne sia la cagione.</l>
</lg>
<lg type="ottava">
	<l>Così a Rinaldo mio dirai ancora,</l>
<l>a Ulivieri e tutta nostra corte,</l>
<l>che mi soccorran prima che qua mora,</l>
<l>ché tutti so poi piangerien tal morte. -</l>
<l>Terigi si partì sanza dimora;</l>
<l>sella il cavallo ed uscì delle porte;</l>
<l>e tanto cavalcò per monte e piano</l>
<l>che giunse ove non era Carlo Mano:</l>
</lg>
<lg type="ottava">
	<l>perché e' pensava a Parigi trovarlo,</l>
<l>ma col suo Ganellone era a Pontieri;</l>
<l>sentì come Rinaldo è fatto Carlo;</l>
<l>a lui n'andava, e così a Ulivieri.</l>
<l>Rinaldo, come e' giugneva, a guardarlo</l>
<l>sùbito pien fu di tristi pensieri,</l>
<l>perché e' piangeva sì miseramente</l>
<l>che in modo alcuno non potea dir niente.</l>
</lg>
<lg type="ottava">
	<l>Gridò Rinaldo: - Che è del mio cugino?</l>
<l>Tu debbi certo aver mala novella. -</l>
<l>Allor Terigi quanto può, meschino,</l>
<l>a gran fatica in tal modo favella:</l>
<l>- L'amostante di Persia saracino</l>
<l>l'ha incarcerato, e guardal Chiariella,</l>
<l>una sua figlia nobile e gradita,</l>
<l>quale ha promesso campargli la vita.</l>
</lg>
<lg type="ottava">
	<l>Questo è perché egli uccise Marcovaldo;</l>
<l>onde il Soldano aveva un negromante,</l>
<l>e che cristian quel fusse intese saldo</l>
<l>che l'avea morto; e fe' con l'amostante</l>
<l>la pace e' patti, il traditor ribaldo,</l>
<l>che fussi preso il buon signor d'Angrante.</l>
<l>La notte tutti a due fumo legati</l>
<l>e in un fondo di torre incarcerati.</l>
</lg>
<lg type="ottava">
	<l>Orlando s'accomanda a Carlo Magno,</l>
<l>a te, Rinaldo, ovver santa Corona,</l>
<l>al suo cognato, all'amico, al compagno,</l>
<l>prima che così perda la persona.</l>
<l>Vedi che di sudor tutto mi bagno:</l>
<l>volato son non come fa chi sprona,</l>
<l>tanto ch'i' son come tu vedi giunto.</l>
<l>Or tu se' savio e 'ntendi il caso appunto. -</l>
</lg>
<lg type="ottava">
	<l>Alla sua vita tanto afflitto e gramo</l>
<l>non fu Rinaldo quanto a questa volta,</l>
<l>e disse sospirando: - Di' tu, Namo,</l>
<l>ch'io ho già per dolor la mente stolta. -</l>
<l>Quel savio vecchio disse: - Noi intendiamo,</l>
<l>s'io ho questa imbasciata ben raccolta,</l>
<l>ch'aiutar ci bisogna Orlando presto.</l>
<l>Or ti dirò com'io farei di questo.</l>
</lg>
<lg type="ottava">
	<l>Ogn'altro aiuto che lo imperadore</l>
<l>ed Ulivieri, alfin sarebbe vano,</l>
<l>perché qui è la forza e 'l grande amore.</l>
<l>Direi che si mandassi a Carlo Mano</l>
<l>e che ritorni, all'usato, signore</l>
<l>per la salute del popol cristiano;</l>
<l>e ciò che tu vorrai, contento fia;</l>
<l>e voi n'andiate presto in Pagania.</l>
</lg>
<lg type="ottava">
	<l>Astolfo sia gonfaloniere eletto,</l>
<l>ché so che Carlo fia contento a quello,</l>
<l>per quel c'ha fatto a lui e a Ricciardetto.</l>
<l>Gan sia sbandito all'usato e ribello. -</l>
<l>Rinaldo, appena aveva Namo detto,</l>
<l>che disse: - Così posto sia il suggello. -</l>
<l>Così da' paladin fu posto in sodo;</l>
<l>e scrisse un brieve a Carlo in questo modo:</l>
</lg>
<lg type="ottava">
	<l>"Perché se' vecchio, io t'ho pur reverenzia;</l>
<l>e 'ncrescemi tu sia sì rimbambito</l>
<l>ch'a Gan pur creda e la sua frodolenzia,</l>
<l>che mille volte o più t'ha già tradito</l>
<l>sanza trovar l'error suo penitenzia;</l>
<l>e per suo amor di corte m'hai sbandito:</l>
<l>Astolfo e Ricciardetto a mille torti</l>
<l>volesti uccider pe' suoi mal conforti.</l>
</lg>
<lg type="ottava">
	<l>Degno saresti d'ogni contumace;</l>
<l>ma perché mio signor fusti già tanto,</l>
<l>io ti perdono, io fo con teco pace,</l>
<l>e 'l tuo pristino imperio giusto e santo</l>
<l>ti rendo e la corona, se ti piace,</l>
<l>e' tuoi baroni e 'l tuo reale ammanto,</l>
<l>la sedia tua, l'antico e degno scetro,</l>
<l>sanza più ricercar del tempo addietro.</l>
</lg>
<lg type="ottava">
	<l>Sappi ch'Orlando è preso in Pagania;</l>
<l>vieni a Parigi tuo liberamente;</l>
<l>ed Ulivieri ed io di compagnia</l>
<l>soccorrer lo vogliàn subitamente.</l>
<l>Astolfo tuo gonfalonier qui fia.</l>
<l>Quel traditor non vo' qua per niente.</l>
<l>Gallerana reina è riservata,</l>
<l>come fu sempre, e da tutti onorata".</l>
</lg>
<lg type="ottava">
	<l>La lettera suggella e manda il messo;</l>
<l>sùbito a Carlo Man si rappresenta.</l>
<l>Carlo fu lieto e in ordine s'è messo:</l>
<l>Gan nel suo petto par che assai duol senta.</l>
<l>Tornò a Parigi, e 'ncontro venne a esso</l>
<l>tutta la corte, assai di ciò contenta,</l>
<l>e tutti l'abbracciavan lacrimando;</l>
<l>e gran lamento si facea d'Orlando.</l>
</lg>
<lg type="ottava">
	<l>Quivi piangeva il marchese Ulivieri,</l>
<l>né riveder credea più il suo cognato;</l>
<l>piangeva Astolfo e 'l valoroso Uggieri,</l>
<l>e Salamon pareva smemorato;</l>
<l>piangeva Baldovino e Berlinghieri;</l>
<l>ma il savio Namo ognuno ha confortato.</l>
<l>Rinaldo con solenne e degno onore</l>
<l>ripose in sedia il magno imperadore.</l>
</lg>
<lg type="ottava">
	<l>Poi misse al suo cavallo il fornimento;</l>
<l>ed Ulivier con lui volle partire;</l>
<l>Terigi s'assettava in un momento;</l>
<l>e Ricciardetto disse: - Io vo' venire. -</l>
<l>Rinaldo, poi ch'e' vuol, ne fu contento.</l>
<l>Ognun pur si voleva profferire,</l>
<l>ma 'l prenze non volle altri per compagno.</l>
<l>Così si dipartîr da Carlo Magno;</l>
</lg>
<lg type="ottava">
	<l>e fecion sopravveste divisate.</l>
<l>E cavalcando per la Spagna, un giorno</l>
<l>il re Marsilio e certe sue brigate</l>
<l>in un bel piano a cavallo scontrorno;</l>
<l>e con parole saracine ornate,</l>
<l>come fur presso a lui, lo salutorno.</l>
<l>Disse Marsilio al prenze: - Il tuo cavallo</l>
<l>troppo mi piace, s'a me vuoi donallo.</l>
</lg>
<lg type="ottava">
	<l>Questo mattino mi venne in visione</l>
<l>ch'io guadagnavo sì nobil destriere.</l>
<l>Se me lo doni, per lo iddio Macone,</l>
<l>tu mi trarrai fuor d'uno stran pensiere,</l>
<l>cioè di non aver meco quistione:</l>
<l>però fa' gentilezza, cavaliere;</l>
<l>ché pur, s'altro rimedio a ciò non veggio,</l>
<l>combatterollo, e tu n'andrai col peggio. -</l>
</lg>
<lg type="ottava">
	<l>Disse Rinaldo: - E' fu già temporale</l>
<l>che si fossi il destrier di chi il sognava:</l>
<l>chi possedeva quella cosa tale,</l>
<l>qual fosse per quel sogno gliel lasciava;</l>
<l>onde un borgese, non ti dico quale,</l>
<l>un paio di buoi dormendo imaginava</l>
<l>d'un suo vicin, che gli teneva cari,</l>
<l>e volevagli pur sanza danari,</l>
</lg>
<lg type="ottava">
	<l>anzi voleva pagarlo di sogni.</l>
<l>Colui dicea: "Del mio gli comperai,</l>
<l>e così credo ch'a te far bisogni,</l>
<l>se non ch'alfin sanz'essi te n'andrai".</l>
<l>Mentre che par che in tal modo rampogni,</l>
<l>si ragunò dintorno gente assai;</l>
<l>e non sapendo solver la quistione,</l>
<l>n'andorno di concordia a Salamone.</l>
</lg>
<lg type="ottava">
	<l>E Salamone, perch'era sapiente,</l>
<l>con questi due se n'andò sopra un ponte</l>
<l>e fevvi i buoi passar subitamente;</l>
<l>e poi si volse con allegra fronte,</l>
<l>a quel che gli sognò disse: "Pon mente:</l>
<l>vedi tutte le lor fattezze pronte</l>
<l>laggiù nell'acqua?"; e l'ombra si vedea</l>
<l>di que' buoi che colui sognati avea.</l>
</lg>
<lg type="ottava">
	<l>Disse colui: "E' paion proprio i buoi</l>
<l>ch'io vidi". E Salamon rispose, il saggio:</l>
<l>"Tu che sognasti, tò'gli, ché son tuoi;</l>
<l>colui che gli pagò, dè' aver vantaggio:</l>
<l>non bisogna sognargli, ché son suoi.</l>
<l>Così sta la bilancia di paraggio".</l>
<l>Così dich'io a te, nota, pagano,</l>
<l>che 'l mio cavallo arai sognato invano.</l>
</lg>
<lg type="ottava">
	<l>Se volessi altro dir, del campo piglia;</l>
<l>questo destrier si sia di chi il guadagna. -</l>
<l>Il re Marsilio si fe' maraviglia;</l>
<l>disse: "Questo è da bosco e da campagna;</l>
<l>non ho nessun qui tra la mia famiglia</l>
<l>ch'avessi tanto ardir, né in tutta Spagna,</l>
<l>quanto ha costui; e mostra esser uom forte";</l>
<l>poi gli rispose: - Oltre, io ti sfido a morte. -</l>
</lg>
<lg type="ottava">
	<l>Rinaldo non istette a parlar troppo:</l>
<l>le redine girò del palafreno;</l>
<l>poi ritornava per dargli d'intoppo:</l>
<l>facea tremare il ciel non che il terreno,</l>
<l>perché Baiardo non pareva zoppo.</l>
<l>Diceva alcun, di maraviglia pieno:</l>
<l>- Sarebbe questo del cristian concilio,</l>
<l>che così fiero va a trovar Marsilio? -</l>
</lg>
<lg type="ottava">
	<l>Quando Marsilio vide il cavaliere,</l>
<l>fra sé diceva: "Aiutami, Macone!</l>
<l>ché poco val qui contro al suo potere</l>
<l>allegar Trismegisto o vuoi Platone".</l>
<l>La lancia abbassa e pugneva il destriere:</l>
<l>a mezzo il petto di Rinaldo pone;</l>
<l>e benché il colpo fussi ostico e crudo,</l>
<l>ruppesi in pezzi l'aste nello scudo.</l>
</lg>
<lg type="ottava">
	<l>Rinaldo alla visiera pose a quello,</l>
<l>e fece fuor balzar tante faville</l>
<l>che mai non ne fe' tante Mongibello:</l>
<l>are' quel colpo gittati giù mille;</l>
<l>l'elmo rimbomba e 'ntronava il cervello;</l>
<l>e sanza fare al testo altre postille,</l>
<l>Marsilio rovinò giù dell'arcione;</l>
<l>e fu pur sogno il suo, non visione;</l>
</lg>
<lg type="ottava">
	<l>e disse: - Dimmi, per la tua leanza,</l>
<l>chi tu se', cavalier, per cortesia,</l>
<l>ché mai più vidi a uom tanta possanza. -</l>
<l>Disse Rinaldo: - Per la testa mia,</l>
<l>io tel dirò, perch'io non ho dottanza:</l>
<l>non guarderò s'i' sono in Pagania.</l>
<l>Sarà quel ch'esser può: franco pagano,</l>
<l>sappi che 'l signor son da Monte Albano. -</l>
</lg>
<lg type="ottava">
	<l>Ed alzò la visiera dello elmetto</l>
<l>per dimostrar che non avea paura.</l>
<l>Disse il pagano allor: - Per Macometto,</l>
<l>ogni suo sforzo in te mostrò Natura. -</l>
<l>Dicea Rinaldo: - E questo è Ricciardetto;</l>
<l>andiàn cercando la nostra ventura;</l>
<l>questo è Terigi, d'Orlando scudieri,</l>
<l>e questo è il nostro famoso Ulivieri. -</l>
</lg>
<lg type="ottava">
	<l>Marsilio guarda questi compagnoni;</l>
<l>disse: - Voi siete così travisati,</l>
<l>voi mi paresti quattro ragazzoni:</l>
<l>non vi conobbi, in modo siete armati.</l>
<l>Ben posson sicuri ir questi campioni;</l>
<l>e' ci sarà degli altri arreticati</l>
<l>che rimarranno a questa rete, stimo.</l>
<l>Dimmi s'i' son, Rinaldo, stato il primo. -</l>
</lg>
<lg type="ottava">
	<l>Disse Rinaldo: - Il primo, per mia fé,</l>
<l>da poi che tu domandi, io ti rispondo;</l>
<l>e stato è buon principio un tanto re;</l>
<l>ma qualcun altro ancor sarà il secondo.</l>
<l>Or se tu vuoi il caval ch'io non ti diè,</l>
<l>perché tanto il tuo nome suona al mondo,</l>
<l>io tel darò, magnanima Corona. -</l>
<l>E poi soggiunse: - E l'arme e la persona. -</l>
</lg>
<lg type="ottava">
	<l>Marsilio era uom generoso e discreto;</l>
<l>molto gentil rispose, come saggio:</l>
<l>- Io non son ragazzin d'andarti drieto.</l>
<l>S'io lo togliessi, io farei troppo oltraggio,</l>
<l>però che 'l tuo valor non m'è segreto,</l>
<l>ch'io n'ho veduto a questa volta il saggio;</l>
<l>e 'l sogno è ver, ch'acquistato ho il destriere,</l>
<l>poi che mel dài; ma non sognai cadere.</l>
</lg>
<lg type="ottava">
	<l>E vo', Rinaldo, una grazia mi faccia:</l>
<l>che meco venga a starti a Siragozza</l>
<l>co' tuoi compagni; e ciò non ti dispiaccia,</l>
<l>benché a te nostra terra parrà sozza,</l>
<l>né creder ch'a Parigi si confaccia,</l>
<l>dove ogni gentilezza si raccozza;</l>
<l>pur qualche giorno ti darò diletto</l>
<l>quant'io potrò, per lo dio Macometto. -</l>
</lg>
<lg type="ottava">
	<l>Rinaldo disse: - Tanta cortesia</l>
<l>per nessun modo, re, confonder voglio.</l>
<l>Ma s'io t'ho fatto al campo villania,</l>
<l>di questo quanto posso or me ne doglio</l>
<l>e dicone mia colpa o mia pazzia,</l>
<l>ché così far per certo mai non soglio:</l>
<l>non ti conobbi allor, pel mio Gesùe. -</l>
<l>Disse il pagan: - Di ciò non parlar piùe;</l>
</lg>
<lg type="ottava">
	<l>non ti bisogna di ciò scusa prendere:</l>
<l>usanza è dimostrar la sua prodezza,</l>
<l>e sempre non si può di pari offendere.</l>
<l>Bench'io cadessi per la tua fierezza,</l>
<l>io ne volevo in ogni modo scendere. -</l>
<l>Rinaldo rise di tal gentilezza,</l>
<l>e disse: - La risposta tua significa</l>
<l>quanto la tua Corona è in sé magnifica. -</l>
</lg>
<lg type="ottava">
	<l>Rimontò a caval Marsilio allora.</l>
<l>Così Rinaldo, perché e' n'era sceso</l>
<l>come colui che' suoi maggiori onora.</l>
<l>Marsilio per la man poi l'ebbe preso,</l>
<l>ed Ulivier volea pigliare ancora,</l>
<l>ma Ulivier s'è scusato e difeso;</l>
<l>e poi che i convenevoli fatti hanno,</l>
<l>inverso Siragozza se ne vanno.</l>
</lg>
<lg type="ottava">
	<l>E dismontati al palazzo reale,</l>
<l>Marsilio sempre tenne per la mana</l>
<l>Rinaldo per le scale e per le sale.</l>
<l>La sua figliuola, detta Luciana,</l>
<l>ch'ogn'altra di bellezza assai prevale,</l>
<l>fecesi incontra benigna ed umana,</l>
<l>e salutò Marsilio e' suoi compagni</l>
<l>con atti onesti e graziosi e magni.</l>
</lg>
<lg type="ottava">
	<l>Né prima questa Rinaldo vedea,</l>
<l>che si sentì da uno stral nel core</l>
<l>esser ferito, e con seco dicea:</l>
<l>"Ben m'hai condotto dove vuoi, Amore,</l>
<l>a Siragozza a veder questa iddea</l>
<l>che più che 'l sol m'abbaglia di splendore";</l>
<l>e rispondeva al suo gentil saluto</l>
<l>quel che gli parve che fussi dovuto.</l>
</lg>
<lg type="ottava">
	<l>Quivi alcun giorni dimorâr contenti.</l>
<l>Non domandar se Cupido gualoppa</l>
<l>di qua, di là con suoi nuovi argomenti;</l>
<l>e la fanciulla serviva di coppa</l>
<l>Rinaldo sempre, e' begli occhi lucenti</l>
<l>alcuna volta con esso rintoppa:</l>
<l>or questo è quel che come zolfo o esca</l>
<l>il foco par che rinnalzi ed accresca.</l>
</lg>
<lg type="ottava">
	<l>Mentre che sono in tal consolazione,</l>
<l>un messaggiero al re Marsilio venne</l>
<l>e gettasegli in terra ginocchione,</l>
<l>e dice come un gran caso intervenne:</l>
<l>che morti ha cinquecento e più persone</l>
<l>un gran caval co' denti e colle penne,</l>
<l>ch'era sfrenato, e fu già di Gisberto,</l>
<l>e pareva un demòn là in un deserto.</l>
</lg>
<lg type="ottava">
	<l>- Noi savàn cinquecento cavalieri, -</l>
<l>diceva il messo - e giunti alla montagna,</l>
<l>fumo assaliti da questo destrieri:</l>
<l>non si potea fuggir per la campagna;</l>
<l>missesi in mezzo fra' tuoi cavalieri.</l>
<l>Non fu mai lupo arrabbiato né cagna</l>
<l>che così morda e divori ed attosche;</l>
<l>né anco i calci suoi paion di mosche.</l>
</lg>
<lg type="ottava">
	<l>Io il vidi, o re Marsilio, rizzar dianzi</l>
<l>ed accostarsi a un pagano appetto,</l>
<l>e poi menar delle zampe dinanzi:</l>
<l>che pensi tu ch'e' gli dessi, un buffetto</l>
<l>da far cadergli di capo due schianzi?</l>
<l>E' gli schiacciò le cervella e l'elmetto,</l>
<l>e balzò il capo più di dieci braccia.</l>
<l>Pensa co' piè di drieto s'egli schiaccia!</l>
</lg>
<lg type="ottava">
	<l>Se dà in quel muro una coppia di calci,</l>
<l>e' farà rovinar questo palagio.</l>
<l>Io feci presto mazzo de' miei salci,</l>
<l>ché lo star quivi mi parve disagio,</l>
<l>però che contro a lui poco arme valci,</l>
<l>tanto superbo par, bravo e malvagio:</l>
<l>sanza pietà mi pareva Briusse.</l>
<l>Io mi fuggi', ch'attorno andavon busse.</l>
</lg>
<lg type="ottava">
	<l>Né credo che vi sia campato un solo;</l>
<l>e 'l tuo nipote vidi morire io,</l>
<l>afflitto, poveretto, con gran duolo. -</l>
<l>Quando Marsilio queste cose udìo,</l>
<l>che così tristamente tanto stuolo</l>
<l>vi fussi morto: - O Macon nostro iddio, -</l>
<l>dicea piangendo - come lo consenti</l>
<l>che così sien distrutte le tue genti?</l>
</lg>
<lg type="ottava">
	<l>Questi eran pur, Macon, de' tuoi pagani,</l>
<l>che così morti son come tu vuoi.</l>
<l>Sares' tu mai d'accordo co' cristiani?</l>
<l>Ma se tu se', che arai tu fatto, poi</l>
<l>che tutti saren morti come cani?</l>
<l>Arai fatti morir gli amici tuoi;</l>
<l>sarai tenuto alfin pur tu crudele,</l>
<l>poi che fia spento il popol tuo fedele. -</l>
</lg>
<lg type="ottava">
	<l>Rinaldo vide Luciana bella</l>
<l>dolersi con parole inzuccherate;</l>
<l>verso Marsilio in tal modo favella:</l>
<l>- Manda con meco delle tue brigate</l>
<l>un che m'insegni questa bestia fella.</l>
<l>Non ti doler delle cose passate:</l>
<l>que' che son morti, Iddio gli facci sani.</l>
<l>Vedrai ch'io l'uccidrò con le mie mani.</l>
</lg>
<lg type="ottava">
	<l>Tra pazzi e pazzo e bestie e bestia fia,</l>
<l>ché ci è ben di due gambe bestie ancora:</l>
<l>forse a qualcuna uscirà la pazzia. -</l>
<l>Il re Marsilio consentì allora,</l>
<l>quantunque far gli parea villania,</l>
<l>ché di Rinaldo suo già s'innamora;</l>
<l>e dèttegli alla fine un suo valletto;</l>
<l>ed Ulivier volle ire e Ricciardetto.</l>
</lg>
<lg type="ottava">
	<l>Volevalo Marsilio accompagnare.</l>
<l>Rinaldo disse: - Io non voglio altro meco -;</l>
<l>se non che ancor Terigi volle andare,</l>
<l>ché sa ch'egli è suo debito esser seco.</l>
<l>Vedevasi Rinaldo sfavillare,</l>
<l>come volea colui ch'è pinto cieco.</l>
<l>Dicea Marsilio: - Io priego il nostro Iddio</l>
<l>che t'accompagni, car Rinaldo mio. -</l>
</lg>
<lg type="ottava">
	<l>Rinaldo se ne va verso il diserto,</l>
<l>e 'l messaggier mostrò dove e' credea</l>
<l>che sia il caval, benché nol sappi certo.</l>
<l>Rinaldo allor di Baiardo scendea.</l>
<l>In questo il gran destrier si fu scoperto,</l>
<l>che già pel bosco sentiti gli avea.</l>
<l>Ma quel pagan, come vide il cavallo,</l>
<l>sopra un gran cerro terminò aspettallo,</l>
</lg>
<lg type="ottava">
	<l>ed anco s'arrecò sù bene in vetta.</l>
<l>Disse Ulivier: - Per Dio, tu mi par pratico:</l>
<l>a questo modo ogni animal s'aspetta. -</l>
<l>Disse il pagano: - Egli è pazzo e lunatico,</l>
<l>e so quel che sa far colla zampetta.</l>
<l>Questo è colpo di savio e di gramatico:</l>
<l>saprò me' dir poi come il fatto è ito</l>
<l>al mio signor: però son qui salito. -</l>
</lg>
<lg type="ottava">
	<l>Ricciardetto, veggendo il saracino</l>
<l>che come il ghiro s'era inalberato,</l>
<l>diceva: - Esser vorrebbe un orsacchino</l>
<l>che insin costì t'avessi ritrovato. -</l>
<l>Disse il pagan: - Va' pure a tuo cammino:</l>
<l>il giuoco netto piace in ogni lato.</l>
<l>Io temo il danno e 'l pentersi da sezzo;</l>
<l>della vergogna, io mi vi sono avvezzo. -</l>
</lg>
<lg type="ottava">
	<l>Come Baiardo il caval bravo vede,</l>
<l>non l'arebbon tenuto cento corde:</l>
<l>a guisa di battaglia lo richiede;</l>
<l>corsegli addosso e tempestava e morde;</l>
<l>e l'uno e l'altro si levava in piede:</l>
<l>parean le voglie lor del pari ingorde;</l>
<l>chi annitrisce, chi soffia e chi sbuffa;</l>
<l>e per due ore o più durò la zuffa.</l>
</lg>
<lg type="ottava">
	<l>Rinaldo un poco si stette a vedere;</l>
<l>ma poi, veggendo che 'l giuoco pur basta,</l>
<l>e che co' morsi quel bravo destriere</l>
<l>e colle zampe Baiardo suo guasta,</l>
<l>dispose fare un colpo a suo piacere;</l>
<l>e mentre che Baiardo pur contasta,</l>
<l>dètte a quell'altro un pugno tra gli orecchi</l>
<l>col guanto, tal che non ne vuol parecchi;</l>
</lg>
<lg type="ottava">
	<l>e cadde come e' fussi tramortito.</l>
<l>Baiardo si scostò, ch'ebbe paura.</l>
<l>Gran pezzo stette il cavallo stordito;</l>
<l>poi si riebbe, e tutto s'assicura.</l>
<l>Rinaldo verso lui presto fu gito,</l>
<l>prese la bocca alla mascella dura,</l>
<l>missegli un morso ch'aveva recato;</l>
<l>e quel cavallo umìle è diventato.</l>
</lg>
<lg type="ottava">
	<l>Maravigliossi Terigi e 'l marchese.</l>
<l>Rinaldo sopra Baiardo montava,</l>
<l>né per la briglia il caval bravo prese,</l>
<l>ché come un pecorin drieto gli andava.</l>
<l>E 'l saracin del cerro allora scese,</l>
<l>ch'a gran fatica ancor s'assicurava,</l>
<l>tenendo sempre in cagnesco le ciglia,</l>
<l>e di Rinaldo avea gran maraviglia.</l>
</lg>
<lg type="ottava">
	<l>Per Siragozza fuggiva la gente</l>
<l>come Rinaldo fu drento alla porta;</l>
<l>ma quel caval se n'andava umilmente.</l>
<l>Fu la novella a Marsilio rappôrta:</l>
<l>venne a vedere; e la dama piacente</l>
<l>di questo palafren già si conforta,</l>
<l>e domandò con parole leggiadre</l>
<l>che gliel donassin Rinaldo e 'l suo padre.</l>
</lg>
<lg type="ottava">
	<l>Rinaldo, che gli avea donato il core,</l>
<l>ben poteva il caval donare a quella.</l>
<l>Trovossi un fornimento al corridore;</l>
<l>Rinaldo addosso gli pose la sella,</l>
<l>e lasciossi trattar dal suo signore</l>
<l>come si mugne una vil pecorella;</l>
<l>poi vi montava, e preso in man la briglia,</l>
<l>gli fe' far cose che fu maraviglia.</l>
</lg>
<lg type="ottava">
	<l>Un giorno ancora insieme dimoraro,</l>
<l>ch'Amor pur lo tenea legato stretto;</l>
<l>poi da Marsilion s'accomiataro.</l>
<l>Marsilio consentirgli fu costretto,</l>
<l>quando sentì d'Orlando il caso amaro,</l>
<l>e ciò ch'aveva gli offerse in effetto.</l>
<l>La damigella sospirò alquanto</l>
<l>dinanzi al padre; ma poi fe' gran pianto;</l>
</lg>
<lg type="ottava">
	<l>ed ogni giorno con seco piangea,</l>
<l>ch'era già tutta di Rinaldo accesa.</l>
<l>Ventimila baron gli profferea</l>
<l>dovunque egli volessi, a sua difesa;</l>
<l>e ringraziata Rinaldo l'avea,</l>
<l>e nel partir molto il suo cor palesa:</l>
<l>- Quando fia tempo, - disse - per lor mando:</l>
<l>e sempre, dama, a te mi raccomando. -</l>
</lg>
<lg type="ottava">
	<l>Passoron tutta la Spagna costoro,</l>
<l>ed arrivorno un giorno in un gran bosco;</l>
<l>gente trovorno ch'avean gran martoro.</l>
<l>Dicea Rinaldo: - Nessun ci conosco. -</l>
<l>A sé chiamava un vecchio barbassoro</l>
<l>ch'era tutto turbato in viso e fosco,</l>
<l>e disse: - In cortesia, di' la cagione</l>
<l>che voi parete pieni d'afflizione. -</l>
</lg>
<lg type="ottava">
	<l>Rispose il barbassoro: - Tu il saprai</l>
<l>perché si fanno qui questi lamenti.</l>
<l>Noi siàn d'una città che tu vedrai</l>
<l>tosto, che miglia non ci è lungi venti:</l>
<l>Arma si chiama, come intenderai;</l>
<l>tutti siamo scacciati e mal contenti,</l>
<l>sanza sperar che nulla ci conforti,</l>
<l>se non che insieme piangiam mille torti.</l>
</lg>
<lg type="ottava">
	<l>Nostro signor si chiama il re Vergante,</l>
<l>più crudele uom che forse al mondo sia:</l>
<l>non crede in Cristo, e meno in Trivicante.</l>
<l>Questo ribaldo per sua tirannia</l>
<l>le nostre figlie ha tolte tutte quante</l>
<l>per isforzarle, e noi cacciati via;</l>
<l>ed ogni dì fa dare aspro martìre</l>
<l>a quelle che non voglion consentire. -</l>
</lg>
<lg type="ottava">
	<l>Rinaldo gli dispiacque tal matera;</l>
<l>partissi e seguitò la sua giornata,</l>
<l>e lascia il barbassor che si dispera</l>
<l>con l'altra gente così sconsolata.</l>
<l>Alla città s'appressa in su la sera;</l>
<l>verso la porta la briglia ha girata,</l>
<l>e disse: - Andiamo a veder questo fatto:</l>
<l>forse che far si potrebbe un bel tratto. -</l>
</lg>
<lg type="ottava">
	<l>Giunti alla terra, a un oste n'andorno,</l>
<l>che tutto pien si mostrava d'affanno;</l>
<l>della cagion del fatto domandorno:</l>
<l>costui contò del lor signor lo 'nganno;</l>
<l>tanto che tutti si maravigliorno</l>
<l>come sofferto sia questo tiranno.</l>
<l>Venne la cena, e furono onorati,</l>
<l>e' lor cavalli e lor ben governati.</l>
</lg>
<lg type="ottava">
	<l>Parve a Rinaldo l'oste un uom dabbene,</l>
<l>e 'ncrebbegli sentendo una sua figlia</l>
<l>il re Vergante ha tolta a forza e tiene;</l>
<l>e diceva: - Oste, sare' maraviglia</l>
<l>s'io dessi al re Vergante tante pene</l>
<l>ch'al popol tutto asciugassi le ciglia? -</l>
<l>e cominciava l'oste a confortare;</l>
<l>com'io dirò nel seguente cantare.</l>
</lg>

</div1>
<div1 type="canto">
<head>CANTARE DECIMOQUARTO</head>

<lg type="ottava">
	<l>Padre del cielo e Re dell'universo,</l>
<l>sanza il qual non si muove in aria foglia,</l>
<l>non mi lasciar perduto ire a traverso</l>
<l>mentre ch'ancora è pronta la mia voglia;</l>
<l>poi che tu m'hai cantando a verso a verso</l>
<l>condotto in sino al mezzo della soglia,</l>
<l>con la tua man mi guida a salvamento</l>
<l>insino al porto con tranquillo vento.</l>
</lg>
<lg type="ottava">
	<l>L'oste rispose: - Chi la mia vendetta</l>
<l>facessi, adorerei sempre per santo. -</l>
<l>Disse Rinaldo: - Domattina aspetta,</l>
<l>e tutti a riposar ci andiamo intanto;</l>
<l>come fia giorno, i destrier nostri assetta:</l>
<l>vedrò s'io dico il vero o s'io mi vanto. -</l>
<l>Così Rinaldo se n'andava a letto;</l>
<l>e fece, e riuscigli, un bel concetto.</l>
</lg>
<lg type="ottava">
	<l>La mattina per tempo fu levato.</l>
<l>L'oste i cavalli apparecchiati aveva,</l>
<l>e da costor non volle esser pagato,</l>
<l>ma di sua povertà lor proffereva:</l>
<l>guata Rinaldo ed Ulivieri armato</l>
<l>e molta ammirazion seco prendeva,</l>
<l>ché gli pareva ognun fiero e gagliardo,</l>
<l>e Vegliantin vagheggiava e Baiardo.</l>
</lg>
<lg type="ottava">
	<l>Rinaldo se n'andò verso il palazzo;</l>
<l>al re montava il baron valoroso;</l>
<l>era a vederlo tutto il popolazzo.</l>
<l>Quivi sentiva un pianto doloroso</l>
<l>delle donzelle. Il re superbo e pazzo</l>
<l>vide costoro, e tutto disdegnoso:</l>
<l>- Chi siete voi, - domandava Ulivieri</l>
<l>- così presuntuosi cavalieri? -</l>
</lg>
<lg type="ottava">
	<l>Rinaldo gli rispose: - La risposta</l>
<l>farò io per costui che tu domandi. -</l>
<l>E poi che presso alla sedia s'accosta,</l>
<l>disse: - Per certo di te fama spandi;</l>
<l>non so come il Ciel facci tanta sosta</l>
<l>ch'a Belzebù giù in bocca non ti mandi:</l>
<l>della tua tirannia, can traditore,</l>
<l>dieci leghe lontan mi venne odore. -</l>
</lg>
<lg type="ottava">
	<l>Era la sala piena di pagani;</l>
<l>non gli rispose alcun, ch'avieno sdegno,</l>
<l>e divorato l'arien come cani</l>
<l>quel signor tristo d'ogni morte degno.</l>
<l>Rinaldo seguitò: - Con le mie mani</l>
<l>per gastigarti sol, Vergante, vegno:</l>
<l>ciriffo sono, e per divino effetto</l>
<l>mi manda in questa parte Macometto.</l>
</lg>
<lg type="ottava">
	<l>Adultero, sfacciato, reo, ribaldo,</l>
<l>crudo tiranno, iniquo e scelerato,</l>
<l>nato di tristo e di superchio caldo,</l>
<l>non può più il Ciel patir tanto peccato</l>
<l>nel qual tu se' pure ostinato e saldo,</l>
<l>lussurioso, porco, svergognato,</l>
<l>poltron, gaglioffo, poltoniere e vile,</l>
<l>degno di star col ciacco nel porcile!</l>
</lg>
<lg type="ottava">
	<l>Dunque tu porti in testa la corona?</l>
<l>Va' mettiti una mitera, ghiottone,</l>
<l>nimico d'ogni legge giusta e buona,</l>
<l>in odio a Dio, al mondo, alle persone.</l>
<l>Ben verrà la saetta, quando e' tuona,</l>
<l>perché e' non paghi il sabbato Macone,</l>
<l>e 'l fuoco etterno rigido e penace,</l>
<l>lupo affamato, perfido, rapace.</l>
</lg>
<lg type="ottava">
	<l>Non pensi tu che in Ciel sia più giustizia,</l>
<l>malfusso, ladro, strupatore e mecco,</l>
<l>fornicatore, uom pien d'ogni malizia,</l>
<l>ruffian, briccone e sacrilego e becco?</l>
<l>Non potrebbe scusar la tua tristizia</l>
<l>d'una parola sol la voce d'Ecco:</l>
<l>tener le nobil donne saracine</l>
<l>virgini e 'ntatte per tue concubine!</l>
</lg>
<lg type="ottava">
	<l>E batterle ogni dì sì aspramente,</l>
<l>ch'io non so a chi pietà non ne venissi,</l>
<l>s'alcuna pur di lor non ti consente,</l>
<l>e come il centro non s'apre e gli abissi! -</l>
<l>Vergante uscito parea della mente;</l>
<l>ognun tenea a Rinaldo gli occhi fissi,</l>
<l>e dicean molti: "Costui vien da cielo,</l>
<l>ché ciò che dice, ogni cosa è il Vangelo".</l>
</lg>
<lg type="ottava">
	<l>Non sapea che si dir Vergante; e tanto</l>
<l>multiplicò la furia e la tempesta</l>
<l>che Rinaldo lo prese dall'un canto</l>
<l>e la corona gli strappò di testa</l>
<l>e tutto gli stracciò il reale ammanto;</l>
<l>ognuno stava a veder questa festa;</l>
<l>poi lo portò tra quella gente pazza,</l>
<l>e d'un balcon lo gittò in su la piazza.</l>
</lg>
<lg type="ottava">
	<l>Tutti color che l'avevon veduto</l>
<l>a gran furore sgomberati la sala,</l>
<l>dicendo: "Da Macon questo è venuto!".</l>
<l>Beato a chi poté trovar la scala!</l>
<l>Rinaldo, come savio uomo ed astuto</l>
<l>che le parole e l'opere sue insala,</l>
<l>sùbito andò dove le damigelle</l>
<l>avea sentite batter, meschinelle,</l>
</lg>
<lg type="ottava">
	<l>e vide ch'eran dispogliate ancora</l>
<l>e tutto il dosso vergheggiato aviéno.</l>
<l>Partissi e del palagio usciva fora,</l>
<l>e vide il popol d'allegrezza pieno,</l>
<l>e come volentier ciascun l'onora,</l>
<l>che tutti reverenzia gli faciéno;</l>
<l>ed accostossi ove era alcun barone;</l>
<l>poi cominciò questa degna orazione:</l>
</lg>
<lg type="ottava">
	<l>- Quel vero Iddio che fece prima Adamo,</l>
<l>poi pel peccato suo volle morire,</l>
<l>perché allo 'nferno dannati savamo</l>
<l>(e non si può con ragion contraddire),</l>
<l>benché alcun saracin mi fe' richiamo</l>
<l>del vostro re, qui m'ha fatto venire,</l>
<l>per liberar non sol le figlie vostre,</l>
<l>ma perché a gire a lui la via vi mostre.</l>
</lg>
<lg type="ottava">
	<l>La qual voi avete per certo smarrita</l>
<l>per lunghi tempi; e Macon falso e rio</l>
<l>conoscerete dopo la partita.</l>
<l>Ma 'l mio Gesù, benigno e giusto Iddio,</l>
<l>per la sua carità ch'è infinita,</l>
<l>perché egli è grazioso e santo e pio,</l>
<l>alluminar vi manda e darvi segno</l>
<l>ch'alfin v'aspetta nel suo etterno regno.</l>
</lg>
<lg type="ottava">
	<l>Non ha voluto comportar l'oltraggio</l>
<l>che vi faceva il signor vostro a torto:</l>
<l>questo esser debbe a ogni savio un saggio</l>
<l>di sua potenzia, poi ch'io l'ho qui morto</l>
<l>nella presenzia del suo baronaggio:</l>
<l>da Lui sol venne l'aiuto e 'l conforto,</l>
<l>Lui mi diè forza che così facessi,</l>
<l>e fe' che ignun non si contrapponessi;</l>
</lg>
<lg type="ottava">
	<l>Lui vi spirò, potete intender certo,</l>
<l>ch'alla giustizia dar dovessi loco,</l>
<l>però che troppo l'aveva sofferto;</l>
<l>ed or per trarvi dello etterno foco</l>
<l>vuol ch'io vi mostri il vostro errore aperto,</l>
<l>nel qual cresciuti siete a poco a poco.</l>
<l>Però tornate tutti al cristianesimo,</l>
<l>ché non si può in Ciel ir sanza battesimo. -</l>
</lg>
<lg type="ottava">
	<l>Finite le parole, il popol tutto</l>
<l>cominciava a gridare a una boce:</l>
<l>- Sia benedetto chi il tiranno ha strutto,</l>
<l>ch'è stato a' suoi suggetti tanto atroce!</l>
<l>E poi che dè' seguirne un maggior frutto,</l>
<l>adorian tutti Quel che morì in croce.</l>
<l>Dicci il tuo nome, sol tutti preghiamo,</l>
<l>e poi per le tue man ci battezziamo:</l>
</lg>
<lg type="ottava">
	<l>ché poi che morto hai il traditor ribaldo,</l>
<l>vogliam, per sempiterna tua memoria,</l>
<l>un simulacro farti d'oro saldo,</l>
<l>dove sia disegnata questa istoria. -</l>
<l>Rispose il prenze a tutti: - Io son Rinaldo</l>
<l>da Montalban, che v'ho data vittoria;</l>
<l>ed or v'arreco l'ulivo e la pace</l>
<l>dal mio Gesù, che d'adorar vi piace. -</l>
</lg>
<lg type="ottava">
	<l>Allora il popol cominciò a gridare:</l>
<l>- Viva Rinaldo, e viva il tuo Gesùe!</l>
<l>Ognun qui t'ha sentito ricordare</l>
<l>già mille volte per le virtù tue. -</l>
<l>E così cominciava a battezzare</l>
<l>Rinaldo alcun baron con le man sue;</l>
<l>ognuno a' piè suoi ginocchion si getta</l>
<l>e 'l primo voleva esser per la fretta.</l>
</lg>
<lg type="ottava">
	<l>In pochi dì fur tutti battezzati.</l>
<l>L'abergator che ritenne costoro,</l>
<l>quanto poteva più gli ha ringraziati.</l>
<l>Questa novella sentì il barbassoro</l>
<l>e gli altri che Rinaldo avea trovati:</l>
<l>alla città venien sanza dimoro;</l>
<l>e 'l barbassoro avea nome Balante,</l>
<l>e molto gaudio avea del re Vergante.</l>
</lg>
<lg type="ottava">
	<l>Or chi vedessi quelle damigelle</l>
<l>venirsi a battezzar divotamente,</l>
<l>e quanto allegre parevano e belle,</l>
<l>di lor s'innamorrebbe certamente:</l>
<l>elle parien del ciel le prime stelle;</l>
<l>le madre e' padri, ognun n'era gaudente.</l>
<l>Gran festa si facea per la cittade</l>
<l>e le castella e l'altre sue contrade.</l>
</lg>
<lg type="ottava">
	<l>Il barbassoro della gran foresta</l>
<l>diceva al prenze: - Quanto ti so grado</l>
<l>ch'a quel ribaldo rompesti la testa!</l>
<l>Sappi ch'i' son di nobil parentado:</l>
<l>ogni cosa sia tuo ch'è in mia potesta. -</l>
<l>Dicea Rinaldo: - Intender mi fia a grado</l>
<l>questa città quanti uomini farebbe</l>
<l>da portare arme qual si converrebbe. -</l>
</lg>
<lg type="ottava">
	<l>Rispose il barbassoro: - Questa terra</l>
<l>ha sotto sé cinqu'altre gran cittate:</l>
<l>centomila pagan faran da guerra,</l>
<l>sanza molte castella e le villate;</l>
<l>io so che la mia lingua in ciò non erra,</l>
<l>ma tu potrai veder le schiere armate. -</l>
<l>Rinaldo, udendo ciò che quel dicea,</l>
<l>a Gesù Cristo grazia ne rendea.</l>
</lg>
<lg type="ottava">
	<l>E stettesi alcun giorno a riposare</l>
<l>Rinaldo e' suoi compagni allegramente.</l>
<l>Il popol lo voleva incoronare,</l>
<l>ma Rinaldo non volle per niente,</l>
<l>dicendo: - In libertà vi vo' lasciare;</l>
<l>e 'l signor vostro è Cristo onnipotente. -</l>
<l>Poi, quando un tratto vide tempo ed agio,</l>
<l>il popol ragunò tutto al palagio;</l>
</lg>
<lg type="ottava">
	<l>e ragunato, fece parlamento,</l>
<l>e disse: - Or che di voi fidar mi posso,</l>
<l>io vo' che voi intendiate a compimento</l>
<l>per che cagion di Parigi son mosso,</l>
<l>e perch'io vivo nel cuor mal contento</l>
<l>d'un peso che mi grava insino all'osso:</l>
<l>l'amostante di Persia ha imprigionato</l>
<l>il mio cugin ch'Orlando è nominato.</l>
</lg>
<lg type="ottava">
	<l>Vorrei che mi facessi compagnia,</l>
<l>tanto ch'Orlando mio si riavessi. -</l>
<l>Poi che finita fu la diceria,</l>
<l>fu commesso a Balante che dicessi</l>
<l>e che per parte della baronia</l>
<l>ciò che chiedea Rinaldo gli offeressi.</l>
<l>Allor Balante ritto si levòe</l>
<l>e come savio a parlar cominciòe:</l>
</lg>
<lg type="ottava">
	<l>- Rinaldo, poi che liberati ci hai</l>
<l>da Macon, da Vergante e dallo 'nferno,</l>
<l>non pensi tu che noi siàn tutti omai</l>
<l>sempre tuoi servi e schiavi in sempiterno?</l>
<l>Ciò che domandi, a tuo piacere arai</l>
<l>ed ora e sempre, vivendo in etterno:</l>
<l>faccisi tosto come vuoi la 'mpresa,</l>
<l>ché di tal caso a tutti assai ne pesa. -</l>
</lg>
<lg type="ottava">
	<l>Rinaldo ringraziava tutti quanti.</l>
<l>E poi per tutti i paesi n'andava</l>
<l>subitamente messaggieri e fanti,</l>
<l>e molta gente tosto s'ordinava.</l>
<l>Vennono a corte a Rinaldo davanti:</l>
<l>in men d'un mese vi si raccozzava</l>
<l>novantamila cavalieri armati</l>
<l>e tutti in guerra ben disciplinati.</l>
</lg>
<lg type="ottava">
	<l>E poi vi venne due giganti fieri</l>
<l>con diecimila armati in sull'arcione</l>
<l>in punto ben di ciò che fa mestieri,</l>
<l>che rinnegato avien tutti Macone;</l>
<l>e servivon Rinaldo volentieri</l>
<l>l'uno e l'altro gigante o torrione;</l>
<l>de' quali aveva l'un nome Corante,</l>
<l>e l'altro s'appellava Liorgante.</l>
</lg>
<lg type="ottava">
	<l>Costui, che molto amò già il suo signore,</l>
<l>poi che vide Rinaldo che l'ha morto,</l>
<l>non poté far non si turbassi il core,</l>
<l>e disse con Balante: - E' morì a torto;</l>
<l>e perché io fui suo amico e servidore,</l>
<l>mal volentier questo oltraggio comporto</l>
<l>né posso far ch'i' non ne pigli sdegno.</l>
<l>Per la mia nuova fé, con voi non vegno. -</l>
</lg>
<lg type="ottava">
	<l>Disse Rinaldo: - E' sarà forse il vero</l>
<l>che meco non verrai, come tu hai detto,</l>
<l>e morto resterai, gigante fero,</l>
<l>ché tu non credi in Cristo o in Macometto. -</l>
<l>Era il gigante superbo e leggiero,</l>
<l>e disse: - S'io ti piglio pel ciuffetto,</l>
<l>io ti farò sentir ch'io son gigante,</l>
<l>e forse vendicato fia Vergante. -</l>
</lg>
<lg type="ottava">
	<l>La poca pazienzia s'accozzòe</l>
<l>di Rinaldo e 'l gigante appunto bene:</l>
<l>Rinaldo la sua spada fuor tiròe</l>
<l>ed una punta crivellando viene,</l>
<l>tanto che in mezzo il petto gliel cacciòe</l>
<l>e riuscì di drieto per le rene;</l>
<l>né poté Liorgante alzar la mazza,</l>
<l>ché come un pollo morto giù stramazza;</l>
</lg>
<lg type="ottava">
	<l>e parve che cadessi una gran torre.</l>
<l>La gente corse a sì fatto romore</l>
<l>e domandava ognun che quivi corre:</l>
<l>- Che vuol dir questo? - e 'nteso poi il tinore,</l>
<l>dicevan tutti: - E' non vi si può apporre,</l>
<l>poi che Vergante amava, il traditore,</l>
<l>e dicea che fu a torto il dì ammazzato. -</l>
<l>Così Rinaldo assai fu commendato.</l>
</lg>
<lg type="ottava">
	<l>Poi col consiglio del savio Balante</l>
<l>Rinaldo a Siragozza un messo manda</l>
<l>a Luciana famosa e prestante,</l>
<l>e quanto più potea si raccomanda</l>
<l>che venga presto con sue gente avante,</l>
<l>e di tal cosa romor non ispanda;</l>
<l>che si ricordi quel ch'ella ha promesso.</l>
<l>E in pochi giorni compariva il messo.</l>
</lg>
<lg type="ottava">
	<l>E Luciana il vide volentieri,</l>
<l>e disse al padre quel che scrive il prenze.</l>
<l>Disse Marsilio: - Che' tuoi cavalieri</l>
<l>tu metta in punto e tutte tue potenze;</l>
<l>ch'io arò sempre in tutti i miei pensieri</l>
<l>Rinaldo nostro e sue magnificenze:</l>
<l>troppo mi piacquon l'opre sue leggiadre. -</l>
<l>E così in punto si misson le squadre.</l>
</lg>
<lg type="ottava">
	<l>Diceva Luciana: - Io voglio ancora</l>
<l>che mi conceda che con essi vada;</l>
<l>e se per me il tuo sangue non si onora,</l>
<l>non mi lasciar mai più portare spada;</l>
<l>ma questa è quella volta che rinflora. -</l>
<l>Disse Marsilio: - Fa' come t'aggrada,</l>
<l>pur che e' si faccia piacere a Rinaldo,</l>
<l>ché di servirlo son più di te caldo. -</l>
</lg>
<lg type="ottava">
	<l>Diceva la fanciulla a Balugante:</l>
<l>- O Balugante, io vo' che meco vegna</l>
<l>con questa gente ch'io meno in Levante,</l>
<l>acciò che sia quest'opera più degna. -</l>
<l>Egli rispose: - Pel mio Trevicante,</l>
<l>volentier ne verrò sotto tua insegna. -</l>
<l>Così furno ordinati prestamente</l>
<l>ventimila a caval di buona gente.</l>
</lg>
<lg type="ottava">
	<l>Così la dama da Marsilione</l>
<l>si dipartì co' cavalieri armati;</l>
<l>e per insegna nel suo gonfalone</l>
<l>eron due cuori insieme incatenati;</l>
<l>e portò seco un ricco padiglione</l>
<l>del qual saranno assai maravigliati,</l>
<l>ché non si vide mai simile a quello,</l>
<l>tanto era lavorato ricco e bello.</l>
</lg>
<lg type="ottava">
	<l>E 'n pochi giorni volava la fama</l>
<l>al prenze, come e' vien la damigella:</l>
<l>subitamente molti baron chiama</l>
<l>e fece i principal montare in sella,</l>
<l>e così incontro n'andarno alla dama,</l>
<l>Rinaldo, come appariva la stella,</l>
<l>dicea: "Rinato è Cristo veramente,</l>
<l>ché apparita è la stella in oriente".</l>
</lg>
<lg type="ottava">
	<l>Giunse la donna, e 'n terra è dismontata:</l>
<l>della qual cosa Rinaldo si duole,</l>
<l>ché la sua gentilezza è superata;</l>
<l>dismonta presto, e con destre parole</l>
<l>si scusa, e parte la fanciulla guata</l>
<l>come sta fissa l'aquila nel sole;</l>
<l>e dè' pensar che la dama il saluta</l>
<l>e ch'e' rispose: - Tu sia ben venuta. -</l>
</lg>
<lg type="ottava">
	<l>Rimontati a caval, tutti n'andorno</l>
<l>nella città con festa e con onore;</l>
<l>e poi ch'al gran palagio dismontorno,</l>
<l>disse la dama: - O mio caro signore,</l>
<l>io t'ho arrecato un padiglione adorno,</l>
<l>il qual sempre terrai per lo mio amore:</l>
<l>con le sue mani l'ha fatto Luciana,</l>
<l>contesto d'oro e seta soriana. -</l>
</lg>
<lg type="ottava">
	<l>E fecelo spiegare in sua presenzia.</l>
<l>Quando Rinaldo il padiglion vedea,</l>
<l>maravigliossi di tanta eccellenzia,</l>
<l>e disse: - Certo, io non so qual iddea</l>
<l>avessi fatto tal magnificenzia,</l>
<l>se fussi Palla. - E grazia gli rendea,</l>
<l>dicendo: - Per tuo amor tal padiglione</l>
<l>sempre terrò, ché così vuol ragione. -</l>
</lg>
<lg type="ottava">
	<l>Egli era in questo modo divisato:</l>
<l>in su la sala magna fu, disteso</l>
<l>in quattro parte, ov'era figurato</l>
<l>quattro alimenti; e 'l primo parea acceso,</l>
<l>ch'era per modo ad arte lavorato</l>
<l>che si sare' per vero fuoco inteso,</l>
<l>pien di faville e raggi fiammeggianti,</l>
<l>ch'ognuno abbaglia che gli sta davanti.</l>
</lg>
<lg type="ottava">
	<l>Quivi eran certi carbonchi e rubini</l>
<l>che campeggiavan ben con quel colore,</l>
<l>certi balasci e granati sì fini</l>
<l>che in ogni parte rendeva splendore.</l>
<l>Quivi eran cherubini e serafini</l>
<l>come è nel foco dello etterno amore.</l>
<l>Quivi è la salamandra ancor nel foco,</l>
<l>che si godea contenta in festa e 'n gioco.</l>
</lg>
<lg type="ottava">
	<l>Nella seconda parte è l'aire puro,</l>
<l>azurro tutto, e 'l ciel con ogni stella,</l>
<l>la luna e 'l sole e Venere e Mercuro,</l>
<l>e Giove appresso e Vulcan che martella;</l>
<l>Saturno e Marte in aspetto più duro,</l>
<l>dodici segni ed ogni cosa bella,</l>
<l>che tutto non è tempo a raccontare.</l>
<l>Poi gli uccèi sotto si vedean volare.</l>
</lg>
<lg type="ottava">
	<l>L'aquila in alto con sue rote andava</l>
<l>guardando fiso il sol, com'ella è avvezza,</l>
<l>tanto che 'l sol le penne gli abbruciava,</l>
<l>e rovinava in mar giù dell'altezza;</l>
<l>quivi di nuove penne s'adornava</l>
<l>e riprendeva poi sua giovinezza.</l>
<l>E la nuova fenice, come suole,</l>
<l>portava il nido alla casa del sole;</l>
</lg>
<lg type="ottava">
	<l>ed avea tolto incenso e mirra prima</l>
<l>e cassia e nardo e balsamo ed amomo,</l>
<l>ed arsa e poi rinata in su la cima.</l>
<l>Quivi è il falcon salvatico e quel domo,</l>
<l>e l'un par che' colombi molto opprima,</l>
<l>e l'altro fa con l'aghiron giù il tomo.</l>
<l>Quivi è l'astor col fagiano, e 'l terzuolo</l>
<l>che drieto alla pernice studia il volo.</l>
</lg>
<lg type="ottava">
	<l>Quivi era lo sparvier, quivi la gazza</l>
<l>che par che si volessi inalberare,</l>
<l>e mentre che fuggìa, forte schiamazza;</l>
<l>quivi è l'allodoletta a volteggiare,</l>
<l>e drieto il suo nimico che l'ammazza;</l>
<l>e lo smeriglio si vede squillare</l>
<l>di cielo in terra, e la rondine ha innanzi,</l>
<l>e par che l'uno all'altro poco avanzi.</l>
</lg>
<lg type="ottava">
	<l>Quivi si vede i gru volare a schiera,</l>
<l>e quel che va dinanzi par che gridi;</l>
<l>e l'oche han fatto alla fila bandiera,</l>
<l>e come questi par che l'una guidi.</l>
<l>Quivi è la tortoletta a primavera,</l>
<l>e par che 'n verdi rami non s'annidi,</l>
<l>più non s'allegri e più non s'accompagni,</l>
<l>e sol nell'acqua torbida si bagni.</l>
</lg>
<lg type="ottava">
	<l>Quivi si cava il pellican del petto</l>
<l>il sangue, e rende la vita a' suoi figli;</l>
<l>èvvi l'ostardo e la starna, in sospetto</l>
<l>ch'ogni uccel che la vede non la pigli;</l>
<l>e 'l nibbio si vagheggia a suo diletto,</l>
<l>a ogni mosca chiudendo gli artigli;</l>
<l>e gira l'avoltoio e l'abuzzago,</l>
<l>e 'l gheppio molto del vento par vago.</l>
</lg>
<lg type="ottava">
	<l>Ed anco il milion si va aggirando,</l>
<l>e la ghiandaia va faccendo festa,</l>
<l>e la gazza marina vien gridando</l>
<l>e scende in basso con molta tempesta;</l>
<l>e la cutretta la coda menando</l>
<l>si vede, e rizza la pupa la cresta;</l>
<l>quivi si pasce di sogni il moscardo</l>
<l>perché e' non è come il fratel gagliardo.</l>
</lg>
<lg type="ottava">
	<l>Il picchio v'era, e va volando a scosse;</l>
<l>che 'l comperò tre lire, è poco, un besso,</l>
<l>perché e' pensò ch'un pappagallo fosse:</l>
<l>mandollo a Corsignan, poi non fu desso,</l>
<l>tanto che Siena ha ancor le gote rosse.</l>
<l>Quivi è il rigogoletto, e 'l fico appresso;</l>
<l>e 'l pappagallo, quel che è daddovero,</l>
<l>ed èvvi il verde e 'l rosso e 'l bianco e 'l nero.</l>
</lg>
<lg type="ottava">
	<l>Gli stornelletti in frotta se ne vanno,</l>
<l>e tutti quanti in becco hanno l'uliva;</l>
<l>le mulacchie un tumulto in aria fanno;</l>
<l>la passer v'è, maliziosa e cattiva,</l>
<l>e par sol si diletti di far danno;</l>
<l>e 'l corbo, come già dell'arca usciva;</l>
<l>èvvi il fatappio ed èvvi la cornacchia</l>
<l>che garre drieto agli altri uccelli e gracchia.</l>
</lg>
<lg type="ottava">
	<l>Quivi superbo si mostra il pagone</l>
<l>e grida come gli occhi in terra abbassa,</l>
<l>garzetto e l'anitrella e 'l grande ocione;</l>
<l>quivi la quaglia, che pareva lassa</l>
<l>volando d'una in altra regione;</l>
<l>quivi è l'oca marina che 'l mar passa;</l>
<l>l'anitra bianca e 'l maragon calarsi</l>
<l>parea, che in giù volassin per tuffarsi.</l>
</lg>
<lg type="ottava">
	<l>L'acceggia, la cicogna e 'l pagolino,</l>
<l>la gallinella con variate piume,</l>
<l>l'uccel santamaria v'era e 'l piombino;</l>
<l>e 'l bianco cigno, che dorme in sul fiume,</l>
<l>parea che fussi alla morte vicino,</l>
<l>però cantassi, come è suo costume;</l>
<l>quivi col gozzo e col gran becco aguzzo</l>
<l>si vedea l'anitroccolo e lo struzzo;</l>
</lg>
<lg type="ottava">
	<l>barattole, germani e farciglioni,</l>
<l>altri uccèi d'acqua, io non saprei dir tanti;</l>
<l>certi ugelletti che si dice alcioni,</l>
<l>che fanno al mar sentir lor nidi e canti;</l>
<l>altri uccellacci chiamati griccioni:</l>
<l>lungo sarebbe a contar tutti quanti,</l>
<l>che stati per fiumi e per paludi e laghi,</l>
<l>perché de' pesci e dell'acqua son vaghi;</l>
</lg>
<lg type="ottava">
	<l>e 'l marin tordo e 'l bottaccio e 'l sassello,</l>
<l>la merla nera e la merla acquaiuola,</l>
<l>poi la tordela e 'l frusone e 'l fanello,</l>
<l>e 'l lusignuol, ch'ha sì dolce la gola;</l>
<l>e 'l zigolo e 'l bravieri e 'l montanello,</l>
<l>avelia e capitorza e sepaiuola,</l>
<l>pincione e niteragno e pettirosso,</l>
<l>e 'l raperugiol, che mai intender posso.</l>
</lg>
<lg type="ottava">
	<l>Quivi era calandra e 'l calderino</l>
<l>e 'l monaco, che è tutto rosso e nero,</l>
<l>e 'l calenzuol dorato e il lucherino</l>
<l>e l'ortolano e 'l beccafico vero,</l>
<l>insino al re delle siepe piccino,</l>
<l>la cingallegra, il luì, il capinero,</l>
<l>e pispol, codirosso e codilungo,</l>
<l>ed un uccel che suol beccare il fungo.</l>
</lg>
<lg type="ottava">
	<l>Rondoni e balestrucci eran per l'aria.</l>
<l>Poi in altra parte si vedea soletta</l>
<l>la passer penserosa e solitaria,</l>
<l>che sol con seco starsi si diletta,</l>
<l>a tutte l'altre nature contraria.</l>
<l>Èvvi il cuculio con sua malizietta,</l>
<l>che mette l'uova sue drento alla buca</l>
<l>della sua balia, che è detta curuca.</l>
</lg>
<lg type="ottava">
	<l>E 'l pipistrello faceva stran volo;</l>
<l>e degli uccèi notturni sbandeggiati,</l>
<l>l'allocco, il barbagianni e l'assiuolo,</l>
<l>civetta e gufo e gli altri sventurati:</l>
<l>non ne mancava al padiglione un solo</l>
<l>di que' che fur nell'arca numerati.</l>
<l>Ultimamente v'è il cameleone,</l>
<l>bench'alcun dice vi fussi il grifone.</l>
</lg>
<lg type="ottava">
	<l>Vedeasi in mezzo rilucente e bella</l>
<l>nella sua sedia Giunon coronata,</l>
<l>e Deiopeia e l'altre intorno a quella,</l>
<l>e molto dalle ninfe era onorata.</l>
<l>Eol parea che tentassi procella</l>
<l>e che picchiassi la porta serrata,</l>
<l>e Noto ed Aquilon già fuori usciéno,</l>
<l>ed Orion d'ogni tempesta pieno.</l>
</lg>
<lg type="ottava">
	<l>Poi si vedeva Dedalo che 'l figlio</l>
<l>avea smarrito, e batteasi la fronte,</l>
<l>ché non credette al suo savio consiglio;</l>
<l>vedesi il curro abandonar Fetonte,</l>
<l>e 'l fero Scorpio mostrargli l'artiglio,</l>
<l>e come e' par che in basso giù dismonte,</l>
<l>e la terra apre per l'ardor la bocca,</l>
<l>e Giove il fulminava della ròcca.</l>
</lg>
<lg type="ottava">
	<l>La terza parte è figurata al mare:</l>
<l>quivi si vede scoprir la balena</l>
<l>e far talvolta navili affondare,</l>
<l>e dolcemente cantar la serena</l>
<l>e' navicanti ha fatti addormentare;</l>
<l>il dalfin v'è, che mostrava la schiena,</l>
<l>e par ch'a' marinai con questo insegni</l>
<l>che si provegghin di salvar lor legni.</l>
</lg>
<lg type="ottava">
	<l>Il marin vécchio fuor dell'acqua uscìa,</l>
<l>e 'l pesce rondin si vedea volare,</l>
<l>ma il pesce tordo così non facìa;</l>
<l>vedeasi il cancro l'ostrica ingannare,</l>
<l>e come il fuscelletto in bocca avia,</l>
<l>e poi che quella vedeva allargare,</l>
<l>e' lo metteva nel fesso del guscio,</l>
<l>e poi v'entrava a mangiarla per l'uscio.</l>
</lg>
<lg type="ottava">
	<l>Raggiata e rombo, occhiata e pescecane,</l>
<l>la triglia, il ragno e 'l corvallo e 'l salmone,</l>
<l>lo scòrpin colle punte aspre e villane,</l>
<l>ligusta e soglia, orata e storione,</l>
<l>e 'l polpo colle membra così strane,</l>
<l>e 'l muggin colla trota e col carpione,</l>
<l>gambero e nicchio e calcinello e seppia</l>
<l>e sgombero e morena e scarza e cheppia.</l>
</lg>
<lg type="ottava">
	<l>E tonni si vedien pigliare a schiere,</l>
<l>e cornioletti e lamprede e sardelle</l>
<l>ed altri pesci di tante maniere</l>
<l>che dir non puossi con cento favelle,</l>
<l>per fiumi e laghi e diverse peschiere,</l>
<l>però che son più i pesci che le stelle;</l>
<l>anguille e lucci e tinche e pesci persi</l>
<l>pensa che quivi potevon vedersi,</l>
</lg>
<lg type="ottava">
	<l>e che vi fussi boncio e barbio e lasca.</l>
<l>Alefe finalmente v'era scorto,</l>
<l>e come sol dell'acqua quel si pasca,</l>
<l>e tratto fuor di quella parea morto.</l>
<l>Vedevasi la manna che giù casca</l>
<l>e 'l pesce per pigliarla stare accorto;</l>
<l>e come il pescator molto s'affanni</l>
<l>con rete ed esca e con mille altri inganni.</l>
</lg>
<lg type="ottava">
	<l>Poi si vedea Nettunno col tridente</l>
<l>guardar con atti ammirativi e schifi</l>
<l>quando prima Argo nel suo regno sente,</l>
<l>che lo voleva a Colchi guidar Tifi;</l>
<l>Scilla abbaiar si sentia crudelmente,</l>
<l>e' mostri suoi digrignavano i grifi;</l>
<l>vedeasi Teti, e vedevasi Ulisse</l>
<l>come più là che' segni d'Ercol gisse.</l>
</lg>
<lg type="ottava">
	<l>Cimoto e Triton placar la tempesta;</l>
<l>Glauco poi si vedeva ondeggiare;</l>
<l>Èssaco afflitto con molta molesta</l>
<l>cercando Esperia ancor sotto acqua andare;</l>
<l>talvolta Galatea fuor trar la testa</l>
<l>che fe' già Polifemo innamorare;</l>
<l>notavan per lo mar con ambo mane,</l>
<l>converse in ninfe, le nave troiane.</l>
</lg>
<lg type="ottava">
	<l>Poi si vedeva nave in quantitate</l>
<l>gir sopra l'acqua, e molti legni strani:</l>
<l>balenier, grippi e galeazze armate</l>
<l>e brigantin, carovelle e marrani,</l>
<l>liuti, saettie, gonde spalmate;</l>
<l>e sopra fuste menarsi le mani;</l>
<l>battelli e paliscarmi e schifi e barche</l>
<l>d'uomini e merce e varie cose carche.</l>
</lg>
<lg type="ottava">
	<l>L'ultima parte toccava alla terra:</l>
<l>quivi si vede tutte l'erbe e piante,</l>
<l>e come il globo si ristrigne e serra,</l>
<l>e le città famose tutte quante,</l>
<l>e gli animali, e come ciascuno erra</l>
<l>chi qua, chi là per Ponente e Levante,</l>
<l>per Mezzogiorno e chi per Tramontana,</l>
<l>ogni fera dimestica e silvana.</l>
</lg>
<lg type="ottava">
	<l>Il liofante parea molto grande,</l>
<l>calloso e nero e dinanzi d'un pezzo,</l>
<l>e come quegli orecchi larghi spande</l>
<l>e stende il grifo lungo, ch'egli ha a vezzo</l>
<l>pigliar con esso tutte le vivande,</l>
<l>e nol potea toccar se non un ghezzo;</l>
<l>fuor della bocca gli uscivan due zanne</l>
<l>ch'eron d'avorio e lunghe ben sei spanne.</l>
</lg>
<lg type="ottava">
	<l>Èvvi il leone, e 'l dippo gli va drieto;</l>
<l>èvvi il caval famoso sanza freno,</l>
<l>e l'asinello, e 'l bue sì mansueto,</l>
<l>e 'l mul che tutto par di vizi pieno.</l>
<l>Vedevasi il castor molto discreto,</l>
<l>che de' suoi danni eletto aveva il meno,</l>
<l>e strappasi le membra genitale,</l>
<l>veggendo il cacciator, per manco male.</l>
</lg>
<lg type="ottava">
	<l>Il leopardo pareva sdegnato,</l>
<l>perché e' non prese in tre salti la preda;</l>
<l>e 'l liocorno è in grembo addormentato</l>
<l>d'una fanciulla, e par ch'egli conceda</l>
<l>esser da questa tocco e pettinato,</l>
<l>ma non si fidi all'acqua e non gli creda</l>
<l>se non vi mette il corno prima drento;</l>
<l>e se quel suda sta a vedere attento.</l>
</lg>
<lg type="ottava">
	<l>Tutto bizzarro e pien di furia l'orso;</l>
<l>e 'l lupo fuor del bosco svergognato,</l>
<l>gridato dalla gente e da' can morso;</l>
<l>e 'l porco, che nel fango è imbrodolato;</l>
<l>quiv'era il cavriuol che molto ha corso</l>
<l>e poi s'è posto a ber tutto affannato;</l>
<l>e 'l cervio, che 'l pastor che canta aspetta,</l>
<l>insin che l'altro intanto lo saetta.</l>
</lg>
<lg type="ottava">
	<l>E 'l bufol che ne va preso pel naso,</l>
<l>e la capretta e l'umil pecorella</l>
<l>ch'avea le poppe munte e 'l dosso raso;</l>
<l>la lepre paurosa e meschinella</l>
<l>par che si fugga, temendo ogni caso;</l>
<l>quivi era il dromedario e la camella,</l>
<l>che collo scrigno, mansueta e doma,</l>
<l>lasciava ginocchion porsi la soma.</l>
</lg>
<lg type="ottava">
	<l>La volpe maliziosa era a vedere,</l>
<l>e 'l can pareva fedele e leale;</l>
<l>èvvi il coniglio, e scherza a suo piacere;</l>
<l>molto sentacchio pareva il cignale;</l>
<l>poi si vedeva la damma e 'l cerviere</l>
<l>che drieto al monte scorgea l'animale;</l>
<l>quivi era il tasso porco e 'l tasso cane</l>
<l>che si dormien per le lor buche o tane.</l>
</lg>
<lg type="ottava">
	<l>E lo spinoso e l'istrice pennuto,</l>
<l>e sopra il bucolin del topo il gatto</l>
<l>con molta pazienza, come astuto,</l>
<l>tanto che netto riuscissi il tratto;</l>
<l>bevero, e 'l ghir sonnolente e perduto,</l>
<l>e puzzola e faina e lo scoiatto;</l>
<l>èvvi la lontra e va cercando il pesce,</l>
<l>ed or sott'acqua ed or sopra riesce;</l>
</lg>
<lg type="ottava">
	<l>gattomammon, bertuccia e babbuino,</l>
<l>mufo, camoscio, moscado e zibetto,</l>
<l>la donnoletta e 'l pulito ermellino</l>
<l>che parea tutto bianco e puro e netto;</l>
<l>la martora si sta col zibellino;</l>
<l>eravi il vaio, e stavasi soletto,</l>
<l>e molto bello e candido il lattizio,</l>
<l>ed altre fiere poi, piene di vizio.</l>
</lg>
<lg type="ottava">
	<l>La lonza maculata e la pantera,</l>
<l>e 'l draco, ch'avea morto il liofante,</l>
<l>e nel cadergli addosso quella fera</l>
<l>aveva ucciso lui, come ignorante,</l>
<l>ché del futuro accorto già non s'era;</l>
<l>èvvi il serpente, superbo, arrogante,</l>
<l>che fiammeggiava fuoco per la bocca</l>
<l>e col suo fiato attosca ciò che tocca.</l>
</lg>
<lg type="ottava">
	<l>E 'l coccodrillo avea l'uom prima morto,</l>
<l>poi lo piangeva, pien d'inganni e froda;</l>
<l>e 'l tir, ch'avea lo 'ncantatore scorto,</l>
<l>acciò che le parole sue non oda,</l>
<l>aveva l'uno orecchio in terra porto</l>
<l>e l'altro s'ha turato colla coda.</l>
<l>Poi si vedea col fero sguardo e fischio</l>
<l>uccider chi il guardava il bavalischio;</l>
</lg>
<lg type="ottava">
	<l>con sette capi l'idra e la cerastra,</l>
<l>la vipera scoppiar nel partorire;</l>
<l>la serpe si vedea prudente e mastra</l>
<l>tra sasso e sasso della scoglia uscire;</l>
<l>l'aspido sordo, freddo più che lastra,</l>
<l>che con la coda voleva ferire;</l>
<l>la biscia, la cicigna e poi il ramarro,</l>
<l>e molti altri serpenti ch'io non narro.</l>
</lg>
<lg type="ottava">
	<l>Ienna vediesi della sepultura</l>
<l>cavare i morti rigida e feroce,</l>
<l>la qual si dice, chi v'ha posto cura,</l>
<l>ch'ella sa contraffar l'umana voce;</l>
<l>la cientro colla faccia orrida e scura,</l>
<l>e iacul, tanto nel corso veloce,</l>
<l>e la farea crudel che per Libia erra.</l>
<l>L'ultima cosa è la talpa sotterra.</l>
</lg>
<lg type="ottava">
	<l>Poi si vedeva andar pel mondo errando</l>
<l>Ceres dolente, misera e meschina,</l>
<l>e in ogni parte venìa domandando</l>
<l>s'alcun veduto avessi Proserpìna,</l>
<l>dicendo: - Io l'ho perduta, e non so quando. -</l>
<l>E la fanciulla bella e peregrina</l>
<l>vedevasi di rose e violette</l>
<l>contesser vaghe e gentil grillandette;</l>
</lg>
<lg type="ottava">
	<l>poi si vedea Pluton che la rapia.</l>
<l>E così stava il padiglione adorno;</l>
<l>e' carbonchi e le gemme ch'egli avia</l>
<l>facean d'oscura notte parer giorno,</l>
<l>tal che sì bel mai più vide Soria:</l>
<l>trecento passi o più girava intorno;</l>
<l>le corde aveva e gli altri fornimenti</l>
<l>di seta e d'oro, e più che 'l sol lucenti.</l>
</lg>
<lg type="ottava">
	<l>Non si potea saziar di mirar fiso</l>
<l>Rinaldo il padiglion; poi disse: - Certo</l>
<l>questo fe' Luciana in paradiso,</l>
<l>non fu già Filomena in un deserto.</l>
<l>Né mai sarà il mio cor da lei diviso.</l>
<l>E so che per me stesso ciò non merto;</l>
<l>ma minor dono e di manco eccellenzia</l>
<l>non si convien già a tua magnificenzia.</l>
</lg>
<lg type="ottava">
	<l>Questo sempre terrò per lo tuo amore;</l>
<l>questo terrò sopra ogni cosa degno;</l>
<l>questo terrò con singulare onore;</l>
<l>questo terrò di tue virtù per segno;</l>
<l>questo terrò ch'albergherà il mio core;</l>
<l>questo terrò perché del tuo sia il pegno;</l>
<l>questo terrò vivendo in sempiterno;</l>
<l>questo terrò poi in cielo o nello inferno. -</l>
</lg>
<lg type="ottava">
	<l>Disse la dama: - Ascolta quel ch'io dico.</l>
<l>Io ti vorrei poter donare il sole,</l>
<l>e non sare' bastante a tanto amico:</l>
<l>il tuo cor generoso, come suole,</l>
<l>si mostra pur magnalmo al modo antico.</l>
<l>Ma intender, chi l'ha fatto, il ver si vuole:</l>
<l>s'io dissi Luciana, io presi errore:</l>
<l>con le sue proprie man l'ha fatto Amore. -</l>
</lg>
<lg type="ottava">
	<l>Or qual sare' quel cor qui d'adamante,</l>
<l>di porfiro o diaspro o altra petra,</l>
<l>che non s'aprissi e mutassi sembiante?</l>
<l>E' traboccò giù l'arco e la faretra</l>
<l>e le saette d'Amor tutte quante.</l>
<l>Volea pur dir (ma la voce s'arretra)</l>
<l>Rinaldo qualche cosa alla donzella;</l>
<l>ma non poté, ché perdé la favella.</l>
</lg>
<lg type="ottava">
	<l>Ben s'accorse colei, ch'era pur saggia,</l>
<l>che per soperchio amor non rispondessi,</l>
<l>e disse: "Sarei io tanto selvaggia</l>
<l>ch'a così degno amante non piacessi,</l>
<l>purché mai tempo e luogo e modo accaggia?</l>
<l>E qual sare' colei che nol facessi,</l>
<l>salvando sempre e l'onore e la fama?</l>
<l>E 'ngrato è quel che non ama chi l'ama".</l>
</lg>
<lg type="ottava">
	<l>Rinaldo ringraziò pur finalmente</l>
<l>delle parole grate ch'avea dette</l>
<l>ultimamente la donna piacente,</l>
<l>bench'egli avessi al cor mille saette.</l>
<l>Fu commendato da tutta la gente</l>
<l>il padiglione, e 'n camera si mette.</l>
<l>E cominciossi a trattar molte cose</l>
<l>che fien nell'altro dir maravigliose.</l>
</lg>

</div1>
<div1 type="canto">
<head>CANTARE DECIMOQUINTO</head>

<lg type="ottava">
	<l>Benigna Maestà, Vita superna,</l>
<l>ch'allumi questo e quell'altro emispero,</l>
<l>principio d'ogni cosa santa etterna,</l>
<l>donami grazia che nel giusto impero</l>
<l>a' tuoi piè santi l'anima discerna,</l>
<l>tanto ch'io riconosca il falso e 'l vero;</l>
<l>e 'nsino al fine il mio debole ingegno</l>
<l>ti priego aiuti, se 'l mio priego è degno.</l>
</lg>
<lg type="ottava">
	<l>Fecion consiglio Rinaldo e Balante</l>
<l>che si movessi la gente cristiana</l>
<l>e che s'andassi a trovar l'amostante;</l>
<l>e così confermava Luciana.</l>
<l>Fu la novella in Persia in poco stante</l>
<l>che ne veniva gran turba pagana;</l>
<l>e l'amostante ancor non sapea scorto</l>
<l>che gente fussi, e che Vergante è morto.</l>
</lg>
<lg type="ottava">
	<l>Partîrsi dunque centoventimila</l>
<l>di gente valorosa e fiera e magna,</l>
<l>per quel che l'autor nostro compila,</l>
<l>con que' che Luciana avea di Spagna;</l>
<l>né creder ch'egli andassino alla fila:</l>
<l>coprieno i monti, il piano e la campagna,</l>
<l>tanto che sono in Persia capitati</l>
<l>e presso alla città tutti accampati.</l>
</lg>
<lg type="ottava">
	<l>Rinaldo, che dì e notte non soggiorna</l>
<l>per riavere il suo cugin perfetto,</l>
<l>poi ch'attendata fu la gente adorna,</l>
<l>all'amostante mandò Ricciardetto,</l>
<l>dicendo: - A lui va' presto, e qui ritorna</l>
<l>con la risposta, e conchiudi in effetto</l>
<l>ch'a corpo a corpo oppur campal battaglia</l>
<l>sùbito fuor ne venghi alla schermaglia. -</l>
</lg>
<lg type="ottava">
	<l>E Ricciardetto andò come e' gl'impose</l>
<l>e fece all'amostante la 'mbasciata.</l>
<l>Il qual molto superbo a lui rispose</l>
<l>che non sa chi si sia questa brigata</l>
<l>e molta maraviglia ha di tal cose;</l>
<l>che la Corona sua, sempre onorata,</l>
<l>combatter non è usa mai in Levante</l>
<l>con qualche vile arcaìto o amirante:</l>
</lg>
<lg type="ottava">
	<l>che truovi uom simigliante a sua Corona,</l>
<l>e poi verrà di fuor, comunche e' vuole,</l>
<l>a corpo a corpo a provar sua persona;</l>
<l>ma di campal battaglia assai si duole</l>
<l>sanza giusta cagion lecita o buona;</l>
<l>e poi soggiunse ancor queste parole:</l>
<l>- Se tu non fussi messaggier mandato,</l>
<l>colle mie man so ch'io t'arei impiccato.</l>
</lg>
<lg type="ottava">
	<l>Non lascio per amor, ma per vergogna.</l>
<l>A quel che t'ha mandato fa' risposta:</l>
<l>domandal s'egli è desto oppur se sogna;</l>
<l>ché molto pazza fu la sua proposta.</l>
<l>Né d'aspettar qui altro ti bisogna:</l>
<l>questo ti basti, e vattene a tua posta. -</l>
<l>Ma Ricciardetto non fu paziente,</l>
<l>e così disse disdegnosamente:</l>
</lg>
<lg type="ottava">
	<l>- Se conoscessi ben chi a te mi manda,</l>
<l>nol chiameresti arcaìto per certo,</l>
<l>e pazza non terresti sua domanda;</l>
<l>ma si conosce il tuo vil core aperto.</l>
<l>Sappi che, s' tu se' re da questa banda,</l>
<l>quand'io t'avessi pur molto sofferto,</l>
<l>o amostante vil, superbo e sciocco,</l>
<l>il mio signore acquistato ha il Murrocco,</l>
</lg>
<lg type="ottava">
	<l>e di Carrara e d'Arma è coronato</l>
<l>e molti altri reami tiene al mondo;</l>
<l>e non sarebbe Marte biasimato</l>
<l>combatter con tal uom sì rubicondo. -</l>
<l>L'amostante, veggendol furiato,</l>
<l>rispose: - In altro modo ti rispondo:</l>
<l>ritorna al tuo signor che ti mandòe</l>
<l>e di' ch'un gran baron gli manderòe. -</l>
</lg>
<lg type="ottava">
	<l>Ricciardetto tornò nel campo tosto,</l>
<l>e disse come il fatto era seguìto</l>
<l>e quel che l'amostante gli ha risposto.</l>
<l>Lasciàn costor posarsi un poco al lito,</l>
<l>ché 'l messo ha fatto quel che gli fu imposto;</l>
<l>torniamo all'amostante sbigottito,</l>
<l>che non sapea che farsi e sta sospeso</l>
<l>e di tal caso avea nel cor gran peso.</l>
</lg>
<lg type="ottava">
	<l>Veggendol così afflitto, Chiariella</l>
<l>diceva: - Io ci conosco un buon rimedio.</l>
<l>Tu sai che 'l miglior uom che monti in sella</l>
<l>si dice ch'è Orlando; ond'io più a tedio</l>
<l>non ti terrò, - dicea la damigella</l>
<l>- poi che tu se' condotto a questo assedio:</l>
<l>sappi che quel che tu tieni in prigione</l>
<l>il conte Orlando è, figliuol di Mellone;</l>
</lg>
<lg type="ottava">
	<l>e credo che farà sol per mio amore</l>
<l>ciò ch'io vorrò, ché così m'ha promesso</l>
<l>più e più volte, ch'io gli ho fatto onore</l>
<l>sempre dal dì che in carcere fu messo. -</l>
<l>Sùbito crebbe all'amostante il core,</l>
<l>e disse: - Può Macon far che sia desso?</l>
<l>Troppo mi piace tu l'abbi onorato,</l>
<l>ché 'l Ciel per nostro ben l'ha riservato.</l>
</lg>
<lg type="ottava">
	<l>Ma vo' che mi prometta ritornarsi,</l>
<l>finita la battaglia, poi in prigione,</l>
<l>ché 'l gran Soldan potre' meco adirarsi,</l>
<l>ché sai ch'io il presi a sua contemplazione;</l>
<l>e qualche modo poi potre' trovarsi</l>
<l>per questo mezzo alla sua salvazione. -</l>
<l>E Chiariella a Orlando n'andò presto</l>
<l>e d'ogni cosa gli chiosava il testo.</l>
</lg>
<lg type="ottava">
	<l>- Se tu volessi per mio amore, Orlando,</l>
<l>combatter con costui che vuol battaglia,</l>
<l>questo servigio io lo verrò scultando</l>
<l>nel cor per sempre, se Macon mi vaglia:</l>
<l>io te ne priego, io mi ti raccomando.</l>
<l>Un destrier ti darò coperto a maglia. -</l>
<l>Rispose Orlando: - Sia quel che ti piace:</l>
<l>meglio è morir che stare in contumace.</l>
</lg>
<lg type="ottava">
	<l>- Ah! - disse Chiariella - è questo quello</l>
<l>ch'io t'ho promesso mille volte e mille?</l>
<l>Tu m'hai passato il cor con un coltello.</l>
<l>Io verrò, dico, queste porte aprille</l>
<l>come a te fia in piacer, signor mio bello;</l>
<l>ma sol per ricoprir molte faville,</l>
<l>Carlo aspettavo che di qua passassi,</l>
<l>acciò che più sicuro il fatto andassi.</l>
</lg>
<lg type="ottava">
	<l>Non ti curar prometter ritornarti</l>
<l>nella prigion, poi che 'l mio padre vuole,</l>
<l>ch'io verrò, per Macone, a liberarti,</l>
<l>prima che molti dì s'asconda il sole.</l>
<l>Io vo' il destrieri e l'armi apparecchiarti. -</l>
<l>Così furon finite le parole,</l>
<l>e di prigione Orlando liberato,</l>
<l>e innanzi all'amostante appresentato.</l>
</lg>
<lg type="ottava">
	<l>L'amostante l'abbraccia umilemente,</l>
<l>e quanto può del suo fallir si scusa;</l>
<l>e se gli ha fatto oltraggio, che si pente,</l>
<l>e 'l gran Soldan di ciò ne 'ncolpa e accusa;</l>
<l>e che per far la pace il fe' vilmente,</l>
<l>come per suo miglior talvolta s'usa,</l>
<l>e lecito operare era ogni ingegno</l>
<l>e tradimento, per salvar sé e 'l regno.</l>
</lg>
<lg type="ottava">
	<l>Orlando, come savio, fu contento,</l>
<l>e disse: - Per amor della tua figlia</l>
<l>farò sol quel che ti fia in piacimento,</l>
<l>ché così Chiariella mi consiglia;</l>
<l>ché so che sanza lei morivo a stento,</l>
<l>e ch'io sia vivo mi par maraviglia. -</l>
<l>Armossi tutto innanzi al re pagano,</l>
<l>e Chiariella l'armò di sua mano.</l>
</lg>
<lg type="ottava">
	<l>Come fu armato, saltò in sul destrieri,</l>
<l>e Chiariella gli fe' compagnia,</l>
<l>armata, con trecento cavalieri;</l>
<l>così dall'amostante si partia,</l>
<l>verso dell'oste pigliava il sentieri.</l>
<l>Come Rinaldo apparir lo vedia,</l>
<l>che stava attento, armato, al padiglione,</l>
<l>subitamente montava in arcione.</l>
</lg>
<lg type="ottava">
	<l>E Luciana anche lui aveva armato</l>
<l>e datogli il destrier che gli donòe</l>
<l>a Siragozza, e poi l'ha accompagnato,</l>
<l>e molti cavalier seco menòe:</l>
<l>adunque il giuoco è molto pareggiato!</l>
<l>E così inverso Orlando se n'andòe</l>
<l>Rinaldo, e salutò cortesemente,</l>
<l>e la risposta fu similemente.</l>
</lg>
<lg type="ottava">
	<l>Ma l'uno e l'altro quanto può s'ingegna</l>
<l>non essere alla voce conosciuto,</l>
<l>acciò ch'al suo disegno ognun pervegna.</l>
<l>Dicea Rinaldo dopo il suo saluto:</l>
<l>- Io credo, cavalier, ch'al campo vegna</l>
<l>per far coll'arme in man quel ch'è dovuto:</l>
<l>piglia del campo, ognun mostri sua forza. -</l>
<l>E volson l'uno a poggia e l'altro a orza.</l>
</lg>
<lg type="ottava">
	<l>Orlando volse con tanta destrezza</l>
<l>nel dipartirsi al suo caval la briglia,</l>
<l>che non si vide mai tal gentilezza;</l>
<l>e Luciana affisava le ciglia:</l>
<l>parvegli un atto di molta prodezza;</l>
<l>ma Chiariella con seco bisbiglia:</l>
<l>"Questo è pur quel che 'l mondo grida certo</l>
<l>nell'arme tanto valoroso e sperto".</l>
</lg>
<lg type="ottava">
	<l>Rivoltava il destrier Rinaldo prima;</l>
<l>comincia al modo usato a furiare.</l>
<l>Orlando che sia vòlto anco si stima,</l>
<l>sùbito indrieto lo venne a trovare.</l>
<l>Ma non potre' qui dir prosa né rima</l>
<l>qual sia il valor ch'ognun usa mostrare:</l>
<l>s'Anibal parea l'un, l'altro è Marcello;</l>
<l>se l'un volava, e l'altro era un uccello.</l>
</lg>
<lg type="ottava">
	<l>E' si vedea sol polvere e faville:</l>
<l>non credo ch'a veder fussi più degno</l>
<l>alla città famosa Ettorre e Achille:</l>
<l>ognun di grande ardir mostrava segno.</l>
<l>Ma che bisogna far tante postille,</l>
<l>o dar per fede a chi nol crede il pegno?</l>
<l>Non son costor de' paladin di Francia</l>
<l>e' miglior cavalier che portin lancia?</l>
</lg>
<lg type="ottava">
	<l>Le lance si spezzorno parimente</l>
<l>sopra gli scudi, e' destrier via passorno</l>
<l>come fólgore va molto fervente.</l>
<l>Poi colle spade a ferirsi tornorno;</l>
<l>or quivi s'accostò tutta la gente,</l>
<l>quivi la zuffa insieme rappiccorno.</l>
<l>Era venuto a vedere il gigante</l>
<l>con Luciana, chiamato Corante</l>
</lg>
<lg type="ottava">
	<l>e stava in piè come un pilastro saldo</l>
<l>a veder di costor la gran tempesta.</l>
<l>E Luciana avea messa a Rinaldo</l>
<l>indosso una leggiadra sopravvesta;</l>
<l>Orlando, ch'era insuperbito e caldo,</l>
<l>con Durlindana avea stampata questa;</l>
<l>e Luciana si doleva a morte,</l>
<l>dicendo: "Mai non vidi uom tanto forte".</l>
</lg>
<lg type="ottava">
	<l>Egli eran l'uno e l'altro sì infiammati,</l>
<l>Rinaldo e 'l conte Orlando, che l'un l'altro</l>
<l>non iscorgea, tanto erano infiammati!</l>
<l>Né si vedea vantaggio all'uno o l'altro;</l>
<l>ferivansi co' brandi sì infiammati</l>
<l>che nel colpirsi dicea l'uno all'altro:</l>
<l>- Aiùtati da questo, can malfusso! -</l>
<l>e detto questo, si sentiva il busso.</l>
</lg>
<lg type="ottava">
	<l>Rinaldo dètte un colpo al conte Orlando</l>
<l>sopra il cimier, che gli fece sentire</l>
<l>Frusberta, che ne venne giù fischiando:</l>
<l>non ebbe alla sua vita un tal martìre,</l>
<l>e 'nsino in su la groppa vien piegando,</l>
<l>e disse: "O Dio, non mi lasciar morire!</l>
<l>Aiutami tu, Virgin benedetta!";</l>
<l>e 'l me' che può nell'armi si rassetta.</l>
</lg>
<lg type="ottava">
	<l>E trasse con tanta ira Durlindana</l>
<l>al prenze, che lo giunse in su l'elmetto,</l>
<l>il qual sonò che parve una campana</l>
<l>e con fatica alla percossa ha retto;</l>
<l>ed ogni cosa vide Luciana,</l>
<l>tanto ch'ell'ebbe del colpo sospetto,</l>
<l>ché 'nsino al collo del destrier piegossi</l>
<l>Rinaldo, tal ch'a gran pena rizzossi.</l>
</lg>
<lg type="ottava">
	<l>Non n'arebbe però voluti tre,</l>
<l>ch'uscito sare' fuor del seminato;</l>
<l>pur si riebbe, e ritornava in sé.</l>
<l>Il brando a' crini il cavallo ha trovato,</l>
<l>sì che due parte del collo gli fe',</l>
<l>e 'nsieme con Rinaldo è rovinato.</l>
<l>Gridò Rinaldo al conte: - Traditore!</l>
<l>Tu l'uccidesti per viltà di core. -</l>
</lg>
<lg type="ottava">
	<l>Rispose: - Traditore - Orlando - o vile</l>
<l>non fu' mai reputato alla mia vita,</l>
<l>ma sempre, in verità, baron gentile.</l>
<l>Or se mi venne la mazza fallita,</l>
<l>e' me ne 'ncresce, e però parlo umìle.</l>
<l>Ma innanzi che da me facci partita</l>
<l>io ti farò disdir quel che tu hai detto! -</l>
<l>e poi saltò del suo caval di netto.</l>
</lg>
<lg type="ottava">
	<l>E cominciorno più aspra battaglia</l>
<l>che si vedessi mai tra due baroni:</l>
<l>lo scudo in pezzi l'uno all'altro taglia;</l>
<l>non cavalier parieno, anzi dragoni;</l>
<l>e benché e' regga la piastra e la maglia,</l>
<l>pe' colpi spesso cadean ginocchioni;</l>
<l>e l'uno e l'altro soffiava e sbuffava</l>
<l>come un leone o altra fera brava.</l>
</lg>
<lg type="ottava">
	<l>Dànnosi punte, dànnosi fendenti,</l>
<l>dànnosi stramazzon, dànno rovesci;</l>
<l>fannosi batter drento all'elmo i denti,</l>
<l>frugano in modo da sbucare i pesci,</l>
<l>alcuna volta, co' brandi taglienti,</l>
<l>acciò che meglio il disegno riesci:</l>
<l>raddoppia il colpo l'uno a l'altro e piomba,</l>
<l>e l'aria e 'l cielo e la terra rimbomba.</l>
</lg>
<lg type="ottava">
	<l>Rinaldo un tratto Frusberta disserra</l>
<l>per dare al conte Orlando in su la testa:</l>
<l>Orlando si scostò, donde il brando erra,</l>
<l>e cadde in basso con grande tempesta,</l>
<l>che si ficcò più d'un braccio sotterra:</l>
<l>pensa se fatto gli arebbe la festa</l>
<l>e se fu grande il furore e la rabbia,</l>
<l>ch'appena par che la spada riabbia!</l>
</lg>
<lg type="ottava">
	<l>Orlando allor se gli scagliava addosso,</l>
<l>e grida: - Or potre' io, come tu vedi,</l>
<l>tagliarti con la spada insino all'osso,</l>
<l>poi che tu hai confitto il brando a' piedi;</l>
<l>ma basta che tu intenda sol ch'io posso,</l>
<l>ch'io non son traditor come tu credi. -</l>
<l>Disse Rinaldo: - Ogni ragione hai tue,</l>
<l>e che sia traditor mai dirò piùe. -</l>
</lg>
<lg type="ottava">
	<l>Era già sera, e 'l sol verso la Spagna</l>
<l>nell'occeàn tuffava i suoi crin d'oro;</l>
<l>e Chiariella graziosa e magna</l>
<l>benignamente parlava a costoro:</l>
<l>- Perché e' si fa già bruna ogni campagna,</l>
<l>ponete fine a sì fatto martoro;</l>
<l>e per mio amor così vo' che si segua:</l>
<l>che venti dì facciate insieme triegua. -</l>
</lg>
<lg type="ottava">
	<l>E l'uno e l'altro rimase contento.</l>
<l>Diceva Chiariella: - Al mio parere,</l>
<l>non vidi mai più a due tanto ardimento,</l>
<l>né mai più penso a' miei giorni vedere:</l>
<l>io triemo tutta, quando io mi rammento</l>
<l>de' colpi fatti e del vostro potere;</l>
<l>e perché tanta virtù si conservi,</l>
<l>ho chiesto triegua e vo' ch'ognun l'osservi. -</l>
</lg>
<lg type="ottava">
	<l>Rinaldo si tornò col suo Balante</l>
<l>al padiglione, e la sua Luciana</l>
<l>gli trasse l'arme ch'avea messe avante.</l>
<l>Orlando torna alla città pagana,</l>
<l>e Chiariella disse all'amostante</l>
<l>che gli pareva oltre ogni cosa umana</l>
<l>quel ch'avea fatto in sua presenzia Orlando,</l>
<l>dicendo: - Quanto so tel raccomando. -</l>
</lg>
<lg type="ottava">
	<l>Orlando volle in prigion ritornarsi,</l>
<l>e rende Durlindana e l'armadura</l>
<l>e sta con Chiariella a ragionarsi.</l>
<l>Or ritorniamo al campo alla pianura.</l>
<l>Corante l'altro giorno fece armarsi,</l>
<l>dicendo: - Io intendo provar mia ventura. -</l>
<l>Ed accostossi alle mura alla terra,</l>
<l>e mandò a dir che cercava di guerra.</l>
</lg>
<lg type="ottava">
	<l>Aveva cinquecento scelti quello</l>
<l>de' miglior ch'egli avessi nel suo campo;</l>
<l>era montato in su 'n un suo morello</l>
<l>nato d'alfana, e menava gran vampo,</l>
<l>chiamando l'amostante e tristo e fello,</l>
<l>dicendo: - Contra me non arai scampo,</l>
<l>né triegua o pace o patti, né concordia,</l>
<l>ch'uom non se' degno di misericordia. -</l>
</lg>
<lg type="ottava">
	<l>Erano usciti già certi pagani</l>
<l>della città col gigante alla mischia,</l>
<l>ma tutti gli straziava come cani:</l>
<l>a qual le spalle, a chi il capo cincischia,</l>
<l>colpi menando sì aspri e villani</l>
<l>che per paura nessun più s'arrischia</l>
<l>a dieci braccia accostarsi alla mazza;</l>
<l>e bisognava, con sì fatta razza.</l>
</lg>
<lg type="ottava">
	<l>Chiariella sentì che 'l saracino</l>
<l>a molti il capo ha schiacciato come uova</l>
<l>e fa fuggire il suo popol meschino;</l>
<l>sùbito Orlando alla prigion ritruova,</l>
<l>e dice: - A questa volta, paladino,</l>
<l>aiutami, poi ch'altro non mi giova:</l>
<l>sappi ch'egli è comparito un gigante</l>
<l>ch'ammazza ognun che se gli para avante.</l>
</lg>
<lg type="ottava">
	<l>A te ricorro come mio refugio,</l>
<l>che non mi lasci in questi casi stremi:</l>
<l>e' debbe avere un poco il cervel bugio,</l>
<l>ch'ognun minaccia, e 'l Ciel non par che temi.</l>
<l>E' ti convien soccorrer sanza indugio,</l>
<l>ché tutto il nostro popol par che triemi,</l>
<l>e per paura ognun tornato è drento,</l>
<l>ché del bastone hanno avuto spavento.</l>
</lg>
<lg type="ottava">
	<l>E' n'ha già bastonati centinaia,</l>
<l>e trita lor le carni, i nervi e l'ossa. -</l>
<l>Rispose Orlando: - Sempre ove a te paia</l>
<l>la mia persona, Chiariella, è mossa;</l>
<l>e so che, se m'aspetta a la callaia,</l>
<l>vedrai che la tua gente fia riscossa. -</l>
<l>Fecesi l'arme trovare e 'l cavallo,</l>
<l>e Chiariella sua sol vuole armallo;</l>
</lg>
<lg type="ottava">
	<l>e fece armare alquanti cavalieri.</l>
<l>Orlando disse volea poca gente:</l>
<l>che lasci col gigante a lui i pensieri.</l>
<l>Armossi Chiariella incontanente</l>
<l>e con Orlando montava a destrieri,</l>
<l>anzi sù vi saltò molto attamente;</l>
<l>e 'l suo fratel, ch'era ardito e gagliardo,</l>
<l>n'andò con lei, che avea nome Copardo.</l>
</lg>
<lg type="ottava">
	<l>Era il gigante alla porta aspettare;</l>
<l>vide costoro e innanzi si facea.</l>
<l>Ma Chiariella, che 'l vide accostare:</l>
<l>- Io vo' con esso provarmi, - dicea</l>
<l>- se questa grazia, Orlando, mi vuoi fare. -</l>
<l>Orlando ch'è contento rispondea.</l>
<l>Allor la dama va inverso il pagano,</l>
<l>che se n'avvide e prese un'aste in mano.</l>
</lg>
<lg type="ottava">
	<l>Abbassa la sua lancia Chiariella,</l>
<l>e poi nel petto al gigante la spezza;</l>
<l>ma non si mosse punto della sella</l>
<l>per sua gran forza e per la sua grandezza;</l>
<l>e giunse nello scudo la donzella</l>
<l>con l'aste dura e con molta fierezza,</l>
<l>e fecela cader fuor dell'arcione,</l>
<l>che molto spiacque al figliuol di Millone.</l>
</lg>
<lg type="ottava">
	<l>Corante la volea pigliar pel braccio</l>
<l>e come il lupo portarnela via.</l>
<l>Diceva Orlando: - Non gli dare impaccio:</l>
<l>se tu la tocchi, per la fede mia,</l>
<l>per mezzo il petto la spada ti caccio!</l>
<l>Oltre, gaglioffo pien di codardia!</l>
<l>Della tua gran viltà, per Dio, m'incresce</l>
<l>ed è ben ver ch'ogni trista erba cresce.</l>
</lg>
<lg type="ottava">
	<l>Non ti vergogni tu donna sì degna</l>
<l>volerne via portar, can peccatore,</l>
<l>che in tutte quelle parte ove il sol regna</l>
<l>non è donzella degna di più onore?</l>
<l>Né vo' che 'l suo cader tuo pregio tegna,</l>
<l>ché fu difetto del suo corridore. -</l>
<l>Disse il gigante: - Per Macon, ch'io sono</l>
<l>contento, e per prigione a te la dono. -</l>
</lg>
<lg type="ottava">
	<l>Orlando disse: - Tu mi pari or saggio,</l>
<l>che quel che non puoi vender, vuoi don farne.</l>
<l>Se tu vedessi costei nel visaggio,</l>
<l>diresti: "Cibo non è da beccarne</l>
<l>un uom sì rozzo, rustico e selvaggio";</l>
<l>ch'io so che' denti tuoi non son da starne. -</l>
<l>Allor Copardo addosso a quel si getta</l>
<l>per far della sorella sua vendetta;</l>
</lg>
<lg type="ottava">
	<l>e l'uno e l'altro una lancia pigliava,</l>
<l>e di concordia insieme si sfidaro;</l>
<l>ma alfin Copardo in terra si trovava,</l>
<l>e restò prigionier sanza riparo;</l>
<l>per che Corante a Orlando parlava:</l>
<l>- Che costui sia prigion tu intendi chiaro. -</l>
<l>Così, per non opporsi alla ragione,</l>
<l>Copardo n'andò preso al padiglione.</l>
</lg>
<lg type="ottava">
	<l>Disse il gigante: - Ed anco la donzella</l>
<l>è mio prigion, ma non la vo' contendere,</l>
<l>però ch'io la gittai pur della sella;</l>
<l>e s'io volessi, io te la farei rendere;</l>
<l>che tu dicesti ch'io ti donai quella</l>
<l>per questo, ch'io non la potevo vendere. -</l>
<l>Orlando disse: - Sia come si vuole,</l>
<l>con l'arme arai costei, non con parole. -</l>
</lg>
<lg type="ottava">
	<l>Disse il gigante: - Disfidato sia,</l>
<l>da poi che tu m'hai tolto la mia preda,</l>
<l>poi mi minacci e dimmi villania</l>
<l>e credi per viltà te la conceda:</l>
<l>io t'ho donato per mia cortesia</l>
<l>questa donzella, e par che nol creda. -</l>
<l>Orlando al suo caval la briglia volse,</l>
<l>ed una arcata o più del campo tolse;</l>
</lg>
<lg type="ottava">
	<l>poi ritornava per dargli la mancia;</l>
<l>e 'l saracin con la lancia s'abbassa;</l>
<l>ma 'l conte Orlando gli pose alla pancia,</l>
<l>e 'l petto e 'l cuore e le reni gli passa:</l>
<l>due braccia o più riusciva la lancia,</l>
<l>e parve allor rovinassi una massa,</l>
<l>perché Corante abbandonava il freno</l>
<l>e dètte un vecchio colpo in sul terreno.</l>
</lg>
<lg type="ottava">
	<l>Rinaldo al padiglione aveva detto,</l>
<l>quando Copardo prigion fu menato,</l>
<l>che andassi tra le squadre a suo diletto,</l>
<l>ché gl'increscea di tenerlo legato;</l>
<l>e giurato gli avea per Macometto,</l>
<l>se dal gigante non è liberato,</l>
<l>rappresentarsi a ogni suo volere;</l>
<l>e va pel campo veggendo le schiere.</l>
</lg>
<lg type="ottava">
	<l>In questo tempo la novella viene</l>
<l>come Corante caduto era morto,</l>
<l>e che passato è il ferro per le schiene.</l>
<l>Ebbe di questo Rinaldo sconforto,</l>
<l>e volle chi l'uccise intender bene,</l>
<l>giurando vendicar sì fatto torto;</l>
<l>e minacciava e' facea gran tagliata</l>
<l>comunche e' fusse la triegua spirata.</l>
</lg>
<lg type="ottava">
	<l>Copardo già pel campo aveva inteso</l>
<l>come questo era d'Orlando cugino;</l>
<l>però veggendo Rinaldo sì acceso,</l>
<l>rispose: - A me perdona, paladino:</l>
<l>per quel ch'i' ho da tua gente compreso,</l>
<l>la pace si farà con poco vino;</l>
<l>io t'ho a dir cose che ti piaceranno,</l>
<l>e fia silenzio posto a tanto affanno.</l>
</lg>
<lg type="ottava">
	<l>Sappi che quel c'ha combattuto teco</l>
<l>è 'l conte Orlando, che preso dimora;</l>
<l>ed a tua posta il menerò qui meco,</l>
<l>per quello Iddio che la mia gente adora. -</l>
<l>Rinaldo, il dì che combatté con seco,</l>
<l>di sua gran forza era ammirato ancora,</l>
<l>e cominciossi tosto a ricordare</l>
<l>ch'altri ch'Orlando nol poteva fare.</l>
</lg>
<lg type="ottava">
	<l>- E se non fusse la sorella mia, -</l>
<l>dicea Copardo - che s'è innamorata</l>
<l>della sua fama e di sua gagliardia,</l>
<l>sarebbe or la sua vita annichilata,</l>
<l>perché il mio padre non lo conoscìa.</l>
<l>Ma poi che vide la terra assediata,</l>
<l>gli dètte Chiariella per rimedio</l>
<l>di liberarlo per levar l'assedio;</l>
</lg>
<lg type="ottava">
	<l>ma per paura lo tien del Soldano</l>
<l>e non gli dà di partirsi licenzia.</l>
<l>Ma or tu se' qui con armata mano:</l>
<l>io ti darò la città in tua potenzia,</l>
<l>tanto m'incresce di tal caso strano</l>
<l>d'un uom sì degno e di tanta eccellenzia;</l>
<l>la mia sorella tanto amor gli porta</l>
<l>ch'a tradimento darenti una porta. -</l>
</lg>
<lg type="ottava">
	<l>Rinaldo, ch'avea già legato il core</l>
<l>per gran dolcezza, abbracciava Copardo,</l>
<l>e disse: - Io sento già tanto fervore</l>
<l>del mio cugin, che tutto nel petto ardo.</l>
<l>So che tu parli con perfetto amore,</l>
<l>se bene alle parole tue riguardo;</l>
<l>e Chiariella, per la fede mia,</l>
<l>si loderà della sua cortesia.</l>
</lg>
<lg type="ottava">
	<l>A mio parer, ritorna alla cittate</l>
<l>e di' con Chiariella questo fatto.</l>
<l>Quando fia tempo poi me n'avvisate,</l>
<l>ch'io so che riuscir ci debbe il tratto;</l>
<l>ch'io mi confido nella tua bontate</l>
<l>sanza far teco altra convegna o patto. -</l>
<l>E dèttegli il cavallo e l'armi sue,</l>
<l>e presto al padre suo dinanzi fue.</l>
</lg>
<lg type="ottava">
	<l>L'amostante dicea: - Chi t'ha mandato? -</l>
<l>Copardo disse: - Da me son fuggito. -</l>
<l>Rispose l'amostante: - Tu hai fallato! -</l>
<l>poi disse: - Forse è pur miglior partito,</l>
<l>che non t'avessi un giorno là impiccato. -</l>
<l>Copardo a Chiariella sua n'è ito,</l>
<l>ed ogni cosa ragionorno insieme,</l>
<l>e la fanciulla d'allegrezza geme.</l>
</lg>
<lg type="ottava">
	<l>Erasi Orlando tornato in prigione</l>
<l>quel dì che al campo avea morto Corante.</l>
<l>La damigella fe' conclusione</l>
<l>di tradir la sua patria e l'amostante,</l>
<l>e rinnegar con questo anco Macone:</l>
<l>or vedi questo amor quanto è costante!</l>
<l>Lasciò Copardo, e vassene a Orlando,</l>
<l>che si vivea all'usato sospirando,</l>
</lg>
<lg type="ottava">
	<l>e disse: - Che diresti tu, barone,</l>
<l>se fussi il tuo Rinaldo qua venuto</l>
<l>per liberarti e trarti di prigione,</l>
<l>e se tu avessi con lui combattuto</l>
<l>e mortogli già sotto il suo roncione,</l>
<l>acciò che non ti possi dare aiuto?</l>
<l>Non sarebbe ragion tu confessassi</l>
<l>essere ingrato, a chi ne domandassi?</l>
</lg>
<lg type="ottava">
	<l>Or oltre, io ti vo' dir presto ogni cosa</l>
<l>e darti una novella che fia buona,</l>
<l>ch'io veggo la tua vita assai dogliosa:</l>
<l>sappi che 'l tuo Rinaldo ci è in persona</l>
<l>per trarti di prigion sì tenebrosa,</l>
<l>come colui che 'l grande amore sprona:</l>
<l>per questo all'amostante ha mosso guerra,</l>
<l>e per tuo amor si combatte la terra.</l>
</lg>
<lg type="ottava">
	<l>Copardo è ritornato e detto questo.</l>
<l>E perch'io t'ho donato il mio amor tutto,</l>
<l>l'anima e 'l cuore e s'altro ci è di resto,</l>
<l>m'accordo che 'l mio padre sia distrutto</l>
<l>e dare al tuo cugin la città presto,</l>
<l>acciò che del mio amor tu vegga il frutto,</l>
<l>ch'io non ti pasca più di foglie e fiori,</l>
<l>e che tu esca omai di carcer fuori. -</l>
</lg>
<lg type="ottava">
	<l>Orlando, quando intese Chiariella,</l>
<l>rispose: - Io credo tu fussi mandata</l>
<l>il primo dì dal Ciel una angiolella</l>
<l>ch'a la prigion mi ti fusti mostrata;</l>
<l>e se sempre poi stata la mia stella</l>
<l>e la mia calamita a te voltata.</l>
<l>Qual merito, qual fato vuol ch'io sia</l>
<l>in grazia tanto a Chiariella mia?</l>
</lg>
<lg type="ottava">
	<l>Io ti dono le chiavi in sempiterno</l>
<l>della mia vita, e tien' tu il core e l'alma:</l>
<l>io vo' che 'l nostro amor si facci etterno.</l>
<l>Tu se' colei che l'ulivo e la palma</l>
<l>m'arrechi, e che mi cavi dello inferno</l>
<l>e la tempesta mia converti in calma. -</l>
<l>E non poté più oltre Orlando dire,</l>
<l>tanta dolcezza gli parea sentire.</l>
</lg>
<lg type="ottava">
	<l>Chiariella a Copardo ritornava,</l>
<l>ed ordinò che la notte seguente</l>
<l>Rinaldo venga, ed Orlando cavava</l>
<l>di fuor della prigion segretamente;</l>
<l>ed a Rinaldo un messaggio mandava</l>
<l>e scrisse che venissi arditamente;</l>
<l>e soggiugnea queste parole appresso:</l>
<l>"Giunta la letter, sia impiccato il messo".</l>
</lg>
<lg type="ottava">
	<l>Rinaldo, ch'a questa opera era attento,</l>
<l>aveva in punto già le genti armate;</l>
<l>la lettera ubbidiva a compimento:</l>
<l>al messo sue vivande ebbe ordinate</l>
<l>e fecegli de' calci dare al vento;</l>
<l>poi se n'andò alla porta alla cittate:</l>
<l>quivi trovava insieme armati in sella</l>
<l>Copardo con Orlando e Chiariella.</l>
</lg>
<lg type="ottava">
	<l>Preso la porta, levorno il romore:</l>
<l>- A sacco, a sacco! Alla morte, alla morte!</l>
<l>E muoia l'amostante traditore</l>
<l>e' suoi seguaci e tutta la sua corte! -</l>
<l>Il popol si destò tutto a furore:</l>
<l>vide i nimici già drento alle porte,</l>
<l>e chi fuggiva, e chi per arme è corso,</l>
<l>chi si nasconde, e chi chiama soccorso.</l>
</lg>
<lg type="ottava">
	<l>L'amostante si desta spaventato,</l>
<l>e sente tanta gente e tante grida;</l>
<l>sùbito alcun de' servi ha domandato:</l>
<l>- Che vuol dir questo, che 'l popolo strida? -</l>
<l>e 'l me' che può si lieva e fussi armato,</l>
<l>e corre come cieco sanza guida,</l>
<l>e non sapea lui stessi ove e' si vada,</l>
<l>ch'avea smarrita e la mente e la strada.</l>
</lg>
<lg type="ottava">
	<l>Pur s'avviava ove e' sentia gran zuffa,</l>
<l>e riscontrossi appunto in Ulivieri,</l>
<l>ch'era nel mezzo di questa baruffa,</l>
<l>e della spada gli dètte al cimieri,</l>
<l>tanto che 'l colpo ne lieva la muffa;</l>
<l>ma non poté piegarlo in sul destrieri.</l>
<l>Ulivier lo conobbe incontanente,</l>
<l>e trasse della spada un gran fendente.</l>
</lg>
<lg type="ottava">
	<l>Aveva un cappelletto di cuoio cotto</l>
<l>l'amostante la notte in testa messo;</l>
<l>ma Ulivier lo passava di sotto,</l>
<l>e 'l capo e 'l collo al saracino ha fesso,</l>
<l>e fecelo d'arcion giù dare il botto.</l>
<l>La gente si fuggì, che gli era appresso,</l>
<l>piena di doglia e terrore e sconforto,</l>
<l>sì come avvien quando il signore è morto.</l>
</lg>
<lg type="ottava">
	<l>Rinaldo avea veduto cader quello:</l>
<l>- Benedetto ti sia - gridò - la mano,</l>
<l>ch'a quel canaccio partisti il cervello!</l>
<l>Tu se' pur de' baron di Carlo Mano. -</l>
<l>Or qui comincia avviarsi il macello.</l>
<l>Era venuto un gigante pagano</l>
<l>che si chiamava il feroce Grandono,</l>
<l>e gettasi tra questi in abbandono.</l>
</lg>
<lg type="ottava">
	<l>Ulivier riscontrò, quel maladetto,</l>
<l>e trasselo per forza da cavallo,</l>
<l>però ch'al colpo suo non ebbe retto;</l>
<l>poi si gittava in mezzo a questo ballo,</l>
<l>e perché il popol molto è insieme stretto,</l>
<l>colpo non mena che giugnessi in fallo,</l>
<l>e spesso dava anche a' suoi di gran botte,</l>
<l>ché d'error pieno è il furore e la notte.</l>
</lg>
<lg type="ottava">
	<l>E mentre che 'l gigante pur combatte,</l>
<l>vi sopraggiunse a caso Luciana;</l>
<l>ma quel Grandon, come a costei s'abbatte,</l>
<l>gli dètte una percossa assai villana,</l>
<l>però che le picchiate sue son matte,</l>
<l>e finalmente in terra giù la spiana;</l>
<l>e non sentia mai più né gel né caldo,</l>
<l>se non che corse a quel furor Rinaldo;</l>
</lg>
<lg type="ottava">
	<l>e ripose a caval questa e 'l marchese,</l>
<l>e domandò chi l'aveva abbattuto.</l>
<l>Disse Ulivieri: - In terra mi distese</l>
<l>un gran gigante, e poi non l'ho veduto. -</l>
<l>Mentre che sono in sì fatte contese,</l>
<l>Orlando a Ricciardetto s'è abbattuto;</l>
<l>e perché e' nol conobbe nella stretta,</l>
<l>lui e 'l caval d'un colpo in terra getta.</l>
</lg>
<lg type="ottava">
	<l>E poi trovò Terigi suo scudiere</l>
<l>e sopra l'elmo gli appiccava il brando,</l>
<l>per modo ch'e' rovina del destriere,</l>
<l>benché l'elmetto non venga spezzando.</l>
<l>Quando Terigi si vide cadere,</l>
<l>dicea fra sé: "Dove se' tu, Orlando?</l>
<l>Ché s' tu ci fussi, io non sarei cascato,</l>
<l>e pur cadendo, io sarei vendicato".</l>
</lg>
<lg type="ottava">
	<l>Orlando il riconobbe alle parole:</l>
<l>dismontò presto e chiesegli perdono,</l>
<l>dicendo: - Del tuo caso assai mi duole.</l>
<l>Ma che tu monti in sella sarà buono.</l>
<l>Così sempre la notte avvenir suole. -</l>
<l>Diceva Orlando: - Or gli altri dove sono?</l>
<l>Aresti tu veduto Ricciardetto</l>
<l>o Ulivier? ch'io ho di lor sospetto. -</l>
</lg>
<lg type="ottava">
	<l>Disse Terigi: - Ulivier vidi dianzi,</l>
<l>che cacciava una turba di pagani;</l>
<l>ma Ricciardetto è in terra qui dinanzi,</l>
<l>e stato sarai tu colle tue mani.</l>
<l>Credo che poco di vita gli avanzi:</l>
<l>morto l'aranno questi cani alani. -</l>
<l>Orlando guarda, e Ricciardetto vede</l>
<l>che si difende con la spada a piede;</l>
</lg>
<lg type="ottava">
	<l>e grida: - Ah, Ricciardetto, hai tu paura?</l>
<l>Orlando è teco, tu non puoi perire,</l>
<l>ché sai ch'io ho fatata la ventura.</l>
<l>Quel che t'ha fatto della sella uscire</l>
<l>è stato un gran tuo amico, o tua sciagura. -</l>
<l>Quando Ricciardo sentì così dire,</l>
<l>disse: - Per certo io mi maravigliai,</l>
<l>ché con un colpo io e 'l caval cascai;</l>
</lg>
<lg type="ottava">
	<l>e dissi fra me stesso: "Ècci pagano,</l>
<l>il qual dovessi aver tanto valore?" -</l>
<l>Allora Orlando strigne il brando in mano</l>
<l>e gettasi là in mezzo del furore,</l>
<l>e grida: - Ah, traditor popol villano,</l>
<l>con un soletto acquistar credi onore?</l>
<l>Addrieto, saracin, canaglia, porci,</l>
<l>che Ricciardetto mio credete tòrci. -</l>
</lg>
<lg type="ottava">
	<l>E Ricciardetto in sul caval rimonta,</l>
<l>e di Rinaldo cercati per la terra,</l>
<l>tanto ch'Orlando e Rinaldo s'affronta,</l>
<l>e cominciorno a rinforzar la guerra.</l>
<l>E Chiariella i suoi peccati sconta,</l>
<l>ché spesse volte si truova a gran serra,</l>
<l>e con fatica ha salvata la vita,</l>
<l>ché da Copardo e gli altri era smarrita.</l>
</lg>
<lg type="ottava">
	<l>Combatteron costor tutta la notte;</l>
<l>ma i terrazzani alfin domandon patti,</l>
<l>ch'avén le membra faticate e rotte</l>
<l>e dubitavan non esser disfatti.</l>
<l>Era tra lor delle persone dotte:</l>
<l>poson giù l'arme con questi contratti:</l>
<l>che la città sia lor liberamente,</l>
<l>salvando tutta la roba e la gente.</l>
</lg>
<lg type="ottava">
	<l>Era apparito in oriente il giorno,</l>
<l>e Chiariella a Rinaldo ne viene,</l>
<l>e sì diceva: - Cavaliere adorno,</l>
<l>le cose veggo omai che vanno bene. -</l>
<l>E tutti insieme al gran palazzo andorno:</l>
<l>Rinaldo per la man Copardo tiene</l>
<l>e molte cose con esso favella;</l>
<l>Orlando sempre allato ha Chiariella.</l>
</lg>
<lg type="ottava">
	<l>Vennevi il popol tutto la mattina</l>
<l>a visitar costor come signori.</l>
<l>Rinaldo parla con molta dottrina:</l>
<l>- O Chiariella, quanto m'innamori!</l>
<l>Di questa terra vo' che sia reina</l>
<l>pe' benefìci e' servigi e gli onori,</l>
<l>per non parer per nessun modo ingrato;</l>
<l>e 'l tuo Copardo re sia coronato. -</l>
</lg>
<lg type="ottava">
	<l>E fe' dell'amostante ritrovare</l>
<l>il corpo, e poi gli dètte sepultura,</l>
<l>e tutta la città fece ordinare.</l>
<l>Orlando d'ogni cosa gli diè cura,</l>
<l>e sta con Chiariella a motteggiare;</l>
<l>quando cavalca insin fuor delle mura,</l>
<l>ed ogni dì se ne vanno a sollazzo:</l>
<l>Rinaldo governava nel palazzo.</l>
</lg>
<lg type="ottava">
	<l>Or ci convien lasciar costoro un poco.</l>
<l>Il Soldan si tornava a Bambillona,</l>
<l>fatta la pace e messo Orlando in loco</l>
<l>che pensò che lasciassi la persona;</l>
<l>sentì come era acceso un altro foco</l>
<l>e come egli era morta la Corona</l>
<l>dell'amostante e presa la sua terra,</l>
<l>e cominciava a dubitar di guerra.</l>
</lg>
<lg type="ottava">
	<l>Indrieto verso Persia ritornava</l>
<l>col campo tutto per miglior partito,</l>
<l>e presso a poche leghe s'accampava,</l>
<l>e 'ntese meglio il caso come era ito.</l>
<l>Un suo messaggio alla città mandava,</l>
<l>e duolsi l'amostante sia perito,</l>
<l>ma che comunche la cosa si sia,</l>
<l>che s'appartiene a lui la signoria.</l>
</lg>
<lg type="ottava">
	<l>E se Rinaldo la terra non lascia,</l>
<l>che s'apparecchi di difender quella;</l>
<l>se non che gli darà di molta ambascia;</l>
<l>e troppo biasimava Chiariella,</l>
<l>che come meretrice, anzi bagascia</l>
<l>d'Orlando, il tradimento avea fatto ella;</l>
<l>ed era un barbassor molto stimato</l>
<l>colui che imbasciadore avea mandato.</l>
</lg>
<lg type="ottava">
	<l>Giunse al palazzo, ove ciascun dimora,</l>
<l>il barbassoro, e spose la 'mbasciata:</l>
<l>- Quel Macometto che per noi s'adora</l>
<l>distrugga questa gente battezata;</l>
<l>e 'l mio signor, ch'è nel campo di fuora,</l>
<l>e la sua figlia, c'ha l'arme incantata,</l>
<l>famosa e forte, che si chiama Antea,</l>
<l>salvi e mantenga, in tal modo dicea</l>
</lg>
<lg type="ottava">
	<l>- e guardi e salvi ciascun saracino,</l>
<l>e spezialmente que' del gran Soldano;</l>
<l>e viva Trevicante ed Apollino,</l>
<l>e sia distrutto ogni fedel cristiano,</l>
<l>e sopra tutti Orlando paladino</l>
<l>e 'l superbo signor di Montalbano,</l>
<l>Astolfo col Danese ed Ulivieri</l>
<l>e Carlo e Francia e tutti i cavalieri. -</l>
</lg>
<lg type="ottava">
	<l>Rinaldo non poté più tanto orgoglio</l>
<l>sofferir del pagan bestiale e matto,</l>
<l>che par che gli abbi trovati tra 'l loglio;</l>
<l>disse a Orlando: - Io vo' fare un bel tratto,</l>
<l>ch'io so punire i pazzi, quand'io voglio:</l>
<l>vedrén come a saltar costui fia adatto,</l>
<l>o come egli abbi la persona destra. -</l>
<l>E 'n piazza lo gittò d'una finestra.</l>
</lg>
<lg type="ottava">
	<l>La novella al Soldan n'andò di volo;</l>
<l>donde il Soldan si duol molto aspramente,</l>
<l>e minacciava apparecchiar lo stuolo</l>
<l>e la città assediar con la sua gente.</l>
<l>Veggendol la sua figlia in tanto duolo,</l>
<l>diceva: - La ragion ti reco a mente,</l>
<l>che non dovea però il tuo barbassoro</l>
<l>parlar, come si dice, in concestoro:</l>
</lg>
<lg type="ottava">
	<l>per quel ch'io intendo, e' disse cose strane.</l>
<l>Se vuoi che la 'mbasciata da tua parte</l>
<l>udita sia dalle gente cristiane,</l>
<l>non ti bisogna altro messaggio o carte:</l>
<l>lascia andar me, che con parole umane</l>
<l>dirò con miglior modo e miglior arte;</l>
<l>e so ch'io tornerò con la risposta. -</l>
<l>Donde il Soldan rispose: - Va' a tua posta. -</l>
</lg>
<lg type="ottava">
	<l>Questa fanciulla udito avea per fama</l>
<l>Rinaldo nominar molto in Soria,</l>
<l>e perché le virtù molto quella ama,</l>
<l>s'innamorò della sua gagliardia.</l>
<l>Or s'alcun vuol saper come si chiama,</l>
<l>quantunque il barbassor detto l'avia,</l>
<l>replicheren ch'ell'avea nome Antea;</l>
<l>e tutte sue bellezze eran di dea.</l>
</lg>
<lg type="ottava">
	<l>E' parevon di Danne i suoi crin d'oro;</l>
<l>ella pareva Venere nel volto;</l>
<l>gli occhi stelle eran dell'etterno coro;</l>
<l>del naso avea a Giunon l'essemplo tolto,</l>
<l>la bocca e' denti d'un celeste avoro,</l>
<l>e 'l mento tondo e fesso e ben raccolto;</l>
<l>la bianca gola e l'una e l'altra spalla</l>
<l>si crederia che tolto avessi a Palla;</l>
</lg>
<lg type="ottava">
	<l>e svelte e destre e spedite le braccia</l>
<l>aveva, e lunga e candida la mana,</l>
<l>da potere sbarrar ben l'arco a caccia,</l>
<l>tanto che in questo somiglia Diana.</l>
<l>Dunque ogni cosa par che si confaccia,</l>
<l>dunque non era questa donna umana:</l>
<l>nel petto larga è quanto vuol misura;</l>
<l>Proserpina parea nella cintura;</l>
</lg>
<lg type="ottava">
	<l>e Deiopeia pareva ne' fianchi,</l>
<l>da portare il turcasso e le quadrelle;</l>
<l>mostrava solo i piè piccoli e bianchi.</l>
<l>Pensa che l'altre parte anch'eran belle,</l>
<l>tanto che nulla cosa a costei manchi:</l>
<l>a questo modo fatte son le stelle;</l>
<l>e vadinsi le ninfe a ripor tutte,</l>
<l>ché certo allato a questa sarien brutte.</l>
</lg>
<lg type="ottava">
	<l>Avea certi atti dolci e certi risi,</l>
<l>certi soavi e leggiadri costumi</l>
<l>da fare spalancar sei paradisi</l>
<l>e correr sù pe' monti all'erta i fiumi,</l>
<l>da fare innamorar cento Narcisi,</l>
<l>non che Gioseppe per lei si consumi;</l>
<l>parea ne' passi e l'abito Rachele;</l>
<l>le sue parole eran zucchero e mèle.</l>
</lg>
<lg type="ottava">
	<l>Era tutta cortese, era gentile,</l>
<l>onesta, savia, pura e vergognosa,</l>
<l>nelle promesse sue sempre virile,</l>
<l>alcuna volta un poco disdegnosa</l>
<l>con un atto magnalmo e signorile,</l>
<l>ch'era di sangue e di cor generosa:</l>
<l>eron tante virtù raccolte in lei</l>
<l>che più non è nel mondo o fra gli dèi.</l>
</lg>
<lg type="ottava">
	<l>Sapeva tutte l'arti liberali;</l>
<l>portava spesso il falcon pellegrino;</l>
<l>feriva a caccia lioni e cinghiali;</l>
<l>quando cavalca un pulito ronzino</l>
<l>(e correr nol facea, ma mettere ali),</l>
<l>da ogni man lo volgeva latino,</l>
<l>e nel voltar, chi vedeva da parte</l>
<l>are' giurato poi che fussi Marte.</l>
</lg>
<lg type="ottava">
	<l>Questo cavallo al Soldan fu mandato,</l>
<l>che gliel mandò l'arcaìto mansore</l>
<l>di Barberia, e in Arabia era nato,</l>
<l>né mai si vide il più bel corridore;</l>
<l>e 'l padre a questa l'aveva donato,</l>
<l>però che molto l'aveva nel core;</l>
<l>tra fàlago e sdonnino era il mantello,</l>
<l>né vedrà mai Soria simile a quello.</l>
</lg>
<lg type="ottava">
	<l>Egli avea tutte le fattezze pronte</l>
<l>di buon caval, come udirete appresso,</l>
<l>perché nato non sia di Chiaramonte:</l>
<l>piccola testa, e in bocca molto fesso,</l>
<l>un occhio vivo, una rosetta in fronte,</l>
<l>larghe le nari, e 'l labbro arriccia spesso;</l>
<l>corto l'orecchio, e lungo e forte il collo;</l>
<l>leggier sì, ch'a la man non dava un crollo.</l>
</lg>
<lg type="ottava">
	<l>Ma una cosa nol faceva brutto,</l>
<l>ch'egli era largo tre palmi nel petto,</l>
<l>corto di schiena e ben quartato tutto,</l>
<l>grosse le gambe e d'ogni cosa netto,</l>
<l>corte le giunte, e 'l piè largo, alto, asciutto,</l>
<l>e molto lieto e grato nello aspetto;</l>
<l>serra la coda ed annitrisce e raspa,</l>
<l>sempre le zampe palleggiava e innaspa.</l>
</lg>
<lg type="ottava">
	<l>Il primo dì ch'Antea volle provallo,</l>
<l>fe' cose in Bambillona in su la piazza</l>
<l>che fur troppo mirabil sanza fallo.</l>
<l>Quand'ella vide così buona razza</l>
<l>e le virtù del possente cavallo,</l>
<l>vennegli voglia portar la corazza,</l>
<l>e da quel tempo cominciò armarsi</l>
<l>e in giostre e 'n torniamenti a sprimentarsi.</l>
</lg>
<lg type="ottava">
	<l>Poi cominciò in battaglia andare armata</l>
<l>come Camilla o la Pentessilea;</l>
<l>e la sua armadura era incantata,</l>
<l>che nessun ferro tagliar ne potea;</l>
<l>era in Domasco suta lavorata,</l>
<l>fornita d'oro, e più che 'l sol lucea;</l>
<l>e quanti cavalier giostran con quella,</l>
<l>tanti gittati avea fuor della sella.</l>
</lg>
<lg type="ottava">
	<l>Eran venuti di tutto Levante,</l>
<l>di Persia, di Fenicia e dello Egitto,</l>
<l>ed alcun cavalier famoso errante:</l>
<l>ognuno aveva abbattuto e sconfitto;</l>
<l>nessun baron più gli veniva avante,</l>
<l>che con la lancia non lo facci al gitto;</l>
<l>e 'nsino al ciel la fama risonava,</l>
<l>e Bambillona e 'l Soldan l'adorava.</l>
</lg>
<lg type="ottava">
	<l>E maraviglia non è che l'adori,</l>
<l>ch'ogni suo effetto pareva divino,</l>
<l>al tutto dello uman costume fuori;</l>
<l>massime là quel popol saracino,</l>
<l>ch'era già avvezzo a mille antichi errori,</l>
<l>come si legge di Belo e di Nino:</l>
<l>donde e' credevon certo che costei</l>
<l>fussi nata del seme degli iddei.</l>
</lg>
<lg type="ottava">
	<l>E' si potre' mill'altre cose ancora</l>
<l>delle virtù di questa donna dire;</l>
<l>ma perché e' fugge il tempo e così l'ora,</l>
<l>la nostra storia ci convien seguire;</l>
<l>e se talvolta un bel canto innamora,</l>
<l>pure alfin piace nuove cose udire:</l>
<l>così diren nel bel cantar seguente,</l>
<l>acciò che a tutti consoli la mente.</l>
</lg>

</div1>
<div1 type="canto">
<head>CANTARE DECIMOSESTO</head>

<lg type="ottava">
	<l>O gloriosa figlia di Davitte</l>
<l>ch'ogni emisperio allumi e 'l ciel fai bello,</l>
<l>per cui salvate fur tante alme afflitte</l>
<l>quel dì che ti disse <foreign lang="lat">Ave</foreign> Gabriello;</l>
<l>insino a qui son nostre storie pitte</l>
<l>col tuo color, tua arte e tuo pennello;</l>
<l>colla tua grazia abbiàn passato il mezzo:</l>
<l>non lasciar la mia mente al buio e al rezzo.</l>
</lg>
<lg type="ottava">
	<l>Pareva ' Antea mill'anni di vedere</l>
<l>Rinaldo ed Ulivieri e 'l conte Orlando</l>
<l>e Ricciardetto, sì buon cavaliere;</l>
<l>e tuttavolta si viene assettando;</l>
<l>della sua gente ordinava tre schiere</l>
<l>forniti d'arme e di lancia e di brando;</l>
<l>e dal Soldan facea la dipartita,</l>
<l>e finalmente in Persia ne fu ita.</l>
</lg>
<lg type="ottava">
	<l>Né prima giunse in su la piazza questa,</l>
<l>ch'una lancia pigliò con gran fierezza,</l>
<l>mosse il cavallo, e poi la pose in resta,</l>
<l>ruppela in terra con gran gentilezza;</l>
<l>e mentre che 'l caval furia e tempesta,</l>
<l>volselo in aria con tanta destrezza</l>
<l>che non lo volse mai sì destro Ettorre;</l>
<l>e 'l popolo a furor là a veder corre.</l>
</lg>
<lg type="ottava">
	<l>Rinaldo, che vedea dalla finestra,</l>
<l>maravigliossi troppo di quell'atto,</l>
<l>e disse: - Donna mai vidi sì destra,</l>
<l>né cosa più mirabil ch'ella ha fatto:</l>
<l>questa è pur d'ogni cosa la maestra. -</l>
<l>Orlando ne pareva stupefatto;</l>
<l>e vanno tutti incontro alla donzella,</l>
<l>ed èvvi Luciana e Chiariella.</l>
</lg>
<lg type="ottava">
	<l>E giunti appresso alla gentil pagana,</l>
<l>ognun la salutò con grande onore;</l>
<l>ella rispose in lingua soriana</l>
<l>cose che tutti infiammava nel core;</l>
<l>e in mezzo a Chiariella e Luciana</l>
<l>menata fu nel palazzo maggiore,</l>
<l>e in una ricca sedia a seder posta;</l>
<l>poi fece in questo modo la proposta:</l>
</lg>
<lg type="ottava">
	<l>- Quel primo Iddio che fece cielo e terra</l>
<l>e la natura e stelle e sole e luna,</l>
<l>ed a sua posta l'abbisso apre e serra,</l>
<l>e fa, quando e' vuol, l'aria chiara e bruna,</l>
<l>e che, pietoso e giusto, mai non erra,</l>
<l>benché ciascun pur gridi alla Fortuna,</l>
<l>salvi e mantenga il mio padre Soldano</l>
<l>e 'l buon Rinaldo e 'l senator romano</l>
</lg>
<lg type="ottava">
	<l>ed Ulivier, Ricciardetto e Terigi,</l>
<l>e s'alcun ci è della vostra brigata,</l>
<l>e Carlo imperadore e San Dionigi.</l>
<l>La cagion che 'l Soldan m'ha qui mandata</l>
<l>non è per ricercar guerra o litigi,</l>
<l>ma credo indoviniate la 'mbasciata:</l>
<l>altro non vuol che quel che vuol ragione,</l>
<l>e conservar la sua giuridizione.</l>
</lg>
<lg type="ottava">
	<l>Questa città coll'altre tutte quante</l>
<l>del corno qua di Persia e di Soria</l>
<l>e di tutto il paese di Levante</l>
<l>son sottoposte a nostra monarchia:</l>
<l>però, poi ch'egli è morto l'amostante,</l>
<l>ritorna al padre mio la signoria:</l>
<l>questo si dice, questo chiar si mostra</l>
<l>che in ogni modo questa terra è nostra.</l>
</lg>
<lg type="ottava">
	<l>Né crede che voi siate in questo errore</l>
<l>di non sapere a cui ricade il regno;</l>
<l>ma ogni cosa il roman senatore</l>
<l>ha fatto per vendetta e per isdegno:</l>
<l>il quale ha tanta forza in nobil core</l>
<l>che fa della ragion passare il segno;</l>
<l>e così fe' il Soldan (nota, Rinaldo!)</l>
<l>per isdegno anco lui di Marcovaldo.</l>
</lg>
<lg type="ottava">
	<l>Se voi volete lasciar la cittade</l>
<l>sanza quistion, contento è il padre mio,</l>
<l>e ritornar nelle vostre contrade.</l>
<l>Se questo non farete, sia con Dio!</l>
<l>Noi proverrén se taglian nostre spade,</l>
<l>e così da sua parte vi dico io,</l>
<l>e vengo a protestarvi nuova guerra,</l>
<l>se non ci date libera la terra.</l>
</lg>
<lg type="ottava">
	<l>Poche parole a chi m'intende basti. -</l>
<l>E poi soggiunse: - O misero Copardo!</l>
<l>O Chiariella mia, quanto fallasti!</l>
<l>O giudicio del Ciel, tu vien' sì tardo!</l>
<l>Ma licito ti sia, poi che cavasti</l>
<l>(se ben col mio giudicio retto guardo)</l>
<l>di luoghi tenebrosi, oscuri e bui</l>
<l>sì gentil cavalier quanto è costui. -</l>
</lg>
<lg type="ottava">
	<l>E volsesi a Orlando con un riso,</l>
<l>con un atto benigno e con parole</l>
<l>che si vedeva aperto il paradiso,</l>
<l>che si fermò a udir la luna e 'l sole.</l>
<l>Ma Chiariella diventò nel viso</l>
<l>del color delle mammole viole;</l>
<l>così Copardo; e gli occhi giù abbassorno,</l>
<l>ché del peccato lor si ricordorno.</l>
</lg>
<lg type="ottava">
	<l>Seguì più oltre Antea: - Ciò ch'io v'ho detto</l>
<l>è quel che 'l padre mio da voi sol brama.</l>
<l>Or vi dirò quel ch'io serbo nel petto:</l>
<l>è questo il cavalier c'ha tanta fama,</l>
<l>la qual già non asconde il suo conspetto?</l>
<l>Se' tu colui che tutto il mondo chiama</l>
<l>il miglior paladin che abbassi lancia,</l>
<l>onore e gloria e di Carlo e di Francia?</l>
</lg>
<lg type="ottava">
	<l>Se' tu Rinaldo mio famoso e bello?</l>
<l>Se' tu colui che ti stai in su quel monte?</l>
<l>Se' tu d'Orlando suo cugin fratello?</l>
<l>Se' tu quel della gesta di Chiarmonte?</l>
<l>Se' tu colui ch'uccise Chiariello?</l>
<l>Se' tu quel ch'ammazzasti Brunamonte?</l>
<l>Se' tu il nimico di Gan di Maganza?</l>
<l>Se' tu colui ch'ogn'altro al mondo avanza?</l>
</lg>
<lg type="ottava">
	<l>- Rinaldo sono, o gentil damigella,</l>
<l>come tu conti, e di quel parentado. -</l>
<l>Disse la dama: - Di te si favella</l>
<l>per tutto l'universo, e ciò m'è a grado;</l>
<l>salvo ch'alcun te mancatore appella</l>
<l>di gentilezza: ch'udito hai di rado</l>
<l>a imbasciador già mai far villania,</l>
<l>comunche e' parli o qualunque e' si sia.</l>
</lg>
<lg type="ottava">
	<l>Tu uccidesti il nostro imbasciadore:</l>
<l>io non vo' giudicar chi s'abbi il torto,</l>
<l>se non che mi dispiace per tuo onore</l>
<l>e per onor di me, poi ch'egli è morto</l>
<l>sendo mandato da sì gran signore.</l>
<l>Di far di lui vendetta mi conforto,</l>
<l>né sanza giostra indrieto vo' tornarmi:</l>
<l>così ti sfido, e prenderai tue armi.</l>
</lg>
<lg type="ottava">
	<l>Se tu m'abbatti per tuo valimento,</l>
<l>ogni cosa sia tuo che tu hai acquistato;</l>
<l>e so che 'l padre mio sarà contento;</l>
<l>ma s'io t'arò del tuo caval gittato,</l>
<l>io vo' che' tuoi stendardi spieghi al vento</l>
<l>e con tua gente in Francia sia tornato,</l>
<l>e che tu lasci in pace i nostri regni</l>
<l>e contro al padre mio mai più non vegni. -</l>
</lg>
<lg type="ottava">
	<l>Rinaldo disse alla donna famosa:</l>
<l>- Perch'io non paia né muto né sordo,</l>
<l>ciò che tu hai detto, nel petto ogni cosa</l>
<l>drento scolpito ho ch'io me ne ricordo;</l>
<l>ma tu facesti alla fine tal chiosa</l>
<l>che fa che d'ogni cosa siàn d'accordo:</l>
<l>non ci è più giusta cosa che la spada</l>
<l>a solver nostra lite; e così vada.</l>
</lg>
<lg type="ottava">
	<l>Ma una grazia prima ti domando</l>
<l>che con la spada al campo ci troviamo;</l>
<l>così ti priega il mio cugino Orlando:</l>
<l>che insieme questo giorno dimoriamo;</l>
<l>ch'io sento il cor ferito, e non so quando</l>
<l>io fussi da te preso o con che amo;</l>
<l>e 'l terzo dì sopra il mio buon destriere</l>
<l>verrò in sul campo armato a tuo piacere. -</l>
</lg>
<lg type="ottava">
	<l>Rispose alle parole presto Antea:</l>
<l>- Ciò ch'a te piace a me convien che piaccia. -</l>
<l>E mentre che così gli rispondea</l>
<l>s'accese tutta quanta nella faccia,</l>
<l>però ch'un foco sol due cori ardea.</l>
<l>Come anima gentil presto s'allaccia!</l>
<l>Così ferito è l'uno e l'altro amante</l>
<l>da quello stral che passa ogni adamante.</l>
</lg>
<lg type="ottava">
	<l>E cominciorno insieme a riguardarsi</l>
<l>ognun più che l'usato intento e fiso.</l>
<l>Rinaldo non potea di lei saziarsi,</l>
<l>né crede ch'altro ben sia in paradiso;</l>
<l>e la fanciulla cominciò a pensarsi</l>
<l>che così bel già mai fussi Narciso:</l>
<l>dovunque e' va, gli tenea drieto gli occhi,</l>
<l>e par che fiamme Amor nel suo cor fiocchi.</l>
</lg>
<lg type="ottava">
	<l>Ed ordinossi un convito sì magno</l>
<l>che simil forse non fu ancor veduto.</l>
<l>Disse Rinaldo al suo caro compagno:</l>
<l>- O Ulivier, qui bisogna il tuo aiuto.</l>
<l>Vàdiane Persia e ciò ch'io ci guadagno,</l>
<l>fa' che tu abbi a tutto proveduto;</l>
<l>e vo' che di tua man serva costei</l>
<l>per lo mio amor, come io per te farei.</l>
</lg>
<lg type="ottava">
	<l>E s'io ti fe' mai gentilezza alcuna</l>
<l>di Forisena e di Merediana,</l>
<l>fa' che qui cosa non manchi nessuna</l>
<l>da onorar questa gentil pagana. -</l>
<l>Disse Ulivier: - Così va la fortuna:</l>
<l>cércati d'altro amante, Luciana.</l>
<l>Da me sarai d'ogni cosa servito. -</l>
<l>Ed ordinò di sùbito il convito.</l>
</lg>
<lg type="ottava">
	<l>Furno al convito le vivande tutte</l>
<l>che si potevon dare in quel paese,</l>
<l>con preziosi vin, confetti e frutte;</l>
<l>furonvi tutte le dame cortese</l>
<l>della città, né creder le più brutte;</l>
<l>e sempre di sua man servì il marchese,</l>
<l>massime Antea con molta riverenzia,</l>
<l>di coppa, di coltello e di credenzia.</l>
</lg>
<lg type="ottava">
	<l>Fatto il convito, vennon molti suoni,</l>
<l>acciò che meno il giorno lor rincresca:</l>
<l>trombe e trombette e nacchere e busoni,</l>
<l>cembolo, staffa e cemmamelle in tresca,</l>
<l>corni, tambur, cornamuse e sveglioni</l>
<l>e molti altri stormenti alla moresca,</l>
<l>liuti e arpe e citare e salteri,</l>
<l>buffoni e giuochi e infiniti piaceri.</l>
</lg>
<lg type="ottava">
	<l>Così passorno il giorno con gran festa.</l>
<l>Ma poi che 'l sole in Granata s'accosta,</l>
<l>la gentil donna con voce modesta</l>
<l>disse ch'al tutto tornare è disposta,</l>
<l>benché tal dipartenza gli è molesta,</l>
<l>al gran Soldan, ch'aspetta la risposta;</l>
<l>e 'l terzo dì, come promesso avea,</l>
<l>essere armata in sul campo dicea.</l>
</lg>
<lg type="ottava">
	<l>Così la festa ristette col ballo,</l>
<l>e dipartissi la donna famosa.</l>
<l>Rinaldo compagnia gli fe' a cavallo</l>
<l>insino appresso ove il Soldan si posa;</l>
<l>e morir si credette sanza fallo</l>
<l>quando e' lasciò questa dama vezzosa,</l>
<l>e con fatica le lacrime tenne</l>
<l>insin che pure a casa se ne venne.</l>
</lg>
<lg type="ottava">
	<l>Il Soldan domandò quel ch'avea fatto</l>
<l>la gentil figlia in Persia co' cristiani;</l>
<l>ella gli disse la convegna e 'l patto</l>
<l>che 'l terzo dì debbe essere alle mani,</l>
<l>e che sperava dare scaccomatto</l>
<l>al buon Rinaldo con l'arme in su' piani</l>
<l>e racquistar tutte le terre sue;</l>
<l>donde il Soldan molto contento fue,</l>
</lg>
<lg type="ottava">
	<l>però che molto in costei si fidava.</l>
<l>Or ci convien tornare a dar conforto</l>
<l>a Rinaldo, ch'a letto se n'andava,</l>
<l>e non pareva già vivo né morto,</l>
<l>ma con sospiri Antea sua richiamava,</l>
<l>dicendo: "Lasso, tu m'hai fatto torto</l>
<l>avermi dato e poi furato il core!";</l>
<l>e detto questo si dolea d'Amore:</l>
</lg>
<lg type="ottava">
	<l>"Come hai tu consentito che costei</l>
<l>m'abbi così rubato da me stesso</l>
<l>e transformato così tosto in lei,</l>
<l>tanto che quel ch'io fui non son più desso?</l>
<l>Ella se n'ha portati i pensier miei:</l>
<l>questo non è quel che tu m'hai promesso;</l>
<l>e non ti gloriar se col tuo arco</l>
<l>per donna sì gentil m'hai preso al varco;</l>
</lg>
<lg type="ottava">
	<l>ché non sarebbe ingannata Europia,</l>
<l>non si sarebbe transformato in toro</l>
<l>Giove e mutata la sua forma propia,</l>
<l>né Ganimede rapito al suo coro,</l>
<l>s'avessi visto sì leggiadra copia.</l>
<l>E non sarebbe Danne un verde alloro,</l>
<l>se Febo avessi veduto il dì Antea</l>
<l>che innamorato: "Aspetta!" pur dicea,</l>
</lg>
<lg type="ottava">
	<l>né fatto servo de' servi d'Ameto;</l>
<l>né tanto tempo Giacobbe fedele,</l>
<l>ché, veggendo costei, come discreto,</l>
<l>serviva per Antea, non per Rachele,</l>
<l>che col suo viso faria mansueto</l>
<l>ogni aspro tigre arrabbiato e crudele,</l>
<l>anzi farebbe il mar pietoso e' venti,</l>
<l>e per vederla fermi stare attenti.</l>
</lg>
<lg type="ottava">
	<l>E non arebbe Andromada Perseo</l>
<l>combattuta col capo di Medusa,</l>
<l>e fatto un sasso diventar Fineo;</l>
<l>né fatto arebbe Ipolito mai scusa,</l>
<l>né tanto Euridice chiesto Orfeo,</l>
<l>ovver conversa in un fonte Aretusa,</l>
<l>se stata fussi Antea nel mondo allora,</l>
<l>che degli abissi l'anime innamora.</l>
</lg>
<lg type="ottava">
	<l>Non bisognava che Venere iddea</l>
<l>insegnassi a Ipomene già come</l>
<l>gittassi, mentre Atalanta correa,</l>
<l>come fussi passata innanzi, il pome;</l>
<l>né nel suo Aconzio "Cidippe" scrivea,</l>
<l>veggendo a questa il bel viso e le chiome;</l>
<l>e non sarebbe il convito turbato</l>
<l>del pome ch'a Parisse fu mandato,</l>
</lg>
<lg type="ottava">
	<l>ché non l'arebbe giudicato a Venere:</l>
<l>non bisognava far di ciò contesa,</l>
<l>e Troia non saria conversa in cenere,</l>
<l>e tutta Grecia mossa a tanta impresa,</l>
<l>veggendo nude queste membra tenere</l>
<l>che m'han sì il cor ferito e l'alma incesa;</l>
<l>né da sé sé per se stesso diviso</l>
<l>arebbe, questa veggendo, Narciso.</l>
</lg>
<lg type="ottava">
	<l>E non sarebbe Leandro d'Abido</l>
<l>portato così misero e meschino,</l>
<l>come tu sai, fra l'onde già, Cupido,</l>
<l>appiè della sua donna dal dalfino,</l>
<l>s'avessi Antea veduta, ond'io pur grido;</l>
<l>né Polifemo in sul lito marino</l>
<l>chiamata Galatea colla zampogna,</l>
<l>dolendosi che in grembo Ati a lei sogna.</l>
</lg>
<lg type="ottava">
	<l>Tu non aresti già, Teseo, menata</l>
<l>Ipolita del regno già amazzóne;</l>
<l>tu non aresti Adriana lasciata</l>
<l>su l'isoletta in tanta passione;</l>
<l>e non sarebbe Emilia repugnata</l>
<l>' Atene per Arcita e Palamone;</l>
<l>né Pirramo già morto, e mille amanti</l>
<l>ch'or sare' lungo a contar tutti quanti,</l>
</lg>
<lg type="ottava">
	<l>se fussi al secol lor vivuta questa:</l>
<l>ch'io pur non vidi mai più bella figlia,</l>
<l>s'io guardo ben la refulgente testa</l>
<l>e 'l capo suo, che Venere simiglia,</l>
<l>la faccia pulcra, angelica e modesta,</l>
<l>e due begli occhi e l'archeggiate ciglia</l>
<l>e gli atti e le parole sì soave</l>
<l>che mi parea sentir proprio dire: "<foreign lang="lat">Ave</foreign>".</l>
</lg>
<lg type="ottava">
	<l>Ben puoi tu, crudo, per lei saettarmi,</l>
<l>ben puoi di me vittoria avere, Amore.</l>
<l>Che pensi tu, ch'io apparecchi l'armi</l>
<l>per passar con la lancia a questa il core,</l>
<l>che può ferirmi a sua posta e sanarmi</l>
<l>come Pelleo, non già tu, traditore?".</l>
<l>Queste parole e molte altre dicea;</l>
<l>ma finalmente richiamava Antea.</l>
</lg>
<lg type="ottava">
	<l>"Dove se' tu? Perché m'hai qui lasciato?</l>
<l>Non potesti star meco solo un giorno?</l>
<l>Che pensi tu, ch'al campo io venga armato?</l>
<l>Aspetta tanto ch'io chiami col corno.</l>
<l>Tu m'hai già preso per modo e legato</l>
<l>ch'omai più in Francia al mio signor non torno.</l>
<l>Né posso in Bambillona anco star teco,</l>
<l>né, poi ch'io vidi te, più star con meco.</l>
</lg>
<lg type="ottava">
	<l>Che debbo far? Dove sarà il mio regno?</l>
<l>Dove starà il mio cor così soletto?".</l>
<l>Orlando, ch'avea fatto alcun disegno,</l>
<l>la mattina trovò Rinaldo a letto,</l>
<l>e misse a queste parole lo 'ngegno;</l>
<l>disse: - Cugino, aresti tu difetto? -</l>
<l>Rinaldo il volea far pur cornamusa</l>
<l>d'un certo sogno, e trovava sua scusa.</l>
</lg>
<lg type="ottava">
	<l>Rispose Orlando: - Noi sarem que' frati</l>
<l>che mangiando il migliaccio l'un si cosse;</l>
<l>l'altro gli vide gli occhi imbambolati</l>
<l>e domandò quel che la cagion fosse;</l>
<l>colui rispose: "Noi siàn due restati</l>
<l>a mensa, e gli altri sono or per le fosse,</l>
<l>che trentatré già fumo, e tu lo sai:</l>
<l>quand'io vi penso, io piango sempre mai".</l>
</lg>
<lg type="ottava">
	<l>Quell'altro, che vedea che lo 'ngannava,</l>
<l>finse di pianger mostrando dolore;</l>
<l>e disse a quel che di ciò domandava:</l>
<l>"Ed anco io piango, anzi mi scoppia il core,</l>
<l>che noi siàn due restati", e sospirava;</l>
<l>ed è già l'uno all'altro traditore.</l>
<l>Così mi par che facciàn noi, Rinaldo:</l>
<l>ché nol di' tu che 'l migliaccio era caldo?</l>
</lg>
<lg type="ottava">
	<l>Ma questo è altro caldo veramente. -</l>
<l>Rinaldo si volea, pur ricoprire:</l>
<l>- Per Dio, cugin, ch'i' sognavo al presente</l>
<l>ch'un gran lion mi veniva assalire;</l>
<l>ond'io gridavo e chiamavo altra gente,</l>
<l>e con Frusberta il volevo ferire:</l>
<l>forse che in sogno parlai per ventura;</l>
<l>tu mi destasti in su questa paura:</l>
</lg>
<lg type="ottava">
	<l>dond'io ti son, ti prometto, obligato,</l>
<l>però ch'io ero tanto impaurito</l>
<l>che mi pare esser di bocca cavato</l>
<l>all'animal che m'aveva assalito. -</l>
<l>Rispose Orlando: - Ah, cugino impazzato,</l>
<l>or fussi e' sogno quel ch'io ho udito!</l>
<l>Più sù sta mona Luna, fratel mio!</l>
<l>Guarda se 'n sogno dicevi com'io:</l>
</lg>
<lg type="ottava">
	<l>"O vaga Antea, che ti feci io già mai?</l>
<l>Dove m'hai tu lasciato? Ove è la fede?</l>
<l>Dove se' ora, e quando tornerai?</l>
<l>E non arai tu mai di me merzede,</l>
<l>che t'ho pur dato il cor, come tu sai,</l>
<l>che son tuo servo pur, come Amor vede?</l>
<l>che tante volte di me domandasti:</l>
<l>"Se' tu colui che tu m'innamorasti?"</l>
</lg>
<lg type="ottava">
	<l>Tu se' colei ch'ogn'altra bella avanza;</l>
<l>tu se' di nobiltà ricco tesoro;</l>
<l>tu se' colei che mi dài sol baldanza;</l>
<l>tu se' la luce dello etterno coro;</l>
<l>tu se' colei che m'hai dato speranza;</l>
<l>tu se' colei per ch'io sol vivo e moro;</l>
<l>tu se' fontana d'ogni leggiadria;</l>
<l>tu se' il mio cor, tu se' l'anima mia".</l>
</lg>
<lg type="ottava">
	<l>Nimica, cugin mio, par che tu sogni;</l>
<l>non creder da me tu voler celarti:</l>
<l>pensa ch'un altro trovar ti bisogni.</l>
<l>Dunque tu vieni in Persia a innamorarti</l>
<l>d'una pagana! Or fa' che ti vergogni,</l>
<l>ché questo è poco men che sbattezarti.</l>
<l>Se' tu sì della mente fatto cieco?</l>
<l>Guarda che Cristo non s'adiri teco.</l>
</lg>
<lg type="ottava">
	<l>Ove è, Rinaldo, la tua gagliardia?</l>
<l>Ove è, Rinaldo, il tuo sommo potere?</l>
<l>Ove è, Rinaldo, il tuo senno di pria?</l>
<l>Ove è, Rinaldo, il tuo antivedere?</l>
<l>Ove è, Rinaldo, la tua fantasia?</l>
<l>Ove è, Rinaldo, l'arme e 'l tuo destriere?</l>
<l>Ove è, Rinaldo, la tua gloria e fama?</l>
<l>Ove è, Rinaldo, il tuo core? Alla dama.</l>
</lg>
<lg type="ottava">
	<l>Pàrti che 'l tempo sia conforme a questo?</l>
<l>Pàrti che 'l tempo sia da innamorarsi?</l>
<l>Pàrti che 'l tempo sia qui lungo o presto?</l>
<l>Pàrti che 'l tempo sia dover più starsi?</l>
<l>Pàrti che 'l tempo sia tranquillo o infesto?</l>
<l>Pàrti che 'l tempo sia da motteggiarsi?</l>
<l>Pàrti che 'l tempo sia da dama o lancia?</l>
<l>Pàrti che 'l tempo sia d'andarne in Francia?</l>
</lg>
<lg type="ottava">
	<l>A questo modo il regno in pace aremo!</l>
<l>A questo modo acquisterai corona!</l>
<l>A questo modo Antea giù abbatteremo!</l>
<l>A questo modo andren poi in Bambillona!</l>
<l>A questo modo la fede alzeremo!</l>
<l>A questo modo or di te si ragiona!</l>
<l>A questo modo se' fatto discreto!</l>
<l>Misero a me, ch'io non sarò mai lieto!</l>
</lg>
<lg type="ottava">
	<l>Lascia questo pensier sì stolto e vano,</l>
<l>comincia a rassettar la tua armadura,</l>
<l>ché questo nostro Cristo è partigiano;</l>
<l>non so come e' comporta tua natura.</l>
<l>Vedi ch'addosso ci viene il Soldano,</l>
<l>e se tu abbatti Antea per tua ventura,</l>
<l>che questo regno e tutte sue contrade</l>
<l>sicuro abbiam sanza operar più spade. -</l>
</lg>
<lg type="ottava">
	<l>Quando Rinaldo si vide scoperto</l>
<l>e non poté celar quel ch'è palese,</l>
<l>rispose sospirando: - Io veggo certo</l>
<l>che queste al nostro Iddio son grave offese</l>
<l>e molta punizion, come di', merto.</l>
<l>Ma se quel Giove iddio non si difese</l>
<l>da questo Amor, né 'l bellicoso Marte,</l>
<l>che val qui la mia forza o ingegno o arte?</l>
</lg>
<lg type="ottava">
	<l>Io voglio al campo andar, ch'io l'ho promesso,</l>
<l>e porterò la lancia e 'l brando cinto.</l>
<l>Ma come potrei io ferir me stesso</l>
<l>o vincer mai colei che m'ha già vinto?</l>
<l>Io ho la mente cieca, io tel confesso,</l>
<l>ed anco il mio signor cieco è dipinto,</l>
<l>e guida a questa volta il cieco l'orbo:</l>
<l>dunque tu bussi a formica di sorbo.</l>
</lg>
<lg type="ottava">
	<l>Io non posso voler, per ch'io non voglio:</l>
<l>lasciar costei dunque io non voglio o posso;</l>
<l>io non son più il cugin tuo, com'io soglio,</l>
<l>però che questo è mal che sta nell'osso;</l>
<l>e s'io sapessi gittar questo scoglio,</l>
<l>sarebbe Salamon suto un uom grosso,</l>
<l>Aristotile e Socrate e Platone.</l>
<l>Dunque, fratel, non ne facciam quistione;</l>
</lg>
<lg type="ottava">
	<l>ch'io non vo' disputar d'astrologia</l>
<l>con quel che non sa ancor che cosa è stella;</l>
<l>io non vo' disputar di cerusia</l>
<l>con chi sempre ara o macina o martella;</l>
<l>io non vo' disputar quel che amor sia</l>
<l>con un che sol conosce Alda la bella;</l>
<l>ma priego Amor che qualche ingegno truovi,</l>
<l>acciò che tu mi creda, che tu 'l pruovi. -</l>
</lg>
<lg type="ottava">
	<l>Rimase Orlando tutto spennecchiato</l>
<l>quando e' sentì quel che 'l cugino ha detto,</l>
<l>perché conobbe ch'egli era ostinato;</l>
<l>a Ulivier n'andava e Ricciardetto,</l>
<l>e disse: - Il nostro Rinaldo è già armato,</l>
<l>ch'aspetta alla battaglia Antea nel letto. -</l>
<l>E raccontò ciò ch'egli avea sentito;</l>
<l>donde ciascun di lor n'è sbigottito.</l>
</lg>
<lg type="ottava">
	<l>Ma Ulivier con Orlando dicea:</l>
<l>- Io gli ho a cantar poi il vespro, s'io mi cruccio.</l>
<l>- Deh, taci! - Orlando tosto rispondea</l>
<l>- ché ti direbbe: "Néttati il cappuccio".</l>
<l>A me, che ignuno error di ciò sapea,</l>
<l>m'ha rimandato indrieto come un cuccio.</l>
<l>Chi vi cercassi trito a falde a falde,</l>
<l>né l'un né l'altro è farina da cialde.</l>
</lg>
<lg type="ottava">
	<l>Vo' che tu corra come fe' a furore</l>
<l>quella badessa, e lievi il romor grande,</l>
<l>che volle tòr la cuffia, e per errore</l>
<l>si misse dell'abate le mutande;</l>
<l>per che la monacella peccatore</l>
<l>disse: "Madonna, il capo vi si spande:</l>
<l>la cuffia prima un poco v'acconciate";</l>
<l>dond'ella si tornò al suo santo abate?</l>
</lg>
<lg type="ottava">
	<l>Qui si bisogna provedere a noi,</l>
<l>e che noi andian domani al campo armati:</l>
<l>io sarò il primo e poi sarete voi</l>
<l>che con Antea ci saremo sfidati.</l>
<l>Io so ch'io l'uccidrò, sia che vuol poi;</l>
<l>se noi sarem dal Soldano assaltati,</l>
<l>difenderenci, e Iddio ci aiuteràe,</l>
<l>né più la dama il mio cugino aràe.</l>
</lg>
<lg type="ottava">
	<l>Ma forse altri pensier potrebbe avere</l>
<l>se la fortuna o 'l peccato volessi</l>
<l>ch'ella m'abbatta in terra del destriere:</l>
<l>bench'io mi credo che se ne ridessi.</l>
<l>Ma Cristo mi darà forza e potere</l>
<l>e con sua man mi sosterrà lui stessi;</l>
<l>e lasceren Rinaldo a riposarsi</l>
<l>nel letto insin che potrebbe destarsi. -</l>
</lg>
<lg type="ottava">
	<l>Ulivier non rispose nulla a questo,</l>
<l>e diecimila a cavallo ordinorno.</l>
<l>L'altra mattina ognun s'armava presto;</l>
<l>verso dell'oste del Soldan n'andorno;</l>
<l>così Rinaldo sanza esser richiesto;</l>
<l>e disse al conte: - Sonerai tu il corno,</l>
<l>ché sai che poco il sonarlo è mia arte,</l>
<l>e chiama al campo Antea dalla mia parte.</l>
</lg>
<lg type="ottava">
	<l>- Ah! - disse Orlando - tu non di' davvero!</l>
<l>Io lo farò come persona sciocca,</l>
<l>ché di piacerti ho troppo desidèro. -</l>
<l>E l'alifante si poneva a bocca</l>
<l>e sono tanto forte e tanto altero</l>
<l>che, come il suon del corno fuori scocca,</l>
<l>sùbito venne agli orecchi d'Antea;</l>
<l>che fra se stessa gran dolor n'avea,</l>
</lg>
<lg type="ottava">
	<l>dicendo: "Io ho qui perduta ogni fama:</l>
<l>parrà che per viltà nel padiglione</l>
<l>mi stessi addormentata"; e l'arme chiama,</l>
<l>e finalmente saltò in su l'arcione.</l>
<l>Come Rinaldo scorgeva la dama,</l>
<l>par che sia tratto il cappello al falcone,</l>
<l>e tutto si rassetta in su la sella</l>
<l>e in qua ed in là con Baiardo saltella.</l>
</lg>
<lg type="ottava">
	<l>Giunta costei, con un gentil saluto</l>
<l>lo salutò, che in mezzo il cor gli passa;</l>
<l>poi fece con Orlando il suo dovuto;</l>
<l>Orlando per dolor giù gli occhi abbassa.</l>
<l>Disse la dama: - E' vi sarà paruto</l>
<l>ch'io sia molto per certo pigra e lassa,</l>
<l>ché sto nel letto, e voi siete aspettarmi:</l>
<l>veggo che l'arte è pur vostra dell'armi.</l>
</lg>
<lg type="ottava">
	<l>Prendi del campo tu, Rinaldo mio,</l>
<l>ché so che tu m'aspetti alla battaglia,</l>
<l>e ciò ch'io ti promissi, pel mio Iddio,</l>
<l>osserverotti sanza mancar maglia. -</l>
<l>Dicea Rinaldo: - A combatter vengo io,</l>
<l>ma vorrei far con arme che non taglia. -</l>
<l>Volse il cavallo, e così la fanciulla.</l>
<l>Disse Ulivieri: - E' non ne sarà nulla. -</l>
</lg>
<lg type="ottava">
	<l>E parvegli ch'Antea se ne ridesse,</l>
<l>quand'ella volse il cavallo arabesco.</l>
<l>Volto Rinaldo, l'aste in resta messe</l>
<l>e con Baiardo fe' del barberesco;</l>
<l>ma come e' par ch'alla dama s'appresse,</l>
<l>un bello scudo ch'aveva moresco</l>
<l>sùbito drieto alle spalle gittava,</l>
<l>e gittò via la lancia che portava.</l>
</lg>
<lg type="ottava">
	<l>Veggendo questo Antea, ch'era gentile,</l>
<l>sùbito anco ella lo scudo volgea</l>
<l>per non parer né villana né vile;</l>
<l>Orlando troppo di ciò si dolea,</l>
<l>e dice: - L'esca riscalda el fucile.</l>
<l>Maladetta sia tu per certo, Antea!</l>
<l>Or vedi, Ricciardetto, ove noi siamo:</l>
<l>qui si convien che l'arme adoperiamo;</l>
</lg>
<lg type="ottava">
	<l>ché quando io vidi Antea sì larghi patti</l>
<l>far se Rinaldo la vinceva in giostra,</l>
<l>io dissi: "Or sono acconci i nostri fatti,</l>
<l>a salvamento omai la terra è nostra".</l>
<l>Ora ho temenza alfin non siàn disfatti,</l>
<l>poi che tanta pazzia Rinaldo mostra:</l>
<l>parmi ch'uscito sia dello intelletto.</l>
<l>- E così a me - diceva Ricciardetto.</l>
</lg>
<lg type="ottava">
	<l>Accostasi a Rinaldo Orlando allora</l>
<l>e disse: - Dimmi dove tu ha' apparato</l>
<l>giostrar così, ch'io nol sapevo ancora,</l>
<l>e molto caro ho tu m'abbi insegnato.</l>
<l>Veggo che 'l foco drento ben lavora,</l>
<l>e 'n questo dì riman' vituperato. -</l>
<l>Disse la dama: - Così vuole Amore.</l>
<l>Prendi del campo tu, gentil signore. -</l>
</lg>
<lg type="ottava">
	<l>Allor comincia Ulivieri a pregare:</l>
<l>- Per grazia, car cognato, ti domando</l>
<l>che tu mi lasci con questa provare.</l>
<l>- Io son contento: - rispondeva Orlando</l>
<l>- non che pregarmi, tu puoi comandare. -</l>
<l>Ulivier venne il suo destrier voltando,</l>
<l>e quanto gli parea del campo prese;</l>
<l>così la donna, e volsesi al marchese.</l>
</lg>
<lg type="ottava">
	<l>Riscontrò Ulivier la damigella</l>
<l>e ruppe la sua lancia, e non la mosse</l>
<l>né piegò pure un dito in su la sella;</l>
<l>ma in su lo scudo in modo lui percosse</l>
<l>che cadde per virtù della donzella,</l>
<l>e bisognòe che prigionier suo fosse;</l>
<l>e Ricciardetto gli fe' compagnia</l>
<l>acciò che gl'increscessi men la via.</l>
</lg>
<lg type="ottava">
	<l>E 'nverso il padiglion furno avviati.</l>
<l>Rinaldo si ridea del suo fratello.</l>
<l>Orlando gli dicea: - Pe' tuoi peccati</l>
<l>credo che t'abbi perduto il cervello.</l>
<l>Ma que' che son di sopra coronati</l>
<l>ben ti serbano a tempo il tuo flagello. -</l>
<l>Rinaldo, ch'avea il cor dato in diposito,</l>
<l>non rispondeva a Orlando a proposito.</l>
</lg>
<lg type="ottava">
	<l>Per la qual cosa Orlando è insuperbito,</l>
<l>e disse: - Io giuro pel nostro Gesùe</l>
<l>che, se 'l peccato tuo non è punito</l>
<l>in qualche modo, io non gli credo piùe,</l>
<l>e leverotti da giuoco e partito,</l>
<l>che con Antea non giosterrai più tue:</l>
<l>ch'io gli darò la morte in tua presenzia,</l>
<l>per darti parte di tua penitenzia. -</l>
</lg>
<lg type="ottava">
	<l>E disse ' Antea: - Se vuoi, piglia del campo,</l>
<l>ché fia cagion del tuo morir Rinaldo:</l>
<l>ch'io ti farò sentir, s'io non inciampo,</l>
<l>d'altro per certo che d'amor pur caldo. -</l>
<l>Disse la dama: - non ci è ignuno scampo:</l>
<l>se fussi, Orlando, più ch'un muro saldo,</l>
<l>io ti farò cader per tuo dispetto:</l>
<l>così ti sfido e così ti prometto. -</l>
</lg>
<lg type="ottava">
	<l>Orlando con grande ira il destrier volse,</l>
<l>e va sbuffando che pareva un toro;</l>
<l>così del campo la fanciulla tolse,</l>
<l>poi si voltò, che non fe' ignun dimoro;</l>
<l>sopra lo scudo del buon conte colse</l>
<l>credendo dargli il suo sezzo martoro:</l>
<l>ruppe la lancia, e non si mosse il muro</l>
<l>come avea detto, tanto è forte e duro.</l>
</lg>
<lg type="ottava">
	<l>Maravigliossi di questo la dama,</l>
<l>e disse: "Io ero in un pensiero strano</l>
<l>d'abbatter un tal uom c'ha tanta fama".</l>
<l>Orlando anco la lancia ruppe invano,</l>
<l>perché lo scudo è incantato e la lama.</l>
<l>Dunque le spade pigliavano in mano,</l>
<l>e cominciorno la battaglia insieme,</l>
<l>per modo che d'Antea Rinaldo teme.</l>
</lg>
<lg type="ottava">
	<l>Are' voluto, tanto è innamorato,</l>
<l>del suo cugin veder la terra rossa;</l>
<l>e come Orlando il colpo aveva dato,</l>
<l>gli rimbombava nel cuor la percossa,</l>
<l>e par che 'l petto gli resti intronato</l>
<l>come avviene allo infermo per la tossa;</l>
<l>ed ogni volta con Cristo si cruccia</l>
<l>e dice l'orazion della bertuccia.</l>
</lg>
<lg type="ottava">
	<l>Alcuna volta ch'Antea superava</l>
<l>un poco Orlando, egli arebbe voluto</l>
<l>ch'ella il gittassi in terra, e sospirava,</l>
<l>e con sue proprie man porgergli aiuto.</l>
<l>Guarda costui quanto Amor lo 'ngannava,</l>
<l>ch'era di poco di Francia venuto</l>
<l>con tanta impresa a trarlo di prigione,</l>
<l>ed or chiedea la sua distruzione!</l>
</lg>
<lg type="ottava">
	<l>Or basti questo essemplo a chi m'intende.</l>
<l>Orlando con Antea mirabil pruova</l>
<l>facea col brando; e costei si difende,</l>
<l>però che l'arme sua fatata truova,</l>
<l>e spesso a lui simil derrate rende;</l>
<l>ma sopra l'armi sue poco ancor giova,</l>
<l>però ch'Orlando tale avea armadura</l>
<l>che regge a tutte botte, in modo è dura.</l>
</lg>
<lg type="ottava">
	<l>Durò tutto quel giorno la battaglia</l>
<l>sanza avanzar l'un l'altro di niente,</l>
<l>da poi che l'arme non si rompe o taglia.</l>
<l>Era già il sol caduto in Occidente,</l>
<l>e non restando la fiera puntaglia,</l>
<l>Orlando disse alla dama piacente:</l>
<l>- Credo che tempo da ritrarsi sia,</l>
<l>e faccendo altro, sare' villania.</l>
</lg>
<lg type="ottava">
	<l>Non ci è vergogna, ché non ci è vantaggio;</l>
<l>per istasera la guerra è finita. -</l>
<l>Disse la donna: - Io ho per grande oltraggio</l>
<l>ch'io non t'ho fatto qui lasciar la vita;</l>
<l>ora a tua posta vanne a tuo viaggio. -</l>
<l>E così fecion dal campo partita;</l>
<l>e ritornossi Orlando al suo stazzone,</l>
<l>e la fanciulla al padre al padiglione.</l>
</lg>
<lg type="ottava">
	<l>E fra tre dì promisson ritornare</l>
<l>alla battaglia e far quel ch'è usanza.</l>
<l>Or altra storia ci convien trattare.</l>
<l>Cercato il mondo avea Gan di Maganza</l>
<l>come e potessi Rinaldo trovare</l>
<l>ma dov'e' fussi non avea certanza.</l>
<l>Al campo capitò dove è il Soldano,</l>
<l>e dèttesi a conoscer ch'era Gano;</l>
</lg>
<lg type="ottava">
	<l>e disse che di corte era sbandito,</l>
<l>e dava tutte a Rinaldo le colpe,</l>
<l>e che pel mondo alcun tempo era gito</l>
<l>per fargli alfin lasciar l'ossa e le polpe.</l>
<l>Avea il Soldan di Gan molto sentito,</l>
<l>com'egli è malizioso più che volpe</l>
<l>e più che Giuda tristo e traditore;</l>
<l>e quanto più potea gli fece onore.</l>
</lg>
<lg type="ottava">
	<l>E raccontò di Persia come era ito</l>
<l>il fatto, e come Orlando l'avea presa,</l>
<l>e Chiariella il padre avea tradito;</l>
<l>e che per questo mossa ha tale impresa,</l>
<l>però che 'l regno a lui è stabilito;</l>
<l>ma nol può racquistar sanza contesa;</l>
<l>ma tanto tempo è disposto far guerra</l>
<l>che torrà loro e la vita e la terra.</l>
</lg>
<lg type="ottava">
	<l>E disse come al campo era venuto</l>
<l>Rinaldo ed Ulivieri e 'l conte Orlando,</l>
<l>e come Ricciardetto era caduto</l>
<l>ed Ulivier sanza operare il brando,</l>
<l>e la sua figlia l'aveva abbattuto,</l>
<l>e come e' gli ha prigioni al suo comando.</l>
<l>Ebbe di questo Gan molta letizia,</l>
<l>e cominciò a pensar tosto malizia.</l>
</lg>
<lg type="ottava">
	<l>E dopo molto e gran ragionamento</l>
<l>dicea: - Soldano, intendi il mio consiglio.</l>
<l>Combatter con Orlando è fumo al vento,</l>
<l>e darà alfine a' tuoi prigion di piglio.</l>
<l>Io cercherei d'avergli a salvamento,</l>
<l>acciò che non ti fugghin dello artiglio,</l>
<l>e non farei in su campi più dimoro,</l>
<l>ma in Bambillona me n'andrei con loro.</l>
</lg>
<lg type="ottava">
	<l>So che Rinaldo tanto ama il fratello,</l>
<l>e così Orlando il cognato Ulivieri,</l>
<l>che ciò che tu vorrai l'arai da quello,</l>
<l>pur che tu renda lor questi guerrieri.</l>
<l>Io darei presto al vento il mio drappello,</l>
<l>ché non riusciranno qui i pensieri. -</l>
<l>E tanto seppe il Soldan confortare</l>
<l>ch'e' s'accordava il suo campo levare.</l>
</lg>
<lg type="ottava">
	<l>Rinaldo con Orlando era tornato</l>
<l>in Persia, e fatto gran disputazione.</l>
<l>Orlando s'era con lui riscaldato:</l>
<l>- Io credo che tu stavi in orazione</l>
<l>ch'io fussi da colei preso e legato;</l>
<l>e quando bene alla tua intenzione</l>
<l>non riusciva il disegno o l'archìmia,</l>
<l>dicevi il paternostro della scimia. -</l>
</lg>
<lg type="ottava">
	<l>E forse che di questo era indovino.</l>
<l>Così la sera a posar se n'andorno</l>
<l>rimbrottandosi insieme col cugino.</l>
<l>Rinaldo si levò come e' fu giorno;</l>
<l>vide levato il campo saracino</l>
<l>da un balcon, donde e' vedea dintorno:</l>
<l>maravigliossi e gran dolor n'avea,</l>
<l>ché riveder mai più non crede Antea.</l>
</lg>
<lg type="ottava">
	<l>Non si ricorda già di Ricciardetto,</l>
<l>non si ricorda ch'Ulivieri è preso,</l>
<l>che gli soleva amar con tanto effetto:</l>
<l>tanto il foco d'amor drento era acceso!</l>
<l>Al conte Orlando presto andava al letto,</l>
<l>e disse: - Hai tu del nuovo caso inteso?</l>
<l>Dal mio balcon testé guardando il piano,</l>
<l>veggo che 'l campo ha levato il Soldano.</l>
</lg>
<lg type="ottava">
	<l>- Ah! - disse Orlando - come esser può questo?</l>
<l>come può farlo altro che solo Iddio</l>
<l>che sia di qui partito così presto?</l>
<l>O Ulivieri, o Ricciardetto mio,</l>
<l>forse ch'avvolto avete ora il capresto!</l>
<l>Or se' contento, cugin pazzo e rio?</l>
<l>Or si vendicherà il Soldan de' torti!</l>
<l>Io ne farò vendetta, se gli ha morti.</l>
</lg>
<lg type="ottava">
	<l>Qui si bisogna sùbito riparo,</l>
<l>e tempo non è più d'essere amante. -</l>
<l>E finalmente d'accordo ordinaro</l>
<l>che Chiariella sposassi Balante,</l>
<l>e 'l regno a questi a governo lasciaro;</l>
<l>e Luciana col suo Balugante</l>
<l>a Siragozza a Marsilio tornassino,</l>
<l>e per lor parte assai lo ringraziassino.</l>
</lg>
<lg type="ottava">
	<l>E ben cognobbe Luciana e vede</l>
<l>ch'al suo Rinaldo era uscita del core:</l>
<l>contenta si partì come ognun crede,</l>
<l>e disse fra se stessa: "Ingrato Amore,</l>
<l>è questo il merto di mia tanta fede?</l>
<l>Così va chi si fida in amadore";</l>
<l>e ritornossi assai dogliosa al padre</l>
<l>con Balugante e con le loro squadre.</l>
</lg>
<lg type="ottava">
	<l>- Ordinato la terra, si partiro</l>
<l>Rinaldo, Orlando e 'l suo caro scudiere,</l>
<l>e per diverse vie cercando giro</l>
<l>dove sien del Soldan le sue bandiere.</l>
<l>Una mattina in un bosco appariro,</l>
<l>dove s'andava per istran sentiere</l>
<l>per ispilonche e per burroni e balze,</l>
<l>dove vanno le capre appena scalze.</l>
</lg>
<lg type="ottava">
	<l>E come furno in mezzo del deserto</l>
<l>cinque giganti trovorno assassini,</l>
<l>che tutto quel paese avien diserto</l>
<l>tanto che presso non v'è più vicini.</l>
<l>In una grotta in un luogo coperto</l>
<l>si riducevan come malandrini;</l>
<l>ed una damigella avien con loro,</l>
<l>tutta angosciosa e con assai martoro.</l>
</lg>
<lg type="ottava">
	<l>Al re Costanzo l'avevon rubata</l>
<l>ch'era signor della Bellamarina;</l>
<l>in questa grotta l'avevon legata,</l>
<l>e molto la sua vita era meschina.</l>
<l>E come e' giunse la nostra brigata,</l>
<l>l'un de' giganti a Rinaldo cammina,</l>
<l>e in ogni modo Baiardo volea,</l>
<l>e minacciava, se non ne scendea;</l>
</lg>
<lg type="ottava">
	<l>e dice: - Tu potrai poi starti meco,</l>
<l>e menerotti per queste contrade:</l>
<l>aiutera'mi arrecar ciò ch'io reco,</l>
<l>ché ogni giorno rubian queste strade. -</l>
<l>Disse Rinaldo: - Dunque starò teco</l>
<l>se drieto ti verrò per le masnade?</l>
<l>Tu mi par' poco pratico, gigante,</l>
<l>ch'io non sono uom da star teco per fante. -</l>
</lg>
<lg type="ottava">
	<l>E detto questo, Baiardo scostava;</l>
<l>poi cogli sproni in su' fianchi ferillo,</l>
<l>in modo che tre lanci egli spiccava,</l>
<l>che gozzivaio non parea né grillo;</l>
<l>la lancia abbassa, e 'l gigante trovava:</l>
<l>in mezzo il petto col ferro ferillo,</l>
<l>e passò il cuore al gigante gagliardo,</l>
<l>ed anco d'urto gli diè con Baiardo.</l>
</lg>
<lg type="ottava">
	<l>Un di quegli altri a Orlando s'accosta</l>
<l>e 'n sull'elmetto gli diè sì gran picchio</l>
<l>che, se non fussi che l'arme fe' sosta,</l>
<l>e' gli levava del capo uno spicchio.</l>
<l>Non si poté riavere a sua posta</l>
<l>Orlando, che pel duol si fece un nicchio,</l>
<l>e tramortito par che giù cascasse.</l>
<l>Ma 'l fer gigante di sella lo trasse,</l>
</lg>
<lg type="ottava">
	<l>e portollo di peso un mezzo miglio</l>
<l>per gittarlo in un luogo fuor di strada.</l>
<l>Orlando ritornò nel suo consiglio:</l>
<l>videsi preso, e pigliava la spada,</l>
<l>e ficcolla al gigante in mezzo il ciglio,</l>
<l>tanto che morto convien che giù vada;</l>
<l>ché per l'orecchio riuscì dal lato,</l>
<l>sì che pel colpo il gigante è cascato.</l>
</lg>
<lg type="ottava">
	<l>Terigi sempre l'aveva seguìto.</l>
<l>Or ritorniamo a Rinaldo, che resta</l>
<l>nella battaglia dagli altri assalito,</l>
<l>che forse alfin gli rompevan la testa,</l>
<l>se non fussi il caval ch'è tanto ardito</l>
<l>che morde e trae e facea gran tempesta,</l>
<l>tanto che gnun non si vuole accostare;</l>
<l>donde un gigante cominciò a parlare:</l>
</lg>
<lg type="ottava">
	<l>- Chi tu ti sia, cristiano o saracino,</l>
<l>tu mi pari uom da far poco guadagno:</l>
<l>per mio consiglio, piglia il tuo cammino,</l>
<l>ché questo tuo destriere è buon compagno. -</l>
<l>Rinaldo s'avviava. E Vegliantino</l>
<l>cercato ha tanto del suo signor magno</l>
<l>che lo trovava, e sù vi monta Orlando.</l>
<l>E molto di Rinaldo andò cercando;</l>
</lg>
<lg type="ottava">
	<l>e Rinaldo di lui cercava ancora:</l>
<l>non si trovorno, ché smarriti sono.</l>
<l>Della foresta cercono uscir fuora.</l>
<l>Orlando sente per la selva un suono:</l>
<l>ecco apparir quella fanciulla allora,</l>
<l>che s'inginocchia e domanda perdono,</l>
<l>e dice come ella fussi scampata</l>
<l>mentre ch'egli era la zuffa appiccata;</l>
</lg>
<lg type="ottava">
	<l>e che gli dessi ed aiuto e conforto.</l>
<l>Orlando di Rinaldo suo domanda;</l>
<l>disse la dama: - Io so che non è morto,</l>
<l>ma dove e' gissi, non so da qual banda.</l>
<l>Andian cercando, per Dio, qualche porto. -</l>
<l>Allora Orlando a Dio si raccomanda;</l>
<l>e cavalcorno il giorno e poi la notte,</l>
<l>sempre per balzi e per fossati e grotte.</l>
</lg>
<lg type="ottava">
	<l>Rinaldo, uscito al giorno d'un burrone,</l>
<l>comincia del dimestico a trovare;</l>
<l>truova un pastor che in su 'n un capperone</l>
<l>certe vivande sue volea mangiare,</l>
<l>e fece insieme con lui collezione.</l>
<l>Mangiato, cominciossi addormentare,</l>
<l>perché la notte non avea dormito;</l>
<l>e dal pastor si trovò poi tradito.</l>
</lg>
<lg type="ottava">
	<l>Questo pastor sopra Baiardo arranca,</l>
<l>come e' vide Rinaldo addormentato.</l>
<l>Vede Rinaldo che 'l destrier gli manca,</l>
<l>ché si destò, perch'egli avea sognato</l>
<l>ch'un gran lion l'avea preso per l'anca;</l>
<l>e disse: "Or son io ben male arrivato!";</l>
<l>e 'l me' che può soletto ne va a piede,</l>
<l>perché Baiardo e 'l pastor non rivede.</l>
</lg>
<lg type="ottava">
	<l>Questo pastor n'andò a una città</l>
<l>dove il Soldan teneva il suo tesoro.</l>
<l>Il mastro giustizier, che quivi sta,</l>
<l>vide il cavallo a quell'uom grosso e soro</l>
<l>e quel che ne volea domandato ha.</l>
<l>Costui chiedea trecento dobbre d'oro;</l>
<l>onde e' rispose: - Io vo' veder provallo. -</l>
<l>E quel pastor di spron dètte al cavallo.</l>
</lg>
<lg type="ottava">
	<l>Baiardo conosceva a chi egli è sotto:</l>
<l>subitamente prese in aria un salto,</l>
<l>onde il pastor, ch'a l'arte non è dotto,</l>
<l>si ritrovò di fatto in su lo smalto</l>
<l>e del petto due costole s'ha rotto.</l>
<l>Il giustizier, che 'l vide levare alto,</l>
<l>disse al pastor: - Questo è pel tuo peccato,</l>
<l>ch'io so che questo cavallo hai imbolato. -</l>
</lg>
<lg type="ottava">
	<l>Poi gli fece e danari annoverare.</l>
<l>Or ritorniamo a Rinaldo, ch'andava</l>
<l>sanza saper dov'egli abbia arrivare,</l>
<l>e Ricciardetto ed Ulivier chiamava:</l>
<l>"A questo modo vi vengo aiutare?";</l>
<l>quando d'Orlando si ramaricava:</l>
<l>"Dove lasciato t'ho, cugin mio buono,</l>
<l>nel bosco? Ed io, dove arrivato sono?</l>
</lg>
<lg type="ottava">
	<l>O Carlo Magno, ben sarai contento!</l>
<l>O Ganellon, bene arai allegrezza!</l>
<l>O Chiaramonte, il tuo rigoglio è spento!</l>
<l>O Monte Alban, tu tornerai in bassezza!</l>
<l>O buon Guicciardo, dove è il tuo ardimento?</l>
<l>O donna mia, dov'è tua gentilezza?</l>
<l>O caro Astolfo mio, come farai?</l>
<l>Omè, Rinaldo, che via piglierai?".</l>
</lg>
<lg type="ottava">
	<l>E così lamentando, capitòe</l>
<l>a Bambillona per molte contrade.</l>
<l>Essendo presso, un pagan riscontròe</l>
<l>e domandollo di quella cittade;</l>
<l>onde il pagan ridendo lo beffòe,</l>
<l>quando lo vide così in povertade:</l>
<l>- Tu hai gli spron, - dicea - dove è il ronzino?</l>
<l>Tu 'l debbi aver giucato pel camino. -</l>
</lg>
<lg type="ottava">
	<l>Donde Rinaldo s'adirò con quello;</l>
<l>disse: - Per Dio, tu pagherai lo scotto! -</l>
<l>Prese la briglia e colui pel mantello,</l>
<l>e disse: - Io vo' l'alfana che tu hai sotto;</l>
<l>e serba tu gli spron, ribaldo e fello! -</l>
<l>Poi trasse fuor Frusberta, e non fe' motto,</l>
<l>e dèttegli un rovescio alla francesca</l>
<l>che lo tagliò pel mezzo alla turchesca.</l>
</lg>
<lg type="ottava">
	<l>Morto costui, innanzi gli venìa</l>
<l>un altro che parea buona persona;</l>
<l>disse Rinaldo: - Dimmi, in cortesia,</l>
<l>questa città com'ella si ragiona. -</l>
<l>Colui rispose sanza villania:</l>
<l>- Sappi che questa è la gran Bambillona,</l>
<l>e Bambillona si chiama maggiore,</l>
<l>e 'l Soldan della Mecche n'è signore.</l>
</lg>
<lg type="ottava">
	<l>Ed ècci una figliuola del Soldano</l>
<l>che molto afflitta mena la sua vita,</l>
<l>ed èssi innamorata d'un cristiano,</l>
<l>e duolsi che nol vide alla partita:</l>
<l>sento ch'egli è non so che Monte Albano;</l>
<l>tanto è che per lui par tutta smarrita,</l>
<l>e tutta solitaria è fatta questa,</l>
<l>che solea la città tener già in festa.</l>
</lg>
<lg type="ottava">
	<l>Ora io t'ho detto più che non domandi;</l>
<l>s'altro tu vuoi da me, chiedi tu stesso,</l>
<l>ch'io il farò volentier, pur che comandi,</l>
<l>ché certo un uom gentil mi par' da presso. -</l>
<l>Disse Rinaldo: - Troppo me ne mandi</l>
<l>contento se 'l tuo nome mi di' adesso. -</l>
<l>Dicea il pagan: - Fia fatto, e volentieri,</l>
<l>ciò che tu vuoi: chiamato son Gualtieri.</l>
</lg>
<lg type="ottava">
	<l>E se ti piace, io vo' teco venire</l>
<l>dove tu vai, ch'io son uom poveretto:</l>
<l>non ho faccenda o roba da partire;</l>
<l>e d'esserti fedel giuro e prometto. -</l>
<l>Quando Rinaldo così ode dire,</l>
<l>disse: - Gualtier, per buon fratel t'accetto -;</l>
<l>come nell'altro dir vi sarà pòrto.</l>
<l>Cristo vi guardi e dia pace e conforto.</l>
</lg>

</div1>
<div1 type="canto">
<head>CANTARE DECIMOSETTIMO</head>

<lg type="ottava">
	<l>Virgine innanzi al parto ed ora e sempre,</l>
<l>Virgine pura, Virgine beata,</l>
<l>Virgine che 'l tuo figlio in Ciel contempre,</l>
<l>Virgine degna, Virgine sacrata,</l>
<l>Virgine ch'ogni cosa guidi e tempre,</l>
<l>Virgine con Gesù nostra avvocata,</l>
<l>Virgine piena di grazia e di gloria,</l>
<l>Virgine etterna, aiuta la mia storia.</l>
</lg>
<lg type="ottava">
	<l>- Sappi ch'i' son colui per cui sospira</l>
<l>nella città la figlia del Soldano;</l>
<l>ma la Fortuna, che sue rote gira,</l>
<l>m'ha qui condotto con gli sproni in mano,</l>
<l>e di me fatto il berzaglio e la mira.</l>
<l>Or pur torrai questa alfana, pagano,</l>
<l>ché 'l mio cavallo ho perduto, Baiardo,</l>
<l>e 'l mio cugin, che mai fu il più gagliardo:</l>
</lg>
<lg type="ottava">
	<l>nella città n'andrai sùbito a quella;</l>
<l>di' che Rinaldo in sul campo l'aspetta</l>
<l>alla battaglia armato, non in sella,</l>
<l>ché vuol de' suoi prigion far la vendetta:</l>
<l>vedrai che gli parrà buona novella. -</l>
<l>Gualtier sopra l'alfana allor s'assetta</l>
<l>e presto in Bambillona andava ' Antea,</l>
<l>e quel ch'ha detto Rinaldo, dicea.</l>
</lg>
<lg type="ottava">
	<l>Diceva Antea: - Può farlo la Fortuna</l>
<l>che sia Rinaldo, e sia così soletto</l>
<l>sanza cavallo o compagnia nessuna? -</l>
<l>e corse a Ulivieri e Ricciardetto,</l>
<l>e disse: - Or non temete cosa alcuna -</l>
<l>perché sapea che vivon con sospetto;</l>
<l>e quanto più potea gli confortava;</l>
<l>ché per amor di Rinaldo gli amava;</l>
</lg>
<lg type="ottava">
	<l>e Ricciardetto avea trattato in modo</l>
<l>che mai nessun disagio comportòe:</l>
<l>tanto la strigne l'amoroso nodo!</l>
<l>Poi, fatto questo, al Soldan se n'andòe:</l>
<l>- Voi non sapete - disse - quel ch'io odo:</l>
<l>però quel c'ho sentito vi diròe:</l>
<l>Rinaldo fuor m'aspetta delle mura,</l>
<l>a piè, soletto, sol con l'armadura. -</l>
</lg>
<lg type="ottava">
	<l>Il Soldan disse: - Molto strano è il caso</l>
<l>ch'un cavalier di tanta nominanza</l>
<l>così sanza caval sia sol rimaso. -</l>
<l>E disse: - Che di' tu, Gan di Maganza,</l>
<l>che se' d'ogni scienza e virtù vaso?</l>
<l>Sai che Rinaldo ha pur molta possanza,</l>
<l>né la fortuna ritentar vorrei.</l>
<l>Pertanto il tuo consiglio caro arei. -</l>
</lg>
<lg type="ottava">
	<l>Forse che Gano ebbe a pensare a questo,</l>
<l>ch'avea di tradimenti pieno il seno,</l>
<l>e la risposta apparecchiata ha presto;</l>
<l>disse: - Soldan, s'a mio modo fareno,</l>
<l>non metteren così in un tratto il resto,</l>
<l>ma minor posta ch'Antea mettereno.</l>
<l>Se Rinaldo ama la donna famosa,</l>
<l>credi per lei che farebbe ogni cosa.</l>
</lg>
<lg type="ottava">
	<l>E' ci è quel Veglio antico maladetto,</l>
<l>che sta nella montagna d'Aspracorte,</l>
<l>e tutto il regno tuo tiene in sospetto:</l>
<l>la tua fanciulla con parole accorte</l>
<l>conchiugga con Rinaldo questo effetto:</l>
<l>che s'a quel Veglio dar crede la morte,</l>
<l>che riarà i prigioni, e tutti i patti</l>
<l>gli osserverai che in Persia furon fatti. -</l>
</lg>
<lg type="ottava">
	<l>Era il Soldano uom molto scozzonato,</l>
<l>e 'ntese ben che lo manda alla mazza,</l>
<l>e fra sé disse: "Ecco uomo scelerato!</l>
<l>Ecco ben traditor di fine razza!".</l>
<l>Rispose: - Io lodo quel c'hai consigliato:</l>
<l>ogn'altra cosa sare' forse pazza. -</l>
<l>E la sua figlia confortò ch'andassi</l>
<l>al suo Rinaldo e questo domandassi.</l>
</lg>
<lg type="ottava">
	<l>Ella rispose al Soldan ch'era presta,</l>
<l>e quando più poté si facea bella:</l>
<l>missesi indosso una leggiadra vesta</l>
<l>ove fiammeggia d'oro alcuna stella</l>
<l>nel campo azurro, molto ben contesta</l>
<l>di seta ricca, e poi montava in sella</l>
<l>con due sergenti, e non volle armadura;</l>
<l>ed a Rinaldo andò fuor delle mura.</l>
</lg>
<lg type="ottava">
	<l>Quando Rinaldo Antea vede venire,</l>
<l>sente nel cuor di sùbito un riprezzo</l>
<l>d'amor, che gliel facea per forza aprire:</l>
<l>"Ecco il sol" disse "fra le stelle in mezzo".</l>
<l>Giunse la donna che 'l facea morire;</l>
<l>vide che s'era a seder posto al rezzo</l>
<l>appiè d'un moro gelso in su la strada,</l>
<l>in sul pome appoggiato della spada,</l>
</lg>
<lg type="ottava">
	<l>e disse: - Mille salute a Rinaldo!</l>
<l>Qual fato ingiusto o qual fortuna vuole</l>
<l>ch'a piè soletto camini pel caldo? -</l>
<l>Quando Rinaldo sentì le parole,</l>
<l>non potea il cor nel petto stargli saldo,</l>
<l>e disse: - Ben ne venga il mio bel sole!</l>
<l>Qual grazia qui ti manda a confortarmi?</l>
<l>Ma dimmi: dove hai tu lasciate l'armi? -</l>
</lg>
<lg type="ottava">
	<l>Rispose la fanciulla: - Ah, puro e soro!</l>
<l>A quel che ci bisogna ogni arme è buona;</l>
<l>ch'io doverrei, per uscir di martoro,</l>
<l>far come Tisbe mia di Bambillona,</l>
<l>poi che noi siamo appiè del gelso moro,</l>
<l>della cui fede ancor la fama suona;</l>
<l>e forse del mio amor costante e degno</l>
<l>in qualche modo il Ciel farebbe segno.</l>
</lg>
<lg type="ottava">
	<l>Io son venuta perché il padre mio</l>
<l>vuol ch'io ti dica quel che intenderai:</l>
<l>ch'un nostro gran nimico antico e rio,</l>
<l>se tu l'uccidi, i tuoi prigioni arai</l>
<l>e ciò che in Persia già ti promissi io.</l>
<l>Non so se ricordar sentito l'hai,</l>
<l>ma molto suona la sua possa magna,</l>
<l>e 'l Veglio appellato è della Montagna.</l>
</lg>
<lg type="ottava">
	<l>E statti d'ogni cosa alla mia fede,</l>
<l>se tu farai, Rinaldo, quel ch'io dico.</l>
<l>Ma dimmi come sia rimaso a piede,</l>
<l>e ch'io non veggo Orlando qui, il tuo amico.</l>
<l>Piglia questo caval, che, per mia fede,</l>
<l>se non l'accetti sarai mio nimico. -</l>
<l>Disse Rinaldo: - In un deserto folto</l>
<l>rimase Orlando, e 'l destrier mi fu tolto.</l>
</lg>
<lg type="ottava">
	<l>E 'l me' ch'io posso mi son qui condotto:</l>
<l>l'amor ch'io porto ' Antea me lo fa fare,</l>
<l>e son venuto a piè più che di trotto;</l>
<l>né voglio altro caval mai cavalcare,</l>
<l>insin che 'l mio Baiardo non m'è sotto.</l>
<l>Or, perché sempre mi puoi comandare,</l>
<l>colui che di' di montagna o di bosco</l>
<l>fammi assaper, ch'io per me nol cognosco.</l>
</lg>
<lg type="ottava">
	<l>E s'egli avessi la testa di ferro,</l>
<l>per lo tuo amor due pezzi ne faròe:</l>
<l>così ti giuro, e so che mai non erro.</l>
<l>E d'ogni cosa in te mi fideròe</l>
<l>di ciò che fu ne' patti s'io l'atterro. -</l>
<l>Rispose Antea: - Con teco manderòe</l>
<l>un de' miei mammalucchi, che là vegni</l>
<l>e questo can malfusso te lo 'nsegni.</l>
</lg>
<lg type="ottava">
	<l>Io mi ritorno drento alla città,</l>
<l>ché tempo non è or da far soggiorno.</l>
<l>A' tuoi prigion niente mancherà,</l>
<l>ch'io gli ho sempre onorati notte e giorno;</l>
<l>e libero ciascun di lor sarà,</l>
<l>Rinaldo, in ogni modo al tuo ritorno.</l>
<l>Macon sia teco! - E poi voltò il cavallo,</l>
<l>ché 'n volto più non sofferia guardallo.</l>
</lg>
<lg type="ottava">
	<l>E ritornossi sospirando drento,</l>
<l>e ridiceva al Soldano ogni cosa.</l>
<l>Non domandar come Gan fu contento:</l>
<l>dell'alegrezza non trovava posa;</l>
<l>e perché e' fussi doppio il tradimento,</l>
<l>disse così: - Se tu vuoi còr la rosa</l>
<l>a tempo e sanza pugnerti la mano,</l>
<l>un altro bel partito ci è, Soldano.</l>
</lg>
<lg type="ottava">
	<l>Rinaldo non arà col Veglio scampo;</l>
<l>or mi parrebbe la tua figlia andassi</l>
<l>a Monte Albano intanto a porre il campo,</l>
<l>e bastere' trentamila menassi,</l>
<l>prima che sia raffreddo questo vampo.</l>
<l>Orlando non v'è or, che rimediassi,</l>
<l>ma sol Guicciardo, Alardo e Malagigi;</l>
<l>e preso Montalban, preso è Parigi.</l>
</lg>
<lg type="ottava">
	<l>Questo Ulivieri e questo Ricciardetto</l>
<l>de' miglior paladin son ch'abbi Carlo:</l>
<l>Carlo in Parigi è rimaso soletto,</l>
<l>e per paura attenderà a guardarlo.</l>
<l>Qui è il partito vinto e 'l giuoco netto,</l>
<l>pur che tu sappi, signor mio, pigliarlo. -</l>
<l>Donde al Soldan troppo la 'mpresa piace,</l>
<l>e ciò c'ha detto Gan gli fu capace;</l>
</lg>
<lg type="ottava">
	<l>e la figliuola scongiurava e priega</l>
<l>che ora è tempo acquistar qualche fama.</l>
<l>Ma la fanciulla al principio ciò niega,</l>
<l>come colei che Rinaldo molto ama;</l>
<l>e molto saviamente al padre allega</l>
<l>che sempre più l'onor che l'util brama,</l>
<l>e che Rinaldo voleva aspettare</l>
<l>e ciò ch'aveva promesso osservare.</l>
</lg>
<lg type="ottava">
	<l>Il padre rispondea: - Prima ch'e' torni</l>
<l>dal Veglio, o che gli dia sì tosto morte,</l>
<l>saranno trapassati molti giorni:</l>
<l>tu sarai a Montalban prima alle porte</l>
<l>co' tuoi stendardi e' tuoi baroni adorni;</l>
<l>ed oltre a questo, Orlando or non è in corte,</l>
<l>né Ricciardetto, Ulivieri o Rinaldo:</l>
<l>però battiamo il ferro mentre è caldo.</l>
</lg>
<lg type="ottava">
	<l>Quando Rinaldo sarà ritornato,</l>
<l>perch'io m'avveggo tu gli porti amore,</l>
<l>ciò che promesso gli hai fia osservato,</l>
<l>e giusto mio poter farégli onore</l>
<l>tanto che in Persia si fia ritornato:</l>
<l>quivi si poserà, sendo signore.</l>
<l>Diren che nella Mecche tu sia andata</l>
<l>e 'n pochi giorni qui sarai tornata. -</l>
</lg>
<lg type="ottava">
	<l>Gano in sul fatto diceva parole</l>
<l>ch'eran tutte de' colpi del maestro.</l>
<l>Quando Antea vide che 'l Soldan pur vuole,</l>
<l>rispose che parata era a suo destro.</l>
<l>Fannosi insegne, come far si suole,</l>
<l>e fornimenti per luogo campestro;</l>
<l>padiglioni e trabacche s'apparecchia</l>
<l>e tutta l'arme si ritruova vecchia.</l>
</lg>
<lg type="ottava">
	<l>Non credo che mai tanto martellassi</l>
<l>in Mongibello il gran fabbro Vulcano</l>
<l>quanto per tutta Bambillona fassi;</l>
<l>e chi portava l'arco soriano</l>
<l>racconcia le saette co' turcassi;</l>
<l>chi la sua scimitarra piglia in mano</l>
<l>e vuol veder s'ella è di tutta pruova;</l>
<l>chi briglie e selle e chi staffe rinuova.</l>
</lg>
<lg type="ottava">
	<l>In pochi giorni son tutti assettati,</l>
<l>e diè il Soldan le sue benedizioni</l>
<l>alla figliuola, e sono accomiatati,</l>
<l>e dati tutti al vento i lor pennoni.</l>
<l>Guardava Antea que' cavalieri armati</l>
<l>e tutti gli vagheggia in sugli arcioni,</l>
<l>e dice: "Io vedrò pur Cristianitade,</l>
<l>castella e ville e tutte le cittade,</l>
</lg>
<lg type="ottava">
	<l>le sue marine, i boschi, i monti e 'l piano,</l>
<l>e 'l bel castel che guarda Malagigi</l>
<l>del mio Rinaldo, detto Monte Albano;</l>
<l>vedrò la bella chiesa San Dionigi;</l>
<l>vedrò il Danese, Astolfo e Carlo Mano,</l>
<l>quand'io sarò a combatter poi Parigi;</l>
<l>e s'io torrò a Rinaldo il suo castello,</l>
<l>potrò ciò ch'io vorrò poi aver da quello.</l>
</lg>
<lg type="ottava">
	<l>Combatterò co' paladini ancora;</l>
<l>Rinaldo tornerà, così Orlando,</l>
<l>e proverrommi con lor forse allora:</l>
<l>la fama insino al ciel n'andrà volando".</l>
<l>Così di queste cose s'innamora</l>
<l>mentre che a ciò pensava cavalcando,</l>
<l>come colei che sol bramava onore</l>
<l>e molto generoso aveva il core.</l>
</lg>
<lg type="ottava">
	<l>Gan per la via con lei molto parlava,</l>
<l>ch'era con essa a fargli compagnia:</l>
<l>- Così faremo - e molto confortava,</l>
<l>dicendo spesso: - Per la fede mia,</l>
<l>del traditor Rinaldo non mi grava.</l>
<l>E' non ci va due mesi, che in balìa</l>
<l>arete tutto il reame di Francia</l>
<l>sanza operare spada molto o lancia.</l>
</lg>
<lg type="ottava">
	<l>Io ho parenti, amici in ogni lato:</l>
<l>e' non ha Carlo sì fidata terra</l>
<l>ch'i' non sappi ordinar qualche trattato,</l>
<l>come e' vedranno appiccata la guerra. -</l>
<l>Diceva Antea: "Guata uom bene ostinato!</l>
<l>Chi dice traditor, certo non erra;</l>
<l>ché, se di questo il mio giudicio è saldo,</l>
<l>non vidi alla mia vita un tal ribaldo".</l>
</lg>
<lg type="ottava">
	<l>Così costor ne vanno a Monte Albano.</l>
<l>Or ritorniamo un poco al suo signore.</l>
<l>Rinaldo e 'l mamalucco del Soldano</l>
<l>vanno a quel Veglio crudo e peccatore.</l>
<l>Dicea Rinaldo allo scudier pagano:</l>
<l>- Monta in su questa alfana per mio amore,</l>
<l>ché insin che 'l mio caval non troverròe,</l>
<l>altro destrier già mai cavalcheròe. -</l>
</lg>
<lg type="ottava">
	<l>Non voleva il pagan per riverenza,</l>
<l>ma poi per riverenza anco l'accetta.</l>
<l>Vanno parlando della gran potenza</l>
<l>di quella aspra persona e maladetta.</l>
<l>Diceva il mamalucco: - Abbi avvertenza</l>
<l>che la sua branca addosso non ti metta. -</l>
<l>Rinaldo rispondea: - Tu riderai,</l>
<l>ché maggior bestia son di lui assai. -</l>
</lg>
<lg type="ottava">
	<l>Poi che furono entrati in un gran bosco,</l>
<l>in mezzo a quel trovorno un gran burrone</l>
<l>diserto, oscuro e tenebroso e fosco.</l>
<l>Disse il pagan: - Qui sta quel can ghiottone</l>
<l>in quel palagio che vedi; io il cognosco</l>
<l>insin di qua, ch'io il veggo a un balcone. -</l>
<l>E mostrò quello a Rinaldo, che stava</l>
<l>alla finestra e pel bosco guardava.</l>
</lg>
<lg type="ottava">
	<l>Come e' vide apparir Rinaldo, forte</l>
<l>gridò da quel balcon: - Che gente è questa?</l>
<l>Ch'andate voi cercando qua? La morte? -</l>
<l>Venne alla porta con molta tempesta.</l>
<l>Disse Rinaldo: - A te sanza altre scorte</l>
<l>venuti siam per l'oscura foresta,</l>
<l>e vengo a dare a te quel che tu ha' detto,</l>
<l>per onta e disonor di Macometto.</l>
</lg>
<lg type="ottava">
	<l>So che tu se' del gran Soldan nimico,</l>
<l>e son venuto qui per vendicallo</l>
<l>di ciò che fatto gli hai pel tempo antico,</l>
<l>ché contro a lui commesso hai più d'un fallo. -</l>
<l>Rispose il Veglio: - Io fui sempre suo amico</l>
<l>per ogni tempo, e tutto il mondo sallo;</l>
<l>e perché cavalier mi par' dabbene,</l>
<l>vo' che tu intenda onde tal cosa viene.</l>
</lg>
<lg type="ottava">
	<l>Questo Soldan già, sendo addormentato,</l>
<l>una mattina in vision vedea</l>
<l>che, sendo sopra il suo cavallo armato,</l>
<l>una montagna addosso gli cadea;</l>
<l>ed ha per questo sogno interpetrato</l>
<l>ch'io sia quel desso; e già ci mandò Antea</l>
<l>a combatter con meco, e finalmente</l>
<l>della battaglia si partì perdente.</l>
</lg>
<lg type="ottava">
	<l>Questo sospetto fa che mi persegua</l>
<l>e cerchi quanto e' può tòrmi la vita,</l>
<l>sanza voler con meco accordo o triegua.</l>
<l>Ma se questa sentenzia è stabilita</l>
<l>in Ciel, se innanzi a me non si dilegua,</l>
<l>convien che finalmente sia essaudita.</l>
<l>Or se tu se' venuto qua a sfidarmi,</l>
<l>aspetta tanto ch'io prenda mie armi. -</l>
</lg>
<lg type="ottava">
	<l>Disse Rinaldo: - In ogni modo voglio</l>
<l>che tu ti vesta tutta tua armadura,</l>
<l>ché altrimenti combatter non soglio.</l>
<l>Vedren come al mio brando sarà dura;</l>
<l>e forse ti farò giù por l'orgoglio,</l>
<l>e più il Soldan non istarà in paura. -</l>
<l>Armossi il Veglio allor di tutta botta</l>
<l>di pelle di serpente dura e cotta,</l>
</lg>
<lg type="ottava">
	<l>e tolse per ispada un mazzafrusto</l>
<l>con tre palle di piombo catenate</l>
<l>ferrato e nocchieruto e grave e giusto;</l>
<l>e ritornò a Rinaldo immediate,</l>
<l>e disse: - Io ti farò mutar di gusto,</l>
<l>come tu assaggi di queste picchiate;</l>
<l>ché, s'io t'accocco una palla di piombo,</l>
<l>di Bambillona s'udirà il rimbombo.</l>
</lg>
<lg type="ottava">
	<l>Ma vo' che tu mi dica, se ti piace,</l>
<l>il nome tuo e se tu se' pagano,</l>
<l>poi che tu parli sì superbo e audace</l>
<l>e vuoi far le vendette del Soldano. -</l>
<l>Disse Rinaldo: - Ciò non mi dispiace.</l>
<l>Io sono il gran signor di Montalbano;</l>
<l>e per amor d'Antea vengo ammazzarti,</l>
<l>ché lo farò pria che da te mi parti.</l>
</lg>
<lg type="ottava">
	<l>E so che per la gola, Veglio, menti</l>
<l>ch'alla battaglia vincessi colei,</l>
<l>non sette come te co' tuoi parenti!</l>
<l>Oltre, io ti sfido per amor di lei;</l>
<l>ed hogli fatti mille sacramenti</l>
<l>che sanza il capo tuo non tornerei;</l>
<l>e nel partir mi donò questa stella</l>
<l>d'una sua vesta ch'avea molto bella;</l>
</lg>
<lg type="ottava">
	<l>ed io gli donerò, per cambio a questo,</l>
<l>il capo tuo, malvagio traditore. -</l>
<l>Turbossi il Veglio nella fronte presto</l>
<l>quando e' sentì chi era quel signore;</l>
<l>e se fussi il partirsi stato onesto,</l>
<l>si dipartia, sì gli tremava il core;</l>
<l>ma per vergogna il mazzafrusto alzòe</l>
<l>e con Rinaldo la zuffa appiccòe.</l>
</lg>
<lg type="ottava">
	<l>Rinaldo aveva gli occhi a quelle palle:</l>
<l>ch'un tratto ch'ell'avessin fatto còlta,</l>
<l>gli facevon le gote altro che gialle;</l>
<l>pur s'appiccorno alcuna, qualche volta,</l>
<l>ché non poté così netto schifalle,</l>
<l>tanto che l'elmo sonava a raccolta:</l>
<l>dunque e' convien ch'ogni suo ingegno adopre,</l>
<l>e con lo scudo e col brando si cuopre.</l>
</lg>
<lg type="ottava">
	<l>E come e' vede la mazza caduta</l>
<l>il me' che può con la spada il punzecchia</l>
<l>quando alle gambe, quando alla barbuta;</l>
<l>con l'altro braccio lo scudo apparecchia</l>
<l>per riparare, e 'n tal modo s'aiuta,</l>
<l>ché lo schermire era l'arte sua vecchia;</l>
<l>ma ogni volta riparar non puossi,</l>
<l>e spesso con l'un piede inginocchiossi.</l>
</lg>
<lg type="ottava">
	<l>Quando ebbon combattuto un'ora o piùe,</l>
<l>Rinaldo un tratto Frusberta sù alza</l>
<l>per mostrare a quel colpo sua virtùe:</l>
<l>un cappellaccio ch'egli avea, giù balza</l>
<l>per la percossa, che sì aspra fue</l>
<l>che 'l crudel Veglio la terra rincalza;</l>
<l>e cadde come il tordo sbalordito,</l>
<l>tanto ch'un pezzo stette tramortito.</l>
</lg>
<lg type="ottava">
	<l>E risentito, disse: - O cavaliere,</l>
<l>io mi t'arrendo e dommi tuo prigione,</l>
<l>ché mi potevi uccidere a giacere:</l>
<l>da ora innanzi, famoso barone,</l>
<l>di mia persona fanne il tuo volere. -</l>
<l>Disse Rinaldo: - Per mio compagnone</l>
<l>t'accetto, e tua persona franca e degna</l>
<l>con meco in compagnia vo' che ne vegna. -</l>
</lg>
<lg type="ottava">
	<l>Rispose il Veglio: - Io son molto contento</l>
<l>seguitar cavalier tanto giocondo;</l>
<l>e vo' che tuo sia sempre a tuo talento</l>
<l>questo palagio, e ciò ch'io ho nel mondo,</l>
<l>e s'altro ci è che ti sia in piacimento. -</l>
<l>Rinaldo disse: - A questo sol rispondo</l>
<l>che tu ci dessi da far collezione,</l>
<l>ch'ognun ci piglierebbe oggi al boccone.</l>
</lg>
<lg type="ottava">
	<l>Noi abbiam per un deserto caminato</l>
<l>dove pan non si truova né farina,</l>
<l>e so che 'l mio compagno anco è affamato,</l>
<l>ch'era a caval: pensa chi a piè cammina!</l>
<l>Abbiàn sanza vigilia digiunato,</l>
<l>ché ci partimo per tempo ier mattina. -</l>
<l>Il Veglio apparecchiar facea vivande</l>
<l>e fece lor onor sùbito e grande;</l>
</lg>
<lg type="ottava">
	<l>e stanno così insieme a riposarsi.</l>
<l>Or ritorniamo ove io lasciai Antea,</l>
<l>ch'a Monte Alban cominciava appressarsi,</l>
<l>tanto che un giorno alle mura giugnea</l>
<l>e con sua gente comincia accamparsi;</l>
<l>e poi mandò, come Gan gli dicea,</l>
<l>un messaggier di sùbito al castello</l>
<l>al buon Guicciardo e l'altro suo fratello.</l>
</lg>
<lg type="ottava">
	<l>Il messo andò con la imbasciata in fretta,</l>
<l>e disse come del Soldan la figlia</l>
<l>era venuta con molta sua setta;</l>
<l>e che non abbin di ciò maraviglia,</l>
<l>però che questo è fatto per vendetta</l>
<l>del lor fratel contro alla sua famiglia:</l>
<l>che mandin giù le chiavi del castello,</l>
<l>o vengan sopra il campo a salvar quello.</l>
</lg>
<lg type="ottava">
	<l>Guicciardo a quel messaggio rispondea</l>
<l>che non sa che vendetta o che cagione</l>
<l>a questa impresa commossa abbi Antea,</l>
<l>e che restava pien d'ammirazione;</l>
<l>e che le chiavi ch'ella gli chiedea</l>
<l>gli porterebbe lui sopra l'arcione,</l>
<l>per dargliel colla punta della lancia,</l>
<l>ché così era il costume di Francia.</l>
</lg>
<lg type="ottava">
	<l>Tornò il messaggio, e fece la 'mbasciata;</l>
<l>della qual cosa Antea seco sorrise.</l>
<l>Guicciardo con Alardo e sua brigata</l>
<l>l'altra mattina ognun l'arme si mise;</l>
<l>e tutta fu la terra rafforzata</l>
<l>e con le sbarre le strade ricise;</l>
<l>e vennono in sul campo armati in sella</l>
<l>dove aspettava la gentil donzella.</l>
</lg>
<lg type="ottava">
	<l>La qual, come costor vide venire,</l>
<l>fecesi incontro benigna e modesta,</l>
<l>e dicea seco: "E' non posson disdire</l>
<l>che non sian di Rinaldo e di sua gesta,</l>
<l>tanto sopra il caval mostrati d'ardire:</l>
<l>l'aspetto e 'l modo lor lo manifesta";</l>
<l>e di Rinaldo suo pur si risente.</l>
<l>E salutògli graziosamente,</l>
</lg>
<lg type="ottava">
	<l>e disse: - Tu, che innanzi agli altri guardo,</l>
<l>sanza che 'l nome tuo più oltre dica,</l>
<l>se' quel gentil baron detto Guicciardo</l>
<l>dove ogni gentilezza si nutrica;</l>
<l>quell'altro cavalier chiamato è Alardo,</l>
<l>in cui risurge ogni eccellenzia antica.</l>
<l>Ma dimmi, ove hai tu lasciate le chiavi,</l>
<l>che in su la lancia dicesti arrecavi? -</l>
</lg>
<lg type="ottava">
	<l>Guicciardo gli rispose: - O damigella,</l>
<l>io non so la cagion della tua impresa;</l>
<l>ma poi che così è, venuto in sella</l>
<l>sono in sul campo per la mia difesa;</l>
<l>e certo tu mi par' donna sì bella</l>
<l>che di combatter con teco mi pesa.</l>
<l>Se ignun de' miei t'ha fatto mancamento,</l>
<l>per la mia fé ch'io ne son mal contento;</l>
</lg>
<lg type="ottava">
	<l>ed arei caro intender qual sia quello</l>
<l>che t'abbi fatto ingiuria, ove o in qual parte,</l>
<l>per darti poi le chiavi del castello;</l>
<l>ché tu mi par', quand'io ti guato, Marte,</l>
<l>né altro, fuor ch'un mio carnal fratello</l>
<l>e 'l mio cugin, maestro di questa arte,</l>
<l>cioè Orlando e Rinaldo d'Amone,</l>
<l>vidi star meglio armato in su l'arcione. -</l>
</lg>
<lg type="ottava">
	<l>Rispose allora a Guicciardo la dama:</l>
<l>- Per gentilezza, e non per nimistate,</l>
<l>per acquistar con teco in arme fama</l>
<l>vengo a combatter la vostra cittate. -</l>
<l>Disse Guicciardo: - Se questa si chiama,</l>
<l>gentil madonna, come voi parlate,</l>
<l>forse ch'ella è gentilezza in Soria,</l>
<l>ma in Francia nostra mi par villania.</l>
</lg>
<lg type="ottava">
	<l>Pur, se con meco volete provarvi,</l>
<l>contento son, ma facciàn questo patto:</l>
<l>che a Bambillona dobbiate tornarvi</l>
<l>con tutta vostra gente, s'io v'abbatto;</l>
<l>se mi vincete, il castel vo' donarvi. -</l>
<l>Rispose Antea: - Per Macon, ciò sia fatto.</l>
<l>Piglia del campo, gentil mio Guicciardo,</l>
<l>ch'io proverrò come sarai gagliardo. -</l>
</lg>
<lg type="ottava">
	<l>Preso del campo, le lance abbassaro</l>
<l>e vengonsi a ferir con gran fierezza;</l>
<l>e poi che 'nsieme i destrier s'accostaro,</l>
<l>il buon Guicciardo la sua lancia spezza,</l>
<l>e molti tronchi per l'aria n'andaro;</l>
<l>ma la fanciulla il colpo poco apprezza,</l>
<l>e per tal modo Guicciardo ha ferito</l>
<l>che di cadere alfin prese partito.</l>
</lg>
<lg type="ottava">
	<l>Disse la dama: - Tu se' mio prigione.</l>
<l>Io vo' provarmi con quell'altro ancora. -</l>
<l>E mandò via Guicciardo al padiglione;</l>
<l>e inverso Alardo s'accostava allora,</l>
<l>e disse: - Piglia del campo, barone,</l>
<l>poi che Guicciardo della sella è fora. -</l>
<l>Alardo presto allor del campo tolse,</l>
<l>e l'uno incontro all'altro il destrier volse.</l>
</lg>
<lg type="ottava">
	<l>Vanno più presto ch'uccello o saetta</l>
<l>di buon balestro o arco disserrata,</l>
<l>e pensa ognun la lancia in resta metta</l>
<l>quando fu tempo d'averla abbassata;</l>
<l>e come insieme furono alla stretta,</l>
<l>tremò la terra e parve impaurata,</l>
<l>tanto Antea grida e 'l suo caval conforta</l>
<l>che 'l suo signor come un dragon ne porta.</l>
</lg>
<lg type="ottava">
	<l>Alardo nello scudo appiccò il ferro</l>
<l>e fece con la lancia il suo dovuto;</l>
<l>ma poco valse il colpo, s'io non erro,</l>
<l>ché nol passò, benché sia molto acuto,</l>
<l>perché e' non era una foglia di cerro;</l>
<l>e finalmente restava abbattuto,</l>
<l>ch'al colpo della donna non si attenne:</l>
<l>tanto ch'a lui come a quell'altro avvenne;</l>
</lg>
<lg type="ottava">
	<l>e funne al padiglion preso menato.</l>
<l>Quivi allor Ganellon con lei s'accosta;</l>
<l>disse la dama a Gan: - C'hai tu pensato</l>
<l>far di costor? Rispondimi a tua posta. -</l>
<l>Quel traditor, che stava apparecchiato,</l>
<l>non ebbe troppo a pensar la risposta,</l>
<l>e disse: - Dama, a voler giucar netto,</l>
<l>io gli farei impiccar: questo è in effetto. -</l>
</lg>
<lg type="ottava">
	<l>Rispose la figliuola del Soldano:</l>
<l>- Non dubitate, cavalier, d'Antea:</l>
<l>colui per cui tenete Montalbano</l>
<l>giostrò con meco, e so che mi potea</l>
<l>uccider con la lancia ch'avea in mano;</l>
<l>ma nol sofferse il ben che mi volea;</l>
<l>e per suo amor vo' render guidardone,</l>
<l>e non sarà contento Ganellone.</l>
</lg>
<lg type="ottava">
	<l>Io giostrai in Persia col vostro Ulivieri,</l>
<l>e vinsilo, e così poi Ricciardetto,</l>
<l>quantunque io nol facessi volentieri,</l>
<l>e molto duol ne sento, vi prometto:</l>
<l>però ch'io gli ho lasciati prigionieri</l>
<l>al padre mio e stonne con sospetto.</l>
<l>Rinaldo è ito acquistar pel suo meglio</l>
<l>della Montagna quello antico Veglio;</l>
</lg>
<lg type="ottava">
	<l>e come questo acquistato sarà,</l>
<l>gli renderà i prigioni il padre mio;</l>
<l>e so che presto ne verranno in qua,</l>
<l>della qual cosa io ho troppo disio,</l>
<l>né insin che sia tornato, il cor mi sta</l>
<l>contento drento al petto, pel mio Iddio.</l>
<l>Or questo traditor Gan rinnegato</l>
<l>si pentirà di quel c'ha consigliato. -</l>
</lg>
<lg type="ottava">
	<l>E fecegli imbottire il giubberello</l>
<l>da quattro mamalucchi co' bastoni;</l>
<l>né mai campana sonò sì a martello</l>
<l>quanto e' sonavan le percussioni:</l>
<l>Guicciardo ne godea, così il fratello.</l>
<l>Poi che battuto fu, que' compagnoni</l>
<l>lo rizzon sù con ischerno e con beffe,</l>
<l>dicendo tutti: - Nasserì bizeffe. -</l>
</lg>
<lg type="ottava">
	<l>Non intendeva Gan questo linguaggio,</l>
<l>se non che la fanciulla gliel chiarì:</l>
<l>- I mamalucchi voglion per vantaggio</l>
<l>per ogni bastonata un nasserì</l>
<l>da ogni peccator che fanno oltraggio.</l>
<l>Or vedi, Ganellon, la cosa è qui:</l>
<l>il tradimento a molti piace assai,</l>
<l>ma il traditore a gnun non piacque mai. -</l>
</lg>
<lg type="ottava">
	<l>Così in parte portò la penitenzia</l>
<l>il traditor di Gan de' suoi peccati,</l>
<l>ché per occulta e divina sentenzia</l>
<l>sono assai volte i nostri error purgati;</l>
<l>ma voglionsi portar con pazienzia,</l>
<l>non come Giuda andar tra' disperati.</l>
<l>Dunque e' si vede alfin la sua vendetta</l>
<l>per qualche via, chi luogo e tempo aspetta.</l>
</lg>
<lg type="ottava">
	<l>Guicciardo ringraziò quanto più puote</l>
<l>la damigella di quel ch'avea fatto;</l>
<l>ma per dolore il petto si percuote</l>
<l>ch'Ulivier di prigion non era tratto</l>
<l>e Ricciardetto, e bagnava le gote,</l>
<l>temendo che 'l Soldan non rompa il patto;</l>
<l>ma quanto può dà lor costei conforto</l>
<l>che ignun di lor non gli fia fatto torto.</l>
</lg>
<lg type="ottava">
	<l>Allor pregorno Guicciardo e 'l fratello:</l>
<l>- Piacciati Antea venire, in cortesia,</l>
<l>a star del tuo Rinaldo nel castello,</l>
<l>tanto ch'e' torni in qua di Pagania.</l>
<l>Non ti bisogna omai combatter quello:</l>
<l>ogni cosa ti diamo in tua balìa. -</l>
<l>Della qual cosa fu costei contenta.</l>
<l>E Ganellon nella prigione stenta.</l>
</lg>
<lg type="ottava">
	<l>Lasciamo Antea, che stava a suo piacere</l>
<l>a Montalbano, e 'l suo Rinaldo aspetta;</l>
<l>e molto onor, secondo il lor potere,</l>
<l>fanno i cristiani a questa donna eletta.</l>
<l>Orlando va con molto dispiacere</l>
<l>con quella sventurata poveretta,</l>
<l>come dicemo, che s'era fuggita</l>
<l>da que' giganti per campar la vita:</l>
</lg>
<lg type="ottava">
	<l>"Ove se' tu", dicendo, "fratel mio?</l>
<l>Ove lasciato m'hai così meschino?</l>
<l>Ove vai tu? Perché non son teco io?</l>
<l>Ove mi guidi, mio buon Vegliantino?</l>
<l>Ove capiterem? Questo sa Iddio.</l>
<l>Ove o in qual parte fia nostro cammino?</l>
<l>Ove guido costei per questi boschi?</l>
<l>Ove troviam qualcun che la conoschi?</l>
</lg>
<lg type="ottava">
	<l>Io maladico la fortuna ria;</l>
<l>io maladico Persia e l'amostante;</l>
<l>io maladico la disgrazia mia;</l>
<l>io maladico la gente affricante;</l>
<l>io maladico il Soldan di Soria;</l>
<l>io maladico Antea che volle amante;</l>
<l>io maladico Amor che n'è cagione;</l>
<l>io maladico il nostro Ganellone".</l>
</lg>
<lg type="ottava">
	<l>Sentendo la fanciulla lamentare</l>
<l>Orlando, gran pietà gli venìa al core,</l>
<l>dicendo: - Lasso, non ti disperare,</l>
<l>raccomàndati a Dio, giusto Signore,</l>
<l>che non ci voglia così abandonare. -</l>
<l>Orlando disse: - Dama, per mio amore</l>
<l>cavalca innanzi un po' col mio scudiere,</l>
<l>ch'io vo' soletto alquanto rimanere. -</l>
</lg>
<lg type="ottava">
	<l>Terigi e la fanciulla s'avviòe;</l>
<l>Orlando allor di Vegliantino scese</l>
<l>e in terra nella via s'inginocchiòe;</l>
<l>le braccia al cielo umilmente distese</l>
<l>e 'l suo Gesù, come solea, adoròe,</l>
<l>e la sua Madre, che in qualche paese</l>
<l>lo conducessi fuor di quel burrone;</l>
<l>e in questo modo fu la sua orazione:</l>
</lg>
<lg type="ottava">
	<l>- O sommo Padre giusto onnipotente,</l>
<l>o Virgine in cui sol sempre sperai,</l>
<l>o Redentor della cristiana gente:</l>
<l>io non mi leverò di terra mai,</l>
<l>se prima non allumini la mente</l>
<l>là dove il mio cugin condotto l'hai,</l>
<l>o s'egli è vivo o morto o incarcerato</l>
<l>o sano o infermo, o dove e' sia arrivato.</l>
</lg>
<lg type="ottava">
	<l>Io te ne priego per quella virtute</l>
<l>che tu donasti all'angel Gabriello,</l>
<l>venendo annunziar nostra salute,</l>
<l>che tu mi guidi dove è il mio fratello;</l>
<l>e perch'io vo per vie non conosciute,</l>
<l>come a Tobia mi manda Raffaello</l>
<l>che m'accompagni insin che me lo 'nsegni,</l>
<l>se' prieghi miei di grazia in te son degni.</l>
</lg>
<lg type="ottava">
	<l>Per l'amor che portasti al nostro Adamo,</l>
<l>pel sacrificio che Abram già ti fe',</l>
<l>per ogni profezia che noi leggiamo,</l>
<l>pel tuo Davìt e pel tuo Moisè,</l>
<l>per quella croce onde salvati siamo,</l>
<l>pel tuo Iacobbe antico e per Noè,</l>
<l>pel lamento che fece Geremia,</l>
<l>per Giovacchin, Iosef e Zaccheria,</l>
</lg>
<lg type="ottava">
	<l>pe' miracoli già che tu facesti,</l>
<l>concedi tanta grazia ai tuoi fedeli</l>
<l>che dove è il mio cugin mi manifesti:</l>
<l>io te ne priego pe' santi Evangeli. -</l>
<l>In questo par ch'una voce si desti,</l>
<l>molto soave, che parea da' cieli,</l>
<l>dicendo: - Al tuo camin va' ritto e saldo,</l>
<l>ché sano e salvo troverrai Rinaldo;</l>
</lg>
<lg type="ottava">
	<l>e troverrai il caval ch'egli ha smarrito,</l>
<l>e che 'gli arà acquistato un gran gigante. -</l>
<l>Poi fu sùbito un lampo disparito</l>
<l>che prima agli occhi gli apparve davante.</l>
<l>Orlando sopra il caval fu salito,</l>
<l>e ringraziava le Potenzie sante;</l>
<l>e la fanciulla e Terigi trovava,</l>
<l>che poco a lui dinanzi cavalcava.</l>
</lg>
<lg type="ottava">
	<l>Usciron della selva, e capitorno</l>
<l>a una gran città, che 'l re Falcone</l>
<l>signoreggiava, ed all'oste smontorno.</l>
<l>Apparecchiavan certa collezione,</l>
<l>e due donzelli in questo vi passorno;</l>
<l>quella fanciulla a sua consolazione</l>
<l>all'uscio corse per voler vedégli;</l>
<l>e l'un di lor la prese pe' capegli.</l>
</lg>
<lg type="ottava">
	<l>Era del re Falcon costui nipote</l>
<l>e Calandro per nome si diceva;</l>
<l>le chiome sparse e le pulite gote</l>
<l>vide, e con seco menar la voleva;</l>
<l>la fanciulla gridava quanto puote;</l>
<l>Terigi presto alle grida correva</l>
<l>ed accostossi per tòrla al pagano;</l>
<l>ma fugli dato un colpo assai villano,</l>
</lg>
<lg type="ottava">
	<l>tanto che cadde sbalordito in terra.</l>
<l>Orlando intanto e l'oste era là corso,</l>
<l>e Durlindana con grand'ira afferra,</l>
<l>che mai non furiò sì tigre o orso:</l>
<l>un manrovescio a Calandro disserra</l>
<l>che lo tagliò nel mezzo come un torso,</l>
<l>e Macometto nel cader giù chiama:</l>
<l>così per forza lasciò andar la dama.</l>
</lg>
<lg type="ottava">
	<l>Era con lui parecchi schiere armate:</l>
<l>corrono addosso sùbito a Orlando;</l>
<l>ma poi ch'assaggion delle sue derrate,</l>
<l>ognuno addrieto si viene allargando.</l>
<l>Fur le novelle al re Falcon portate;</l>
<l>vennene all'oste, e venìa domandando:</l>
<l>- Che cosa è questa? O chi Calandro ha morto? -</l>
<l>Fugli risposto: - E' non gli è fatto torto. -</l>
</lg>
<lg type="ottava">
	<l>Orlando al re parlò discretamente:</l>
<l>- Sappi ch'io l'uccisi io, santa Corona.</l>
<l>Una fanciulla di nobile gente,</l>
<l>ch'io ho con meco, onesta e cara e buona,</l>
<l>volea con seco menar, quel dolente,</l>
<l>e fargli villania di sua persona,</l>
<l>e strascinava quella a suo dispetto.</l>
<l>Or tu se' savio, e 'l caso in te rimetto:</l>
</lg>
<lg type="ottava">
	<l>so che sicura vuoi che sia la strada,</l>
<l>e non si sforzi ignun per nessun modo,</l>
<l>ma che sicuro dì e notte vada. -</l>
<l>Rispose il re Falcon: - Troppo ne godo.</l>
<l>Rimetti, cavalier, drento la spada,</l>
<l>ché quel ch'hai fatto, io ne ringrazio e lodo:</l>
<l>giustizia sempre amai sopr'ogni cosa;</l>
<l>questa è nipote mia, figliuola o sposa.</l>
</lg>
<lg type="ottava">
	<l>Vo' che tu venga nella mia città,</l>
<l>per ristorarti ancor di quest'oltraggio. -</l>
<l>Guarda se questo era uom pien di bontà,</l>
<l>guarda s'egli era un re discreto e saggio!</l>
<l>Rispose Orlando: - Ognun di noi verrà;</l>
<l>ma perché cavalier siàn di passaggio,</l>
<l>un'altra gentilezza ancor farai:</l>
<l>che l'oste, in cortesia, ci accorderai. -</l>
</lg>
<lg type="ottava">
	<l>Rispose il re Falcon: - Ben volentieri! -</l>
<l>e sùbito chiamò lo spenditore</l>
<l>e fece contentar del suo l'ostieri;</l>
<l>poi rimontò ciascuno a corridore,</l>
<l>Orlando, la fanciulla e lo scudieri.</l>
<l>E 'l re Falcone a tutti fece onore.</l>
<l>E mentre che 'l convito era più bello,</l>
<l>sùbito venne un messaggiero a quello.</l>
</lg>
<lg type="ottava">
	<l>Era un pagan che pare un corbacchione,</l>
<l>molto villan, superbo, strano e nero,</l>
<l>coperto d'una pelle di dragone;</l>
<l>e giunto, con un modo crudo e fiero</l>
<l>diceva al re: - Distruggati Macone</l>
<l>e Giupiter, che regge il grande impero.</l>
<l>Tu dèi saper che 'l tempo è pur venuto</l>
<l>ch'al mio signor tu mandi il suo tributo. -</l>
</lg>
<lg type="ottava">
	<l>Turbossi tutto il re Falcone e disse:</l>
<l>- O mia figliuola, lasso! sventurata,</l>
<l>quanto era meglio assai che tu morisse,</l>
<l>anzi ch'al mondo mai non fussi nata! -</l>
<l>Orlando lo pregò che gli chiarisse</l>
<l>quel che importar volea quella imbasciata.</l>
<l>Rispose il re Falcon: - Tu lo saprai,</l>
<l>e meco insieme so che piangerai.</l>
</lg>
<lg type="ottava">
	<l>Un'isola è nel mar là della rena;</l>
<l>otto giganti son, tutti frategli:</l>
<l>ognun molta arroganza e rabbia mena,</l>
<l>come ha fatto costui, ch'è un di quegli;</l>
<l>hannoci dato per etterna pena</l>
<l>ch'ogni anno di noi tristi e meschinegli</l>
<l>una fanciulla lor tributo sia:</l>
<l>tocca questo anno alla figliuola mia. -</l>
</lg>
<lg type="ottava">
	<l>E non poté più oltre dir parola.</l>
<l>Colui pur la 'mbasciata sua replìca;</l>
<l>il re Falcone abbraccia la figliuola.</l>
<l>Orlando disse: - Vuoi tu ch'io gli dica</l>
<l>quel che mi par per la mia parte sola?</l>
<l>Ché di tener le lacrime ho fatica,</l>
<l>tanto m'incresce di lei e di voi! -</l>
<l>Onde e' rispose: - Di' ciò che tu vuoi. -</l>
</lg>
<lg type="ottava">
	<l>Orlando disse al superbo gigante:</l>
<l>- Non so quel che 'l signor tuo si domanda,</l>
<l>ma tu mi pari uom crudel e arrogante:</l>
<l>la tua imbasciata minaccia e comanda</l>
<l>che basterebbe al Soldan del Levante.</l>
<l>Dimmi il tuo nome e di quel che ti manda;</l>
<l>poi ti dirò quel che sarà dovuto,</l>
<l>come tu abbi acquistare il tributo. -</l>
</lg>
<lg type="ottava">
	<l>Disse il pagan: - Se pur saper t'aggrada</l>
<l>il nome mio, chiamato son Don Bruno,</l>
<l>e Salicorno il sir della contrada. -</l>
<l>Rispose Orlando: - Lecito a ciascuno</l>
<l>è ciò che si guadagna con la spada:</l>
<l>questo confessi tu? Donde io sono uno</l>
<l>che vo' questa fanciulla guadagnarmi</l>
<l>con teco, con la spada o con altre armi. -</l>
</lg>
<lg type="ottava">
	<l>Disse Don Brun: - Per Dio, contento sono;</l>
<l>andian, ché noi faren bella la piazza;</l>
<l>e se tu vinci, va', ch'io tel perdono. -</l>
<l>Orlando aveva indosso la corazza,</l>
<l>e disse al re Falcone: - E' sarà buono</l>
<l>ch'io ti gastighi così fatta razza. -</l>
<l>Levossi ritto e missesi l'elmetto,</l>
<l>e disse: - Andian, pagan, dove tu ha' detto. -</l>
</lg>
<lg type="ottava">
	<l>Corsono in piazza ognun subitamente,</l>
<l>e tutto fu conturbato il convito;</l>
<l>salì Don Brun sopra un suo gran corrente,</l>
<l>Orlando è sopra Vegliantin salito.</l>
<l>Or qui si ragunò di molta gente,</l>
<l>e la donzella col viso pulito</l>
<l>era a vedere la sua redenzione,</l>
<l>e per Orlando faceva orazione:</l>
</lg>
<lg type="ottava">
	<l>pure orazion s'intende alla moresca:</l>
<l>pregava Macon suo che l'aiutasse</l>
<l>e che di sua virginità gl'incresca,</l>
<l>che 'l fer gigante non la violasse</l>
<l>nella sua pura età fiorita e fresca.</l>
<l>In questo i duoi baron le lance basse</l>
<l>avieno, e tutta la piazza tremava,</l>
<l>però che Vegliantin folgor menava;</l>
</lg>
<lg type="ottava">
	<l>e 'l popol maraviglia avea di quello.</l>
<l>Orlando truova Don Bruno alla peccia,</l>
<l>ma pur lo scudo reggeva al martello:</l>
<l>ruppe la lancia che parve di feccia,</l>
<l>e tutto si scontorse il pagan fello;</l>
<l>e la sua aste appiccava alla treccia,</l>
<l>ma per quel colpo ne fe' tronchi e pezzi:</l>
<l>dunque lo scudo a Orlando fe' vezzi.</l>
</lg>
<lg type="ottava">
	<l>Prese Don Bruno una sua scimitarra,</l>
<l>la qual già disse alcun ch'era incantata,</l>
<l>benché 'l nostro auttor questo non narra:</l>
<l>credo più tosto forte temperata;</l>
<l>e par che 'nverso il ciel bestemmi e garra:</l>
<l>dètte a Orlando una gran tentennata,</l>
<l>gridando: - Se tu puoi, da questa guârti! -</l>
<l>e dello scudo gli fece due parti,</l>
</lg>
<lg type="ottava">
	<l>perché con esso si volle coprire.</l>
<l>Orlando dell'un pezzo ch'avea in mano</l>
<l>dètte a Don Brun tal che gliel fe' sentire:</l>
<l>perché nel ceffo giugneva al pagano,</l>
<l>e fecegli tre denti fuori uscire,</l>
<l>e tramortito rovinò in sul piano;</l>
<l>onde ciascun maravigliato fue</l>
<l>che così presto il torrion va giùe,</l>
</lg>
<lg type="ottava">
	<l>dicendo: "E' basterebbe al conte Orlando!</l>
<l>Quel colpo arebbe atterrato una ròcca!".</l>
<l>Il saracin pur venne rispirando,</l>
<l>e ritto, si mettea la mano in bocca</l>
<l>e le sue zanne non venìa trovando,</l>
<l>e 'l sangue giù pel petto gli trabocca:</l>
<l>donde e' si duol sanza comparazione,</l>
<l>e sol si studia bestemiar Macone.</l>
</lg>
<lg type="ottava">
	<l>Poi disse al conte Orlando: - Assai mi duole</l>
<l>dei denti e dello onor ch'io ho perduto;</l>
<l>pur sempre la sua fé servar si vuole:</l>
<l>comanda ciò che vuoi, ch'egli è dovuto. -</l>
<l>Rispose Orlando: - E' basta due parole:</l>
<l>ch'a re Falcon mai più chiegga il tributo;</l>
<l>ed ogni volta che tu mangerai</l>
<l>della promessa ti ricorderai.</l>
</lg>
<lg type="ottava">
	<l>E vo' che tu ti facci medicare,</l>
<l>prima che tu ritorni a Salicorno,</l>
<l>e statti qualche dì qui a riposare. -</l>
<l>Così Don Brun si posava alcun giorno;</l>
<l>alcuna volta che volea mangiare,</l>
<l>dicieno i servi che stavan dintorno:</l>
<l>- Che farebb'ei co' denti che gli manca?</l>
<l>Di Gramolazzo mangerebbe l'anca. -</l>
</lg>
<lg type="ottava">
	<l>Poi nel partir lasciò la fede pegno</l>
<l>ch'al re Falcon mai più, come solea,</l>
<l>darebbe oppression, ch'aveva il segno</l>
<l>come con l'arme perduto lui avea</l>
<l>il gran tributo; e tornossi al suo regno.</l>
<l>Il re Falcon contento rimanea,</l>
<l>e ringraziar non si saziava Orlando,</l>
<l>dicendo ch'ogni cosa è al suo comando.</l>
</lg>
<lg type="ottava">
	<l>Giunto Don Brun dove la rena aggira</l>
<l>al vento e come il mar tempesta mena,</l>
<l>raccontò tutto, e molto ne sospira,</l>
<l>a Salicorno, che n'ebbe gran pena;</l>
<l>e fatto è scilinguato, e con molta ira</l>
<l>diceva: - A desinar sempre ed a cena</l>
<l>ricorderommi di quel c'ho perduto.</l>
<l>Andrai tu, Salicorno, pel tributo. -</l>
</lg>
<lg type="ottava">
	<l>Rispose Salicorno: - Io v'andrò certo,</l>
<l>a dispetto del Cielo e di Macone.</l>
<l>Chi è quel cavalier che t'ha diserto?</l>
<l>Non debbe esser di corte di Falcone. -</l>
<l>Disse Don Bruno: - E' non va pel deserto</l>
<l>di Barberia sì possente leone,</l>
<l>né leofanti, o per Libia serpenti,</l>
<l>che non traessi a lor come a me i denti.</l>
</lg>
<lg type="ottava">
	<l>Non so ben chi si sia quel cavaliere,</l>
<l>ma so ch'e' sare' ben buono erbolaio,</l>
<l>ché sa cavare e denti, al mio parere:</l>
<l>questo è il tributo ch'io t'arreco e 'l maio;</l>
<l>e se tu vuogli andar, ti fo assapere</l>
<l>che ne trarrà a te anco più d'un paio.</l>
<l>Io gli promissi, se l'osserverai,</l>
<l>che mai tributo al re più chiederai.</l>
</lg>
<lg type="ottava">
	<l>E per me tanto non vi vo' venire,</l>
<l>acciò che traditor non mi chiamassi. -</l>
<l>Pur Salicorno tanto seppe dire</l>
<l>che alfin Don Brun dispose che tornassi;</l>
<l>e cinquecento d'arme fe' guernire</l>
<l>di ciò che gli parea che bisognassi;</l>
<l>e in pochi dì ne venne al re Falcone</l>
<l>come uom bestial sanza altra discrezione.</l>
</lg>
<lg type="ottava">
	<l>- Sanza osservare o lègge o fede o patto,</l>
<l>con questa gente intorno s'accampòe;</l>
<l>e manda un suo messaggio drento ratto.</l>
<l>E 'l messo al re dinanzi se n'andòe</l>
<l>e disse brievemente appunto il fatto,</l>
<l>siccome il suo signor gli comandòe:</l>
<l>che mandi presto al campo a sua difesa</l>
<l>colui ch'al suo fratel fe' tanta offesa.</l>
</lg>
<lg type="ottava">
	<l>E sta sopra una alfana e suona un corno</l>
<l>e minacciava il cielo e la natura.</l>
<l>Orlando, come inteso ha Salicorno,</l>
<l>fece a Terigi darsi l'armadura;</l>
<l>e la figliuola del re gli è dintorno,</l>
<l>dicendo: - Iddio ti dia, baron, ventura,</l>
<l>e in ogni modo vincitor ti faccia,</l>
<l>poi che Fortuna ancor pur mi minaccia. -</l>
</lg>
<lg type="ottava">
	<l>Diceva Orlando: - Non temer, donzella,</l>
<l>ché in ogni modo rimarren vincenti:</l>
<l>ch'a Salicorno trarrò la mascella,</l>
<l>s'al suo fratello ho tratto solo i denti. -</l>
<l>E con Terigi suo montato è in sella.</l>
<l>Ma la fanciulla, e certi suoi sergenti,</l>
<l>volle con lui sino in sul campo andare;</l>
<l>ché sanza lui non si fidava stare.</l>
</lg>
<lg type="ottava">
	<l>Disse il gigante: - Se' tu quel pagano</l>
<l>ch'al mio Don Bruno hai fatto villania?</l>
<l>È questa la tua femina, ruffiano? -</l>
<l>Rispose Orlando: - Per la testa mia,</l>
<l>che gentilezza è teco esser villano!</l>
<l>Così di te come dell'altro fia:</l>
<l>quel ch'io gli ho fatto mi pare una zacchera;</l>
<l>tanto è che preso non fia più a mazzacchera.</l>
</lg>
<lg type="ottava">
	<l>Questa fanciulla, ha cento servi il padre,</l>
<l>che te per servo non vorrebbon, credi;</l>
<l>e le sue membra, che son sì leggiadre,</l>
<l>volevi pel tributo ch'ancor chiedi;</l>
<l>e se venuto qua con queste squadre,</l>
<l>e di' ch'io son ruffian: néttati i piedi,</l>
<l>ché, per voler bagasce e concubine,</l>
<l>arà il peccato tuo sue discipline. -</l>
</lg>
<lg type="ottava">
	<l>Disse il gigante: - E' non son sempre equali,</l>
<l>come tu sai, le forze di ciascuno:</l>
<l>i denti miei saranno di cinghiali:</l>
<l>non ti parranno forse di Don Bruno.</l>
<l>Otto giganti siàn, fratei carnali:</l>
<l>signor là della valle di Malpruno</l>
<l>cinque ne sono, e noi tre siamo insieme</l>
<l>dove la rena come il gran mar freme. -</l>
</lg>
<lg type="ottava">
	<l>Rispose Orlando: - E cinque pel bollire</l>
<l>sono scemati, e questo abbi per certo:</l>
<l>con questa spada un ne feci morire,</l>
<l>e l'altro un mio cugin ch'è molto sperto.</l>
<l>Una fanciulla usoron già rapire</l>
<l>al re Costanzo, e stavan nel deserto;</l>
<l>quale ho con meco molto ornata e bella,</l>
<l>e voglio al padre suo rimenar quella.</l>
</lg>
<lg type="ottava">
	<l>E s'io ritorno mai per quel paese,</l>
<l>ch'io truovi ancor que' tre nella foresta,</l>
<l>io non sarò, com'io fu' già, cortese,</l>
<l>ch'a tutti a tre dipartirò la testa. -</l>
<l>Or Salicorno tanta ira l'accese</l>
<l>che cominciava a menar gran tempesta,</l>
<l>quando e' sentì ricordar tanti torti,</l>
<l>e come due de' suoi fratei son morti.</l>
</lg>
<lg type="ottava">
	<l>- Traditor rinnegato, micidiale,</l>
<l>piglia del campo! - con un grido disse.</l>
<l>Orlando a Vegliantin fe' metter ale;</l>
<l>poi si voltava e l'aste in basso misse,</l>
<l>ch'era uno abete saldo e naturale</l>
<l>qual tolse alla città prima partisse;</l>
<l>e giunse con la lancia dura e grave</l>
<l>nel petto a quel, che gli parve una trave;</l>
</lg>
<lg type="ottava">
	<l>e disse: "Che diavol fia, Macone!</l>
<l>Questa mi pare un albero di fusta!".</l>
<l>La lancia resse alla percussione,</l>
<l>perch'era dura e grossa e molto giusta;</l>
<l>ma regger non poté quel compagnone</l>
<l>né la sua alfana, benché sia robusta:</l>
<l>dunque fu il colpo di tanta bontade</l>
<l>che Salicorno e l'alfana giù cade.</l>
</lg>
<lg type="ottava">
	<l>La figliuola del re, che vide questo,</l>
<l>fra sé disse: "Un miracolo ho veduto!".</l>
<l>E 'l gran gigante feroce e rubesto</l>
<l>disse a Orlando: - Tu non m'hai abbattuto! -</l>
<l>e saltò della sella in terra presto.</l>
<l>- Vedi che staffa non ebbi perduto:</l>
<l>è stato sol difetto dell'alfana,</l>
<l>e la tua lancia fu molto villana. -</l>
</lg>
<lg type="ottava">
	<l>Rispose Orlando: - S' tu non se ben chiaro,</l>
<l>io ti potrei col brando chiarir tosto:</l>
<l>a ogni cosa troverren riparo. -</l>
<l>Disse il pagan: - Per Dio, s'io mi t'accosto,</l>
<l>io ti farò costar quel colpo caro. -</l>
<l>Diceva Orlando: - E pagherai tu il costo. -</l>
<l>E Durlindana sua fuori ha tirata,</l>
<l>e Salicorno ha la mazza ferrata.</l>
</lg>
<lg type="ottava">
	<l>Qui si comincia a sentir vespro e nona;</l>
<l>qui le dolente note cominciorno;</l>
<l>qui innanzi mattutin già terza suona;</l>
<l>qui non si poson le mosche dintorno;</l>
<l>qui sanza balenar l'aria rintruona;</l>
<l>qui purga i suoi peccati Salicorno;</l>
<l>qui si vedrà chi saprà di schermaglia;</l>
<l>qui mostra Durlindana s'ella taglia.</l>
</lg>
<lg type="ottava">
	<l>Il saracin talvolta alza la mazza,</l>
<l>e dice: - Aspetta, ch'io ti forbo il nifo. -</l>
<l>E 'l paladin rispondea: - Bestia pazza,</l>
<l>che dirai tu se col brando lo schifo? -</l>
<l>e ritrovava a costui la corazza,</l>
<l>tanto che spesso scontorceva il grifo;</l>
<l>ma non poteva colpirlo all'elmetto,</l>
<l>però che allato gli pare un fiaschetto.</l>
</lg>
<lg type="ottava">
	<l>E Salicorno per la sua grandezza</l>
<l>alcuna volta la mazza fallava:</l>
<l>un tratto mena con tanta fierezza</l>
<l>che, giunto a vòto, in terra rovinava.</l>
<l>Orlando volle mostrar gentilezza:</l>
<l>- Lieva sù! - disse; e 'l pagan si levava,</l>
<l>e disse: - Dimmi, cavalier da guerra,</l>
<l>per che cagion non mi feristi in terra?</l>
</lg>
<lg type="ottava">
	<l>Tu debbi esser per certo un uom gentile,</l>
<l>di nobil sangue, tu non puoi negarlo:</l>
<l>tu non volesti darmi come vile;</l>
<l>se lecito, barone, è quel ch'io parlo,</l>
<l>dimmi il tuo nome. - Orlando, come umìle,</l>
<l>rispose: - Io son nipote del re Carlo,</l>
<l>Orlando di Mellon figliuol, d'Angrante,</l>
<l>nimico d'Apollino e Trivicante. -</l>
</lg>
<lg type="ottava">
	<l>Sentendo Salicorno dire "Orlando",</l>
<l>cominciò il cuore a tremargli e la mano</l>
<l>e disse: - Onde venuto o come o quando</l>
<l>se', paladino, in questo luogo strano?</l>
<l>Non vo' con teco operar mazza o brando,</l>
<l>ch'io so che 'l mio poter sarebbe vano;</l>
<l>da ora innanzi sia come tu vuoi,</l>
<l>ché la battaglia è finita tra noi.</l>
</lg>
<lg type="ottava">
	<l>Odo che 'l fior se' di tutti i cristiani</l>
<l>e che tu se' fatato per antico.</l>
<l>Io vo' più tosto trovarmi alle mani</l>
<l>col tuo cugin, ch'è molto mio nimico,</l>
<l>e vendicarmi d'assai casi strani;</l>
<l>e vo' che mi prometta come amico,</l>
<l>quando col tuo Rinaldo tu sarai,</l>
<l>per qualche modo me ne avviserai:</l>
</lg>
<lg type="ottava">
	<l>ch'io son disposto rompergli la fronte,</l>
<l>però che mio nimico è in sempiterno;</l>
<l>e s'egli è della schiatta di Chiarmonte,</l>
<l>ed io del sangue son di Salinferno,</l>
<l>e non intendo sofferir tante onte:</l>
<l>colui che 'l nome suo risuona etterno,</l>
<l>Mambrin dell'Ulivante, anco era nato</l>
<l>del sangue mio da ciascuno onorato. -</l>
</lg>
<lg type="ottava">
	<l>Disse Orlando: - Io non so dove si sia</l>
<l>Rinaldo ancor; ma s'io lo troverròe,</l>
<l>sùbito un messo a te mandato fia;</l>
<l>e 'n questo modo andar ti lasceròe,</l>
<l>ch'al re Falcon non dia più ricadia;</l>
<l>benché malvolentier ti liberròe;</l>
<l>ma so che tu darai nell'altra rete,</l>
<l>se con Rinaldo mio vi proverrete. -</l>
</lg>
<lg type="ottava">
	<l>Il saracin promisse licenziare</l>
<l>del tributo quel re liberamente,</l>
<l>e fece il campo suo presto levare.</l>
<l>Orlando al re Falcon subitamente</l>
<l>nella città tornava a raccontare</l>
<l>come egli è salvo, e libera sua gente;</l>
<l>e dopo alquanti dì prese comiato,</l>
<l>e lasciò quello al tutto sconsolato.</l>
</lg>
<lg type="ottava">
	<l>E cavalcando va per molte strade</l>
<l>sanza posarsi mai sera o mattina,</l>
<l>e domandando va per le contrade</l>
<l>dove stia il re della Bellamarina;</l>
<l>tanto che giunse un giorno alla cittade,</l>
<l>e quella damigella peregrina</l>
<l>rappresentava al suo doglioso padre,</l>
<l>che l'ha gran tempo pianta, e la sua madre.</l>
</lg>
<lg type="ottava">
	<l>Era vestito a nero la città</l>
<l>e 'l re con tutti i suoi, con molto affanno,</l>
<l>né sopra i campanil gridando va</l>
<l>ne' suoi paesi più il talacimanno;</l>
<l>per le moschee molti ufici si fa</l>
<l>al modo lor, ché di costei non sanno</l>
<l>dove perduta sia già stata tanto,</l>
<l>sì che per morta n'avean fatto il pianto.</l>
</lg>
<lg type="ottava">
	<l>La novella n'andò con gran furore</l>
<l>al re Costanzo, come la sua figlia</l>
<l>era venuta: onde e' gli crebbe il core,</l>
<l>e corse incontro con la sua famiglia;</l>
<l>e tutta la città trasse al romore,</l>
<l>come avvien sempre d'ogni maraviglia:</l>
<l>ognun voleva il primo abbracciar questa;</l>
<l>pensa se 'l padre suo gli fece festa.</l>
</lg>
<lg type="ottava">
	<l>Ella gli disse: - Questo è il conte Orlando -,</l>
<l>e dove e come e' l'aveva trovata</l>
<l>e da' giganti tolta, e disse quando</l>
<l>ed in che modo l'avevon rubata,</l>
<l>e tutta la sua vita vien contando,</l>
<l>e come pel cammin l'abbi onorata</l>
<l>Orlando sempre, insin che l'ha condotta.</l>
<l>Il re Costanzo così disse allotta:</l>
</lg>
<lg type="ottava">
	<l>- Questo è colui che ti scampò da morte?</l>
<l>Questo è colui che t'ha dunque prosciolta?</l>
<l>Questo è colui ch'è tanto ardito e forte?</l>
<l>Questo è colui ch'agli altri fama ha tolta?</l>
<l>Questo è colui ch'allegra or la mia corte?</l>
<l>Questo è colui per cui non se' sepolta?</l>
<l>Questo è colui ch'uccise il fer gigante?</l>
<l>Questo è colui ch'è 'l gran signor d'Angrante?</l>
</lg>
<lg type="ottava">
	<l>Non cavalca caval miglior barone,</l>
<l>né miglior cavalier porta elmo in testa;</l>
<l>non cinse spada mai simil campione,</l>
<l>né miglior paladin pon lancia in resta;</l>
<l>non uom tanto gentil si calza sprone. -</l>
<l>Ed abbracciava Orlando con gran festa,</l>
<l>e la reina e lui lo ringraziorno,</l>
<l>e tutto il popol suo che gli è dintorno.</l>
</lg>
<lg type="ottava">
	<l>Or lasciàn questi star così contenti;</l>
<l>ritorniamo al Soldan di Bambillona,</l>
<l>che non pareva già che si rammenti</l>
<l>di quel ch'Antea promisse sua Corona</l>
<l>de' due prigion, ma pensava altrimenti</l>
<l>di tòr sùbito a questi la persona,</l>
<l>prima che sia Rinaldo a lui tornato</l>
<l>dal Veglio, dove sa che l'ha mandato.</l>
</lg>
<lg type="ottava">
	<l>Mandò pel giustizier quel traditore;</l>
<l>e scrisse un brieve per la gran letizia</l>
<l>al re Costanzo, per mostrargli amore,</l>
<l>che venissi a veder questa giustizia,</l>
<l>dicendo: "Sappi, famoso signore,</l>
<l>ch'io gli ho a punir di più d'una malizia";</l>
<l>com'io dirò nell'altro cantar bello.</l>
<l>Guardivi sempre l'agnol Rafaello.</l>
</lg>

</div1>
<div1 type="canto">
<head>CANTARE DECIMOTTAVO</head>

<lg type="ottava">
	<l>Magnifica, o Signor, l'anima mia</l>
<l>e lo spirito mio di tua salute:</l>
<l>e tu, per cui fu detto "<foreign lang="lat">Ave, Maria</foreign>",</l>
<l>essultata con grazia e con virtute,</l>
<l>o gloriosa madre, o Virgo pia,</l>
<l>con l'altre grazie che m'hai concedute,</l>
<l>aiuta ancor con tue virtù divine</l>
<l>la nostra storia, insin ch'io giunga al fine.</l>
</lg>
<lg type="ottava">
	<l>Io dissi che 'l Soldan mandato avea</l>
<l>al re Costanzo, e scritto che venisse</l>
<l>a veder la giustizia ch'e' facea.</l>
<l>Ma come il messo par che comparisse,</l>
<l>sùbito il re la lettera leggea,</l>
<l>e 'nteso quel che 'l traditore scrisse,</l>
<l>la lettera a Orlando pose in mano,</l>
<l>dicendo: - Questa ha scritta il tuo Soldano. -</l>
</lg>
<lg type="ottava">
	<l>Quando ebbe tutto inteso il conte Orlando,</l>
<l>si volse al re Costanzo sbigottito,</l>
<l>e disse: - A Dio ed a te mi raccomando:</l>
<l>vedi come il Soldan m'ha qui tradito;</l>
<l>aiuto in questo caso ti domando. -</l>
<l>Rispose il re: - Tu non arai servito</l>
<l>a questa volta ingrato, Orlando mio,</l>
<l>ch'io ti darò soccorso, pel mio Iddio.</l>
</lg>
<lg type="ottava">
	<l>- Io farò centomila in un momento</l>
<l>cavalier della tavola rotonda,</l>
<l>e se più ne volessi, anche altri cento:</l>
<l>gente e tesoro, il mio reame abbonda:</l>
<l>non dubitar, tu sarai ben contento;</l>
<l>e vo' che quel ribaldo si sconfonda. -</l>
<l>E mandò bandi e messaggieri e scorte,</l>
<l>ch'ognun venissi presto armato a corte.</l>
</lg>
<lg type="ottava">
	<l>In pochi giorni furono a cavallo,</l>
<l>ed ordinati stendardi e bandiere;</l>
<l>e 'l suo bel gonfalone è nero e giallo:</l>
<l>mai non si vide meglio in punto schiere;</l>
<l>e scrisse al gran Soldan che sanza fallo</l>
<l>fra pochi giorni il verrebbe a vedere:</l>
<l>che l'aspettassi e' prigion soprattenga,</l>
<l>tanto ch'a lui, ché già s'è mosso, venga.</l>
</lg>
<lg type="ottava">
	<l>Orlando aveva le squadre ordinate</l>
<l>con le sue mani, e pieno è d'allegrezza,</l>
<l>e riguardava quelle gente armate</l>
<l>che gli parevan di somma prodezza.</l>
<l>Quella fanciulla con parole ornate</l>
<l>mostrava di ciò aver molta dolcezza,</l>
<l>ch'Orlando ristorato sia da quella;</l>
<l>e vuol con esso andar la damigella.</l>
</lg>
<lg type="ottava">
	<l>E 'l re Costanzo anco v'andò in persona;</l>
<l>e vanno giorno e notte cavalcando,</l>
<l>tanto che son condotti a Bambillona;</l>
<l>quivi di fuor si vennono accampando;</l>
<l>e fingendo amicizia intera e buona,</l>
<l>il re Costanzo insieme con Orlando</l>
<l>vanno al Soldan con molti caporali,</l>
<l>uomini degni, tutti i principali.</l>
</lg>
<lg type="ottava">
	<l>Quando il Soldan costor vede venire,</l>
<l>e vede tanta gente alla pianura,</l>
<l>sente stormenti, sentiva anitrire,</l>
<l>comincia a sospettar con gran paura,</l>
<l>e come savio, nel suo core a dire:</l>
<l>"Questa è troppo gran gente alle mie mura".</l>
<l>Pur si mostrava allegro, ch'era saggio;</l>
<l>e manda a Salicorno un suo messaggio,</l>
</lg>
<lg type="ottava">
	<l>quel ch'avea con Orlando combattuto</l>
<l>e che volea combatter con Rinaldo:</l>
<l>che venga presto in là ben proveduto.</l>
<l>E Salicorno mai non si fu saldo,</l>
<l>che diecimila ordinava in suo aiuto;</l>
<l>ed eron, perché e' son di luogo caldo,</l>
<l>uomini neri e di statura giusti,</l>
<l>e portati per ispade mazzafrusti.</l>
</lg>
<lg type="ottava">
	<l>Rappresentossi con questi al Soldano.</l>
<l>Or ritorniamo a Rinaldo, ch'avea</l>
<l>già vinto il Veglio: un giorno quel pagano</l>
<l>che avea con lui mandato prima Antea</l>
<l>vide venir gran gente per un piano;</l>
<l>e con Rinaldo e col Veglio dicea:</l>
<l>- Che gente è questa che di qua ne viene?</l>
<l>Non si conosce a' contrassegni bene. -</l>
</lg>
<lg type="ottava">
	<l>Rinaldo, come e' furono appressati,</l>
<l>s'accosta, e domandava uno scudiere:</l>
<l>- Chi son costoro? Ove siete avviati? -</l>
<l>Costui rispose: - È il mastro giustiziere,</l>
<l>ch'a due cristian che sono imprigionati</l>
<l>in Bambillona va a fare il dovere;</l>
<l>son paladini, e l'un di lor marchese,</l>
<l>ch'una figliuola del Soldan già prese. -</l>
</lg>
<lg type="ottava">
	<l>In questo che Rinaldo domandava,</l>
<l>giugneva il giustizier sopra Baiardo.</l>
<l>Quando Rinaldo il caval suo guardava,</l>
<l>e' diventò come un leon gagliardo,</l>
<l>e 'l giustizier per la briglia pigliava.</l>
<l>Disse il pagan: - Se non ch'io ti riguardo,</l>
<l>che qualche bestia nell'aspetto pàrmi,</l>
<l>t'insegnerei per la briglia pigliarmi! -</l>
</lg>
<lg type="ottava">
	<l>Rinaldo trasse Frusberta per dargli;</l>
<l>poi dubitava a Baiardo non dare.</l>
<l>In questo il Veglio, che vide appiccargli,</l>
<l>sùbito corre Rinaldo aiutare,</l>
<l>comincia con la mazza a tramezzargli:</l>
<l>il giustizier non si poté parare,</l>
<l>ché con un colpo la testa gli spezza,</l>
<l>e cascò giù come una pera mézza.</l>
</lg>
<lg type="ottava">
	<l>Allor Rinaldo in su Baiardo salta;</l>
<l>e come e' fu sopra il caval salito,</l>
<l>presto levava Frusberta sù alta</l>
<l>ed un pagano in sul capo ha ferito,</l>
<l>che del suo sangue la terra si smalta</l>
<l>e morto appiè del cavallo è giù ito.</l>
<l>E 'l Veglio presto salì in sul destriere</l>
<l>di quel pagan, come il vide cadere,</l>
</lg>
<lg type="ottava">
	<l>e tra la turba si mette pagana,</l>
<l>tanto che molto Rinaldo il commenda:</l>
<l>quanti ne giugne la sua mazza strana,</l>
<l>tanti convien che morti giù ne scenda.</l>
<l>Il mamalucco, ch'aveva l'alfana,</l>
<l>non si stava anco, ché v'era faccenda;</l>
<l>e tutta quella gente si sbaraglia,</l>
<l>ché, più che gente, era o ciurma o canaglia.</l>
</lg>
<lg type="ottava">
	<l>E 'l Veglio pur colla mazza del ferro</l>
<l>ritocca e suona e martella e forbotta,</l>
<l>ch'era più dura che quercia o che cerro:</l>
<l>alcuna volta n'uccide una frotta.</l>
<l>Rinaldo si scagliava come un verro</l>
<l>dove e' vedeva la gente ridotta,</l>
<l>e rompe ed urta e taglia e straccia e spezza</l>
<l>ciò che trovava, per la sua fierezza.</l>
</lg>
<lg type="ottava">
	<l>Chi fuggì prima, se n'andò col meglio,</l>
<l>ch'a tutti il segno faceva Frusberta;</l>
<l>ed ogni volta con la mazza il Veglio</l>
<l>diceva a' molti che dava l'offerta:</l>
<l>- A questo modo chi dormissi sveglio! -</l>
<l>e rilevava la mazza sù all'erta;</l>
<l>e tutti in volta rotta si fuggiéno,</l>
<l>anzi sparivon come fa il baleno.</l>
</lg>
<lg type="ottava">
	<l>Poi cominciò Rinaldo al Veglio a dire:</l>
<l>- Io vo' ch'a Bambillona presto andiamo,</l>
<l>perché il Soldan farà color morire. -</l>
<l>Rispose il Veglio: - Tuo servo mi chiamo:</l>
<l>però comanda, ch'io voglio ubbidire;</l>
<l>e vo' che sempre insieme noi viviamo:</l>
<l>dove tu andrai, io sarò sempre teco,</l>
<l>e basti solo un cenno o "Vienne meco". -</l>
</lg>
<lg type="ottava">
	<l>Missonsi tutti a tre presto in camino,</l>
<l>il Veglio con Rinaldo e 'l mammalucco.</l>
<l>Rinaldo, come al campo fu vicino,</l>
<l>dicea: "Se del veder non son ristucco,</l>
<l>io veggo tanto popol saracino</l>
<l>che non ne fu più al tempo di Nabucco:</l>
<l>d'insegne e padiglion coperto è il piano;</l>
<l>non so se amici si son del Soldano;</l>
</lg>
<lg type="ottava">
	<l>ma 'l campo ch'assediò Troia la grande</l>
<l>non ebbe la metà di questa gente,</l>
<l>tante trabacche e padiglion si spande.</l>
<l>Forse il Soldan vorrà fare al presente</l>
<l>a que' prigion gustar triste vivande;</l>
<l>ma pel mio Iddio ch'io lo farò dolente!".</l>
<l>Questo con seco diceva Rinaldo,</l>
<l>e venìa tutto furioso e caldo.</l>
</lg>
<lg type="ottava">
	<l>Orlando disse un giorno a Spinellone:</l>
<l>- Io vo' che noi veggiamo i prigion nostri; -</l>
<l>ch'era col re Costanzo un gran barone</l>
<l>- andiamo e pregherren che ce gli mostri</l>
<l>sanza cavargli fuor della prigione. -</l>
<l>Disse il pagan: - Sempre a' comandi vostri</l>
<l>sarò parato; e se non ci è d'avanzo,</l>
<l>sarebbe da menarvi il re Costanzo,</l>
</lg>
<lg type="ottava">
	<l>ché so che gli fia caro di vedere</l>
<l>due paladin di tanto pregio e fama. -</l>
<l>Orlando disse: - Troppo m'è in piacere. -</l>
<l>Ispinellone il re Costanzo chiama;</l>
<l>nella città ne vanno, a non tenere</l>
<l>più che bisogni lunga questa trama;</l>
<l>e la licenzia lor dètte il Soldano,</l>
<l>e pon le chiavi al re Costanzo in mano.</l>
</lg>
<lg type="ottava">
	<l>- Alla prigion se n'andorno costoro.</l>
<l>Come Ulivier sentiva aprir la porta,</l>
<l>a Ricciardetto disse: - Ecco coloro</l>
<l>che vengono arrecarci altro che torta:</l>
<l>questo sarà per ultimo martoro! -</l>
<l>e molto ognun di lor se ne sconforta.</l>
<l>Orlando, quando Ulivier suo vedea</l>
<l>e Ricciardetto, parlar non potea.</l>
</lg>
<lg type="ottava">
	<l>Il re Costanzo disse: - Or m'intendete:</l>
<l>se voi volete adorar Macometto,</l>
<l>della prigione scampati sarete;</l>
<l>se non che domattina io vi prometto</l>
<l>ch'al vento insieme de' calci darete. -</l>
<l>Rispose alle parole Ricciardetto:</l>
<l>- Se ci darà pur morte il Soldan vostro,</l>
<l>contenti siàn morir pel Signor nostro.</l>
</lg>
<lg type="ottava">
	<l>E se ci fussi il mio caro fratello</l>
<l>Rinaldo, non saremo a questo porto,</l>
<l>o 'l conte Orlando, ch'è cugino a quello.</l>
<l>Ma spero, poi ch'ognun di noi fia morto,</l>
<l>contro a questo crudel signore e fello</l>
<l>vendicheranno ancor sì fatto torto;</l>
<l>e piangeranne Bambillona tutta,</l>
<l>ché so per le lor man sarà distrutta.</l>
</lg>
<lg type="ottava">
	<l>Ma ben mi duol che innanzi al mio morire</l>
<l>non vegga il mio fratello e 'l cugin mio;</l>
<l>e tuttavolta me gli par sentire,</l>
<l>come forse spirato dal mio Iddio. -</l>
<l>Orlando non poté più sofferire,</l>
<l>ché d'abbracciargli avea troppo disio,</l>
<l>e mentre che ciò dice Ricciardetto,</l>
<l>alzava la visiera dell'elmetto,</l>
</lg>
<lg type="ottava">
	<l>e disse: - Tu di' il ver ch'egli è qui presso</l>
<l>Orlando, che non t'ha mai abandonato. -</l>
<l>Ulivier guarda e dice: - Egli è pur desso! -</l>
<l>e Ricciardetto l'ha raffigurato:</l>
<l>sùbito il braccio al collo gli ebbe messo,</l>
<l>ed Ulivieri abbraccia il car cognato.</l>
<l>Per tenerezza gran pianto facevano,</l>
<l>e Spinellone e 'l re con lor piangevano.</l>
</lg>
<lg type="ottava">
	<l>Poi molte cose insieme ragionaro;</l>
<l>Orlando disse ignun non dubitassi,</l>
<l>ch'a ogni cosa ordinato ha riparo:</l>
<l>ch'ognun di buona voglia si posassi;</l>
<l>e così insieme al Soldan riportaro</l>
<l>le chiavi, che sospetto non pigliassi,</l>
<l>e ringraziorno la sua Signoria</l>
<l>della sua gentilezza e cortesia.</l>
</lg>
<lg type="ottava">
	<l>Orlando non s'avea mai l'elmo tratto,</l>
<l>onde il Soldano un giorno gli ebbe detto:</l>
<l>Deh, dimmi, cavalier che stai di piatto,</l>
<l>per che cagion tu tien' sempre l'elmetto?</l>
<l>Ch'io non posso comprender questo fatto:</l>
<l>tu mi faresti pigliarne sospetto.</l>
<l>Io vo' che tu mel dica a ogni modo,</l>
<l>se non ch'io crederrò che ci sia frodo. -</l>
</lg>
<lg type="ottava">
	<l>Diceva Orlando: - Certa nimicizia</l>
<l>fa che questo elmo tengo così in testa,</l>
<l>acciò che non pigliassi ignun malizia</l>
<l>di farmi a tradimento un dì la festa. -</l>
<l>Disse il Soldan: - Qui è sotto tristizia;</l>
<l>non si riscontra ben la cosa a sesta:</l>
<l>sempre color che sconosciuti vanno,</l>
<l>o per paura o per malizia il fanno.</l>
</lg>
<lg type="ottava">
	<l>Io ho disposto in viso di vederti,</l>
<l>se non che mal te ne potrebbe incòrre. -</l>
<l>Diceva Orlando: - In ciò non vo' piacerti;</l>
<l>d'ogn'altra cosa puoi di me disporre. -</l>
<l>Disse il Soldano: - E' convien ch'io m'accerti -,</l>
<l>e vollegli la mano al viso porre.</l>
<l>Orlando gli menava una gotata,</l>
<l>che in sul viso la man riman segnata.</l>
</lg>
<lg type="ottava">
	<l>Quivi il Soldan con gran furor si rizza,</l>
<l>e grida a' mammalucchi: - Sù, poltroni! -</l>
<l>Orlando fuor la spada non isguizza,</l>
<l>che conosciuta non sia da' baroni:</l>
<l>rivoltossi a costor con molta stizza</l>
<l>e da lor si difende co' punzoni,</l>
<l>e pèsche sanza nocciolo appiccava,</l>
<l>che si ritrasse ognun che n'assaggiava.</l>
</lg>
<lg type="ottava">
	<l>Ispinellon, come fedel compagno,</l>
<l>sùbito pose alla spada la mano,</l>
<l>e fe' di sangue con essa un rigagno,</l>
<l>ché nessun colpo non menava invano.</l>
<l>Ma poi che vide e' non v'era guadagno,</l>
<l>si fuggì in una camera il Soldano,</l>
<l>e per paura si serrava drento.</l>
<l>Orlando si ritrasse a salvamento;</l>
</lg>
<lg type="ottava">
	<l>e Spinellone e 'l re Costanzo è intorno,</l>
<l>con lui ristretti, e son di fuori usciti</l>
<l>di Bambillona e nel campo tornorno.</l>
<l>I baron del Soldano, sbigottiti,</l>
<l>chi qua chi là tutti si scompigliorno,</l>
<l>maravigliati di que' tanto arditi;</l>
<l>e fu per la città molto romore</l>
<l>che così fussi fatto al lor signore.</l>
</lg>
<lg type="ottava">
	<l>Quando il Soldan rassicurato fue,</l>
<l>fece venir tutta la baronia,</l>
<l>e nella sedia si levava sùe,</l>
<l>né mai si fe' sì bella diceria;</l>
<l>e cominciò con le parole sue:</l>
<l>- Mai più fu tocca la persona mia;</l>
<l>ma a ogni cosa apparecchiato sono,</l>
<l>e come piace a voi, così perdono.</l>
</lg>
<lg type="ottava">
	<l>Il re Costanzo ha tanti cavalieri</l>
<l>che cuopron, voi il vedete, il piano e 'l monte;</l>
<l>non so qual si sien drento i suoi pensieri,</l>
<l>ma per fuggir sospetto e maggiore onte</l>
<l>mostrato ho di vederlo volentieri.</l>
<l>Or con colui che mi batté la fronte</l>
<l>credo che buon sarà forse far triegua,</l>
<l>acciò che maggior mal di ciò non segua;</l>
</lg>
<lg type="ottava">
	<l>e dare alla giustizia essecuzione,</l>
<l>intanto, di que' due ch'io tengo presi,</l>
<l>acciò che il re Costanzo e Spinellone</l>
<l>ritornin con lor genti in lor paesi.</l>
<l>Morti questi baron ch'abbiàn prigione,</l>
<l>noi saren poi da tanti meno offesi;</l>
<l>ché, s'io mi fo nimico al re Costanzo,</l>
<l>per al presente non ci veggo avanzo.</l>
</lg>
<lg type="ottava">
	<l>In questo mezzo Antea potre' pigliare</l>
<l>quel Montalban che Gano ha consigliato.</l>
<l>Rinaldo so che non dè' mai tornare:</l>
<l>credo che 'l Veglio l'abbi ora ammazzato.</l>
<l>A luogo e a tempo si potrà mostrare</l>
<l>al re Costanzo ch'e' m'abbi ingiuriato:</l>
<l>ch'io non vo' far vendetta con mio danno,</l>
<l>ma aspettar tempo, come i savi fanno. -</l>
</lg>
<lg type="ottava">
	<l>Salicorno riprese le parole:</l>
<l>- E' non ha tempo mai chi tempo aspetta:</l>
<l>per nessun modo triegua non si vuole;</l>
<l>io vo' con queste man farne vendetta</l>
<l>prima che molti dì ritorni il sole.</l>
<l>Della giustizia, che in punto si metta,</l>
<l>questo mi piace e facciasi pur presto. -</l>
<l>E tutti infine s'accordaro a questo.</l>
</lg>
<lg type="ottava">
	<l>Al re Costanzo va tosto una spia,</l>
<l>e dice ciò che ordina il Soldano.</l>
<l>Il re Costanzo a Orlando il dicìa.</l>
<l>Orlando disse: - In punto ci mettiàno,</l>
<l>ch'a' prigion fatto non sia villania. -</l>
<l>E tutti si schierorno a mano a mano.</l>
<l>In questo tempo il Soldano ordinava</l>
<l>ciò che bisogna, e 'l giustizier chiamava;</l>
</lg>
<lg type="ottava">
	<l>e misse bandi per le sue città</l>
<l>ch'ognun ch'avessi armadura o cavallo</l>
<l>venga a veder la giustizia che fa,</l>
<l>che si farà il tal giorno sanza fallo.</l>
<l>Un giovane ch'avea molta bontà,</l>
<l>sentendo questo, venne a vicitallo,</l>
<l>chiamato Mariotto, un gran signore</l>
<l>ch'era figliuol del loro imperadore.</l>
</lg>
<lg type="ottava">
	<l>Trentamila menò quel Mariotto,</l>
<l>onde al Soldan fu questo molto caro,</l>
<l>armati stranamente di cuoio cotto.</l>
<l>Ben centomila a caval ragunaro,</l>
<l>in punto, al modo lor, di tutto botto,</l>
<l>e di mandar la giustizia ordinaro;</l>
<l>e 'l giustizier con molta gente andòe</l>
<l>alla prigione, e' due baron legòe.</l>
</lg>
<lg type="ottava">
	<l>Poi gli legò a cavallo in su la sella,</l>
<l>pur sopra i lor destrier con le loro armi;</l>
<l>perché il Soldano in tal modo favella:</l>
<l>- Che tu gli meni amendue armati parmi -,</l>
<l>e 'l giustizier, ch'al suo dir non appella,</l>
<l>rispose: - Così avea pensato farmi. -</l>
<l>Questo non era il giustiziere usato,</l>
<l>ché 'l Veglio, com'io dissi, l'ha ammazzato.</l>
</lg>
<lg type="ottava">
	<l>Di nuovo un'altra spia ne va volando,</l>
<l>che la giustizia uscirà presto fore;</l>
<l>Ispinellone insieme con Orlando</l>
<l>rassetton le lor genti a gran furore.</l>
<l>Il re Costanzo al conte vien parlando:</l>
<l>- E' ci sarà fatica, car signore,</l>
<l>racquistar questi con ispada o lancia,</l>
<l>tanto in sul crollo son della bilancia. -</l>
</lg>
<lg type="ottava">
	<l>Era a veder molta compassione</l>
<l>i due baron come ciascun si lagna:</l>
<l>- O conte Orlando, o Rinaldo d'Amone,</l>
<l>dove è la tua possanza tanto magna?</l>
<l>Non aspettar più, vien' col gonfalone,</l>
<l>però che noi daren tosto alla ragna. -</l>
<l>Queste parole van dicendo forte,</l>
<l>ché gran paura avevon della morte.</l>
</lg>
<lg type="ottava">
	<l>Già eron gli stendardi apparecchiati,</l>
<l>e Mariotto è innanzi alla giustizia;</l>
<l>già fuor della città son capitati.</l>
<l>Èvvi il Soldan, ch'avea molta letizia</l>
<l>e sempre per la via gli ha svergognati:</l>
<l>- Ribaldi, traditor, pien di malizia! -</l>
<l>Ma Ricciardetto a ogni sua parola</l>
<l>diceva: - Tu ne menti per la gola;</l>
</lg>
<lg type="ottava">
	<l>ché tu se' tu ribaldo e traditore;</l>
<l>ma ne verrà Rinaldo in qualche modo,</l>
<l>e caveratti con sue mani il core;</l>
<l>ché promettesti e rimanesti in sodo</l>
<l>renderci a lui, crudele e peccatore. -</l>
<l>Dicea il Soldano: - Tu arai presto un nodo</l>
<l>che ti richiuderà cotesta strozza;</l>
<l>ma prima ti sarà la lingua mozza. -</l>
</lg>
<lg type="ottava">
	<l>Orlando e 'l re Costanzo hanno veduto,</l>
<l>e Spinellon, che la giustizia viene</l>
<l>e che 'l Soldan con essa è fuor venuto;</l>
<l>ognun la lancia in su la coscia tiene;</l>
<l>fannosi incontro; e Spinellon saputo</l>
<l>verso quel Mariotto: - E' non è bene -</l>
<l>dicea - che questa giustizia si faccia,</l>
<l>acciò ch'al nostro Iddio non si dispiaccia;</l>
</lg>
<lg type="ottava">
	<l>perché il Soldan, secondo intender posso,</l>
<l>promisse pure a Rinaldo aspettarlo;</l>
<l>ed or, che così a furia si sia mosso,</l>
<l>troppo mi par che sia da biasimarlo.</l>
<l>Ed oltre a questo, e' vi verrà qua addosso,</l>
<l>come questo saprà, sùbito Carlo,</l>
<l>e ne verrà Rinaldo e 'l suo fratello,</l>
<l>e gran vendetta far vorrà di quello.</l>
</lg>
<lg type="ottava">
	<l>Ma pur se non venissi mai persona,</l>
<l>pàrti che questo al Soldan si convenga?</l>
<l>Dove è la fede della sua Corona,</l>
<l>che par che sotto sé qua il mondo tenga?</l>
<l>Ritorna, Mariotto, in Bambillona,</l>
<l>acciò che scandol di ciò non avvenga. -</l>
<l>Diceva Spinellone iratamente</l>
<l>che 'l re Costanzo non vuol per niente.</l>
</lg>
<lg type="ottava">
	<l>Rispose Mariotto: - Tu se' errato:</l>
<l>se ci fussi al presente Carlo Mano,</l>
<l>Orlando e 'l suo cugin c'hai nominato,</l>
<l>e se ci fussi il grande Ettor troiano,</l>
<l>o con la scure il possente Burrato,</l>
<l>non s'opporrebbe di questo al Soldano;</l>
<l>e se tu se in cotesta oppinione,</l>
<l>io ti disfido, e guârti, Spinellone. -</l>
</lg>
<lg type="ottava">
	<l>- Ispinellon non istette a dir più:</l>
<l>addrieto col caval presto si scosta,</l>
<l>poi si rivolge, e l'aste abbassa in giù,</l>
<l>sì che del petto passava ogni costa</l>
<l>a Mariotto, sì gran colpo fu.</l>
<l>La turba ch'era dallato si scosta,</l>
<l>e Spinellon cacciava mano al brando;</l>
<l>allor si mosse il re presto ed Orlando.</l>
</lg>
<lg type="ottava">
	<l>Orlando Vegliantin per modo serra</l>
<l>che 'l primo saracin che vien davante</l>
<l>con l'urto e con la lancia abbatte in terra;</l>
<l>poi misse mano alla spada pesante,</l>
<l>e colpo che menassi mai non erra:</l>
<l>convien che chi l'aspetta alzi le piante;</l>
<l>e 'l re Costanzo è nella zuffa entrato,</l>
<l>e tutto il campo già s'è sbaragliato.</l>
</lg>
<lg type="ottava">
	<l>Quando il Soldano il romore ha sentito,</l>
<l>sùbito disse: "Quel ch'io mi pensai</l>
<l>sarà pur vero alfin, ch'i' son tradito</l>
<l>dal re Costanzo, com'io dubitai".</l>
<l>Vede già il popol tutto sbigottito:</l>
<l>di questo caso dubitava assai;</l>
<l>pur si fe' innanzi, e con la spada in mano</l>
<l>va confortando ogni suo capitano.</l>
</lg>
<lg type="ottava">
	<l>Orlando or qua or là si scaglia o getta,</l>
<l>e dove e' vede la gente calcata</l>
<l>sùbito si metteva in quella stretta</l>
<l>e con la spada l'aveva allargata;</l>
<l>e tristo a quel che Durlindana aspetta!</l>
<l>ché gli facea sentir s'ella è affilata:</l>
<l>quanti ne giugne, riscontra o rintoppa,</l>
<l>faceva a tutti la barba di stoppa.</l>
</lg>
<lg type="ottava">
	<l>Or diciàn di Rinaldo, ch'è già presso</l>
<l>al campo, e vede quel rabbaruffato</l>
<l>per la battaglia, e dice fra se stesso:</l>
<l>"O Ricciardetto mio, tu se' spacciato.</l>
<l>Ove è, Soldan, quel che tu m'hai promesso?".</l>
<l>Poi disse al Veglio: - Io son suto ingannato:</l>
<l>io veggo segno assai tristo di questo;</l>
<l>però quanto possiam corriàn là presto. -</l>
</lg>
<lg type="ottava">
	<l>Furno in un tratto nella zuffa questi.</l>
<l>Rinaldo non sapea quel ch'abbi a farsi;</l>
<l>un saracin pregò che manifesti</l>
<l>per che cagione il campo abbi azzuffarsi.</l>
<l>Colui rispose: - Il Soldan ci ha richiesti</l>
<l>per due baron che dovén giustiziarsi;</l>
<l>il re Costanzo non vuol che gli uccida:</l>
<l>per questo il campo sol combatte e grida. -</l>
</lg>
<lg type="ottava">
	<l>Intanto Spinellon, ch'era caduto</l>
<l>d'un colpo che gli avea dato il gigante,</l>
<l>vede Rinaldo ch'è sopravvenuto</l>
<l>e che del caso pareva ignorante;</l>
<l>disse: - Baron, come tu hai saputo,</l>
<l>vedi che va sozzopra qua Levante</l>
<l>per due cristian, che 'l gran Soldano a torto</l>
<l>volea ch'ognun di lor fussi oggi morto.</l>
</lg>
<lg type="ottava">
	<l>Il mio signor Costanzo re non vuole,</l>
<l>e siàn qui tutti a lor difensione,</l>
<l>perché di que' baron troppo ci duole,</l>
<l>ché l'un fratel di Rinaldo è d'Amone;</l>
<l>e perch'io non ti tenga più a parole,</l>
<l>nella battaglia è il figliuol di Mellone,</l>
<l>e fa gran cose per campar costoro;</l>
<l>ed io combatto qui pedon per loro.</l>
</lg>
<lg type="ottava">
	<l>Né posso ancor rimontare a cavallo,</l>
<l>dond'io fu' tratto da un Salicorno.</l>
<l>Tutti color del contrassegno giallo</l>
<l>pel mio signor combatton questo giorno. -</l>
<l>Disse Rinaldo: - Io vorrei sanza fallo</l>
<l>sapere il nome tuo, barone adorno. -</l>
<l>Disse il pagano: - Spinellon mi chiamo,</l>
<l>e molto Orlando e Rinaldo suo amo. -</l>
</lg>
<lg type="ottava">
	<l>Allor gridò Rinaldo: - O saracino,</l>
<l>io son Rinaldo, e son qui capitato</l>
<l>per ritrovare Orlando mio cugino.</l>
<l>Monta a cavallo! - e 'l pagano è montato:</l>
<l>- Menami ove combatte il paladino. -</l>
<l>Ispinellon fu tutto consolato,</l>
<l>e disse: - Vincitor saremo omai.</l>
<l>Andianne dove Orlando tuo lasciai. -</l>
</lg>
<lg type="ottava">
	<l>E tanto per lo campo insieme vanno</l>
<l>che lo condusse ove combatte Orlando,</l>
<l>ch'era pien tutto di sangue e d'affanno.</l>
<l>Disse Rinaldo: - Posa un poco il brando;</l>
<l>dimmi, i prigion, cugin mio, come stanno? -</l>
<l>Allora Orlando il vien raffigurando:</l>
<l>abbracciò questo e pianse per letizia,</l>
<l>e del Soldan contòe la sua tristizia.</l>
</lg>
<lg type="ottava">
	<l>Poi disse: - Tempo non è farsi festa;</l>
<l>qui si conviene i prigioni aiutare. -</l>
<l>Non va lion per fame per foresta</l>
<l>come Rinaldo cominciò a mugghiare,</l>
<l>a questo e quello spezzando la testa,</l>
<l>le strette schiere faccendo allargare;</l>
<l>qui il Veglio e Spinellone e 'l conte sono,</l>
<l>e paion tutti a quattro insieme un tuono.</l>
</lg>
<lg type="ottava">
	<l>Né prima dètton tra le schiere drento</l>
<l>che si vedeva sbaragliar la gente,</l>
<l>ch'egli eron quattro lupi in un armento;</l>
<l>e pur s'alcun non fugge, se ne pente,</l>
<l>ch'ogni cosa abbattevon come un vento;</l>
<l>e inverso il gonfalon subitamente,</l>
<l>dove è il Soldan, con gran furor n'andorno:</l>
<l>or qui le spade ben s'insanguinorno.</l>
</lg>
<lg type="ottava">
	<l>Era il Soldan sopra un caval morello,</l>
<l>co' mamalucchi suoi quivi ristretto;</l>
<l>giunson costoro insieme a un drappello,</l>
<l>gridando: - Muoia il Soldan maladetto! -</l>
<l>Ma come il Veglio ha conosciuto quello,</l>
<l>prese una lancia e posesela al petto,</l>
<l>e disse: - Io vo' veder se la tua morte</l>
<l>si serba a me per distino o per sorte. -</l>
</lg>
<lg type="ottava">
	<l>Quando il Soldan vide abbassar la lancia,</l>
<l>sùbito anco egli il suo caval moveva,</l>
<l>perché e' vedeva che costui non ciancia,</l>
<l>e nello scudo del Veglio giugneva;</l>
<l>pensò passargli la falda e la pancia:</l>
<l>l'asta si ruppe, come il Ciel voleva,</l>
<l>e in molti pezzi per l'aria trovossi,</l>
<l>ché quel che è distinato tòr non puossi.</l>
</lg>
<lg type="ottava">
	<l>Ebbe pur luogo alfin la visione</l>
<l>ch'una montagna gli cadeva addosso:</l>
<l>ché, come il Veglio allo scudo gli pone,</l>
<l>sùbito lo passò, ch'era pur grosso,</l>
<l>e la corazza e lo sbergo e 'l giubbone,</l>
<l>che è di catarzo, e poi la carne e l'osso;</l>
<l>e con la furia del caval l'urtòe,</l>
<l>tanto ch'addosso al Soldan rovinòe.</l>
</lg>
<lg type="ottava">
	<l>Ma il caval si rizzò del Veglio tosto;</l>
<l>quel del Soldan col suo signore è in terra,</l>
<l>e morto l'uno e l'altro a giacer posto:</l>
<l>così il giudicio del Ciel mai non erra;</l>
<l>era così preveduto e disposto.</l>
<l>Or qui fu quasi finita la guerra:</l>
<l>morto il Soldano, ognun verso le porte</l>
<l>correva, sbigottito di tal morte.</l>
</lg>
<lg type="ottava">
	<l>Rinaldo, che 'l Soldan vide cadere,</l>
<l>diceva al Veglio: - Per la fede mia,</l>
<l>che non era di matto il suo temere!</l>
<l>Vedi che luogo ha pur la profezia!</l>
<l>Or oltre, in rotta si fuggon le schiere:</l>
<l>dunque mostrian la nostra gagliardia. -</l>
<l>E vanno trascorrendo ove e' vedieno</l>
<l>i saracin che indrieto si fuggieno.</l>
</lg>
<lg type="ottava">
	<l>Rinaldo il giustizier trasse per morto</l>
<l>di sella con un colpo con Frusberta;</l>
<l>onde e' gli disse: - Tu m'hai fatto torto:</l>
<l>a questo modo il mio ben far non merta,</l>
<l>c'ho dato aiuto a' prigioni e conforto. -</l>
<l>Disse Rinaldo: - Dove e' sien m'accerta,</l>
<l>e in questo modo camperai la vita;</l>
<l>se non, da me tu non farai partita. -</l>
</lg>
<lg type="ottava">
	<l>Il giustiziere allor Rinaldo mena</l>
<l>dove i prigion si stavon dall'un canto,</l>
<l>afflitti, dolorosi, con gran pena,</l>
<l>ed avean fatto quel giorno gran pianto,</l>
<l>tanto che più gli riconosce appena.</l>
<l>- Che pagheresti voi, ditemi il quanto, -</l>
<l>dicea Rinaldo a lor - chi vi campassi? -</l>
<l>Ed Ulivier, come e' suol, cheto stassi.</l>
</lg>
<lg type="ottava">
	<l>Ma Ricciardetto rispose: - Niente:</l>
<l>noi non abbiàn danar né cosa alcuna;</l>
<l>siàn qui condotti sì miseramente,</l>
<l>sanza speranza, come vuol fortuna.</l>
<l>Ma se qui fussi Rinaldo al presente,</l>
<l>non temeremo di cosa nessuna,</l>
<l>o se ci fussi il conte Orlando appresso,</l>
<l>che di camparci pur ci avea promesso. -</l>
</lg>
<lg type="ottava">
	<l>Disse Rinaldo: - Siete voi cristiani? -</l>
<l>Rispose Ricciardetto: - Sì, messere,</l>
<l>e paladin già fumo alti e sovrani. -</l>
<l>Rinaldo più non si potea tenere:</l>
<l>alla visiera si pose le mani,</l>
<l>acciò che in viso il potessin vedere;</l>
<l>donde ciascun lo riconobbe presto;</l>
<l>ma, volendo, abbracciar non posson questo.</l>
</lg>
<lg type="ottava">
	<l>Allor Rinaldo gli scioglie ed abbraccia,</l>
<l>e dice: - Non sapete voi ch'Orlando</l>
<l>è qui nel campo, e questa gente scaccia</l>
<l>per venir voi da morte liberando?</l>
<l>Per mio consiglio mi par che si faccia,</l>
<l>acciò che vi vegnate riposando:</l>
<l>col giustizier qui ve n'andrete vostro</l>
<l>al padiglion del re Costanzo nostro. -</l>
</lg>
<lg type="ottava">
	<l>E tutti a tre n'andorno al padiglione.</l>
<l>Ma in questo tempo quel gigante forte</l>
<l>uccise il re Costanzo in su l'arcione,</l>
<l>che molto pianse Orlando cotal morte;</l>
<l>poi abbatté d'un colpo Spinellone.</l>
<l>Qui sopravvenne Orlando a caso e sorte,</l>
<l>e tanto fe' che si fece cristiano,</l>
<l>e battezzollo con sua propria mano.</l>
</lg>
<lg type="ottava">
	<l>E fu cosa mirabil quel che disse</l>
<l>Ispinellone in questo suo morire:</l>
<l>credo che 'l Ciel per grazia se gli aprisse,</l>
<l>dove l'anima presto dovea gire;</l>
<l>perché e' teneva in sù le luci fisse,</l>
<l>ché gli pareva gli angioli sentire,</l>
<l>e disse con Orlando: - Orlando, certo</l>
<l>io veggo il paradiso tutto aperto.</l>
</lg>
<lg type="ottava">
	<l>Non vedi tu lassù quel che veggo io?</l>
<l>Chi è colui ch'ognuno onora e teme,</l>
<l>in sedia coronato, e giusto e pio,</l>
<l>fra mille lumi e mille diademe? -</l>
<l>Rispose Orlando: - È Gesù nostro Iddio,</l>
<l>che pasce tutti di gaudio e di speme,</l>
<l>colui ch'adora ogni fedel cristiano. -</l>
<l>Allor gli fe' reverenzia il pagano.</l>
</lg>
<lg type="ottava">
	<l>- Chi è colei che siede allato a quello,</l>
<l>che sopra tutte par donna serena,</l>
<l>e presso a lei un angel così bello?</l>
<l>- È la sua Madre Virgin nazzarena;</l>
<l>e l'angel che gli è appresso è Gabriello,</l>
<l>colui che gli disse "<foreign lang="lat">Ave gratia plena</foreign>". -</l>
<l>Allor le braccia il saracino stende</l>
<l>ed umilmente grazia a quella rende.</l>
</lg>
<lg type="ottava">
	<l>E poi diceva: - Io veggo intorno a quella</l>
<l>dodici in sedia tutti coronati. -</l>
<l>Rispose Orlando: - Questa brigatella</l>
<l>son gli apostoli suoi glorificati.</l>
<l>- Quell'altro con la croce in man sì bella,</l>
<l>che par che molto fisso Gesù guati</l>
<l>e non si sazi di veder sua vista? -</l>
<l>Rispose Orlando: - È il suo cugin Battista.</l>
</lg>
<lg type="ottava">
	<l>Quelle tre donne accosto sì al Signore? -</l>
<l>Rispose Orlando: - Son le tre Marie</l>
<l>ch'al suo sepulcro andâr con tanto amore,</l>
<l>poi che fu crucifisso il terzo dìe.</l>
<l>- Chi è colui che guarda il suo Fattore,</l>
<l>quasi dicessi: "Io ti disubbidie"? -</l>
<l>Rispose Orlando: - Sarà il nostro Adamo,</l>
<l>pel cui peccato dannati savamo.</l>
</lg>
<lg type="ottava">
	<l>- Chi è quel vecchierel con tanta fede</l>
<l>che non si sazia di cantare osanna,</l>
<l>e par che di Maria si goda al piede?</l>
<l>- Colui che fu con lei nella capanna.</l>
<l>- Quell'altro vecchio ch'appresso si vede</l>
<l>colla sua sposa? - È Giovacchino ed Anna, -</l>
<l>rispose Orlando - il padre di Maria</l>
<l>e la sua madre gloriosa e pia.</l>
</lg>
<lg type="ottava">
	<l>- Color che paion sì giusti e discreti</l>
<l>co' libri in man, sai tu quel che si sia? -</l>
<l>Rispose Orlando: - Saranno i profeti</l>
<l>che predisson l'annunzio di Maria;</l>
<l>quivi è Davìd e gli altri sempre lieti,</l>
<l>e Moisè legista e Geremia.</l>
<l>- L'altre corone ch'io vi veggo tante? -</l>
<l>Rispose Orlando: - Gli altri santi e sante,</l>
</lg>
<lg type="ottava">
	<l>e màrtir, patriarci e confessori.</l>
<l>- Tante altre cose ch'io vi veggo belle? -</l>
<l>Rispose Orlando: - Celesti splendori,</l>
<l>come i pianeti, sole e luna e stelle.</l>
<l>- Que' dolci gaudi e que' soavi odori,</l>
<l>tante dolce armonie, tante fiammelle? -</l>
<l>Rispose Orlando: - È il gaudio sempiterno</l>
<l>e 'l sommo ben di quel Signore etterno.</l>
</lg>
<lg type="ottava">
	<l>- Color che cantan, che paion di foco,</l>
<l>con l'alie intorno alla sedia vicini? -</l>
<l>Rispose Orlando: - Qui ti ferma un poco.</l>
<l>Sono altre spezie di spirti divini,</l>
<l>ed ha ciascuno ordinato il suo loco:</l>
<l>que' primi, Cherubini e Serafini,</l>
<l>e gli altri Tron, che così presso stanno,</l>
<l>sì che tre gerarchie que' cori fanno.</l>
</lg>
<lg type="ottava">
	<l>Gli altri che seguon questo primo coro</l>
<l>de' Serafin, Cherubini e de' Troni,</l>
<l>virtute e Potestà son con costoro,</l>
<l>ma innanzi a questi le Dominazioni;</l>
<l>poi Principati e gli Arcangel con loro,</l>
<l>ed Angel par che d'un canto risuoni. -</l>
<l>Disse il pagan: - Come tu m'hai diviso</l>
<l>costor, così gli veggo in paradiso. -</l>
</lg>
<lg type="ottava">
	<l>- Ah! - disse Orlando - e' non passerà molto</l>
<l>che tu gli potra' me' vedere in cielo:</l>
<l>dirizza i tuoi pensier, la mente e 'l volto</l>
<l>a quel Signor con puro amore e zelo;</l>
<l>e 'ncréscati di me, che resto involto</l>
<l>in questo cieco mondo al caldo e al gelo. -</l>
<l>E poi gli diè la sua benedizione,</l>
<l>e l'anima spirò di Spinellone.</l>
</lg>
<lg type="ottava">
	<l>- Rimase Orlando tutto consolato</l>
<l>del dolce fin che Spinellone ha fatto,</l>
<l>e tutto collo spirito elevato,</l>
<l>tanto che Paul pareva al ciel ratto,</l>
<l>chiamando morto chi in vita è restato.</l>
<l>Intanto Salicorno è quivi tratto,</l>
<l>e scaccia ognun che innanzi se gli affronta.</l>
<l>Orlando in sul caval presto rimonta,</l>
</lg>
<lg type="ottava">
	<l>e grida: - Addrieto tornate, canaglia:</l>
<l>è altro ch'un pagan quel che vi caccia? -</l>
<l>E' rispondieno: - Egli è nella battaglia</l>
<l>questo gigante che Giove minaccia:</l>
<l>e' ci divora, non ferisce o taglia,</l>
<l>tanto ch'ognuno ha rivolta la faccia. -</l>
<l>Orlando pur gli sgrida e svergognava;</l>
<l>e in questo quivi Rinaldo arrivava.</l>
</lg>
<lg type="ottava">
	<l>E Salicorno avea già domandato:</l>
<l>- Dove è Rinaldo? Io vorrei pur trovarlo. -</l>
<l>Orlando, come lo vede appressato,</l>
<l>diceva: - O Salicorno, or puoi provarlo:</l>
<l>ecco colui ch'hai tanto minacciato;</l>
<l>questo è Rinaldo tuo, col quale io parlo. -</l>
<l>E volsesi a Rinaldo e disse seco:</l>
<l>- Questo gigante vuol provarsi teco. -</l>
</lg>
<lg type="ottava">
	<l>- Quando il gigante vedeva Rinaldo,</l>
<l>parvegli un uom nell'aspetto gagliardo,</l>
<l>e tutto stupefatto stava saldo:</l>
<l>guarda il cristiano e guardava Baiardo,</l>
<l>e raffreddossi, che parea sì caldo;</l>
<l>disse: - Baron, s'ogni tuo effetto guardo,</l>
<l>non vidi mai il più bel combattitore;</l>
<l>ma tu se' il caffo d'ogni traditore.</l>
</lg>
<lg type="ottava">
	<l>Tu uccidesti già de' miei consorti</l>
<l>quel Chiariel che fu tanto nomato;</l>
<l>de' miei fratelli due n'avete morti,</l>
<l>e Brunamonte sai che l'hai ammazzato</l>
<l>con mille tradimenti e mille torti;</l>
<l>e Mambrin, ch'era del mio sangue nato,</l>
<l>e Costantin con inganno uccidesti,</l>
<l>e meritato hai già mille capresti.</l>
</lg>
<lg type="ottava">
	<l>Noi siàn rimasi sei frate' carnali;</l>
<l>ma punirotti io sol, traditor fello. -</l>
<l>Rinaldo stava tuttavia in su l'ali</l>
<l>come il terzuol, per dibattersi a quello,</l>
<l>e disse: - Badalon, se tanto vali,</l>
<l>come ti fe' cader qui il mio fratello?</l>
<l>Dunque tu chiami traditor Rinaldo,</l>
<l>che sai che tu se' il fior d'ogni ribaldo? -</l>
</lg>
<lg type="ottava">
	<l>Disse il gigante: - Orlando, io mi ti scuso,</l>
<l>non può ciò comportar nostra natura:</l>
<l>costui mi par co' giganti poco uso;</l>
<l>ché se io comincio, per la sua sciagura,</l>
<l>gli forbirò col mazzafrusto il muso. -</l>
<l>Rinaldo, che smarrita ha la paura,</l>
<l>gli volle dar col guanto nel mostaccio;</l>
<l>se non ch'Orlando gli pigliava il braccio,</l>
</lg>
<lg type="ottava">
	<l>e disse: - Fate battaglia reale. -</l>
<l>Rispose Salicorno: - Io ho combattuto</l>
<l>tutto dì d'oggi, e fatto tanto male,</l>
<l>e Spinellone e Costanzo abbattuto,</l>
<l>che far con esso or battaglia campale</l>
<l>o in altro modo, non sare' dovuto;</l>
<l>ma domattina in sul campo saremo,</l>
<l>e so che 'l lume e' dadi pagheremo. -</l>
</lg>
<lg type="ottava">
	<l>Rinaldo fu contento; e Salicorno</l>
<l>in Bambillona si tornava drento,</l>
<l>e così i nostri al padiglion tornorno.</l>
<l>Diceva il Veglio: - Ignun mio guernimento</l>
<l>non mi trarrò, Rinaldo, insino al giorno:</l>
<l>così ti priego che tu sia contento. -</l>
<l>Rispose Orlando: - Il tuo consiglio parmi</l>
<l>di savio. - E non si vollon cavar l'armi.</l>
</lg>
<lg type="ottava">
	<l>Il Veglio, come pratico, in agguato</l>
<l>con una schiera quella notte sta.</l>
<l>Or Salicorno, come addormentato</l>
<l>crede sia il campo, uscì della città;</l>
<l>verso Rinaldo n'andava affilato,</l>
<l>ché di tradirlo pensato seco ha.</l>
<l>Ma nell'uscir nella schiera scontrossi</l>
<l>del savio Veglio, e la zuffa appiccossi;</l>
</lg>
<lg type="ottava">
	<l>e cominciossi la gente a ferire.</l>
<l>Questo romor ne va pel campo presto;</l>
<l>ma pur Rinaldo si stava a dormire.</l>
<l>Baiardo, che la notte stava desto,</l>
<l>comincia presso a Rinaldo anitrire;</l>
<l>non si sentendo, spezzava il capresto,</l>
<l>e corse sanza sella, così ignudo,</l>
<l>e dèttegli del piè drento allo scudo.</l>
</lg>
<lg type="ottava">
	<l>Rinaldo allor si fu pur risentito,</l>
<l>e Ricciardetto ed Ulivier destòe:</l>
<l>ognun s'armava tutto sbalordito.</l>
<l>Orlando in sul caval presto montòe,</l>
<l>dove combatte il Veglio ne fu ito,</l>
<l>e tutto il campo in là presto n'andòe.</l>
<l>A Salicorno par la cosa guasta,</l>
<l>e pentesi aver messo mano in pasta.</l>
</lg>
<lg type="ottava">
	<l>Pur con Rinaldo domandò battaglia;</l>
<l>Rinaldo disse del campo pigliasse;</l>
<l>e par con gran furor l'un l'altro assaglia:</l>
<l>sùbito furno le lor lance basse.</l>
<l>Era a veder la pagana canaglia,</l>
<l>che si pensorno il mondo rovinasse</l>
<l>quando Rinaldo s'accosta al gigante,</l>
<l>perché e' tremava e la terra e le piante.</l>
</lg>
<lg type="ottava">
	<l>E Salicorno la lancia spezzava;</l>
<l>così Rinaldo; e' lor destrier passorno,</l>
<l>e quasi il colpo di lor s'agguagliava;</l>
<l>sì che di nuovo due lance pigliorno</l>
<l>e l'uno inverso l'altro ritornava;</l>
<l>trovò Rinaldo al cimier Salicorno</l>
<l>e con quel colpo dilacciò l'elmetto</l>
<l>e 'l suo pennacchio gli spiccò di netto.</l>
</lg>
<lg type="ottava">
	<l>Rinaldo nello scudo pose a lui</l>
<l>un colpo, ch'egli arebbe traboccato</l>
<l>se fussin tutti insieme i frate' sui,</l>
<l>e 'n sulla groppa a l'alfana è cascato.</l>
<l>Gridava Salicorno: - Mai non fui</l>
<l>a questo modo più vituperato.</l>
<l>O Macometto, becco can ribaldo,</l>
<l>tu hai pagato la balia a Rinaldo;</l>
</lg>
<lg type="ottava">
	<l>credo che tu t'intenda co' cristiani! -</l>
<l>E 'l me' che può sopra l'arcion si rizza,</l>
<l>e prese il mazzafrusto con due mani;</l>
<l>verso Rinaldo va con molta stizza</l>
<l>gridando: - Tu n'andrai con gli altri cani,</l>
<l>se questa mazza di man non ischizza;</l>
<l>ché se tu campi da me questa notte,</l>
<l>non tornerò mai più nelle mie grotte. -</l>
</lg>
<lg type="ottava">
	<l>E d'una punta gli dètte nel fianco,</l>
<l>che gli fe' rimbalzar l'elmetto in testa;</l>
<l>e benché fussi il paladin sì franco,</l>
<l>per la percossa ebbe tanta molesta</l>
<l>che poco men che non si venne manco,</l>
<l>e non volea la seconda richiesta;</l>
<l>e Frusberta di man gli era caduta,</l>
<l>se non che la catena l'ha tenuta;</l>
</lg>
<lg type="ottava">
	<l>e l'elmetto pel colpo gli era uscito.</l>
<l>Il saracin se gli scagliava intanto</l>
<l>addosso, ché pensò che sia fornito.</l>
<l>Orlando, ch'a vedere era daccanto,</l>
<l>gridò: - Pagan, se' tu del senno uscito?</l>
<l>Or che non ha più l'elmo, o 'l brando al guanto,</l>
<l>gli credi addosso andar co' mazzafrusti</l>
<l>come un gaglioffo vil che sempre fusti? -</l>
</lg>
<lg type="ottava">
	<l>E volle dargli un colpo con la spada.</l>
<l>Quando il gigante Orlando irato vide,</l>
<l>diceva: "E' non è buon che innanzi vada,</l>
<l>ché questa spada il porfiro divide".</l>
<l>Quando Rinaldo a queste cose bada,</l>
<l>per la vergogna il cuor se gli conquide;</l>
<l>e ripigliato alquanto di vigore,</l>
<l>verso il pagano andò con gran furore.</l>
</lg>
<lg type="ottava">
	<l>Rizzossi in sulle staffe, e 'l brando strinse,</l>
<l>e Salicorno trovò in sul cappello;</l>
<l>e fu tanto la rabbia che lo vinse,</l>
<l>che lo tagliò come il latte il coltello:</l>
<l>non domandar quanto sdegno il sospinse;</l>
<l>e spezza il teschio duro e poi il cervello</l>
<l>e 'l collo e 'l petto, e fecene due parti</l>
<l>che così a punto non tagliano i sarti.</l>
</lg>
<lg type="ottava">
	<l>Cadde il gigante dell'alfana in terra:</l>
<l>fece un fracasso, come quando taglia</l>
<l>il montanaro e qualche faggio atterra.</l>
<l>I saracin che son nella battaglia,</l>
<l>chi qua chi là per le fosse al buio erra;</l>
<l>ognuno inverso le porte si scaglia,</l>
<l>veggendo Salicorno giù cadere,</l>
<l>che lo sentì chi nol potea vedere.</l>
</lg>
<lg type="ottava">
	<l>Combattevon a lumi di lanterne</l>
<l>costor la notte, e fiaccole di pino,</l>
<l>sì che molti restâr per le caverne,</l>
<l>chi morto e chi ferito e chi meschino.</l>
<l>Nostri cristian, quanti potien vederne,</l>
<l>tanti uccidien del popol saracino:</l>
<l>buon per colui che fu prima alle porte!,</l>
<l>ché tutti que' da sezzo ebbon la morte.</l>
</lg>
<lg type="ottava">
	<l>- Nella città chi può si fuggì drento,</l>
<l>e furon presto le porte serrate;</l>
<l>e cominciorno a far provedimento</l>
<l>come le mura lor fussin guardate,</l>
<l>ché d'uscir fuor non avean più ardimento.</l>
<l>Lasciàn costoro e l'altre gente armate:</l>
<l>e' ci convien tornare un poco a Carlo,</l>
<l>ché non si vuol però dimenticarlo.</l>
</lg>
<lg type="ottava">
	<l>Carlo in Parigi nella sua tornata</l>
<l>Merediana volse rimandare</l>
<l>a Carador, che l'ha tanto aspettata;</l>
<l>e lei più in Francia non volea già stare,</l>
<l>da poi ch'Ulivier suo l'avea lasciata.</l>
<l>Morgante volle questa accompagnare,</l>
<l>e finalmente, dopo alcun dimoro,</l>
<l>rappresentolla al gran re Caradoro.</l>
</lg>
<lg type="ottava">
	<l>E pochi giorni con lei dimoròe,</l>
<l>perché e' voleva andar verso Soria,</l>
<l>dove era Orlando, e licenzia pigliòe</l>
<l>e sol soletto si misse per via;</l>
<l>Merediana al partir lo pregòe</l>
<l>che l'avvisassi d'Ulivier che sia,</l>
<l>e ritornassi qualche volta a quella,</l>
<l>che rimanea scontenta e meschinella.</l>
</lg>
<lg type="ottava">
	<l>Giunto Morgante un dì in su 'n un crocicchio,</l>
<l>uscito d'una valle in un gran bosco,</l>
<l>vide venir di lungi, per ispicchio,</l>
<l>un uom che in volto parea tutto fosco.</l>
<l>Dètte del capo del battaglio un picchio</l>
<l>in terra, e disse: "Costui non conosco";</l>
<l>e posesi a sedere in su 'n un sasso,</l>
<l>tanto che questo capitòe al passo.</l>
</lg>
<lg type="ottava">
	<l>Morgante guata le sue membra tutte</l>
<l>più e più volte dal capo alle piante,</l>
<l>che gli pareano strane, orride e brutte:</l>
<l>- Dimmi il tuo nome, - dicea - viandante. -</l>
<l>Colui rispose: - Il mio nome è Margutte;</l>
<l>ed ebbi voglia anco io d'esser gigante,</l>
<l>poi mi penti' quando al mezzo fu' giunto:</l>
<l>vedi che sette braccia sono appunto. -</l>
</lg>
<lg type="ottava">
	<l>Disse Morgante: - Tu sia il ben venuto:</l>
<l>ecco ch'io arò pure un fiaschetto allato,</l>
<l>che da due giorni in qua non ho beuto;</l>
<l>e se con meco sarai accompagnato,</l>
<l>io ti farò a camin quel che è dovuto.</l>
<l>Dimmi più oltre: io non t'ho domandato</l>
<l>se se' cristiano o se se' saracino,</l>
<l>o se tu credi in Cristo o in Apollino. -</l>
</lg>
<lg type="ottava">
	<l>Rispose allor Margutte: - A dirtel tosto,</l>
<l>io non credo più al nero ch'a l'azzurro,</l>
<l>ma nel cappone, o lesso o vuogli arrosto;</l>
<l>e credo alcuna volta anco nel burro,</l>
<l>nella cervogia, e quando io n'ho, nel mosto,</l>
<l>e molto più nell'aspro che il mangurro;</l>
<l>ma sopra tutto nel buon vino ho fede,</l>
<l>e credo che sia salvo chi gli crede;</l>
</lg>
<lg type="ottava">
	<l>e credo nella torta e nel tortello:</l>
<l>l'uno è la madre e l'altro è il suo figliuolo;</l>
<l>e 'l vero paternostro è il fegatello,</l>
<l>e posson esser tre, due ed un solo,</l>
<l>e diriva dal fegato almen quello.</l>
<l>E perch'io vorrei ber con un ghiacciuolo,</l>
<l>se Macometto il mosto vieta e biasima,</l>
<l>credo che sia il sogno o la fantasima;</l>
</lg>
<lg type="ottava">
	<l>ed Apollin debbe essere il farnetico,</l>
<l>e Trivigante forse la tregenda.</l>
<l>La fede è fatta come fa il solletico:</l>
<l>per discrezion mi credo che tu intenda.</l>
<l>Or tu potresti dir ch'io fussi eretico:</l>
<l>acciò che invan parola non ci spenda,</l>
<l>vedrai che la mia schiatta non traligna</l>
<l>e ch'io non son terren da porvi vigna.</l>
</lg>
<lg type="ottava">
	<l>Questa fede è come l'uom se l'arreca.</l>
<l>Vuoi tu veder che fede sia la mia?,</l>
<l>che nato son d'una monaca greca</l>
<l>e d'un papasso in Bursia, là in Turchia.</l>
<l>E nel principio sonar la ribeca</l>
<l>mi dilettai, perch'avea fantasia</l>
<l>cantar di Troia e d'Ettore e d'Achille,</l>
<l>non una volta già, ma mille e mille.</l>
</lg>
<lg type="ottava">
	<l>Poi che m'increbbe il sonar la chitarra,</l>
<l>io cominciai a portar l'arco e 'l turcasso.</l>
<l>Un dì ch'io fe' nella moschea poi sciarra,</l>
<l>e ch'io v'uccisi il mio vecchio papasso,</l>
<l>mi posi allato questa scimitarra</l>
<l>e cominciai pel mondo andare a spasso;</l>
<l>e per compagni ne menai con meco</l>
<l>tutti i peccati o di turco o di greco;</l>
</lg>
<lg type="ottava">
	<l>anzi quanti ne son giù nello inferno:</l>
<l>io n'ho settanta e sette de' mortali,</l>
<l>che non mi lasciati mai lo state o 'l verno;</l>
<l>pensa quanti io n'ho poi de' veniali!</l>
<l>Non credo, se durassi il mondo etterno,</l>
<l>si potessi commetter tanti mali</l>
<l>quanti ho commessi io solo alla mia vita;</l>
<l>ed ho per alfabeto ogni partita.</l>
</lg>
<lg type="ottava">
	<l>Non ti rincresca l'ascoltarmi un poco:</l>
<l>tu udirai per ordine la trama.</l>
<l>Mentre ch'io ho danar, s'io sono a giuoco,</l>
<l>rispondo come amico a chiunque chiama;</l>
<l>e giuoco d'ogni tempo e in ogni loco,</l>
<l>tanto che al tutto e la roba e la fama</l>
<l>io m'ho giucato, e' pel già della barba:</l>
<l>guarda se questo pel primo ti garba.</l>
</lg>
<lg type="ottava">
	<l>Non domandar quel ch'io so far d'un dado,</l>
<l>o fiamma o traversin, testa o gattuccia,</l>
<l>e lo spuntone, e va' per parentado,</l>
<l>ché tutti siàn d'un pelo e d'una buccia.</l>
<l>E forse al camuffar ne incaco o bado</l>
<l>o non so far la berta o la bertuccia,</l>
<l>o in furba o in calca o in bestrica mi lodo?</l>
<l>Io so di questo ogni malizia e frodo.</l>
</lg>
<lg type="ottava">
	<l>La gola ne vien poi drieto a questa arte.</l>
<l>Qui si conviene aver gran discrezione,</l>
<l>saper tutti i segreti, a quante carte,</l>
<l>del fagian, della starna e del cappone,</l>
<l>di tutte le vivande a parte a parte</l>
<l>dove si truovi morvido il boccone;</l>
<l>e non ti fallirei di ciò parola,</l>
<l>come tener si debba unta la gola.</l>
</lg>
<lg type="ottava">
	<l>S'io ti dicessi in che modo io pillotto,</l>
<l>o tu vedessi com'io fo col braccio,</l>
<l>tu mi diresti certo ch'io sia ghiotto;</l>
<l>o quante parte aver vuole un migliaccio,</l>
<l>che non vuole essere arso, ma ben cotto,</l>
<l>non molto caldo e non anco di ghiaccio,</l>
<l>anzi in quel mezzo, ed unto ma non grasso</l>
<l>(pàrti ch'i' 'l sappi?), e non troppo alto o basso.</l>
</lg>
<lg type="ottava">
	<l>Del fegatello non ti dico niente:</l>
<l>vuol cinque parte, fa' ch'a la man tenga:</l>
<l>vuole esser tondo, nota sanamente,</l>
<l>acciò che 'l fuoco equal per tutto venga,</l>
<l>e perché non ne caggia, tieni a mente,</l>
<l>la gocciola che morvido il mantenga:</l>
<l>dunque in due parte dividiàn la prima,</l>
<l>ché l'una e l'altra si vuol farne stima.</l>
</lg>
<lg type="ottava">
	<l>Piccolo sia, questo è proverbio antico,</l>
<l>e fa' che non sia povero di panni,</l>
<l>però che questo importa ch'io ti dico;</l>
<l>non molto cotto, guarda non t'inganni!</l>
<l>ché così verdemezzo, come un fico</l>
<l>par che si strugga quando tu l'assanni;</l>
<l>fa' che sia caldo; e puoi sonar le nacchere,</l>
<l>poi spezie e melarance e l'altre zacchere.</l>
</lg>
<lg type="ottava">
	<l>Io ti darei qui cento colpi netti;</l>
<l>ma le cose sottil, vo' che tu creda,</l>
<l>consiston nelle torte e ne' tocchetti:</l>
<l>e' ti fare' paura una lampreda,</l>
<l>in quanti modi si fanno i guazzetti;</l>
<l>e pur chi l'ode poi convien che ceda:</l>
<l>perché la gola ha settantadue punti,</l>
<l>sanza molti altri poi ch'io ve n'ho aggiunti.</l>
</lg>
<lg type="ottava">
	<l>Un che ne manchi, è guasta la cucina:</l>
<l>non vi potrebbe il Ciel poi rimediare.</l>
<l>Quanti segreti insino a domattina</l>
<l>ti potrei di questa arte rivelare!</l>
<l>Io fui ostiere alcun tempo in Egina,</l>
<l>e volli queste cose disputare.</l>
<l>Or lasciàn questo, e d'udir non t'incresca</l>
<l>un'altra mia virtù cardinalesca.</l>
</lg>
<lg type="ottava">
	<l>Ciò ch'io ti dico non va insino all'effe:</l>
<l>pensa quand'io sarò condotto al rue!</l>
<l>Sappi ch'io aro, e non dico da beffe,</l>
<l>col cammello e coll'asino e col bue;</l>
<l>e mille capannucci e mille gueffe</l>
<l>ho meritato già per questo o piùe;</l>
<l>dove il capo non va, metto la coda,</l>
<l>e quel che più mi piace è ch'ognun l'oda.</l>
</lg>
<lg type="ottava">
	<l>Mettimi in ballo, mettimi in convito,</l>
<l>ch'io fo il dover co' piedi e colle mani;</l>
<l>io son prosuntuoso, impronto, ardito,</l>
<l>non guardo più i parenti che gli strani:</l>
<l>della vergogna, io n'ho preso partito,</l>
<l>e torno, chi mi caccia, come i cani;</l>
<l>e dico ciò ch'io fo per ognun sette,</l>
<l>e poi v'aggiungo mille novellette.</l>
</lg>
<lg type="ottava">
	<l>S'io ho tenute dell'oche in pastura</l>
<l>non domandar, ch'io non te lo direi:</l>
<l>s'io ti dicessi mille alla ventura,</l>
<l>di poche credo ch'io ti fallirei;</l>
<l>s'io uso a munister per isciagura,</l>
<l>s'elle son cinque, io ne traggo fuor sei:</l>
<l>ch'io le fo in modo diventar galante</l>
<l>che non vi campa servigial né fante.</l>
</lg>
<lg type="ottava">
	<l>Or queste son tre virtù cardinale,</l>
<l>la gola e 'l culo e 'l dado, ch'io t'ho detto;</l>
<l>odi la quarta, ch'è la principale,</l>
<l>acciò che ben si sgoccioli il barletto:</l>
<l>non vi bisogna uncin né porre scale</l>
<l>dove con mano aggiungo, ti prometto;</l>
<l>e mitere da papi ho già portate,</l>
<l>col segno in testa, e drieto le granate.</l>
</lg>
<lg type="ottava">
	<l>E trapani e paletti e lime sorde</l>
<l>e succhi d'ogni fatta e grimaldelli</l>
<l>e scale o vuoi di legno o vuoi di corde,</l>
<l>e levane e calcetti di feltrelli</l>
<l>che fanno, quand'io vo, ch'ognuno assorde,</l>
<l>lavoro di mia man puliti e belli;</l>
<l>e fuoco che per sé lume non rende,</l>
<l>ma con lo sputo a mia posta s'accende.</l>
</lg>
<lg type="ottava">
	<l>S' tu mi vedessi in una chiesa solo,</l>
<l>io son più vago di spogliar gli altari</l>
<l>che 'l messo di contado del paiuolo;</l>
<l>poi corro alla cassetta de' danari;</l>
<l>ma sempre in sagrestia fo il primo volo,</l>
<l>e se v'è croce o calici, io gli ho cari,</l>
<l>e' crucifissi scuopro tutti quanti,</l>
<l>poi vo spogliando le Nunziate e' santi.</l>
</lg>
<lg type="ottava">
	<l>Io ho scopato già forse un pollaio;</l>
<l>s' tu mi vedessi stendere un bucato,</l>
<l>diresti che non è donna o massaio</l>
<l>che l'abbi così presto rassettato:</l>
<l>s'io dovessi spiccar, Morgante, il maio,</l>
<l>io rubo sempre dove io sono usato;</l>
<l>ch'io non istò a guardar più tuo che mio,</l>
<l>perch'ogni cosa al principio è di Dio.</l>
</lg>
<lg type="ottava">
	<l>Ma innanzi ch'io rubassi di nascoso,</l>
<l>io fui prima alle strade malandrino:</l>
<l>arei spogliato un santo il più famoso,</l>
<l>se santi son nel Ciel, per un quattrino;</l>
<l>ma per istarmi in pace e in più riposo,</l>
<l>non volli poi più essere assassino;</l>
<l>non che la voglia non vi fussi pronta,</l>
<l>ma perché il furto spesso vi si sconta.</l>
</lg>
<lg type="ottava">
	<l>Le virtù teologiche ci resta.</l>
<l>S'io so falsare un libro, Iddio tel dica:</l>
<l>d'uno iccase farotti un fio, ch'a sesta</l>
<l>non si farebbe più bello a fatica;</l>
<l>e traggone ogni carta, e poi con questa</l>
<l>raccordo l'alfabeto e la rubrica,</l>
<l>e scambiere'ti, e non vedresti come,</l>
<l>il titol, la coverta e 'l segno e 'l nome.</l>
</lg>
<lg type="ottava">
	<l>I sacramenti falsi e gli spergiuri</l>
<l>mi sdrucciolan giù proprio per la bocca</l>
<l>come i fichi sampier, que' ben maturi,</l>
<l>o le lasagne, o qualche cosa sciocca;</l>
<l>né vo' che tu credessi ch'io mi curi</l>
<l>contro a questo o colui: zara a chi tocca!</l>
<l>ed ho commesso già scompiglio e scandolo,</l>
<l>che mai non s'è poi ravviato il bandolo.</l>
</lg>
<lg type="ottava">
	<l>Sempre le brighe compero a contanti.</l>
<l>Bestemmiator, non vi fo ignun divario</l>
<l>di bestemmiar più uomini che santi,</l>
<l>e tutti appunto gli ho in sul calendario.</l>
<l>Delle bugie nessun non se ne vanti,</l>
<l>ché ciò ch'io dico fia sempre il contrario.</l>
<l>Vorrei veder più fuoco ch'acqua o terra,</l>
<l>e 'l mondo e 'l cielo in peste e 'n fame e 'n guerra.</l>
</lg>
<lg type="ottava">
	<l>E carità, limosina o digiuno,</l>
<l>orazion non creder ch'io ne faccia.</l>
<l>Per non parer provàno, chieggo a ognuno,</l>
<l>e sempre dico cosa che dispiaccia;</l>
<l>superbo, invidioso ed importuno:</l>
<l>questo si scrisse nella prima faccia;</l>
<l>ché i peccati mortal meco eran tutti</l>
<l>e gli altri vizi scelerati e brutti.</l>
</lg>
<lg type="ottava">
	<l>Tanto è ch'io posso andar per tutto 'l mondo</l>
<l>col cappello in su gli occhi, com'io voglio;</l>
<l>com'una schianceria son netto e mondo;</l>
<l>dovunque i' vo, lasciarvi il segno soglio</l>
<l>come fa la lumaca, e nol nascondo;</l>
<l>e muto fede e legge, amici e scoglio</l>
<l>di terra in terra, com'io veggo o truovo,</l>
<l>però ch'io fu' cattivo insin nell'uovo.</l>
</lg>
<lg type="ottava">
	<l>Io t'ho lasciato indrieto un gran capitolo</l>
<l>di mille altri peccati in guazzabuglio;</l>
<l>ché s'i' volessi leggerti ogni titolo,</l>
<l>e' ti parrebbe troppo gran mescuglio;</l>
<l>e cominciando a sciòrre ora il gomitolo,</l>
<l>ci sarebbe faccenda insino a luglio;</l>
<l>salvo che questo alla fine udirai:</l>
<l>che tradimento ignun non feci mai. -</l>
</lg>
<lg type="ottava">
	<l>Morgante alle parole è stato attento</l>
<l>un'ora o più, che mai non mosse il volto;</l>
<l>rispose e disse: - In fuor che tradimento,</l>
<l>per quel ch'io ho, Margutte mio, raccolto,</l>
<l>non vidi uom mai più tristo a compimento;</l>
<l>e di' che 'l sacco non hai tutto sciolto:</l>
<l>non crederrei con ogni sua misura</l>
<l>ti rifacessi a punto più Natura,</l>
</lg>
<lg type="ottava">
	<l>né tanto accomodato al voler mio:</l>
<l>noi staren bene insieme in un guinzaglio.</l>
<l>Di tradimento guàrdati, perch'io</l>
<l>vo' che tu creda in questo mio battaglio,</l>
<l>da poi che tu non credi in Cielo a Dio;</l>
<l>ch'io so domar le bestie nel travaglio.</l>
<l>Del resto, come vuoi te ne governa:</l>
<l>co' santi in chiesa e co' ghiotti in taverna.</l>
</lg>
<lg type="ottava">
	<l>Io vo' con meco ne venga, Margutte,</l>
<l>e che di compagnia sempre viviamo.</l>
<l>Io so per ogni parte le vie tutte.</l>
<l>Vero che pochi danar ne portiamo;</l>
<l>ma mio costume all'oste è dar le frutte</l>
<l>sempre al partir, quando il conto facciamo;</l>
<l>e 'nsino a qui sempre all'oste, ov'io fusse,</l>
<l>io gli ho pagato lo scotto di busse. -</l>
</lg>
<lg type="ottava">
	<l>Disse Margutte: - Tu mi piaci troppo;</l>
<l>ma resti tu contento a questo solo?</l>
<l>Io rubo sempre ciò ch'io do d'intoppo,</l>
<l>s'io ne dovessi portare un orciuolo;</l>
<l>poi al partir son mutol, ma non zoppo.</l>
<l>Se tu dovessi tòrre un fusaiuolo,</l>
<l>dove tu vai, to' sempre qualche cosa;</l>
<l>ch'io tirerei l'aiuolo a una chiosa.</l>
</lg>
<lg type="ottava">
	<l>Io ho cercato diversi paesi,</l>
<l>io ho solcata tutta la marina,</l>
<l>ed ho sempre rubato ciò ch'io spesi.</l>
<l>Dunque, Morgante, a tua posta camina. -</l>
<l>Così dètton di piglio a' loro arnesi;</l>
<l>Morgante pel battaglio suo si china</l>
<l>e col compagno suo lieto ne gìa,</l>
<l>e dirizzossi andar verso Soria.</l>
</lg>
<lg type="ottava">
	<l>Margutte aveva una schiavina indosso</l>
<l>ed un cappello a spicchi alla turchesca,</l>
<l>salvo ch'egli era fatto d'un certo osso</l>
<l>che gli spicchi eran d'altro che di pèsca,</l>
<l>ed era molto grave e molto grosso,</l>
<l>tanto che par che spesso gli rincresca;</l>
<l>un paio di stivaletti avea in piè gialli,</l>
<l>ferrato e con gli spron come hanno i galli.</l>
</lg>
<lg type="ottava">
	<l>Dicea Morgante quando gli vedea:</l>
<l>- Saresti tu di schiatta di galletto?</l>
<l>Tu hai gli spron di drieto! - e sorridea.</l>
<l>Disse Margutte: - Questo è per rispetto,</l>
<l>ché spesso alcun, che non se n'accorgea,</l>
<l>se ne trovò ingannato, ti prometto:</l>
<l>campati ho già con questi molti casi,</l>
<l>e molti a questa pania son rimasi. -</l>
</lg>
<lg type="ottava">
	<l>Vannosi insieme ragionando il giorno;</l>
<l>la sera capitorno a un ostiere,</l>
<l>e come e' giunson, costui domandorno:</l>
<l>- Aresti tu da mangiare e da bere?</l>
<l>E pàgati in su l'asse o vuoi nel forno. -</l>
<l>L'oste rispose: - E' ci fia da godere:</l>
<l>e' ci è avanzato un grosso e bel cappone. -</l>
<l>Disse Margutte: - E' non fia un boccone.</l>
</lg>
<lg type="ottava">
	<l>Qui si conviene avere altre vivande:</l>
<l>noi siamo usati di far buona cera.</l>
<l>Non vedi tu costui com'egli è grande?</l>
<l>Cotesta è una pillola di gera. -</l>
<l>Rispose l'oste: - Mangi delle ghiande.</l>
<l>Che vuoi tu ch'io provvegga, or ch'egli è sera? -</l>
<l>e cominciò a parlar superbamente,</l>
<l>tal che Morgante non fu paziente:</l>
</lg>
<lg type="ottava">
	<l>comincial col battaglio a bastonare;</l>
<l>l'oste gridava e non gli parea giuoco.</l>
<l>Disse Margutte: - Lascia un poco stare.</l>
<l>Io vo' per casa cercare ogni loco.</l>
<l>Io vidi dianzi un bufol drento entrare:</l>
<l>e' ti bisogna fare, oste, un gran fuoco,</l>
<l>e che tu intenda a un fischiar di zufolo;</l>
<l>poi in qualche modo arrostiren quel bufolo. -</l>
</lg>
<lg type="ottava">
	<l>Il fuoco per paura si fe' tosto;</l>
<l>Margutte spicca di sala una stanga;</l>
<l>l'oste borbotta, e Margutte ha risposto:</l>
<l>- Tu vai cercando il battaglio t'infranga:</l>
<l>a voler far quello animale arrosto,</l>
<l>che vuoi tu tòrre, un manico di vanga?</l>
<l>Lascia ordinare a me, se vuoi, il convito. -</l>
<l>E finalmente il bufol fu arrostito;</l>
</lg>
<lg type="ottava">
	<l>non creder colla pelle scorticata:</l>
<l>e' lo sparò nel corpo solamente.</l>
<l>Parea di casa più che la granata:</l>
<l>comanda e grida, e per tutto si sente.</l>
<l>Un'asse molto lunga ha ritrovata;</l>
<l>apparecchiolla fuor subitamente,</l>
<l>e vino e carne e del pan vi ponea,</l>
<l>perché Morgante in casa non capea.</l>
</lg>
<lg type="ottava">
	<l>Quivi mangioron le reliquie tutte</l>
<l>del bufolo, e tre staia di pane o piùe,</l>
<l>e bevvono a bigonce; e poi Margutte</l>
<l>disse a quell'oste: - Dimmi, aresti tue</l>
<l>da darci del formaggio o delle frutte,</l>
<l>ché questa è stata poca roba a due,</l>
<l>o s'altra cosa tu ci hai di vantaggio? -</l>
<l>Or udirete come andò il formaggio.</l>
</lg>
<lg type="ottava">
	<l>L'oste una forma di cacio trovòe</l>
<l>ch'era sei libbre, o poco più o meno;</l>
<l>un canestretto di mele arrecòe</l>
<l>d'un quarto o manco, e non era anche pieno.</l>
<l>Quando Margutte ogni cosa guardòe,</l>
<l>disse a quell'oste: - Bestia sanza freno,</l>
<l>ancor s'arà il battaglio adoperare,</l>
<l>s'altro non credi trovar da mangiare.</l>
</lg>
<lg type="ottava">
	<l>È questo compagnon da fare a once?</l>
<l>Aspetta tanto ch'io torni un miccino,</l>
<l>e servi intanto qui colle bigonce:</l>
<l>fa' che non manchi al gigante del vino,</l>
<l>che non ti racconciassi l'ossa sconce.</l>
<l>Io fo per casa come il topolino:</l>
<l>vedrai s'io so ritrovare ogni cosa,</l>
<l>e s'io farò venir giù roba a iosa! -</l>
</lg>
<lg type="ottava">
	<l>Fece la cerca per tutta la casa</l>
<l>Margutte, e spezza e sconficca ogni cassa,</l>
<l>e rompe e guasta masserizie e vasa:</l>
<l>ciò che trovava, ogni cosa fracassa,</l>
<l>ch'una pentola sol non v'è rimasa;</l>
<l>di cacio e frutte raguna una massa,</l>
<l>e portale a Morgante in un gran sacco,</l>
<l>e cominciorno a rimangiare a macco.</l>
</lg>
<lg type="ottava">
	<l>L'oste co' servi impauriti sono</l>
<l>ed a servire attendon tutti quanti;</l>
<l>e dice fra se stesso: "E' sarà buono</l>
<l>non ricettar mai più simil briganti:</l>
<l>e' pagheranno domattina al suono</l>
<l>di quel battaglio, e saranno contanti.</l>
<l>Hanno mangiato tanto, che in un mese</l>
<l>non mangerà tutto questo paese".</l>
</lg>
<lg type="ottava">
	<l>Morgante, poi che molto ebbe mangiato,</l>
<l>disse a quell'oste: - A dormir ce n'andremo;</l>
<l>e domattina, com'io sono usato</l>
<l>sempre a camino, insieme conteremo,</l>
<l>e d'ogni cosa sarai ben pagato,</l>
<l>per modo che d'accordo resteremo. -</l>
<l>E l'oste disse a suo modo pagassi;</l>
<l>ché gli parea mill'anni e' se n'andassi.</l>
</lg>
<lg type="ottava">
	<l>Morgante andò a trovare un pagliaio</l>
<l>ed appoggiossi come il liofante.</l>
<l>Margutte disse: - Io spendo il mio danaio:</l>
<l>io non voglio, oste mio, come il gigante,</l>
<l>far degli orecchi zufoli a rovaio;</l>
<l>non so s'io son più pratico o ignorante,</l>
<l>ma ch'io non sono astrolago so certo:</l>
<l>io vo' con teco posarmi al coperto.</l>
</lg>
<lg type="ottava">
	<l>Vorrei, prima che' lumi sieno spenti,</l>
<l>che tu traessi ancora un po' di vino,</l>
<l>ché non par mai la sera io m'addormenti</l>
<l>s'io non becco in sul legno un ciantellino,</l>
<l>così per risciacquare un poco i denti;</l>
<l>e goderenci in pace un canzoncino:</l>
<l>e' basta un bigonciuol così tra noi,</l>
<l>or che non ci è il gigante che c'ingoi.</l>
</lg>
<lg type="ottava">
	<l>Vedes'tu mai - Margutte soggiugnea</l>
<l>- un uom più bello e di tale statura,</l>
<l>e che tanto diluvi e tanto bea?</l>
<l>Non credo e' ne facessi un più Natura.</l>
<l>E' vuol, quando egli è all'oste, - gli dicea</l>
<l>- che l'oste gli trabocchi la misura;</l>
<l>ma al pagar poi, mai il più largo uom vedesti:</l>
<l>se tu nol provi, tu nol crederresti. -</l>
</lg>
<lg type="ottava">
	<l>Venne del mosto, e stanno a ragionare,</l>
<l>e l'oste un poco si rassicurava;</l>
<l>Margutte un canzoncin netto spiccare</l>
<l>comincia, e poi del camin domandava,</l>
<l>dicendo a Bambillona volea andare.</l>
<l>L'oste rispose che non si trovava</l>
<l>da trenta miglia in là casa né tetto</l>
<l>per più giornate, e vassi con sospetto.</l>
</lg>
<lg type="ottava">
	<l>E disselo a Margutte, e non a sordo,</l>
<l>che vi pensò di sùbito malizia,</l>
<l>e disse all'oste: - Questo è buon ricordo,</l>
<l>poi che tu di' che vi si fa tristizia.</l>
<l>Or oltre, a letto; e saren ben d'accordo,</l>
<l>ch'io non istò a pagar con masserizia:</l>
<l>io son lo spenditore, e degli scotti,</l>
<l>come tu stesso vorrai, pagherotti:</l>
</lg>
<lg type="ottava">
	<l>io ho sempre calcata la scarsella.</l>
<l>Deh, dimmi, tu non debbi aver domata,</l>
<l>per quel ch'io ne comprenda, una cammella</l>
<l>ch'io vidi nella stalla tua legata;</l>
<l>ch'io non vi veggo né basto né sella.</l>
<l>Rispose l'oste: - Io la tengo appiattata,</l>
<l>una sua bardelletta ch'io gli caccio,</l>
<l>nella camera mia sotto il primaccio.</l>
</lg>
<lg type="ottava">
	<l>Per quel ch'io il faccia, credo che tu intenda:</l>
<l>sai che qui arriva più d'un forestiere</l>
<l>a cena, a desinare ed a merenda. -</l>
<l>Disse Margutte: - Lasciami vedere</l>
<l>un poco come sta questa faccenda,</l>
<l>poi che noi siam per ragionare e bere,</l>
<l>e son le notte un gran cantar di cieco. -</l>
<l>E l'oste gli rispose: - Io te l'arreco. -</l>
</lg>
<lg type="ottava">
	<l>Recò quella bardella il sempliciotto:</l>
<l>Margutte vi fe' sù tosto disegno</l>
<l>che questa accorderà tutto lo scotto;</l>
<l>e disse all'oste: - E' mi piace il tuo ingegno.</l>
<l>Questo sarà il guancial ch'io terrò sotto;</l>
<l>e dormirommi qui in su questo legno:</l>
<l>so che letto non hai dov'io capessi,</l>
<l>tanto che tutto mi vi distendessi.</l>
</lg>
<lg type="ottava">
	<l>Or vo' saper come tu se' chiamato. -</l>
<l>Disse l'ostier: - Tu saprai tosto come:</l>
<l>io son il Dormi per tutto appellato. -</l>
<l>Disse Margutte: "Fa' come tu hai nome;"</l>
<l>così fra sé "tu sarai ben destato,</l>
<l>quando fia tempo e innanzi fien le some".</l>
<l>- Come hai tu brigatella o vuoi figliuoli? -</l>
<l>Disse l'ostier: - La donna ed io siàn soli. -</l>
</lg>
<lg type="ottava">
	<l>Disse Margutte: - Che puoi tu pigliarci</l>
<l>la settimana in questa tua osteria?</l>
<l>Come arai tu moneta da cambiarci</l>
<l>qualche dobbra da spender per la via? -</l>
<l>Rispose l'oste: - Io non vo' molto starci,</l>
<l>ch'io non ci ho preso, per la fede mia,</l>
<l>da quattro mesi in qua venti ducati,</l>
<l>che sono in quella cassetta serrati. -</l>
</lg>
<lg type="ottava">
	<l>Disse Margutte: - Oh, solo in una volta</l>
<l>con esso noi più danar piglierai!</l>
<l>Tu la tien' quivi: s'ella fusse tolta? -</l>
<l>Disse l'ostier: - Non mi fu tocca mai. -</l>
<l>Margutte un occhiolin chiuse ed ascolta,</l>
<l>e disse: "A questa volta lo vedrai!".</l>
<l>E per fornire in tutto la campana,</l>
<l>un'altra malizietta trovò strana.</l>
</lg>
<lg type="ottava">
	<l>- Perché persona discreta e benigna -</l>
<l>dicea coll'oste - troppo a questo tratto</l>
<l>mi se' paruto, io mi chiamo il Graffigna;</l>
<l>e 'l profferer tra noi per sempre è fatto.</l>
<l>Io sento un poco difetto di tigna,</l>
<l>ma sotto questo cappel pur l'appiatto:</l>
<l>io vo' che tu mi doni un po' di burro,</l>
<l>ed io ti donerò qualche mangurro. -</l>
</lg>
<lg type="ottava">
	<l>L'oste rispose: - Niente non voglio:</l>
<l>domanda arditamente il tuo bisogno,</l>
<l>ché di tal cose cortese esser soglio. -</l>
<l>Disse Margutte allora: - Io mi vergogno:</l>
<l>sappi che mai la notte non mi spoglio</l>
<l>per certo vizio ch'io mi lievo in sogno;</l>
<l>vorrei ch'un paio di fune m'arrecasse,</l>
<l>e legherommi io stesso in su questa asse.</l>
</lg>
<lg type="ottava">
	<l>Ma serra l'uscio ben dove tu dormi</l>
<l>ch'io non ti dessi qualche sergozzone;</l>
<l>se tu sentissi per disgrazia sciòrmi</l>
<l>e che per casa andassi a processione,</l>
<l>non uscir fuor. - Rispose presto il Dormi,</l>
<l>e disse: - Io mi starò sodo al macchione.</l>
<l>Così voglio avvisar la mia brigata,</l>
<l>che non toccassin qualche tentennata. -</l>
</lg>
<lg type="ottava">
	<l>Le fune e 'l burro a Margutte giù reca,</l>
<l>e disse a' servi di questo costume:</l>
<l>ch'ognun si guardi dalla fossa cieca</l>
<l>e non isbuchi ignun fuor delle piume.</l>
<l>Odi ribaldo! Odi malizia greca!</l>
<l>Così soletto si restò col lume,</l>
<l>e fece vista di legarsi stretto,</l>
<l>tanto che 'l Dormi se n'andò a letto.</l>
</lg>
<lg type="ottava">
	<l>Come e' sentì russar, ch'ognun dormiva,</l>
<l>e' cominciò per casa a far fardello:</l>
<l>alla cassetta de' danar ne giva,</l>
<l>ed ogni cosa pose in sul cammello;</l>
<l>e come un uscio o qualche cosa apriva,</l>
<l>ugneva con quel burro il chiavistello;</l>
<l>e come egli ebbe fuor la vettovaglia,</l>
<l>appiccò il fuoco in un monte di paglia.</l>
</lg>
<lg type="ottava">
	<l>E poi n'andava al pagliaio a Morgante:</l>
<l>- Non dormir più, - dicea - dormito hai assai.</l>
<l>Non di' tu che volevi ire in Levante?</l>
<l>Io sono ito e tornato, e tu il vedrai.</l>
<l>Non istiàn qui, dà in terra delle piante,</l>
<l>se non che presto il fummo sentirai. -</l>
<l>Disse Morgante: - Che diavolo è questo?</l>
<l>Tu hai pur fatto, per Dio, netto e presto. -</l>
</lg>
<lg type="ottava">
	<l>Poi s'avviava, ch'aveva timore,</l>
<l>perché quivi era un gran borgo di case,</l>
<l>che non si lievi la gente a romore.</l>
<l>Dicea Margutte: - Di ciò che rimase</l>
<l>all'oste, un birro non are' rossore:</l>
<l>ch'io non istò a far mai le staia rase,</l>
<l>ma sempre in ogni parte dov'io fui</l>
<l>sono stato cortese dell'altrui. -</l>
</lg>
<lg type="ottava">
	<l>Mentre che questi così se ne vanno,</l>
<l>la casa ardeva tutta a poco a poco:</l>
<l>prima che 'l Dormi s'avvegga del danno,</l>
<l>era per tutto appiccato già il foco;</l>
<l>e non credea che fussi stato inganno.</l>
<l>Quivi la gente correa d'ogni loco;</l>
<l>ma con fatica scampò lui e la moglie:</l>
<l>e così spesso de' matti si coglie.</l>
</lg>
<lg type="ottava">
	<l>Quando fu giorno che l'albe apparìe,</l>
<l>Morgante vede insino alla grattugia,</l>
<l>e fra se stesso dicea: "Tutto die</l>
<l>de' miglior certo s'impicca ed abbrugia:</l>
<l>guarda costui quante ciabatte ha quie!</l>
<l>Per Dio, che troppo il capresto s'indugia!".</l>
<l>Disse Margutte: - E' ci è insino alla secchia:</l>
<l>non dubitar, questa è l'arte mia vecchia.</l>
</lg>
<lg type="ottava">
	<l>Noi abbiamo andar per un certo paese</l>
<l>dove da sé non ha chi non vi porta;</l>
<l>e pure aren danar da far le spese. -</l>
<l>E tutta la novella dice scorta</l>
<l>della cassetta, e come il fuoco accese,</l>
<l>come egli ebbe il cammel fuor della porta,</l>
<l>e come il Dormi se n'andò a dormire,</l>
<l>ma il fuoco l'arà fatto risentire.</l>
</lg>
<lg type="ottava">
	<l>Morgante le mascella ha sgangherate</l>
<l>per le risa talvolta che gli abbonda,</l>
<l>e dicea pure: "O forche sventurate,</l>
<l>ecco che boccon ghiotto o pèsca monda!</l>
<l>Non vi rincresca s'un poco aspettate.</l>
<l>Costui pur mena almen la mazza tonda.</l>
<l>Quanto piacer n'arà di questo Orlando,</l>
<l>s'io lo vedrò mai più, che non so quando!"</l>
</lg>
<lg type="ottava">
	<l>Dicea Margutte: - In questo sta il guadagno:</l>
<l>quanto tu lasci più il brigante scusso.</l>
<l>Tu puoi cercar per tutto d'un compagno</l>
<l>che d'ogni cosa sia, come io, malfusso;</l>
<l>né, per ghermire, altro sparvier grifagno</l>
<l>non ti bisogna, o zingherlo, arbo o usso;</l>
<l>quel che si ruba, non s'ha a saper grado;</l>
<l>e sai ch'io comincio ora a trar pel dado.</l>
</lg>
<lg type="ottava">
	<l>Io chiesi insino al burro, e dissi a quello</l>
<l>oste ch'un poco di tigna sentivo,</l>
<l>per ugner poi gli arpioni e 'l chiavistello,</l>
<l>che non sentissi quando un uscio aprivo,</l>
<l>tanto ch'io avessi assettato il cammello:</l>
<l>a ogni malizietta io son cattivo;</l>
<l>del livido mi guardo quant'io posso,</l>
<l>poi non mi curo più giallo che rosso.</l>
</lg>
<lg type="ottava">
	<l>- Or mi piacesti tu, Margutte mio! -</l>
<l>dicea Morgante. E 'ntanto un, c'ha veduta</l>
<l>quella cammella, diceva: - Per Dio!</l>
<l>ch'ella è del Dormi ostier quella scrignuta. -</l>
<l>Disse Margutte: - Il Dormi sarò io.</l>
<l>Non vedi tu, babbion, che si tramuta</l>
<l>e sgombera qua presso a un castello?</l>
<l>E maggior bestia se' tu che 'l cammello. -</l>
</lg>
<lg type="ottava">
	<l>Tutto quel giorno e l'altro sono andati</l>
<l>per paesi dimestichi costoro;</l>
<l>e 'l terzo dì in un bosco sono entrati</l>
<l>dove aspre fere facevon dimoro;</l>
<l>ed eron pel cammin tutti affannati,</l>
<l>né vin, né pan non avean più con loro.</l>
<l>Dicea Morgante: - Che farem, Margutte?</l>
<l>Vedi che mancan qui le cose tutte.</l>
</lg>
<lg type="ottava">
	<l>Cerchiamo almeno appiè qua di quel monte,</l>
<l>se vi surgessi d'acqua alcun rampollo;</l>
<l>ché pur, se noi trovassin qualche fonte,</l>
<l>la sete se n'andrebbe al primo crollo;</l>
<l>ché le parole più spedite o pronte</l>
<l>non sento, se la bocca non immollo:</l>
<l>quel mi par luogo d'esservi dell'acque. -</l>
<l>Onde a Margutte il suo consiglio piacque.</l>
</lg>
<lg type="ottava">
	<l>Vanno cercando tanto, che trovorno</l>
<l>una fontana assai nitida e fresca:</l>
<l>quivi a sedere un poco si posorno,</l>
<l>perché e' convien che 'l caminar rincresca.</l>
<l>Ecco apparir di lungi un liocorno</l>
<l>che va cercando ove la sete gli esca.</l>
<l>Disse Margutte: - Se tu guardi bene,</l>
<l>quel liocorno in qua per ber ne viene.</l>
</lg>
<lg type="ottava">
	<l>Questa sarà la nostra cena appunto:</l>
<l>e' si consuma di dar nella rete;</l>
<l>però t'appiatta tanto che sia giunto,</l>
<l>che tragga a noi la fame e a sé la sete. -</l>
<l>Il liocorno dalla voglia è punto,</l>
<l>e non sapea le trappole segrete:</l>
<l>venne alla fonte e 'l corno vi metteva,</l>
<l>e stato un poco, a suo modo beeva.</l>
</lg>
<lg type="ottava">
	<l>Morgante, che dallato era nascoso,</l>
<l>arrandellò il battaglio ch'egli ha in mano:</l>
<l>dèttegli un colpo tanto grazioso</l>
<l>che cadde stramazzato a mano a mano,</l>
<l>e non batté poi più senso né poso;</l>
<l>e fu quel colpo sì feroce e strano</l>
<l>che di rimbalzo in un masso percosse,</l>
<l>e sfavillò come di fuoco fosse.</l>
</lg>
<lg type="ottava">
	<l>Quando Margutte il vide sfavillare,</l>
<l>disse: - Morgante, la cosa va gaia:</l>
<l>forse che cotto lo potren mangiare.</l>
<l>Per quel che di quel sasso là mi paia,</l>
<l>noi gli faren del fuoco fuor gittare. -</l>
<l>Disse Morgante: - Ogni prieta è focaia</l>
<l>dove Morgante e 'l battaglio s'accosta:</l>
<l>sempre con esso ne fo a mia posta.</l>
</lg>
<lg type="ottava">
	<l>Ma tu che se', Margutte, sì sottile,</l>
<l>ed hai condotte tante masserizie,</l>
<l>come non hai tu l'esca col fucile? -</l>
<l>Disse Margutte: - Tra le mie malizie</l>
<l>né cosa virtuosa né gentile</l>
<l>non troverrai, ma fraude con tristizie. -</l>
<l>Disse Morgante: - Piglia del fien secco;</l>
<l>vienne qua meco. - E Margutte disse: - Ecco. -</l>
</lg>
<lg type="ottava">
	<l>Vanno a quel masso, e Morgante martella,</l>
<l>ch'arebbe fatto riscaldare il ghiaccio,</l>
<l>tal ch'a Margutte intruona le cervella,</l>
<l>sì che quel fien gli cadeva di braccio.</l>
<l>Allor Morgante ridendo favella:</l>
<l>- Guarda se fuor le faville ti caccio. -</l>
<l>Margutte il fien per vergogna riprese</l>
<l>e tennel tanto che 'l fuoco s'accese.</l>
</lg>
<lg type="ottava">
	<l>Poi si cavò di dosso la schiavina,</l>
<l>e scaricò la cammella a giacere</l>
<l>e trasse quivi fuori una cucina:</l>
<l>apparecchiò alle spese dell'ostiere,</l>
<l>ch'avea recato insino alla salina,</l>
<l>e tazze ed altre vasella da bere;</l>
<l>al liocorno abbruciò le caluggine,</l>
<l>e fece uno schidon d'un gran peruggine.</l>
</lg>
<lg type="ottava">
	<l>Cosse la bestia, e pongonsi poi a cena:</l>
<l>Morgante quasi intera la pilucca,</l>
<l>sì che Margutte n'assaggiava appena;</l>
<l>e disse: - Il sal ci avanza nella zucca!</l>
<l>Per Dio, tu mangeresti una balena!</l>
<l>Non è cotesta gola mai ristucca:</l>
<l>io ti vorrei per mio compagno avere</l>
<l>a ogni cosa, eccetto ch'al tagliere. -</l>
</lg>
<lg type="ottava">
	<l>Disse Morgante: - Io vedevo la fame</l>
<l>in aria come un nugol d'acqua pregno;</l>
<l>e certo una balena con le squame</l>
<l>arei mangiato sanz'alcun ritegno,</l>
<l>ovvero un liofante con lo stame.</l>
<l>Io rido che tu vai leccando il legno. -</l>
<l>Disse Margutte: - S' tu ridi, ed io piango,</l>
<l>ché con la fame in corpo mi rimango.</l>
</lg>
<lg type="ottava">
	<l>- Quest'altra volta io ti ristorerò, -</l>
<l>dicea Morgante - per la fede mia! -</l>
<l>Dicea Margutte: - Anzi ne spiccherò</l>
<l>la parte ch'io vedrò che giusta sia,</l>
<l>e poi l'avanzo innanzi ti porrò,</l>
<l>sì che e' possi durar la compagnia.</l>
<l>Nell'altre cose io t'arò riverenza,</l>
<l>ma della gola io non v'ho pazienza:</l>
</lg>
<lg type="ottava">
	<l>chi mi toglie il boccon non è mio amico,</l>
<l>ma ogni volta par mi cavi un occhio.</l>
<l>Per tutte l'altre volte te lo dico:</l>
<l>ch'io vo' la parte mia insino al finocchio,</l>
<l>se s'avessi a divider solo un fico,</l>
<l>una castagna, un topo o un ranocchio. -</l>
<l>Morgante rispondea: - Tu mi chiarisci</l>
<l>di bene in meglio, e come oro affinisci.</l>
</lg>
<lg type="ottava">
	<l>Racconcia un poco il fuoco, ch'egli è spento. -</l>
<l>Margutte ritagliò di molte legne,</l>
<l>fece del fuoco ed un alloggiamento.</l>
<l>Disse Morgante: - Se quel non si spegne</l>
<l>per istanotte, io mi chiamo contento.</l>
<l>Tu hai qui acconcio mille cose degne,</l>
<l>tu se' il maestro di color che sanno. -</l>
<l>Così la notte a dormir quivi stanno.</l>
</lg>
<lg type="ottava">
	<l>E la cammella si pasceva intorno.</l>
<l>Ma poi che l'aurora si dimostra,</l>
<l>disse Margutte a Morgante: - Egli è giorno:</l>
<l>leviacci e seguitian l'andata nostra. -</l>
<l>Così tutte lor cose rassettorno.</l>
<l>Or, perché l'un cantar con l'altro giostra,</l>
<l>quel che seguì sarà nell'altro canto;</l>
<l>e lauderemo il Padre nostro intanto.</l>
</lg>

</div1>
<div1 type="canto">
<head>CANTARE DECIMONONO</head>

<lg type="ottava">
	<l>Laudate, parvoletti, il Signor vostro,</l>
<l>laudate sempre il nome del Signore!</l>
<l>Sia benedetto il nome del Re nostro</l>
<l>da ora a sempre insino all'ultime ore!</l>
<l>Or tu che insino a qui m'hai il camin mostro,</l>
<l>del laberinto mi conduci fore,</l>
<l>sì ch'io ritorni ov'io lasciai Morgante,</l>
<l>con la virtù delle tue opre sante.</l>
</lg>
<lg type="ottava">
	<l>Partironsi costoro alla ventura:</l>
<l>vanno per luoghi solitari e strani</l>
<l>sanza trovar mai valle né pianura;</l>
<l>non senton cantar galli o abbaiar cani.</l>
<l>Pur capitorno in certa parte oscura,</l>
<l>ove e' sentiron di luoghi lontani</l>
<l>venir certi lamenti afflitti e lassi</l>
<l>che parean d'uom che si ramaricassi.</l>
</lg>
<lg type="ottava">
	<l>Dicea Morgante a Margutte: - Odi tue,</l>
<l>come fo io, un certo suono spesso</l>
<l>d'una voce che par che innalzi sùe,</l>
<l>poi si raccheti? Ella debbe esser presso. -</l>
<l>Margutte ascolta ed una volta e due,</l>
<l>e poi diceva: - Anco io la sento adesso.</l>
<l>Questi lieti malandrin ch'assalteranno</l>
<l>qualcun che passa, e rubato l'aranno. -</l>
</lg>
<lg type="ottava">
	<l>Disse Morgante: - Studia un poco il passo;</l>
<l>veggiàn che cosa è questa e chi si duole:</l>
<l>al mio parere, egli è quaggiù più basso,</l>
<l>però per questa via tener si vuole.</l>
<l>Chiunque e' sia, par molto afflitto e lasso,</l>
<l>quantunque e' non si scorgan le parole;</l>
<l>e se son mascalzon, tu riderai,</l>
<l>ch'io n'ho degli altri gastigati assai. -</l>
</lg>
<lg type="ottava">
	<l>Poi che furono scesi una gran balza,</l>
<l>e' cominciorno dappresso a sentire,</l>
<l>però che sempre il lamento rinnalza;</l>
<l>una fanciulla piena di martìre</l>
<l>vidono alfine, scapigliata e scalza,</l>
<l>ch'a gran fatica poteva coprire</l>
<l>le belle membra sue, tanto è stracciata,</l>
<l>e con una catena era legata.</l>
</lg>
<lg type="ottava">
	<l>Ed un lione appresso stava a quella,</l>
<l>che la guardava; e come questi sente,</l>
<l>fecesi incontro la bestia aspra e fella:</l>
<l>vanne a Morgante furiosamente,</l>
<l>e cominciava a sbarrar la mascella</l>
<l>e volere operar l'artiglio e 'l dente.</l>
<l>Morgante un gran susorno gli appiccòe</l>
<l>col gran battaglio, e 'l capo gli schiacciòe;</l>
</lg>
<lg type="ottava">
	<l>e disse: - Che credevi tu far, matto?</l>
<l>I granchi credon morder le balene! -</l>
<l>Poi verso la fanciulla andò di tratto:</l>
<l>pargli discreta, nobile e dabbene;</l>
<l>e domandolla come stessi il fatto</l>
<l>onde tanta disgrazia a questa avviene.</l>
<l>Costei pur piange, e Morgante domanda;</l>
<l>ma finalmente se gli raccomanda,</l>
</lg>
<lg type="ottava">
	<l>dicendo: - Non pigliassi ammirazione</l>
<l>se prima non risposi a tue parole,</l>
<l>tanto son vinta dalla passione;</l>
<l>ma se di me pur per pietà ti duole,</l>
<l>io ti dirò del mal mio la cagione,</l>
<l>che per dolor vedrai scurare il sole:</l>
<l>come tu vedi, stata son sett'anni</l>
<l>con pianti, con angoscie e amari affanni.</l>
</lg>
<lg type="ottava">
	<l>Il padre mio ha fra gli altri un castello</l>
<l>che si chiama Belfior, presso alla riva</l>
<l>del Nilo, e Filomeno ha nome quello.</l>
<l>Un dì fuor delle mura a spasso giva:</l>
<l>era tornato il tempo fresco e bello</l>
<l>di primavera, ogni prato fioriva;</l>
<l>come fanciulla m'andavo soletta</l>
<l>per gran vaghezza d'una grillandetta;</l>
</lg>
<lg type="ottava">
	<l>e 'l sol di Spagna s'appressava all'onde</l>
<l>e riscaldava Granata e 'l Murrocco,</l>
<l>dove poi sotto all'occeàn s'asconde;</l>
<l>e pur seguendo il mio piacere sciocco,</l>
<l>un lusignuol sen gìa di fronde in fronde,</l>
<l>che per dolcezza il cor m'aveva tocco,</l>
<l>pensando come e' fu già Filomena;</l>
<l>ma del Nil sempre segnavo la rena.</l>
</lg>
<lg type="ottava">
	<l>Mentre così lungo la riva andava,</l>
<l>e 'l lusignuol si fugge in una valle;</l>
<l>ed io pur drieto a costui seguitava,</l>
<l>cogliendo violette rosse e gialle;</l>
<l>ma finalmente in un boschetto entrava,</l>
<l>e' be' capelli avea drieto alle spalle,</l>
<l>e posto m'ero in su l'erba a sedere,</l>
<l>ché del suo canto n'avea gran piacere.</l>
</lg>
<lg type="ottava">
	<l>Mentre ch'io stavo come Proserpìna</l>
<l>co' fiori in grembo ascoltare il suo canto,</l>
<l>giovane, bella, lieta e peregrina,</l>
<l>il dolce verso si rivolse in pianto:</l>
<l>vidi apparire, omè lassa tapina!</l>
<l>un uom pel bosco feroce daccanto;</l>
<l>e 'l lusignuolo e' fior quivi lasciai,</l>
<l>e spaventata a fuggir cominciai.</l>
</lg>
<lg type="ottava">
	<l>E certo io sarei pur da lui scampata;</l>
<l>ma, nel fuggire, a un ramo s'avvolse</l>
<l>la bella treccia, e tutta avviluppata:</l>
<l>giunse costui, e per forza la svolse;</l>
<l>quivi mi prese, e così, sventurata,</l>
<l>in questo modo al mio padre mi tolse;</l>
<l>e strascinommi insino a questa grotta,</l>
<l>dove tu vedi ch'io sono or condotta.</l>
</lg>
<lg type="ottava">
	<l>Credo ch'ancora ogni selva rimbomba</l>
<l>dov'io passai, quando costui per terra</l>
<l>mi strascinava insino a questa tomba;</l>
<l>e s'alcun satir pietoso quivi erra,</l>
<l>questo peccato so ch'al cor gli piomba,</l>
<l>o se giustizia l'arco più disserra.</l>
<l>Omè, che mi graffiò più d'uno stecco,</l>
<l>tal che risuona ancor del mio pianto Ecco!</l>
</lg>
<lg type="ottava">
	<l>Le belle chiome mie tra mille sterpi</l>
<l>rimason, dè' pensar, tutte stracciate</l>
<l>tra boschi e tra burrati e lupi e serpi,</l>
<l>che fur, come Absalon, mal fortunate.</l>
<l>Omè, che par che 'l cor da me si scerpi!</l>
<l>Omè, le guance belle e tanto ornate</l>
<l>furono a' pruni, e credo che tu 'l creda,</l>
<l>troppo felice ed onorata preda!</l>
</lg>
<lg type="ottava">
	<l>E' drappi d'oro e' vestimenti tutti</l>
<l>al loto, al fango, a' sassi, a' rami, a' ceppi,</l>
<l>che solo un bruscolin facea già brutti,</l>
<l>poi gli vidi stracciar per tanti greppi.</l>
<l>Né creder ch'io tenessi gli occhi asciutti,</l>
<l>misera a me, comunque il mio mal seppi;</l>
<l>ma sempre lacrimosi e meschinelli,</l>
<l>dovunque io fu', lascioron due rucelli.</l>
</lg>
<lg type="ottava">
	<l>E fur pur già nella mia giovinezza</l>
<l>e lume e refliggerio a molti amanti:</l>
<l>arén giurato e detto per certezza</l>
<l>che fussin più che 'l sol belli e micanti;</l>
<l>e molte volte per lor gentilezza</l>
<l>venien la notte con suoni e con canti,</l>
<l>e sopra tutto commendavan questi,</l>
<l>che furon graziosi e 'nsieme onesti;</l>
</lg>
<lg type="ottava">
	<l>ed or son fatti, come vedi, scuri:</l>
<l>così potessi alcun di lor vedégli,</l>
<l>ché non sarien sì dispietati e duri</l>
<l>ch'ancor pietà non avessin di quegli;</l>
<l>anzi l'arebbon negli anni futuri:</l>
<l>ricorderiensi già che furon begli.</l>
<l>Ma per me più non è persona al mondo,</l>
<l>cercando l'universo tutto tondo.</l>
</lg>
<lg type="ottava">
	<l>E 'l padre mio di duol si sarà morto,</l>
<l>poi ch'alcun tempo arà aspettato invano;</l>
<l>e la mia madre sanza alcun conforto</l>
<l> non sa ch'io stenti in questo luogo strano,</l>
<l>né del gigante che mi facci torto</l>
<l>e battami ogni dì con la sua mano</l>
<l>e faccimi a' lion guardar nel bosco,</l>
<l>tanto ch'io stessa non mi riconosco.</l>
</lg>
<lg type="ottava">
	<l>O padre, o madre, o fratelli, o sorelle,</l>
<l>o dolce amiche, o compagne, o parente;</l>
<l>o membre afflitte, lasse e meschinelle,</l>
<l>o vita trista, misera e dolente;</l>
<l>o mondo pazzo, o crude e fere stelle,</l>
<l>o distino aspro e 'ngiusto veramente!</l>
<l>O morte, refliggerio all'aspra vita,</l>
<l>perché non vieni a me? Chi t'ha impedita?</l>
</lg>
<lg type="ottava">
	<l>È questa la mia patria dov'io nacqui?</l>
<l>È questo il mio palagio e 'l mio castello?</l>
<l>È questo il nido ove alcun tempo giacqui?</l>
<l>È questo il padre e il mio dolce fratello?</l>
<l>È questo il popol dov'io tanto piacqui?</l>
<l>È questo il regno giusto, antico e bello?</l>
<l>È questo il porto della mia salute?</l>
<l>È questo il premio d'ogni mia virtute?</l>
</lg>
<lg type="ottava">
	<l>Ove sono or le mie purporee veste?</l>
<l>Ove sono or le gemme e le ricchezze?</l>
<l>Ove sono or già le notturne feste?</l>
<l>Ove sono or le mie dilicatezze?</l>
<l>Ove sono or le mie compagne oneste?</l>
<l>Ove sono or le fuggite dolcezze?</l>
<l>Ove sono or le damigelle mie?</l>
<l>Ove son? dico. Omè, non son già quie.</l>
</lg>
<lg type="ottava">
	<l>Ove sono or gli amanti miei puliti?</l>
<l>Ove sono or le citre e gli organetti?</l>
<l>Ove sono ora i balli e' gran conviti?</l>
<l>Ove sono ora i romanzi e' rispetti?</l>
<l>Ove sono ora i proferti mariti?</l>
<l>Ove sono or mille altri miei diletti?</l>
<l>Ove son? L'aspre selve e' lupi adesso</l>
<l>e gli orsi e' draghi e' tigri son qui presso.</l>
</lg>
<lg type="ottava">
	<l>Che si fa ora in corte del mio padre?</l>
<l>Che si fa or ne' templi e in su le piazze?</l>
<l>Fannosi feste alle dame leggiadre,</l>
<l>pruovansi lance e mille buone razze</l>
<l>de' be' corsier tra l'armigere squadre;</l>
<l>credo ch'ognun s'allegri e si sollazze;</l>
<l>e pur se già di me si pianse alquanto,</l>
<l>per lungo tempo omai passato è il pianto.</l>
</lg>
<lg type="ottava">
	<l>Misera a me, quanto ho mutato il vezzo!</l>
<l>Esser solevo scalzata ogni sera,</l>
<l>e porpore spogliar di tanto prezzo</l>
<l>che rilucìen più che del sol la spera:</l>
<l>or de' miei panni non si tien più pezzo!</l>
<l>Quante donzelle al servigio mio era!</l>
<l>Che ricche pietre ho portate già in testa!</l>
<l>E stavo sempre in canti, in suoni e 'n festa:</l>
</lg>
<lg type="ottava">
	<l>ed or, come tu vedi, son condotta</l>
<l>sanza veder mai creatura alcuna;</l>
<l>e 'l mio real palagio è questa grotta;</l>
<l>dormo la notte al lume della luna.</l>
<l>Or chi felice si chiama talotta,</l>
<l>essemplo pigli della mia fortuna:</l>
<l>cascon le rose e reston poi le spine:</l>
<l>non giudicate nulla innanzi al fine.</l>
</lg>
<lg type="ottava">
	<l>Io fu' già lieta a mia consolazione,</l>
<l>ed or con Giobbe cambierei mie pene:</l>
<l>ogni dì questo gigante ladrone</l>
<l>mi batte con un mazzo di catene,</l>
<l>sanza saper che sia di ciò cagione:</l>
<l>credo che sia perché da cacciar viene</l>
<l>irato con lion, serpenti e draghi,</l>
<l>e sopra me delle ingiurie si paghi.</l>
</lg>
<lg type="ottava">
	<l>E vipere e cerastre e strane carne</l>
<l>convien ch'io mangi, che reca di caccia,</l>
<l>che mi solieno a schifo esser le starne;</l>
<l>se non che mi percuote e mi minaccia,</l>
<l>sì che per forza mi convien mangiarne.</l>
<l>Alcuna volta degli uomini spaccia,</l>
<l>poi gli arrostisce e mangiagli il gigante</l>
<l>col suo fratel che si chiama Sperante,</l>
</lg>
<lg type="ottava">
	<l>e lui Beltramo; ed ogni giorno vanno</l>
<l>per questi boschi come malandrini.</l>
<l>E molte volte arrecato qui m'hanno,</l>
<l>perch'io mi spassi, serpenti piccini,</l>
<l>come color che' miei pensier non sanno;</l>
<l>alcuna volta bizzarri orsacchini.</l>
<l>E perché ignun non mi possi furare,</l>
<l>da quel lion mi facevon guardare.</l>
</lg>
<lg type="ottava">
	<l>Così di paradiso sono uscita,</l>
<l>e son condotta in queste selve scure.</l>
<l>Già si provò di camparmi la vita</l>
<l>Burrato, e non poté, con la sua scure,</l>
<l>e con fatica di qui fe' partita,</l>
<l>e so ch'egli ebbe di vecchie paure:</l>
<l>tutto facea perché di me gl'increbbe;</l>
<l>ed anco disse che ritornerebbe.</l>
</lg>
<lg type="ottava">
	<l>Quand'io ti vidi al principio apparire,</l>
<l>mi rallegrai, dicendo nel mio core:</l>
<l>"E' fia Burrato, che non vuol mentire</l>
<l>né esser di sua fede mancatore".</l>
<l>Per liberarmi da tanto martìre</l>
<l>già cavalieri erranti per mio amore</l>
<l>combattuto hanno con questi giganti;</l>
<l>ma morti son rimasi tutti quanti.</l>
</lg>
<lg type="ottava">
	<l>Se voi credessi di qui liberarmi,</l>
<l>il padre mio, se vivo fussi ancora</l>
<l>(ché forse spera pur di ritrovarmi),</l>
<l>vi darebbe il suo regno ove e' dimora,</l>
<l>ché so, con gran disio debbe aspettarmi:</l>
<l>però sa questo nessun si rincora,</l>
<l>io ve ne priego, io mi vi raccomando. -</l>
<l>Così dicea piangendo e sospirando.</l>
</lg>
<lg type="ottava">
	<l>Morgante già voleva confortarla,</l>
<l>ma non potea, tanta pietà l'assale.</l>
<l>Mentre ch'ancor questa fanciulla parla,</l>
<l>ecco Beltramo, ch'aveva un cinghiale,</l>
<l>e comincia di lungi a minacciarla:</l>
<l>in su la spalla tenea l'animale;</l>
<l>col braccio destro strascinava un orso,</l>
<l>e sanguinava pe' graffi e pel morso.</l>
</lg>
<lg type="ottava">
	<l>Vide costoro, e la testa crollava,</l>
<l>quasi dicessi a quella: "Io te ne pago".</l>
<l>Ecco Sperante che quivi arrivava,</l>
<l>e per la coda strascinava un drago:</l>
<l>questo era maggior bestia e assai più brava</l>
<l>del suo fratello, e di far mal più vago.</l>
<l>Giunti a Morgante, a gridar cominciorno,</l>
<l>tal che le selve intronavan dintorno.</l>
</lg>
<lg type="ottava">
	<l>Morgante guata la strana figura</l>
<l>de' due fratelli, e poi gli salutòe,</l>
<l>ché gli dètton capriccio di paura;</l>
<l>ma l'uno e l'altro il saluto accettòe</l>
<l>pur tal qual concedea la lor natura;</l>
<l>e poi Beltramo a parlar cominciòe:</l>
<l>- Che fai tu qui con questo tuo compagno?</l>
<l>Tu ci potresti far tristo guadagno.</l>
</lg>
<lg type="ottava">
	<l>Io vo' saper chi quel lione ha morto. -</l>
<l>Disse Morgante: - Il lione uccisi io,</l>
<l>che mi voleva, gigante, far torto. -</l>
<l>Disse Beltramo: - Al nome sia di Dio,</l>
<l>io tel farò costar, datti conforto!</l>
<l>Tu vai così qua pel paese mio;</l>
<l>e so che quel lion certo uccidesti</l>
<l>per far poi con costei quel che volesti. -</l>
</lg>
<lg type="ottava">
	<l>Disse Morgante: - Amendue siàn giganti:</l>
<l>da te a me vantaggio veggo poco.</l>
<l>Noi andian pel mondo cavalieri erranti</l>
<l>per amor combattendo in ogni loco:</l>
<l>questa fanciulla che m'è qui davanti</l>
<l>intendo liberar da questo gioco;</l>
<l>dunque veggiàn chi sia di miglior razza:</l>
<l>io proverrò il battaglio, e tu la mazza. -</l>
</lg>
<lg type="ottava">
	<l>Non ebbe pazienza a ciò Sperante:</l>
<l>riprese meglio il drago per la coda</l>
<l>ed una gran dragata diè a Morgante,</l>
<l>e disse: - Gaglioffaccio pien di broda,</l>
<l>tu sarai ben, come dicesti, errante,</l>
<l>se tu credi acquistar qua fama o loda.</l>
<l>Rechian per preda i serpenti e' lioni,</l>
<l>ed or paura arem di due ghiottoni!</l>
</lg>
<lg type="ottava">
	<l>Tu ci minacci, ribaldon villano:</l>
<l>degli altri ci hanno lasciato già l'ossa. -</l>
<l>Gridò Morgante con un mugghio strano,</l>
<l>quando e' sentì del drago la percossa,</l>
<l>e presto al viso si pose la mano,</l>
<l>ché l'una e l'altra gota aveva rossa;</l>
<l>gittò il battaglio, tanta ira l'abbaglia,</l>
<l>e con gran furia addosso a quel si scaglia.</l>
</lg>
<lg type="ottava">
	<l>Ed abbracciârsi questi compagnoni</l>
<l>come i lion s'abbraccian co' serpenti,</l>
<l>guastandosi co' morsi e cogli unghioni.</l>
<l>Morgante il naso gli strappò co' denti,</l>
<l>poi fece degli orecchi due bocconi,</l>
<l>dicendo: - Tu non meriti altrimenti. -</l>
<l>Beltramo addosso a Margutte si getta,</l>
<l>e col baston le costure gli assetta.</l>
</lg>
<lg type="ottava">
	<l>Non domandar se le trovava tutte</l>
<l>e se le piana me' che 'l farsettaio:</l>
<l>tocca e ritocca e forbotta Margutte,</l>
<l>e spesso il volge come un arcolaio,</l>
<l>tanto ch'alfin gli avanzavan le frutte,</l>
<l>e faceval sudar di bel gennaio:</l>
<l>saltato aria, per fuggir, ogni sbarra.</l>
<l>Pur s'arrostava colla scimitarra.</l>
</lg>
<lg type="ottava">
	<l>- Ma Beltramo era sì fiero e sì alto</l>
<l>che, quando in giù rovinava il bastone,</l>
<l>lo disfaceva e piegava allo smalto;</l>
<l>se non che pur, come un gattomammone,</l>
<l>Margutte spicca molte volte un salto</l>
<l>per ischifar questa maladizione.</l>
<l>Ma finalmente disteso trovossi</l>
<l>come un tappeto, ché più atar non puossi:</l>
</lg>
<lg type="ottava">
	<l>ch'una percossa toccò sì villana</l>
<l>che parve una civetta stramazzata:</l>
<l>alzò le gambe e 'n terra si dispiana.</l>
<l>Quivi toccò più d'una batacchiata,</l>
<l>ché 'l baston suona come una campana</l>
<l>e tutta la schiavina ha scardassata.</l>
<l>Poi che sonata fu ben nona e sesta,</l>
<l>Beltram chinossi a spiccargli la testa.</l>
</lg>
<lg type="ottava">
	<l>Veggendosi Margutte mal parato,</l>
<l>posò le mani in terra in un momento</l>
<l>per trar due calci, com'egli era usato;</l>
<l>e giunsel con gli spron di sotto al mento,</l>
<l>e conficcò la lingua nel palato</l>
<l>al fer gigante: ond'egli ebbe spavento,</l>
<l>e tutto pien d'ammirazion si rizza;</l>
<l>allor Margutte in piè sùbito sguizza:</l>
</lg>
<lg type="ottava">
	<l>vede Beltram che si cerca la bocca,</l>
<l>e 'l sangue che di fuor già zampillava,</l>
<l>e 'l capo presto tra gambe gli accocca,</l>
<l>per modo che da terra il sollevava</l>
<l>e poi in un tratto rovescio il trabocca,</l>
<l>e questo torrion giù rovinava;</l>
<l>e nel cader ciò che truova fracassa</l>
<l>come se fussi caduta una massa.</l>
</lg>
<lg type="ottava">
	<l>Questo galletto gli saltava addosso,</l>
<l>che par che sia sopra una bica un pollo:</l>
<l>dunque gli spron Margutte hanno riscosso;</l>
<l>e 'l capo a questo levava dal collo,</l>
<l>ché la sua scimitarra taglia l'osso;</l>
<l>e non poté Beltram più dare un crollo,</l>
<l>ché, quando in terra lo pose Margutte,</l>
<l>si fracassorno le sue membra tutte.</l>
</lg>
<lg type="ottava">
	<l>Gran festa ne facea quella fanciulla.</l>
<l>Ma in questo tempo che Beltramo è morto,</l>
<l>Morgante con colui non si trastulla,</l>
<l>ché vendicar volea del drago il torto;</l>
<l>ma d'atterrarlo ancor non era nulla,</l>
<l>quantunque molto si fussi scontorto;</l>
<l>e tanto a una balza s'appressorno</l>
<l>che insieme giù per quella rovinorno.</l>
</lg>
<lg type="ottava">
	<l>E si sentiva un romore, un fracasso,</l>
<l>insin che son caduti in un burrone,</l>
<l>come quando de' monti cade in basso</l>
<l>qualche rovina o qualche gran cantone:</l>
<l>non vi rimase né sterpo né sasso</l>
<l>dove passò questo gran fastellone,</l>
<l>ché rimondorno insino alle vermene;</l>
<l>e dèttono un gran picchio delle schiene.</l>
</lg>
<lg type="ottava">
	<l>Non si fermoron che toccorno fondo;</l>
<l>ma Morgante disopra rimanea:</l>
<l>dètte del capo in su 'n sasso tondo</l>
<l>tanto a Sperante, che morto il vedea.</l>
<l>Poi si tornò su pel bosco rimondo,</l>
<l>e con Margutte gran festa facea,</l>
<l>dicendo: - Io non pensai, Margutte mio,</l>
<l>trovarti vivo, ond'io ne lodo Iddio.</l>
</lg>
<lg type="ottava">
	<l>Noi siàn qua rovinati in una valle,</l>
<l>tal ch'io credetti lasciar le cervella,</l>
<l>e tutto il capo ho percosso e le spalle. -</l>
<l>Poi si rivolse a quella damigella,</l>
<l>ch'avea le guance ancor palide e gialle,</l>
<l>però che in dubbio e sospesa era quella,</l>
<l>ché non sapeva che morto è Sperante;</l>
<l>se non che presto gliel dicea Morgante:</l>
</lg>
<lg type="ottava">
	<l>- Non dubitar, non ti doler più omai,</l>
<l>rallégrati, fanciulla, e datti pace:</l>
<l>con le mie mani il gigante spacciai;</l>
<l>rimaso è morto alle fiere rapace;</l>
<l>e presto al padre tuo ritornerai,</l>
<l>ché libera se' or come ti piace;</l>
<l>ed ha pur luogo avuto la giustizia. -</l>
<l>E tutti insieme facìen gran letizia;</l>
</lg>
<lg type="ottava">
	<l>e sciolse alla fanciulla la catena,</l>
<l>e disse: - Andianne omai, dama gradita. -</l>
<l>Questa fanciulla d'allegrezza è piena,</l>
<l>e spera ancor trovare il padre in vita.</l>
<l>Morgante per la man sempre la mena,</l>
<l>però ch'ell'era ancor pure stordita</l>
<l>e debol pe' disagi e per gli affanni</l>
<l>ch'avea sofferti, misera, molti anni.</l>
</lg>
<lg type="ottava">
	<l>Dicea Margutte: - Quel can traditore</l>
<l>per modo le costure m'ha trovate</l>
<l>che non sarebbe cattivo sartore:</l>
<l>io ho tutte le rene fracassate. -</l>
<l>Disse Morgante: - S'io non presi errore,</l>
<l>e' ti toccò di vecchie bastonate:</l>
<l>io ti senti' spianare il giubberello,</l>
<l>mentre ch'io ero alle man col fratello. -</l>
</lg>
<lg type="ottava">
	<l>Così tutto quel giorno ragionando</l>
<l>vanno costoro insieme pel deserto;</l>
<l>ma da mangiar niente mai trovando,</l>
<l>ognun di lor già fame avea sofferto.</l>
<l>Margutte vede di lungi guardando,</l>
<l>ché il lume della luna era scoperto,</l>
<l>una testuggin ch'un monte pareva;</l>
<l>e quel che fussi ancor non iscorgeva,</l>
</lg>
<lg type="ottava">
	<l>ma dubitava s'ella è cosa viva</l>
<l>o facea caso l'imaginazione;</l>
<l>né ancor dirlo a Morgante s'ardiva,</l>
<l>non si fidando di sua opinione.</l>
<l>Ma poi che presso a questa fera arriva,</l>
<l>disse a Morgante: - Questo compagnone</l>
<l>non vedi tu, che ti vien già da fronte?</l>
<l>Per Dio, ch'io dubitai che fussi un monte! -</l>
</lg>
<lg type="ottava">
	<l>Disse Morgante: - Ella è una testuggine:</l>
<l>e' mi parea di lungi un monticello! -</l>
<l>e cominciava a spiccargli la ruggine</l>
<l>col suo battaglio, e spezzargli il cervello.</l>
<l>Non domandar se lieva le caluggine!</l>
<l>Quella fanciulla godeva a vedello.</l>
<l>Rotte le scaglie e fracassate tutte,</l>
<l>disse: - Del fuoco si vuol far, Margutte. -</l>
</lg>
<lg type="ottava">
	<l>E fece al modo usato sfavillare</l>
<l>un sasso tanto ch'egli ebbon del fuoco.</l>
<l>Quivi Margutte si dava da fare,</l>
<l>dicendo: - L'arte mia fu sempre cuoco. -</l>
<l>Comincia la camella a scaricare</l>
<l>e la cucina assetta a poco a poco;</l>
<l>poi s'accostava a un gran cerracchione</l>
<l>e rimondollo, e fenne uno schidone.</l>
</lg>
<lg type="ottava">
	<l>E poi ch'egli ebbe assettato l'arrosto</l>
<l>e pien di certe gallozze e di ghiande,</l>
<l>disse a Morgante: - E' ci manca ora il mosto.</l>
<l>Asséttati qua a volger, così grande:</l>
<l>io vo' veder come l'acqua è discosto;</l>
<l>e 'ntanto tu arai cura alle vivande. -</l>
<l>Morgante rise e posesi a sedere</l>
<l>perché Margutte arrecassi da bere.</l>
</lg>
<lg type="ottava">
	<l>Margutte, uscito un poco della via,</l>
<l>un certo calpestio di lungi sente:</l>
<l>fecesi innanzi a veder quel che sia:</l>
<l>ode una bestia e 'nsieme parlar gente;</l>
<l>volle assaltargli e far lor villania,</l>
<l>onde costor fuggir subitamente;</l>
<l>lasciàr la bestia e due otri di vino,</l>
<l>ch'avean pel bosco smarrito il camino.</l>
</lg>
<lg type="ottava">
	<l>Margutte si levò gli otri in ispalla,</l>
<l>lasciò la bestia andar dove volea;</l>
<l>torna a Morgante, e d'allegrezza galla,</l>
<l>però che 'l mosto all'odor conoscea.</l>
<l>Comincion la testuggine assaggialla;</l>
<l>Margutte disse ch'arsa gli parea:</l>
<l>pargli mill'anni d'assaggiare il mosto;</l>
<l>e finalmente cavorno l'arrosto.</l>
</lg>
<lg type="ottava">
	<l>Come e' furno assettati insieme a desco,</l>
<l>Morgante dètte una gran tazza piena</l>
<l>alla fanciulla c'ha 'l viso angelesco</l>
<l>di vin, che gli bastò per la sua cena;</l>
<l>poi si succiò, che parve un uovo fresco,</l>
<l>quel che rimase in men che non balena;</l>
<l>e non poté Margutte esser sì attento</l>
<l>che si succiò quegli otri in un momento;</l>
</lg>
<lg type="ottava">
	<l>e cominciò a gridare: - Oimè l'occhio!</l>
<l>Morgante, tu non bei, anzi tracanni,</l>
<l>anzi diluvi, ed io sono un capocchio,</l>
<l>ché so ch'a ogni giuoco tu m'inganni.</l>
<l>Forse tu stesti aspettare il finocchio?</l>
<l>Un altro arebbe badato mill'anni!</l>
<l>Per Dio, che tu se' troppo disonesto!</l>
<l>Noi partirem la compagnia, e presto.</l>
</lg>
<lg type="ottava">
	<l>Se fussin come te fatti i moscioni,</l>
<l>e' non bisognere' botte né tino.</l>
<l>E forse tu fai piccoli i bocconi?</l>
<l>Ma questo non importa come il vino.</l>
<l>Tu non se' uom da star tra compagnoni:</l>
<l>non lasci pel compagno un ciantellino.</l>
<l>Del liocorno mi rimase il torso;</l>
<l>or di due otri te n'hai fatto un sorso. -</l>
</lg>
<lg type="ottava">
	<l>Morgante avea di Margutte piacere,</l>
<l>e d'ogni cosa con lui si motteggia:</l>
<l>dunque Margutte cenò sanza bere,</l>
<l>e la fanciulla ridendo il dileggia.</l>
<l>Dicea Margutte: - Già di buone pere</l>
<l>mangiato ha il ciacco! - e sottecchi vagheggia,</l>
<l>e ciò che dice costei, sogghignava;</l>
<l>ma con Morgante assai si scorrubbiava.</l>
</lg>
<lg type="ottava">
	<l>Quando egli ebbon cenato, e' s'assettorno</l>
<l>dintorno al fuoco, e quivi si dormiéno,</l>
<l>per aspettar che ritornassi il giorno,</l>
<l>su certe frasche e sopra un po' di fieno.</l>
<l>L'altra mattina il cammel caricorno,</l>
<l>e pure inverso il camin lor ne giéno</l>
<l>sanza trovar o vettovaglia o tetto,</l>
<l>tanto che pur la fanciulla ha sospetto;</l>
</lg>
<lg type="ottava">
	<l>e dicea: - Questa selva è tanto folta,</l>
<l>Morgante, ch'a guardalla non m'arrischio. -</l>
<l>Dicea Margutte: - Che sent'io? Ascolta:</l>
<l>e' par ch'i' oda di lontano un fischio. -</l>
<l>Giunsono appresso ove la strada è volta:</l>
<l>ecco apparir dinanzi un bavalischio,</l>
<l>e cominciava gli occhi a sfavillare.</l>
<l>Morgante fe' la fanciulla scostare.</l>
</lg>
<lg type="ottava">
	<l>Arrandellò il battaglio a quella fiera,</l>
<l>e giunse per ventura appunto al collo,</l>
<l>e spiccò il capo che parve di cera,</l>
<l>e più di venti braccia via portollo.</l>
<l>Margutte andò dove e' vide ch'egli era</l>
<l>caduto, e presto a Morgante recollo:</l>
<l>dodici braccia misuroron quello</l>
<l>serpente crudo e velenoso e fello.</l>
</lg>
<lg type="ottava">
	<l>Fecion pensier se fussi d'arrostillo.</l>
<l>Diceva la fanciulla: - Io ho mangiato</l>
<l>del tigre, del dragon, del coccodrillo;</l>
<l>vero è che 'l capo e la coda ho spiccato. -</l>
<l>Disse Margutte: - Che bisogna dillo?</l>
<l>Questo è un morselletto ben dorato:</l>
<l>io taglierò solamente la coda</l>
<l>e poi l'arrostiremo, ed ognun goda. -</l>
</lg>
<lg type="ottava">
	<l>Così fu arrostito l'animale</l>
<l>pur colla pelle indosso come e' nacque,</l>
<l>e divorato sanza pane o sale,</l>
<l>e come un manicristo a tutti piacque:</l>
<l>Lucifer non are' lor fatto male.</l>
<l>Eravi appresso pel bosco dell'acque;</l>
<l>quivi s'andorno la sete a cavare.</l>
<l>Margutte più non si volle fidare;</l>
</lg>
<lg type="ottava">
	<l>e disse: - Più da bomba non mi scosto,</l>
<l>ch'io non mi fiderei di te col pegno,</l>
<l>Morgante, da qui innanzi, a dirtel tosto,</l>
<l>ché tu fai sempre sopra a me disegno:</l>
<l>come del vin faresti dell'arrosto;</l>
<l>pertanto io non mi vo' scostar da segno. -</l>
<l>Morgante ride, e la fanciulla scoppia,</l>
<l>che par che' denti gli caschino a coppia.</l>
</lg>
<lg type="ottava">
	<l>Dormiron come soglion quella notte,</l>
<l>e l'altro giorno al lor camin ne vanno</l>
<l>per aspre selve e per sì scure grotte</l>
<l>che dove e' sia da posarsi non sanno.</l>
<l>Pur la fanciulla si ferma ta' dotte,</l>
<l>però che 'l caminar gli dava affanno.</l>
<l>Ma di dormire in così strano e scuro</l>
<l>luogo non parve a Morgante sicuro,</l>
</lg>
<lg type="ottava">
	<l>dicendo: - Io non ci veggo cosa alcuna</l>
<l>da ber né da mangiar né da dormire:</l>
<l>acciò che non facessi la fortuna</l>
<l>qualch'aspra fiera ci avessi assalire. -</l>
<l>Caminorono al lume della luna</l>
<l>tutta la notte con assai martìre</l>
<l>e 'nsin che fu fornito l'altro giorno,</l>
<l>che da mangiar né da ber mai trovorno;</l>
</lg>
<lg type="ottava">
	<l>ed erono affamati ed assetati</l>
<l>e rotti e stracchi per lungo camino.</l>
<l>Margutte un tratto gli occhi ha strabuzzati,</l>
<l>ch'era per certo il diavol tentennino.</l>
<l>Dice Morgante: - Margutte, che guati?</l>
<l>Io vedo che tu affisi l'occhiolino:</l>
<l>aresti tu appostata la cena? -</l>
<l>Disse Margutte: - Che ne credi appena?</l>
</lg>
<lg type="ottava">
	<l>Io veggo quivi appoggiato, Morgante,</l>
<l>a un albero un certo compagnone</l>
<l>che par che dorma, e non muove le piante:</l>
<l>di questo non faresti tu un boccone. -</l>
<l>Morgante guarda: egli era un liofante</l>
<l>che si dormiva a sua consolazione,</l>
<l>ch'era già sera, ed appoggiato stava</l>
<l>come si dice, e col grifo russava.</l>
</lg>
<lg type="ottava">
	<l>Disse Morgante: - Dammi un poco in mano,</l>
<l>Margutte, presto la tua scimitarra. -</l>
<l>Poi s'accostava all'albero pian piano;</l>
<l>ma non arebbe sentite le carra,</l>
<l>sì forte dorme l'animale strano.</l>
<l>Morgante allor nelle braccia si sbarra</l>
<l>e l'arbor sotto alla bestia tagliòe,</l>
<l>che sbalordita rovescio cascòe;</l>
</lg>
<lg type="ottava">
	<l>e cominciava a rugghiar tanto forte</l>
<l>che rimbombava per tutto il paese.</l>
<l>Dètte alle gambe a Morgante due tòrte</l>
<l>col grifo lungo; Morgante gliel prese</l>
<l>e colla spada gli dètte la morte,</l>
<l>tanto che tutto in terra si distese.</l>
<l>Dicea Margutte: - Questa è sì gran fiera</l>
<l>ch'io cenerò pure a macca stasera. -</l>
</lg>
<lg type="ottava">
	<l>E cominciò assettarsi a cucinare.</l>
<l>Morgante intanto del fuoco facea,</l>
<l>e la fanciulla l'aiuta acconciare,</l>
<l>però che in aria la fame vedea.</l>
<l>Margutte uno schidon voleva fare:</l>
<l>guardando, presso due pin si vedea</l>
<l>ch'erano insieme in un ceppo binati.</l>
<l>Disse Morgante: - Iddio ce gli ha mandati. -</l>
</lg>
<lg type="ottava">
	<l>E fece l'un con un colpo cadere,</l>
<l>dicendo: - Uno schidon farai di questo;</l>
<l>questo altro ne faremo un candelliere,</l>
<l>e rimarrassi ritto qui in sul cesto. -</l>
<l>Alzò la spada e tagliògli il cimiere</l>
<l>e fece giù la ciocca cader presto;</l>
<l>poi fésse in quattro il gambo a poco a poco</l>
<l>ed appiccògli in su la vetta il fuoco.</l>
</lg>
<lg type="ottava">
	<l>Disse Margutte: - Noi trionferemo!</l>
<l>Veggo la cosa stasera va ' gala,</l>
<l>poi ch'a lume di torchio ceneremo;</l>
<l>e 'ntorno a questo pin sarà la sala,</l>
<l>e sotto a questo lume mangeremo.</l>
<l>Ma perch'io non v'aggiungo con la scala,</l>
<l>Morgante, e tu v'aggiugni sanza zoccoli,</l>
<l>e' converrà stasera che tu smoccoli. -</l>
</lg>
<lg type="ottava">
	<l>Disse Morgante: - Col nome di Dio!</l>
<l>attendi pur, Margutte, che' sia cotto,</l>
<l>ch'io vo' che questo sia l'uficio mio. -</l>
<l>Margutte acconcia l'arrosto di botto;</l>
<l>poi disse: - Volgi: e' sarà pur buon ch'io</l>
<l>cerchi dell'acqua, se ci è ignun ridotto.</l>
<l>Questo so io tu non trangugerai,</l>
<l>ch'a tuo dispetto me ne serberai. -</l>
</lg>
<lg type="ottava">
	<l>Morgante disse arditamente: - Va',</l>
<l>che insin che tu ritorni aspetterò,</l>
<l>e 'l liofante intero ci sarà. -</l>
<l>Ma non gli disse: "In corpo il serberò".</l>
<l>Margutte in giù e 'n sù, di qua, di là</l>
<l>dell'acqua va cercando il me' che può,</l>
<l>tanto che pur trovava un fossatello,</l>
<l>e d'acqua presto n'empieva il cappello.</l>
</lg>
<lg type="ottava">
	<l>Ma non fu prima dal fuoco partito</l>
<l>che Morgante a spiccar comincia un pezzo</l>
<l>del liofante, e disse: - Egli è arrostito! -</l>
<l>e tutto il mangia così verdemezzo,</l>
<l>dicendo alla fanciulla: - Il mio appetito</l>
<l>non può più sofferir, ch'è male avvezzo. -</l>
<l>E diègli la sua parte finalmente,</l>
<l>come si convenia, discretamente.</l>
</lg>
<lg type="ottava">
	<l>Margutte torna, e Morgante trovava</l>
<l>che s'avea trangugiato, insino all'osse</l>
<l>il liofante, e' denti stuzzicava</l>
<l>con lo schidon del pin dove e' si cosse:</l>
<l>tra le gengìe con esso si cercava</l>
<l>come s'un gambo di finocchio fosse;</l>
<l>le zampe sol vi restava e la testa:</l>
<l>d'ogn'altra cosa era fatta la festa.</l>
</lg>
<lg type="ottava">
	<l>Disse Margutte: - Dove è il liofante</l>
<l>che tu dicesti di serbare intero?</l>
<l>- Egli è qui presso - rispose Morgante.</l>
<l>Diceva la fanciulla: - E' dice il vero:</l>
<l>e' l'ha mangiato dal capo alle piante,</l>
<l>e non è stato, al suo parere, un zero. -</l>
<l>Disse Morgante: - Io non ti fallo verbo,</l>
<l>Margutte, poi che 'n corpo te lo serbo.</l>
</lg>
<lg type="ottava">
	<l>Tu non hai bene in loica studiato:</l>
<l>io dissi il ver, ma tu non m'intendesti. -</l>
<l>Margutte stava come trasognato,</l>
<l>e dice: - Io penso come tu facesti:</l>
<l>può far il Ciel tu l'abbi trangugiato?</l>
<l>Io credo che ancor me mangiato aresti:</l>
<l>forse fu buon ch'io non ci fussi dianzi,</l>
<l>ch'io mi levai dalla furia dinanzi.</l>
</lg>
<lg type="ottava">
	<l>Tu m'hai a mangiare un dì poi, come l'Orco.</l>
<l>Questa è stata una cosa troppo strana,</l>
<l>un atto proprio di ghiotto e di porco,</l>
<l>quel c'ha fatto la gola tua ruffiana!</l>
<l>Tu non sai forse come io mi scontorco</l>
<l>a comportar tua natura villana.</l>
<l>Pensi ch'io facci gelatina o solci,</l>
<l>che 'l capo drento o le zampe esser vuolci?</l>
</lg>
<lg type="ottava">
	<l>Noi reggerem, Morgante, insieme poco:</l>
<l>da ora innanzi tra noi sia divisa</l>
<l>la compagnia, se tu non muti giuoco. -</l>
<l>Morgante smascellava delle risa;</l>
<l>bevve dell'acqua, e poi se n'andò al fuoco.</l>
<l>Margutte gli occhi a quella testa affisa,</l>
<l>perché la fame non sentiva stucca</l>
<l>e 'l me' che può come 'l can la pilucca.</l>
</lg>
<lg type="ottava">
	<l>E borbottando s'acconcia a dormire,</l>
<l>così Morgante, insin che in oriente</l>
<l>il sole e 'l giorno comincia apparire;</l>
<l>e vannosene insieme finalmente.</l>
<l>Margutte si volea da lui partire,</l>
<l>ma la fanciulla lo fe' paziente:</l>
<l>- non ci lasciar - dicea - tra questi boschi,</l>
<l>tanto ch'almen qualcun l'uom riconoschi. -</l>
</lg>
<lg type="ottava">
	<l>- Dicea Margutte: - Io ho sempre mai inteso</l>
<l>che gnun non si vorrebbe mai beffare:</l>
<l>io mi vedea schernito e vilipeso,</l>
<l>e costui stava il dente a stuzzicare</l>
<l>come se proprio e' non m'avessi offeso.</l>
<l>Questo non posso mai dimenticare:</l>
<l>e' si poteva pur fare altrimenti</l>
<l>che sogghignare e stuzzicarsi i denti.</l>
</lg>
<lg type="ottava">
	<l>Questo faceva e' sol per più dispetto,</l>
<l>ch'era proprio il boccon rimproverarmi,</l>
<l>come se fussi stato mio il difetto:</l>
<l>pensa che conto e' facea d'aspettarmi! -</l>
<l>Dicea quella fanciulla: - Io ti prometto,</l>
<l>se infino al padre mio vuoi accompagnarmi,</l>
<l>io ti ristorerò per certo ancora. -</l>
<l>Margutte pur si racchetava allora.</l>
</lg>
<lg type="ottava">
	<l>A questo modo andati son più giorni</l>
<l>sanza trovare o case o mai persona.</l>
<l>Ma finalmente un dì busoni e corni</l>
</lg>
<lg type="ottava">
	<l>senton sonar sanza saper chi suona:</l>
<l>eron certe casette come forni,</l>
<l>dove era una villetta ch'è assai buona,</l>
<l>all'uscir proprio delle selve fore;</l>
<l>e Filomen tenevon per signore.</l>
</lg>
<lg type="ottava">
	<l>Sentendo la fanciulla allor sonare,</l>
<l>subitamente al ciel levò le mani;</l>
<l>comincia Macometto a ringraziare:</l>
<l>conobbe che que' suon poco lontani</l>
<l>erano, e gente vi debbe abitare,</l>
<l>perché sapea i costumi de' pagani:</l>
<l>- Laudato sia Macone in sempiterno, -</l>
<l>dicea - ché tratti omai siàn dello inferno. -</l>
</lg>
<lg type="ottava">
	<l>Morgante ne facea con lei gran festa</l>
<l>per venirla al suo padre rimenando,</l>
<l>però che molto gl'increscea di questa,</l>
<l>e perché spera veder tosto Orlando.</l>
<l>A poco a poco uscîr della foresta</l>
<l>e vengono il dimestico trovando;</l>
<l>e finalmente alle case arrivorno</l>
<l>dove sentito avean sonare il corno.</l>
</lg>
<lg type="ottava">
	<l>Ma la fanciulla non sapea che quello</l>
<l>luogo il suo padre già signoreggiassi.</l>
<l>Eravi un oste vecchio e poverello:</l>
<l>non avea tanto Morgante cenassi.</l>
<l>Disse Margutte: - Togliamo il cammello! -</l>
<l>ed ordinò che questo si mangiassi,</l>
<l>ed arrostillo come egli era usato,</l>
<l>e innanzi al gran Morgante l'ha portato.</l>
</lg>
<lg type="ottava">
	<l>Morgante diè di morso nello scrigno</l>
<l>e tutto lo spiccò con un boccone.</l>
<l>Margutte gli faceva un viso arcigno,</l>
<l>dicendo: - Tu fai scorgerti un briccone,</l>
<l>ed ogni volta mi paghi di ghigno,</l>
<l>e fai, Morgante, dosso di buffone</l>
<l>pur che tu empia ben cotesta gola,</l>
<l>e mai non fai a tavola parola. -</l>
</lg>
<lg type="ottava">
	<l>Poi ne spiccò di quel cammello un quarto,</l>
<l>e disse: - Io intendo il mio conto vedere:</l>
<l>guarda s'io taglio a punto come il sarto.</l>
<l>Tegnàno in man, ch'io veggo il cavaliere;</l>
<l>ma pur dal giuoco però non mi parto,</l>
<l>ch'io so che l'ossa non ci ha a rimanere;</l>
<l>e' non è cosa da star teco a scotto:</l>
<l>tu se' villano e disonesto e ghiotto. -</l>
</lg>
<lg type="ottava">
	<l>L'oste rideva e la fanciulla ride.</l>
<l>Margutte, che fu tristo nelle fasce,</l>
<l>col piè sotto la tavola l'uccide</l>
<l>e coll'occhietto disopra si pasce.</l>
<l>Morgante un tratto di questo s'avvide,</l>
<l>e disse: - Tu se' uso con bagasce. -</l>
<l>Quella fanciulla onesta e virtuosa</l>
<l>si ristrignea ne' panni vergognosa.</l>
</lg>
<lg type="ottava">
	<l>Dicea Morgante: - Tu se' pur cattivo</l>
<l>come tu mi dicevi, in detti e 'n fatti!</l>
<l>Io credo che tu abbi argento vivo,</l>
<l>Margutte, ne' calcetti e negli usatti:</l>
<l>da questa sera in là, s'a l'oste arrivo,</l>
<l>acciò che non facessi più questi atti,</l>
<l>farotti i piè tener nella bigoncia,</l>
<l>ch'io veggo che la cosa sare' acconcia. -</l>
</lg>
<lg type="ottava">
	<l>Disse Margutte: - Hai tu per cosa nuova</l>
<l>ch'io sia cattivo con tutti i peccati,</l>
<l>al fuoco, al paraone, a tutta pruova</l>
<l>un oro più che fine di carati?</l>
<l>Io non fu' appena uscito fuor dell'uova</l>
<l>ch'i' ero il caffo degli sciagurati,</l>
<l>anzi la schiuma di tutti i ribaldi;</l>
<l>e tu credevi io tenessi i piè saldi!</l>
</lg>
<lg type="ottava">
	<l>- Non vedi tu, Margutte, quanto onore. -</l>
<l>dicea Morgante - pel camin gli ho fatto,</l>
<l>per rimenarla al padre ch'è signore?</l>
<l>Guarda che più non t'avvenga questo atto. -</l>
<l>Disse Margutte: - A ogni peccatore</l>
<l>si debbe perdonar pel primo tratto:</l>
<l>s'io ho fallato, perdonanza chieggio;</l>
<l>quest'altra volta so ch'io farò peggio. -</l>
</lg>
<lg type="ottava">
	<l>Disse Morgante: - E peggio troverrai.</l>
<l>Guarda ch'io non adoperi il battaglio:</l>
<l>forse, Margutte, tu mi crederrai,</l>
<l>s'un tratto le costure ti ragguaglio. -</l>
<l>Dicea Margutte: - S' tu non mi terrai</l>
<l>legato sempre stretto col guinzaglio,</l>
<l>prima che te, vedrai, Morgante, ch'io</l>
<l>adoperrò forse il battaglio mio.</l>
</lg>
<lg type="ottava">
	<l>- Or oltre, sù, govèrnati a tuo modo; -</l>
<l>rispose allor Morgante d'ira pieno:</l>
<l>- io so che 'l mio battaglio fia più sodo,</l>
<l>e non bisognerà guinzaglio o freno. -</l>
<l>Intanto la fanciulla disse: - Io odo</l>
<l>alcun qua che ricorda Filomeno.</l>
<l>Conoscilo tu, oste, o sai chi e' sia,</l>
<l>e 'n qual paese egli abbi signoria? -</l>
</lg>
<lg type="ottava">
	<l>Rispose l'oste: - Quel che tu domandi,</l>
<l>io intendo Filomen sir di Belfiore.</l>
<l>Acciò che più parole non ispandi,</l>
<l>sappi che Filomeno è qui signore,</l>
<l>e siàn tutti parati a' suoi comandi</l>
<l>per lunga fede e per antico amore;</l>
<l>e regge il popol suo tranquillo e lieto</l>
<l>come giusto signor, savio e discreto.</l>
</lg>
<lg type="ottava">
	<l>Vero è che lungo tempo è stato in pianto,</l>
<l>però che gli fu tolta una sua figlia,</l>
<l>né sa chi la togliessi; ed è già tanto,</l>
<l>che ritrovarla saria maraviglia.</l>
<l>Poi che l'ebbe cercata indarno alquanto,</l>
<l>vestissi a bruno lui e la sua famiglia,</l>
<l>e non ci gridan poi talacimanni;</l>
<l>e così son passati già sette anni. -</l>
</lg>
<lg type="ottava">
	<l>Questa fanciulla diventò nel viso</l>
<l>subitamente piena di dolcezza,</l>
<l>e parve il cor da lei fussi diviso,</l>
<l>e pianse quasi di gran tenerezza,</l>
<l>dicendo: - Or son tornata in paradiso,</l>
<l>dove solea gioir mia giovinezza. -</l>
<l>Pensòe di troppo gaudio venir meno,</l>
<l>quando sentì che vivo è Filomeno.</l>
</lg>
<lg type="ottava">
	<l>Morgante molto allegro fu di questo,</l>
<l>e disse: - Io son sì contento stasera,</l>
<l>che s'io morissi non mi fia molesto.</l>
<l>Margutte mio, noi faren buona cera,</l>
<l>ed è pur buon ch'io t'abbi fatto onesto. -</l>
<l>Disse Margutte, che mal contento era:</l>
<l>- Se tanta coscienzia pur ti tocca,</l>
<l>ricùciti una spanna della bocca. -</l>
</lg>
<lg type="ottava">
	<l>Non volle la fanciulla palesarsi;</l>
<l>domanda della madre e de' parenti,</l>
<l>e d'ogni cosa voleva accertarsi,</l>
<l>di fratelli e sorelle e di sue genti.</l>
<l>Quivi la notte stanno a riposarsi,</l>
<l>poi si partirno dall'oste contenti.</l>
<l>Non parve tempo a rubare a Margutte,</l>
<l>che non gli dessi Morgante le frutte.</l>
</lg>
<lg type="ottava">
	<l>E del camin l'ostier ne l'avvisava,</l>
<l>se capitar volevono a Belfiore,</l>
<l>che sempre lungo la riva s'andava</l>
<l>del Nilo, e non potean pigliare errore.</l>
<l>Morgante mentre la rena pestava,</l>
<l>un coccodrillo dell'acqua esce fore:</l>
<l>la bocca aperse e credette inghiottillo.</l>
<l>Disse Margutte: - Che fia, coccodrillo?</l>
</lg>
<lg type="ottava">
	<l>Cotesto è troppo gran boccon da te. -</l>
<l>Morgante in bocca il battaglio gli porse;</l>
<l>e 'l coccodrillo una stretta gli diè</l>
<l>e denti vi ficcò, sì forte il morse.</l>
<l>Allor Morgante ritirava a sé</l>
<l>presto il battaglio, e 'n bocca gliele storse,</l>
<l>e spezza i denti l'uno e l'altro filo;</l>
<l>poi prese questo e scagliollo nel Nilo.</l>
</lg>
<lg type="ottava">
	<l>Un miglio o più drento al fiume gittollo,</l>
<l>come un certo auttor che 'l dice ha scritto;</l>
<l>e se l'avessi preso me' pel collo,</l>
<l>credo gittato l'arebbe in Egitto;</l>
<l>e nel cader morì sanza dar crollo;</l>
<l>e 'l gran battaglio da' denti è trafitto.</l>
<l>Disse Margutte: - Io lo vedevo scorto</l>
<l>ch'egli scoppiava se non fussi morto. -</l>
</lg>
<lg type="ottava">
	<l>Era già vespro, e son presso a quel bosco</l>
<l>dove fu presa già questa fanciulla;</l>
<l>e disse con Morgante: - Io riconosco</l>
<l>il luogo ove io fu' sciocca più che in culla,</l>
<l>sanza pensar che dopo al mèle è il tòsco:</l>
<l>così va chi se stesso pur trastulla;</l>
<l>ed è ragion s'alfin mal gliene coglie</l>
<l>chi vuol cavarsi tutte le sue voglie.</l>
</lg>
<lg type="ottava">
	<l>O maladetto, o sventurato loco!</l>
<l>Quivi senti', Morgante, il lusignuolo,</l>
<l>colà fu' traportata a poco a poco</l>
<l>dal suo bel canto d'uno in altro volo.</l>
<l>A me pareva a sentirlo un bel giuoco:</l>
<l>vedi che ne seguì poi tanto duolo!</l>
<l>Ringrazio te, che m'hai qui ricondotta;</l>
<l>e sarò savia, s'io non fui allotta.</l>
</lg>
<lg type="ottava">
	<l>- E mosterrotti ch'io non sono ingrata;</l>
<l>ed arò sempre scritto nel mio core</l>
<l>come tu m'abbi prima liberata,</l>
<l>e con quanta onestà, con quanto amore</l>
<l>tu m'abbi per la via poi accompagnata,</l>
<l>che non è stato il servigio minore:</l>
<l>come fratel, come gentil gigante</l>
<l>ti se portato, e non come mio amante.</l>
</lg>
<lg type="ottava">
	<l>Potevi di me far come Beltramo:</l>
<l>non hai voluto; ond'io come fratello,</l>
<l>come tu ami me, certo te amo:</l>
<l>così ti tratterò nel mio castello;</l>
<l>così Margutte vo' che noi trattiamo,</l>
<l>benché e' fussi alle volte tristerello. -</l>
<l>Disse Margutte: - S'io feci tristizia,</l>
<l>tu dèi pensar ch'io nol feci a malizia. -</l>
</lg>
<lg type="ottava">
	<l>Ecco ch'egli eron già presso alle mura</l>
<l>di Filomeno, or ecco ch'e' son drento;</l>
<l>e 'l popol guarda la grande statura</l>
<l>di quel gigante, che dava spavento;</l>
<l>ma la fanciulla ignun non raffigura.</l>
<l>O padre suo, quanto sarai contento!</l>
<l>Ch'ogni impreviso ben più piacer suole,</l>
<l>come il mal non pensato anco più duole.</l>
</lg>
<lg type="ottava">
	<l>Filomen che venìa, sente, il gigante</l>
<l>colla fanciulla e con un suo compagno,</l>
<l>e che e' si fa verso il palazzo avante,</l>
<l>e che parea molto famoso e magno.</l>
<l>In questo mezzo appariva Morgante;</l>
<l>Filomen disse: "Iddio ci dia guadagno!</l>
<l>Chi fia costui? E che fanciulla è questa?</l>
<l>Non mi trarrò però la bruna vesta;</l>
</lg>
<lg type="ottava">
	<l>non riarò però la mia figliuola"</l>
<l>dicea fra sé, ché non la conoscìa.</l>
<l>Maravigliossi ch'ella sia sì sola,</l>
<l>dicendo: - Questa è strana compagnia. -</l>
<l>Poi fermò gli occhi ove il disio pur vola,</l>
<l>e gridò: - Questa è Florinetta mia! -</l>
<l>Ma la fanciulla, che di ciò s'accorse,</l>
<l>abbracciar Filomen sùbito corse.</l>
</lg>
<lg type="ottava">
	<l>Or pensi ognun, questo misero padre</l>
<l>quanto in quel punto fussi consolato!</l>
<l>A questo grido correva la madre;</l>
<l>e benché Florinetta abbi mutato</l>
<l>il viso molto e sue membra leggiadre,</l>
<l>al primo tratto l'ha raffigurato;</l>
<l>ed abbracciò costei pietosamente,</l>
<l>e per dolcezza par fuor della mente.</l>
</lg>
<lg type="ottava">
	<l>Il popol tutto con festa correva,</l>
<l>però che molto amato è Filomeno:</l>
<l>così in un tratto la sala s'empieva.</l>
<l>Morgante, ch'era d'allegrezza pieno,</l>
<l>a Filomeno in tal modo diceva:</l>
<l>- Ecco la figlia tua ch'io ti rimeno,</l>
<l>e son contento più ch'io fussi ancora. -</l>
<l>Il perché Filomen l'abbraccia allora.</l>
</lg>
<lg type="ottava">
	<l>Ma Florinetta, postasi a sedere</l>
<l>allato al padre, e riposata alquanto,</l>
<l>diceva: - O Filomen, tu vuoi sapere</l>
<l>del lungo errore e del mio grave pianto,</l>
<l>e come io sia vivuta e 'n qual sentiere,</l>
<l>e perché il mio tornar tardato è tanto.</l>
<l>Io ti dirò la mia disavventura,</l>
<l>ch'ancor pensando mi mette paura. -</l>
</lg>
<lg type="ottava">
	<l>E cominciò dal dì ch'ella era uscita</l>
<l>della città, quand'ella andò soletta,</l>
<l>a contar come ella fussi rapita</l>
<l>e strascinata trista e meschinetta;</l>
<l>e quanto è stata afflitta la sua vita,</l>
<l>e la catena che la tenea stretta,</l>
<l>e come ella era dal lion guardata:</l>
<l>tanto che piange ognun che l'ha ascoltata.</l>
</lg>
<lg type="ottava">
	<l>E tutto il popol se ne maraviglia:</l>
<l>ognun verso Macon le mani alzava;</l>
<l>la madre e 'l padre e l'altra sua famiglia</l>
<l>d'orror ciascuno e capriccio tremava.</l>
<l>Seguì più oltre la leggiadra figlia,</l>
<l>e 'nverso il suo Morgante si voltava,</l>
<l>ed ogni cosa narrava costei</l>
<l>ciò che Morgante avea fatto per lei:</l>
</lg>
<lg type="ottava">
	<l>come al principio e' l'avea liberata</l>
<l>da quel gigante crudel malandrino;</l>
<l>e come sempre l'aveva onorata</l>
<l>e vezzeggiata per tutto il camino,</l>
<l>e sempre per la man l'avea menata</l>
<l>sì come padre o fratello o cugino;</l>
<l>e che tanto onestà servata avea</l>
<l>che 'l nome suo, non ch'altro, non sapea.</l>
</lg>
<lg type="ottava">
	<l>E tante cose dicea di Morgante</l>
<l>che 'l popol tutto correva a furore</l>
<l>abbracciar questo e baciàgli le piante;</l>
<l>e Filomen gli pose tanto amore</l>
<l>che in ogni modo volea che 'l gigante</l>
<l>con lui vivessi e morissi signore.</l>
<l>Morgante Filomen ringrazia assai,</l>
<l>dicendo: - Sempre tuo servo m'arai,</l>
</lg>
<lg type="ottava">
	<l>e sempre sarò teco vivo e morto</l>
<l>con l'anima e col corpo, pur ch'io possi.</l>
<l>Io voglio a Bambillona esser di corto,</l>
<l>e sol per questo di Francia mi mossi,</l>
<l>ch'al conte Orlando farei troppo torto.</l>
<l>Ma sempre mi comanda, dov'io fossi;</l>
<l>e pur se Florinetta m'ama seco,</l>
<l>io mi starò due giorni ancor con teco. -</l>
</lg>
<lg type="ottava">
	<l>Diceva Florinetta: - Almeno un anno</l>
<l>con meco ti starai, Morgante mio. -</l>
<l>E così tutti grande onor gli fanno,</l>
<l>anzi adorato è da lor come iddio.</l>
<l>Margutte e Florinetta il gusto sanno;</l>
<l>e perch'ella ha di piacergli disio,</l>
<l>disse a Margutte: - Attendi alla cucina,</l>
<l>che sia provisto ben sera e mattina. -</l>
</lg>
<lg type="ottava">
	<l>Non domandar se Margutte s'affanna</l>
<l>e se' parea di casa più che 'l gatto;</l>
<l>e dice: "Corpo mio, fatti capanna!</l>
<l>ch'io t'ho a disfar le grinze a questo tratto:</l>
<l>vedi che qui da ciel piove la manna!",</l>
<l>e salta per letizia come un matto;</l>
<l>e stava sempre pinzo e grasso ed unto,</l>
<l>e della gola ritruova ogni punto.</l>
</lg>
<lg type="ottava">
	<l>- Mentre ch'io ero - diceva - in Egina,</l>
<l> non soleva questa esser la mia arte?</l>
<l>Così ci fussi la mia concubina!</l>
<l>ch'io gli porrei delle cose da parte.</l>
<l>Ma come il cuoco lascia la cucina,</l>
<l>così dalla ragion certo si parte;</l>
<l>così, come Margutte di qui esce,</l>
<l>sarà come a cavar dell'acqua un pesce. -</l>
</lg>
<lg type="ottava">
	<l>E finalmente e' provedeva bene</l>
<l>la mensa di vivande di vantaggio;</l>
<l>e d'ogni cosa che in tavola viene</l>
<l>sempre faceva la credenza e 'l saggio;</l>
<l>e qualche buon boccon per sé ritiene</l>
<l>e 'n corbona metteva, come saggio;</l>
<l>alcuna volta nella cella andava</l>
<l>e pel cucchiume le botte assaggiava;</l>
</lg>
<lg type="ottava">
	<l>e sapea sopra ciò mille malizie:</l>
<l>per casa ciò che truova mal riposto,</l>
<l>e' rassettava con sue masserizie</l>
<l>in un fardel che teneva nascosto.</l>
<l>In pochi dì vi fe' cento tristizie,</l>
<l>e più facea, se non partia sì tosto:</l>
<l>contaminò con lusinghe e con prezzi</l>
<l>ischiave e more e moricini e ghezzi.</l>
</lg>
<lg type="ottava">
	<l>A ogni cosa tirava l'aiuolo</l>
<l>e faceva ogni cosa alla moresca.</l>
<l>La notte al capezzal sempre ha l'orciuolo</l>
<l>e pane e carne, in gozziviglia e 'n tresca;</l>
<l>poi rimbeccava un tratto il lusignuolo,</l>
<l>e ritrovava, acciò che 'l sonno gli esca,</l>
<l>tutti i peccati suoi di grado in grado;</l>
<l>e sempre in mano avea il bicchiere o 'l dado,</l>
</lg>
<lg type="ottava">
	<l>o broda che succiava come il ciacco;</l>
<l>poi si cacciava qualche penna in bocca</l>
<l>per vomitar, quando egli ha pieno il sacco;</l>
<l>poi lo riempie, e poi di nuovo accocca.</l>
<l>Ma finalmente, quand'egli era stracco</l>
<l>e che pel naso la schiuma trabocca,</l>
<l>e' conficcava il capo in sul pimaccio</l>
<l>unto e bisunto come un berlingaccio.</l>
</lg>
<lg type="ottava">
	<l>E sapeva di vin come un arlotto,</l>
<l>ché dè' pensar che n'appiatta Margutte;</l>
<l>e quando egli era ubriaco e ben cotto,</l>
<l>e' cicalava per dodici putte;</l>
<l>poi ribaciava di nuovo il barlotto,</l>
<l>e conta del camin le trame tutte;</l>
<l>e diceva bugie sì smisurate</l>
<l>che le tre eran sette carrettate.</l>
</lg>
<lg type="ottava">
	<l>Or pur Morgante si volea partire,</l>
<l>quantunque Florinetta assai pregassi,</l>
<l>e cominciò con Filomeno a dire</l>
<l>che la licenzia oramai gli donassi,</l>
<l>ché di vedere Orlando ha gran disire.</l>
<l>Subitamente un gran convito fassi,</l>
<l>per dimostrar maggior magnificenzia</l>
<l>al gran Morgante in questa dipartenzia.</l>
</lg>
<lg type="ottava">
	<l>E poi ch'egli hanno tutti desinato</l>
<l>e ragionate insieme molte cose,</l>
<l>e la fanciulla a Morgante ha donato</l>
<l>di molte gioie ricche e preziose,</l>
<l>e molto Filomen l'ha ringraziato,</l>
<l>Morgante come savio anco rispose</l>
<l>che accettava e l'offerte e 'l tesoro</l>
<l>per ricordarsi, ove e' fussi, di loro.</l>
</lg>
<lg type="ottava">
	<l>Margutte, quando udì questa novella,</l>
<l>diceva: "Io voglio andar per qualche ingoffo";</l>
<l>e tolse uno schidone e la padella,</l>
<l>tinsesi il viso e fecesi ben goffo;</l>
<l>e corre ove sedeva la donzella,</l>
<l>e fece dello 'mpronto e del gaglioffo,</l>
<l>e disse: - Il cuoco anco lui vuol la mancia,</l>
<l>o io ti tignerò tutta la guancia. -</l>
</lg>
<lg type="ottava">
	<l>Florinetta una gemma ch'avea in testa</l>
<l>gittò nella padella a mano a mano.</l>
<l>Margutte ciuffa e la mano ebbe presta,</l>
<l>e dice: - Io fo per non parer provàno. -</l>
<l>Morgante fatta gli arebbe la festa</l>
<l>s'avessi avuto qualche cosa in mano,</l>
<l>e vergognossi dell'atto sì brutto,</l>
<l>dicendo: - Tu m'hai pur chiarito in tutto. -</l>
</lg>
<lg type="ottava">
	<l>Margutte si tornò in cucina tosto,</l>
<l>e cominciò assettare un suo fardello</l>
<l>di ciò ch'aveva rubato e nascosto,</l>
<l>e quel che solea por già in sul camello;</l>
<l>e perché vide Morgante disposto</l>
<l>di dipartirsi, si pensò ancor quello</l>
<l>ch'e' fussi da fornirsi drento il seno</l>
<l>di ghiottornie per due giornate almeno;</l>
</lg>
<lg type="ottava">
	<l>e mangia e bee ed insacca per due erri,</l>
<l>dicendo: - E' non si truova cotti e tordi,</l>
<l>quand'io sarò per le selve tra' cerri. -</l>
<l>Morgante intanto al partir par s'accordi,</l>
<l>e Florinetta con lui era a' ferri</l>
<l>a pregar sempre di lei si ricordi,</l>
<l>e che tornassi a rivederla presto,</l>
<l>e non si parta che prometta questo.</l>
</lg>
<lg type="ottava">
	<l>Morgante rispondea ch'era contento</l>
<l>e in ogni modo per sé tornerebbe,</l>
<l>e fecene ogni giuro e sacramento:</l>
<l>non potre' dir quanto il partir gl'increbbe;</l>
<l>ed abbracciava cento volte e cento</l>
<l>quella fanciulla; e non si crederrebbe</l>
<l>la tenerezza che gli venne al core,</l>
<l>e quanto Filomen gli ha posto amore.</l>
</lg>
<lg type="ottava">
	<l>Margutte disse solamente - Addio -,</l>
<l>però ch'egli era più cotto che crudo.</l>
<l>Morgante, poi che del castello uscìo,</l>
<l>disse a Margutte: - Assèttati lo scudo,</l>
<l>ch'io vo' sfogarmi, poltoniere e rio,</l>
<l>ché tu se' il cucco mio per certo e 'l drudo!</l>
<l>Può fare Iddio tu sia sì sciagurato?</l>
<l>Tu m'hai chiarito, anzi vituperato.</l>
</lg>
<lg type="ottava">
	<l>Tu m'hai pur fatte tutte le vergogne!</l>
<l>Io mi credevo ben tu fussi tristo</l>
<l>e ladro e ghiotto e padre di menzogne,</l>
<l>ma non tanto però quant'io n'ho visto:</l>
<l>tu nascesti tra mitere e tra gogne,</l>
<l>come tra 'l bue e l'asin nacque Cristo. -</l>
<l>Margutte gli rispose: - E tra' capresti</l>
<l>e tra le scope: tu non t'apponesti.</l>
</lg>
<lg type="ottava">
	<l>Io credevo, Morgante, tu 'l sapessi</l>
<l>ch'io abbi tutti i peccati mortali;</l>
<l>e 'l primo dì, perché mi conoscessi,</l>
<l>tel dissi pure a letter di speziali.</l>
<l>Puo'mi tu altro appor ch'io ti dicessi?</l>
<l>Questi son peccatuzzi veniali:</l>
<l>lascia ch'io vegga da fare un bel tratto</l>
<l>in qualche modo, e chiarirotti affatto. -</l>
</lg>
<lg type="ottava">
	<l>Morgante finalmente convenia</l>
<l>che in riso e 'n giuoco s'arrechi ogni cosa;</l>
<l>e vanno seguitando la lor via.</l>
<l>Erano un dì per una selva ombrosa;</l>
<l>e perché pure il camino increscìa,</l>
<l>a una fonte Morgante si posa.</l>
<l>Margutte, ch'avea ancor ben pieno il sacco,</l>
<l>s'addormentò come affannato e stracco.</l>
</lg>
<lg type="ottava">
	<l>Morgante, come lo vede a giacere,</l>
<l>gli stivaletti di gamba gli trasse</l>
<l>ed appiattògli, per aver piacere,</l>
<l>un po' discosto, quando e' si destasse.</l>
<l>Margutte russa, e colui sta a vedere;</l>
<l>poi lo destava, perché e' s'adirasse.</l>
<l>Margutte si rizzò, come e' fu desto,</l>
<l>e degli usatti s'accorgeva presto;</l>
</lg>
<lg type="ottava">
	<l>e disse: - Tu se' pur, Morgante, strano:</l>
<l>io veggo che tu m'hai tolti gli usatti,</l>
<l>e fusti sempre mai sconcio e villano. -</l>
<l>Disse Morgante: - Apponti ov'io gli ho piatti:</l>
<l>e' son qui intorno poco di lontano:</l>
<l>questo è per mille oltraggi tu m'hai fatti. -</l>
<l>Margutte guata, e non gli ritrovava;</l>
<l>e cerca pure, e seco borbottava.</l>
</lg>
<lg type="ottava">
	<l>Ridea Morgante sentendo e' si cruccia.</l>
<l>Margutte pure alfin gli ha ritrovati,</l>
<l>e vede che gli ha presi una bertuccia,</l>
<l>e prima se gli ha messi e poi cavati.</l>
<l>Non domandar se le risa gli smuccia,</l>
<l>tanto che gli occhi son tutti gonfiati</l>
<l>e par che gli schizzassin fuor di testa;</l>
<l>e stava pure a veder questa festa.</l>
</lg>
<lg type="ottava">
	<l>A poco a poco si fu intabaccato</l>
<l>a questo giuoco, e le risa cresceva,</l>
<l>tanto che 'l petto avea tanto serrato</l>
<l>che si volea sfibbiar, ma non poteva,</l>
<l>per modo e' gli pare essere impacciato.</l>
<l>Questa bertuccia se gli rimetteva:</l>
<l>allor le risa Margutte raddoppia,</l>
<l>e finalmente per la pena scoppia;</l>
</lg>
<lg type="ottava">
	<l>e parve che gli uscissi una bombarda,</l>
<l>tanto fu grande dello scoppio il tuono.</l>
<l>Morgante corse, e di Margutte guarda</l>
<l>dov'egli aveva sentito quel suono,</l>
<l>e duolsi assai che gli ha fatto la giarda,</l>
<l>perché lo vide in terra in abbandono;</l>
<l>e poi che fu della bertuccia accorto,</l>
<l>vide ch'egli era per le risa morto.</l>
</lg>
<lg type="ottava">
	<l>Non poté far che non piangessi allotta,</l>
<l>e parvegli sì sol di lui restare</l>
<l>ch'ogni sua impresa gli par guasta e rotta;</l>
<l>e cominciò col battaglio a cavare,</l>
<l>e sotterrò Margutte in una grotta</l>
<l>perché le fiere nol possin mangiare;</l>
<l>e scrisse sopr'un sasso il caso appunto,</l>
<l>come le risa l'avean quivi giunto.</l>
</lg>
<lg type="ottava">
	<l>E tolse sol la gemma che gli dètte</l>
<l>Florinetta al partir: l'altro fardello</l>
<l>con esso nella fossa insieme mette;</l>
<l>e con gran pianto si partì da quello,</l>
<l>e per più dì come smarrito stette</l>
<l>d'aver perduto un sì caro fratello,</l>
<l>e 'n questo modo ne' boschi lasciarlo</l>
<l>e non potere a Orlando menarlo.</l>
</lg>
<lg type="ottava">
	<l>Ora ècci un auttor che dice qui</l>
<l>ch'e' si condusse pur dov'era Orlando,</l>
<l>ma poi da Bambillona si partì</l>
<l>e venne in questo modo capitando.</l>
<l>Tanto è che la sua morte fu così:</l>
<l>di questo ognun s'accorda, ma del quando,</l>
<l>o prima o poi, c'è varie oppinioni</l>
<l>e molti dubbi e gran disputazioni.</l>
</lg>
<lg type="ottava">
	<l>Tanto è ch'io voglio andar pel solco ritto,</l>
<l>ché in sul <title>Cantar d'Orlando</title> non si truova</l>
<l>di questo fatto di Margutte scritto,</l>
<l>ed ècci aggiunto come cosa nuova:</l>
<l>ch'un certo libro si trovò in Egitto</l>
<l>che questa storia di Margutte appruova,</l>
<l>e l'autor si chiama Alfamenonne,</l>
<l>che fece gli <title>Statuti delle donne</title>.</l>
</lg>
<lg type="ottava">
	<l>E fu trovato in lingua persiana,</l>
<l>tradutto poi in arabica e 'n caldea;</l>
<l>poi fu recato in lingua soriana,</l>
<l>e dipoi in lingua greca, e poi in ebrea,</l>
<l>poi nell'antica famosa romana;</l>
<l>finalmente, vulgar si riducea:</l>
<l>dunque e' cercò la torre di Nembrotto,</l>
<l>tanto ch'egli è pur fiorentin ridotto.</l>
</lg>
<lg type="ottava">
	<l>Quel che e' si sia, e' seppe ogni malizia</l>
<l>e fu prima cattivo assai che grande,</l>
<l>però ch'e' cominciò da puerizia</l>
<l>a esser vago dell'altrui vivande;</l>
<l>e fece abito sì d'ogni tristizia</l>
<l>ch'ancor la fama per tutto si spande;</l>
<l>e furon le sue opre e le sue colpe</l>
<l>non creder leonine, ma di volpe.</l>
</lg>
<lg type="ottava">
	<l>Or lasciàn questo con buona ventura,</l>
<l>ché la giustizia ha infin sempre suo loco.</l>
<l>Morgante attraversando una pianura</l>
<l>s'appressa a Bambillona a poco a poco,</l>
<l>tanto che già si scorgevan le mura;</l>
<l>ed arde tutto, come il zolfo al foco,</l>
<l>della gran voglia di vedere Orlando,</l>
<l>che non credea già mai trovare il quando.</l>
</lg>
<lg type="ottava">
	<l>Era già presso al campo a poche miglia,</l>
<l>e fu veduto questo compagnone</l>
<l>come un alber di nave di caviglia,</l>
<l>e dava a tutto il campo ammirazione.</l>
<l>Ma quando Orlando vi volse le ciglia:</l>
<l>"Questo è Morgante, per lo dio Macone!</l>
<l>se ben le membra di questo ragguaglio",</l>
<l>dicea fra sé, "ch'io conosco il battaglio".</l>
</lg>
<lg type="ottava">
	<l>Fecesi presto menar Vegliantino,</l>
<l>e nondimen la lancia tolse in mano,</l>
<l>che non fussi gigante saracino,</l>
<l>perché la vista inganna di lontano.</l>
<l>Morgante, come vide il paladino,</l>
<l>gli fece il cenno usato a mano a mano:</l>
<l>gittò il battaglio cento braccia in alto,</l>
<l>poi lo riprese in aria con un salto.</l>
</lg>
<lg type="ottava">
	<l>E come al conte Orlando fu più presso,</l>
<l>subitamente ginocchione è posto.</l>
<l>Orlando smonta e 'ncontro ne va a esso,</l>
<l>e cominciò le braccia aprir discosto,</l>
<l>ché si conosce un grande amore espresso,</l>
<l>e disse: - Lieva, Morgante, sù tosto! -</l>
<l>e missegli le braccia strette al collo</l>
<l>e mille volte e poi mille baciollo.</l>
</lg>
<lg type="ottava">
	<l>Non si saziava a Morgante far festa,</l>
<l>tanto che 'l collo ancor non abbandona,</l>
<l>dicendo: - Che ventura è stata questa?</l>
<l>Morgante, poi che ci è la tua persona,</l>
<l>io non temo più scogli né tempesta:</l>
<l>le mura triemon già di Bambillona,</l>
<l>anzi tremare il ciel sento e la terra,</l>
<l>tanto ch'omai terminata è la guerra.</l>
</lg>
<lg type="ottava">
	<l>Io non farei con Alessandro Magno,</l>
<l>con Cesar, con Anibal, con Marcello,</l>
<l>o patti o pace o triegua con guadagno,</l>
<l>da poi che tu se' qui, caro fratello;</l>
<l>ch'io pur non ebbi mai miglior compagno:</l>
<l>io crederrei con te pigliar Babello,</l>
<l>e Troia un'altra volta, e Roma antica.</l>
<l>Or vo' che mille cose oggi mi dica.</l>
</lg>
<lg type="ottava">
	<l>Che è d'Astolfo mio, d'Arnaldo, Uggieri,</l>
<l>d'Angiolin di Baiona e del mio Namo</l>
<l>e del mio caro e gentil Berlinghieri?</l>
<l>Che è di Salamon mio, ch'io tanto amo?</l>
<l>Che è d'Ottone, Avolio, Avin, Gualtieri,</l>
<l>che è de' miei fratei che noi lasciamo,</l>
<l>Guicciardo con Alardo, a Montalbano?</l>
<l>Che è di quel traditor del conte Gano?</l>
</lg>
<lg type="ottava">
	<l>Quanto è che tu ti partisti da Carlo?</l>
<l>Dimmi se Gano è tornato a Parigi,</l>
<l>e s'egli attende, al modo usato, a farlo</l>
<l>seguire i suoi consigli e' suoi vestigi,</l>
<l>tanto che possi alla mazza guidarlo.</l>
<l>Ha fatto l'arte il nostro Malagigi</l>
<l>a questi tempi, e detto dov'io sia,</l>
<l>e come io abbi qua gran signoria,</l>
</lg>
<lg type="ottava">
	<l>e come Persia ho presa e l'amostante</l>
<l>dopo pur molta fatica ed affanno? -</l>
<l>Allor si rizza e risponde Morgante</l>
<l>che Carlo e' paladin ben tutti stanno;</l>
<l>e Malagigi, come negromante,</l>
<l>detto gli avea come le cose vanno;</l>
<l>e che Gano era scacciato e in essilio,</l>
<l>ché Carlo nol vuol più nel suo concilio;</l>
</lg>
<lg type="ottava">
	<l>e come la figliuola del Soldano,</l>
<l>che si chiamava la famosa Antea,</l>
<l>si stava con Guicciardo a Montalbano,</l>
<l>e grande onore il popol gli facea;</l>
<l>e quel ch'ella avea fatto fare a Gano:</l>
<l>della qual cosa Orlando si ridea.</l>
<l>E così inverso il padiglione andorno,</l>
<l>molte cose ragionaro il giorno.</l>
</lg>
<lg type="ottava">
	<l>Quivi Rinaldo, Ulivier, Ricciardetto</l>
<l>abbraccian tutti Morgante lor caro.</l>
<l>Morgante nuove di Francia ha lor detto;</l>
<l>poi di Margutte molto ragionaro,</l>
<l>come e' morì ridendo, il poveretto,</l>
<l>e come insieme pria s'accompagnaro;</l>
<l>e conta d'ogni sua piacevolezza,</l>
<l>e lacrimava ancor di tenerezza.</l>
</lg>
<lg type="ottava">
	<l>Quivi fecion consiglio di pigliare</l>
<l>la città, poi che Morgante è venuto.</l>
<l>Comincion la battaglia apparecchiare;</l>
<l>ed ogni cosa che fanno è veduto:</l>
<l>que' della terra cominciono armare</l>
<l>le mura ed ordinar quel ch'è dovuto.</l>
<l>E cominciossi una fiera battaglia,</l>
<l>e per due ore durò la puntaglia.</l>
</lg>
<lg type="ottava">
	<l>Morgante pur verso la porta andava,</l>
<l>ch'era tutta di ferro e molto forte.</l>
<l>E saracini ognun forte gittava</l>
<l>e sassi e dardi per dargli la morte.</l>
<l>Ma 'l fer gigante tanto s'accostava</l>
<l>che col battaglio bussava le porte;</l>
<l>ma non poteva spezzarle a gnun modo,</l>
<l>benché questo battaglio è duro e sodo.</l>
</lg>
<lg type="ottava">
	<l>Più e più volte percuote e martella;</l>
<l>ma poi che vide che poco valeva,</l>
<l>e' s'appiccava a una campanella</l>
<l>e con gran forza la porta scoteva.</l>
<l>Ma i sassi gl'intronavan le cervella</l>
<l>che in sul cappel di sopra gli pioveva,</l>
<l>e sente or questo or quell'altro percuotere:</l>
<l>allor più forte cominciava a scuotere.</l>
</lg>
<lg type="ottava">
	<l>Era una torre di mura sì grossa</l>
<l>sopra la porta, ch'un gran pezzo resse;</l>
<l>ma quando e' dava Morgante una scossa,</l>
<l>non è tremuoto che tanto scotesse,</l>
<l>tanto che l'ha tutta intronata e mossa,</l>
<l>e finalmente in più parte si fésse,</l>
<l>ch'era tenuta cosa inespugnabile;</l>
<l>e parve a tutti sua forza mirabile.</l>
</lg>
<lg type="ottava">
	<l>Orlando stupefatto era a vedello</l>
<l>alcuna volta sue forze raccòrre,</l>
<l>ch'arebbe fatto cader Mongibello.</l>
<l>E dètte un tratto una scossa alla torre,</l>
<l>che mai Sanson non la diè come quello;</l>
<l>e 'l campo tutto a veder questo corre;</l>
<l>e félla rovinar giù d'alto in basso,</l>
<l>né mai non si sentì sì gran fracasso;</l>
</lg>
<lg type="ottava">
	<l>e 'l polverio n'andò insino alle stelle.</l>
<l>Morgante colla porta si copria</l>
<l>come si fa con palvesi o rotelle,</l>
<l>che' sassi non gli faccin villania.</l>
<l>Quelle gente di sopra meschinelle</l>
<l>chi morto, chi percosso si vedia,</l>
<l>chi rotto il braccio e chi il teschio avea aperto</l>
<l>e chi da' calcinacci è ricoperto,</l>
</lg>
<lg type="ottava">
	<l>chi mostra il piè scoperto e chi gambetta,</l>
<l>chi colle gambe all'erta è sotterrato,</l>
<l>chi ha tra sasso e sasso qualche stretta</l>
<l>avuto, e come morto è rovesciato,</l>
<l>chi 'l sangue fuor per gli occhi e 'l naso getta,</l>
<l>chi zoppo resta, chi monco e sciancato:</l>
<l>era a veder sotto questa rovina</l>
<l>morti costor come una gelatina.</l>
</lg>
<lg type="ottava">
	<l>I terrazzan che difendon le mura</l>
<l>maravigliati fuggon tutti quanti,</l>
<l>e paion tutti morti di paura:</l>
<l>nostri cristian si fecion tutti avanti.</l>
<l>Ognun dicea: - Può far questo Natura? -</l>
<l>Morgante non si muta ne' sembianti,</l>
<l>e perché e' fussi la strada spedita,</l>
<l>certi canton col suo battaglio trita;</l>
</lg>
<lg type="ottava">
	<l>e grida al conte Orlando: - Andianne drento!</l>
<l>Seguite me, non abbiate sospetto,</l>
<l>ché Bambillona è nostra a salvamento</l>
<l>per onta e disonor di Macometto. -</l>
<l>I saracin fuggìen pien di spavento</l>
<l>dinanzi a quel diavol maladetto:</l>
<l>Orlando e tutti gli altri drento entrorno,</l>
<l>e tutti inverso la piazza n'andorno.</l>
</lg>
<lg type="ottava">
	<l>Era all'entrare un gran borgo di case;</l>
<l>vero è che tutte son di terra e d'asse:</l>
<l>di queste ignuna non ve ne rimase</l>
<l>che 'l gran Morgante non le fracassasse.</l>
<l>Or pensa a quanti le zucche abbi rase</l>
<l>prima che tante case rovinasse!</l>
<l>Di qua, di là la mazza mena tonda:</l>
<l>dovunque e' passa ogni cosa rimonda.</l>
</lg>
<lg type="ottava">
	<l>- I cittadini alfin s'accordâr tutti</l>
<l>che piglin la città sanza contesa,</l>
<l>pur che non sien da Morgante distrutti:</l>
<l>e così resta Bambillona presa;</l>
<l>e fu posto silenzio a molti lutti,</l>
<l>però ch'egli era già la fiamma accesa,</l>
<l>e stavano i pagani a veder poco</l>
<l>che col battaglio morieno e col fuoco.</l>
</lg>
<lg type="ottava">
	<l>Orlando nel palazzo fu menato</l>
<l>e posto in una sedia a grande onore,</l>
<l>e quivi al modo lor fu coronato</l>
<l>di Bambillona e Soldano e signore;</l>
<l>e molto il Veglio suo ebbe onorato,</l>
<l>però che gli portava troppo amore,</l>
<l>e fecel grande arcaìto in Soria;</l>
<l>e governava lui la signoria.</l>
</lg>
<lg type="ottava">
	<l>Un dì ch'a spasso per la terra vanno,</l>
<l>era salito in su 'n un torrione,</l>
<l>come è usanza, un buon talacimanno.</l>
<l>Disse Morgante: - Udite il corbacchione</l>
<l>che serra l'uscio ricevuto il danno,</l>
<l>e viene a ringraziar testé Macone!</l>
<l>Non domandate come io mi colleppolo</l>
<l>di farlo venir giù sanza saeppolo. -</l>
</lg>
<lg type="ottava">
	<l>E detto questo, il battaglio gittava,</l>
<l>e pose appunto la mira alla testa,</l>
<l>e pure il corbacchion lassù gridava:</l>
<l>ecco il battaglio con molta tempesta</l>
<l>che 'l capo inverso gli orecchi pigliava,</l>
<l>come Morgante disegnòe, a sesta,</l>
<l>e mentre che gridava gliele schiaccia,</l>
<l>e portollo alto più di cento braccia.</l>
</lg>
<lg type="ottava">
	<l>Or lasciam questi in Bambillona stare,</l>
<l>e ritorniamo un poco a Monte Albano,</l>
<l>dov'era Antea, c'ha fatto imprigionare,</l>
<l>come in altri cantar dicemo, Gano.</l>
<l>Ma per poter meglio il dir seguitare,</l>
<l>preghiamo il Ciel ci tenga la sua mano,</l>
<l>e diren tutto nel cantar futuro.</l>
<l>Guardivi il figlio di Gioseppo puro.</l>
</lg>

</div1>
<div1 type="canto">
<head>CANTARE VENTESIMO</head>

<lg type="ottava">
	<l>Magnifica il Signor l'anima mia,</l>
<l>e rallegrato è nella sua salute</l>
<l>lo spirto di quel Ben ch'ognun disia;</l>
<l>perché E' conobbe tra le mie virtute</l>
<l>l'umiltà di sua ancilla giusta e pia,</l>
<l>etternalmente da Lui prevedute.</l>
<l>Così come in te fu sempre umiltade,</l>
<l>aiuta or me per tua somma pietade.</l>
</lg>
<lg type="ottava">
	<l>Era tanto la mente mia legata</l>
<l>dal bel cantar dinanzi, ch'io trascorsi</l>
<l>alquanto fuor della via prima usata;</l>
<l>or dello error commesso mi rimorsi.</l>
<l>Torno a laudar te, Virgine beata,</l>
<l>con la cui grazia sol la penna porsi</l>
<l>a questa istoria, e tu m'aiuterai,</l>
<l>e 'nsino al fin non m'abbandonerai.</l>
</lg>
<lg type="ottava">
	<l>Gano scriveva un giorno a Malagigi</l>
<l>che prieghi Antea che debba liberarlo;</l>
<l>ché sa che più tornar non può a Parigi,</l>
<l>però che sbandeggiato era da Carlo;</l>
<l>e che Rinaldo è in guerra e in gran litigi,</l>
<l>e grande amor lo sforza ire aiutarlo,</l>
<l>e se dovessi lasciar ben la pelle,</l>
<l>gli arrecherà di lui buone novelle.</l>
</lg>
<lg type="ottava">
	<l>Malgigi, poi che la lettera lesse,</l>
<l>la stracciò prima, e beffe ne facea;</l>
<l>poi gl'increbbe che in carcer tanto stesse,</l>
<l>e finalmente un dì pregava Antea</l>
<l>che Ganellon liberar gli piacesse;</l>
<l>e per suo amore Antea gliel concedea.</l>
<l>E così Gan di prigion fu cavato</l>
<l>e 'nverso Pagania presto n'è andato.</l>
</lg>
<lg type="ottava">
	<l>Va discorrendo per molti paesi,</l>
<l>e cerca pur d'Orlando investigare.</l>
<l>Orlando e tutti gli altri erano attesi</l>
<l>di Spinellone il corpo a onorare,</l>
<l>e rimandato l'ha con ricchi arnesi</l>
<l>nella sua patria, e fatto imbalsimare,</l>
<l>e da quattro destrier bianchi è portato</l>
<l>alla sorella, ov'egli era aspettato.</l>
</lg>
<lg type="ottava">
	<l>E 'l re Costanzo ha fatto similmente,</l>
<l>ché si ricorda de' suoi benefìci,</l>
<l>ed onorata tutta la sua gente,</l>
<l>e dato a chi volea di loro ufici.</l>
<l>In questo mezzo il traditor dolente,</l>
<l>ch'era il padre di tutti i malifìci,</l>
<l>per tutta Pagania ne va cercando;</l>
<l>ma non poteva ancor trovare Orlando.</l>
</lg>
<lg type="ottava">
	<l>Piangendo va la sua disavventura</l>
<l>per molti mesi e per paesi strani.</l>
<l>Entrato un dì per una valle scura,</l>
<l>quivi trovò certi pastor pagani</l>
<l>che si doleano d'una lor sciagura,</l>
<l>perch'eran sassinati come cani,</l>
<l>rubati a forza da un gran pastore</l>
<l>ch'era tra lor quasi fatto signore.</l>
</lg>
<lg type="ottava">
	<l>Gan domandò chi questo pastor sia;</l>
<l>e' gli risposon: - Un che è sì arricchito</l>
<l>che ci fa spesso mala compagnia:</l>
<l>perch'un cristian fu già da lui tradito,</l>
<l>e tolsegli un caval quando e' dormia,</l>
<l>poi lo vendé; dond'egli è insuperbito,</l>
<l>ché ne toccò dal mastro giustiziere</l>
<l>tanto che sempre potrà ben godere.</l>
</lg>
<lg type="ottava">
	<l>E 'l cavallo era d'un certo Rinaldo</l>
<l>de' paladin di Francia del re Carlo:</l>
<l>e' lo 'nvitò a mangiar, questo ribaldo,</l>
<l>e non si vergognò poi di rubarlo;</l>
<l>per questo egli è di que' danari or caldo,</l>
<l>che si vorre' altrettanto comperarlo</l>
<l>per impiccarlo poi. - Gano ascoltava,</l>
<l>e domandò dove il pastore stava.</l>
</lg>
<lg type="ottava">
	<l>E' gli mostrorno ove abitava questo.</l>
<l>Diceva Gan: - Con meco ne verrete.</l>
<l>Non si potrebbe trovare un capresto?</l>
<l>Ch'io vo' impiccarlo, e voi m'aiuterete. -</l>
<l>Un de' pastor gli rispondeva presto:</l>
<l>- Noi torrem la maestra della rete. -</l>
<l>E finalmente trovorno il pastore.</l>
<l>Gan lo minaccia e chiama traditore.</l>
</lg>
<lg type="ottava">
	<l>Dicea il pastor: - Traditor non fu' mai:</l>
<l>sarei io forse mai Gan di Maganza?</l>
<l>Che t'ho io fatto o chi cercando vai?</l>
<l>Non è d'ignun de' miei tradire usanza. -</l>
<l>Rispose Ganellon: - Tu lo vedrai,</l>
<l>poi che tu parli con tanta arroganza:</l>
<l>tu se' colui che rubasti il cavallo;</l>
<l>pertanto io ti farò caro costallo:</l>
</lg>
<lg type="ottava">
	<l>tu lo vendesti al mastro giustiziere. -</l>
<l>Disse il pastor: - Cotesto non si nega;</l>
<l>io l'allevai puledro quel corsiere. -</l>
<l>E 'l me' che sa le sue ragione allega.</l>
<l>Gan finalmente lo fece tenere</l>
<l>da due pastori, e 'l capresto gli lega</l>
<l>e sopra un alto sughero impiccollo,</l>
<l>e lascial quivi appiccato pel collo.</l>
</lg>
<lg type="ottava">
	<l>Dètte di piede al suo Mattafellone</l>
<l>e ritornossi in su la mastra strada.</l>
<l>Trovò certi giganti in un vallone,</l>
<l>e vollongli la man porre alla spada.</l>
<l>Gan si scostò. Diceva un compagnone:</l>
<l>- Noi vorremo saper dove tu vada,</l>
<l>e se tu se' saracino o cristiano. -</l>
<l>Tanto che 'l nome suo disse allor Gano.</l>
</lg>
<lg type="ottava">
	<l>- Un di questi giganti gli rispose:</l>
<l>- Tu suogli essere il fior de' traditori;</l>
<l>tu hai già fatte tante laide cose</l>
<l>che fia mercé punirti de' tuoi errori. -</l>
<l>Gan presto la sua lancia in resta pose,</l>
<l>e per disdegno par che si rincuori:</l>
<l>e 'l primo de' giganti ch'egli afferra</l>
<l>lo traboccava morto in su la terra.</l>
</lg>
<lg type="ottava">
	<l>Gli altri gli son co' mazzafrusti addosso;</l>
<l>Gan con la spada da lor si difende,</l>
<l>e taglia a uno il naso insino all'osso.</l>
<l>Ma intanto l'altro di drieto lo prende,</l>
<l>e finalmente dell'arcion l'ha mosso,</l>
<l>tanto che Gan per forza se gli arrende;</l>
<l>e portalo di peso in un palagio,</l>
<l>per istraziarlo a lor modo per agio;</l>
</lg>
<lg type="ottava">
	<l>e dicean tutti: - S' tu vuoi dire il vero,</l>
<l>Rinaldo qua ti manda per ispia;</l>
<l>ma non è riuscito il suo pensiero.</l>
<l>Noi vogliamo or saper dove quel sia;</l>
<l>perché, passando per questo sentiero,</l>
<l>a un nostro fratel fe' villania</l>
<l>ed ammazzollo per uno stran modo.</l>
<l>Ma d'ogni cosa pagherai tu il frodo. -</l>
</lg>
<lg type="ottava">
	<l>Ganellon, ch'era malizioso e tristo,</l>
<l>diceva: - Io son suo capital nimico,</l>
<l>ed è gran tempo già ch'io non l'ho visto:</l>
<l>di Carlo ha fatto ch'io non sia più amico;</l>
<l>io lo perseguo come Pagol Cristo,</l>
<l>però che 'l nostro sdegno è molto antico.</l>
<l>Dunque io mi dolgo se t'ha fatto torto,</l>
<l>e molto più del tuo fratel ch'i' ho morto;</l>
</lg>
<lg type="ottava">
	<l>ma ciò ch'uom fa per difender la vita</l>
<l>è lecito e d'averne discrezione:</l>
<l>perch'io mi vidi la strada impedita,</l>
<l>io feci sol per mia difensione. -</l>
<l>E sì bene ebbe questa tela ordita</l>
<l>che gli mutò di loro oppinione;</l>
<l>ed accordârsi di conducer quello</l>
<l>dove era la lor madre in un castello.</l>
</lg>
<lg type="ottava">
	<l>Era chiamata la madre Creonta;</l>
<l>e Ganellone innanzi gli è menato,</l>
<l>e ciò ch'è stato ogni cosa si conta</l>
<l>e com'e' gli abbi il figliuolo ammazzato.</l>
<l>E mentre ch'ogni cosa si raffronta,</l>
<l>èvvi un pastore a caso capitato,</l>
<l>quel che provide sì tosto al capresto;</l>
<l>e riconobbe ben chi fussi questo.</l>
</lg>
<lg type="ottava">
	<l>Quand'egli ha inteso ciò che si ragiona,</l>
<l>che Ganellone in carcer fussi messo,</l>
<l>sapeva come Orlando è in Bambillona,</l>
<l>ed accostossi quanto poté appresso</l>
<l>e disse: - Io vo' camparti la persona:</l>
<l>sappi ch'Orlando è in Bambillona adesso;</l>
<l>io vo a trovarlo e sarò presto seco;</l>
<l>e son colui che impiccai colui teco. -</l>
</lg>
<lg type="ottava">
	<l>Gan fece vista non l'avere inteso,</l>
<l>per che del suo parlar nessun s'accorse;</l>
<l>e fu menato alla prigion di peso,</l>
<l>perché la donna era rimasa in forse</l>
<l>d'ucciderlo o tenerlo così preso.</l>
<l>Questo pastor la notte e 'l giorno corse,</l>
<l>tanto ch'a Bambillona trovò Orlando,</l>
<l>e del suo Ganellon gli vien contando;</l>
</lg>
<lg type="ottava">
	<l>e dice con Rinaldo: - Egli è dovuto,</l>
<l>al mio parer, tu cerchi d'aiutallo,</l>
<l>ché per mio mezzo alle man gli è venuto</l>
<l>colui che ti rubò già il tuo cavallo;</l>
<l>e per tuo amore anch'io gli dètti aiuto</l>
<l>e con lui insieme mi trovai a 'mpiccallo;</l>
<l>e di questi giganti n'ha morto uno,</l>
<l>che son pur tuoi nimici, e sallo ognuno.</l>
</lg>
<lg type="ottava">
	<l>Per molte vie qui la ragion vi chiama</l>
<l>di non dover costui lasciar morire;</l>
<l>ché pare un cavalier di molta fama</l>
<l>ed ha mostrato d'aver grande ardire. -</l>
<l>Dunque il pastor bene ordina la trama,</l>
<l>benché e' sia uso gli armenti a servire</l>
<l>e star co' tori e co' porci in pastura,</l>
<l>ché tòr non puossi quel che dà Natura.</l>
</lg>
<lg type="ottava">
	<l>E molto piacque il suo dire a' baroni,</l>
<l>e feciongli accoglienza grata e festa</l>
<l>e dèttongli cavallo ed altri doni,</l>
<l>massimamente una leggiadra vesta;</l>
<l>e disson che tornassi a' suoi stazzoni</l>
<l>a dir che la brigata fia là presta,</l>
<l>e confortassi da lor parte Gano</l>
<l>che presto sare' liber, lieto e sano.</l>
</lg>
<lg type="ottava">
	<l>Fecion costoro insieme parlamento</l>
<l>che si dovessi pur Gano aiutare;</l>
<l>e la città tutta ordinoron drento,</l>
<l>chi si dovessi a governo lasciare;</l>
<l>poi furono a cavallo in un momento,</l>
<l>e parve loro il meglio andar per mare,</l>
<l>e vannosene inverso la marina;</l>
<l>e 'l gran Morgante alle staffe cammina.</l>
</lg>
<lg type="ottava">
	<l>E portano un lion nel campo nero</l>
<l>nello stendardo e in ogni loro arnese:</l>
<l>questo fu di Rinaldo un suo pensiero,</l>
<l>per esser là all'usanza del paese.</l>
<l>Arrivorno a un porto forestiero:</l>
<l>èvvi una nave stata forse un mese,</l>
<l>che non voleva in mar mettersi drento</l>
<l>perché 'l nocchier, ch'è savio, aspetta il vento.</l>
</lg>
<lg type="ottava">
	<l>L'un de' padron si chiamava Scirocco,</l>
<l>e l'altro Greco, di buona dottrina:</l>
<l>questo era tanto dolce ch'egli è sciocco,</l>
<l>quell'altro è tristo e di mala cucina.</l>
<l>Rinaldo a quel ch'è tristo dava un tocco:</l>
<l>- Lievaci tosto e pàgati, e cammina. -</l>
<l>Costui levar non gli vuol per niente,</l>
<l>dicendo: - Il tempo reo non lo consente. -</l>
</lg>
<lg type="ottava">
	<l>E poi <foreign lang="lat">salvum me facche</foreign> vuol far prima</l>
<l>ch'egli entrin drento, insino a un quattrino.</l>
<l>Morgante gli risponde per la rima:</l>
<l>- Io metterò la nave e te a bottino. -</l>
<l>Questo Scirocco non ne facea stima;</l>
<l>ma 'l buono e 'l bel come Pagol Benino</l>
<l>disse a Scirocco: - Di levargli è buono,</l>
<l>ch'io so che cavalier discreti sono. -</l>
</lg>
<lg type="ottava">
	<l>Morgante fu per traboccar la nave</l>
<l>quando il piè pose all'una delle bande,</l>
<l>tanto era smisurato e sconcio e grave.</l>
<l>Disse Scirocco: - Tu se' tanto grande</l>
<l>che non ti sosterrebbe dieci trave. -</l>
<l>Disse Morgante: - Aspetta alle vivande:</l>
<l>che dirai tu se tu mi vedi a scotto?</l>
<l>E' converrà che ci sia del biscotto. -</l>
</lg>
<lg type="ottava">
	<l>Come il sol sotto all'occeàn si cela,</l>
<l>parve a Scirocco che buon vento sia;</l>
<l>e finalmente la nave fe' vela,</l>
<l>e Greco intanto comanda la via.</l>
<l>Lucea la luna come una candela,</l>
<l>un nugoluzzo sol non si vedia:</l>
<l>con gran diletto quella notte vanno,</l>
<l>ché del futuro, miseri, non sanno.</l>
</lg>
<lg type="ottava">
	<l>L'altra mattina il vento traditore</l>
<l>salta in un punto alla nave per prua:</l>
<l>caricon l'orza con molto furore</l>
<l>e vanno volteggiando un'ora o dua.</l>
<l>Il vento cresce e ripiglia vigore,</l>
<l>e 'l mar comincia a mostrar l'ira sua:</l>
<l>cominciano apparir baleni e gruppi,</l>
<l>e par che l'aria e 'l ciel si ravviluppi;</l>
</lg>
<lg type="ottava">
	<l>e 'l mar pur gonfia e coll'onde rinnalza,</l>
<l>e spesso l'una coll'altra s'intoppa,</l>
<l>tanto che l'acqua in coverta sù balza,</l>
<l>ed or saltava da prora or da poppa:</l>
<l>la nave è vecchia, e pur l'onda la scalza,</l>
<l>tal che comincia a uscirne la stoppa;</l>
<l>le grida e 'l mare ogni cosa rimbomba.</l>
<l>Morgante aggotta, ed ha tolta la tromba.</l>
</lg>
<lg type="ottava">
	<l>I marinai chi qua chi là si scaglia,</l>
<l>però che tempo non è da star fermo.</l>
<l>Mentre che 'l legno in tal modo travaglia,</l>
<l>e cristian forte chiamavan sant'Ermo,</l>
<l>pregando tutti che 'l priego lor vaglia</l>
<l>che debba alla tempesta essere schermo;</l>
<l>ma santo né diavol non accenna;</l>
<l>e 'n questo l'arbor si fiacca e l'antenna.</l>
</lg>
<lg type="ottava">
	<l>Gridò Scirocco: - Aiutaci, Macone! -</l>
<l>ed albera l'antenna di rispetto</l>
<l>ed a mezza aste una cocchina pone,</l>
<l>e per antenna è l'alber del trinchetto.</l>
<l>Intanto un colpo ne porta il timone,</l>
<l>e quel ch'osserva percuote nel petto,</l>
<l>tanto ch'egli ha la nave abbandonata,</l>
<l>e portal morto via la mareggiata.</l>
</lg>
<lg type="ottava">
	<l>Non si può più la cocchina tenere,</l>
<l>ch'un altro gruppo ogni cosa fracassa,</l>
<l>e la mezzana ne porta giù a bere,</l>
<l>bench'ella fussi temperata bassa.</l>
<l>Sùbito misson per poppa due spere;</l>
<l>e 'l mar pur sempre disopra sù passa.</l>
<l>E non s'osserva del nocchier più il fischio,</l>
<l>come avvien sempre in un estremo rischio.</l>
</lg>
<lg type="ottava">
	<l>Era cosa crudel vedere il mare:</l>
<l>alzava spesso ch'un monte parea</l>
<l>che si volessi a' nugoli agguagliare;</l>
<l>la nave ritta levar si vedea,</l>
<l>e poi sott'acqua la prora ficcare;</l>
<l>talvolta un'onda sì forte scotea</l>
<l>che sgretolar si sentia la carena;</l>
<l>e cigola e sospira per la pena:</l>
</lg>
<lg type="ottava">
	<l>com'un infermo si ramaricava;</l>
<l>e 'l mar pur rugghia, e' dalfin si vediéno</l>
<l>ch'alcun talvolta la schiena mostrava,</l>
<l>e tutto il prato di pecore è pieno.</l>
<l>Morgante pur con la tromba aggottava,</l>
<l>e non temeva né tuon né baleno,</l>
<l>e non si vuol per nulla al mare arrendere,</l>
<l>ché non credea che 'l ciel lo possi offendere.</l>
</lg>
<lg type="ottava">
	<l>Orlando s'era in terra inginocchiato;</l>
<l>Rinaldo ed Ulivier piangevon forte;</l>
<l>e 'l Veglio e Ricciardetto s'è votato</l>
<l>che, se scampar potran sì crudel sorte,</l>
<l>ognun presto al Sepolcro ne fia andato;</l>
<l>e stavano in cagnesco con la morte;</l>
<l>ma non valeva ancor prieghi né voti,</l>
<l>tanto il mar par che la nave percuoti.</l>
</lg>
<lg type="ottava">
	<l>Sentì Scirocco "Virgine Maria"</l>
<l>un tratto ricordare a giunte mani,</l>
<l>e disse a Greco una gran villania,</l>
<l>dicendo: - Adunque questi son cristiani!</l>
<l>Però non va questa tempesta via</l>
<l>mentre che ci saran sù questi cani:</l>
<l>questo miracol sol Macon ci mostra</l>
<l>per dimostrarci la ignoranza nostra. -</l>
</lg>
<lg type="ottava">
	<l>Non domandar, quando e' l'udì Rinaldo,</l>
<l>se gli montò sù al naso il moscherino;</l>
<l>e preselo dicendo: - Sta' qui saldo:</l>
<l>vedren chi può più, Cristo o Apollino</l>
<l>o Macometto, pezzo di rubaldo!</l>
<l>Tu dèi saper notar come un dalfino:</l>
<l>o da te stesso fuor della nave esci</l>
<l>o io ti gitterò nel mare a' pesci. -</l>
</lg>
<lg type="ottava">
	<l>Disse Scirocco: - Questa nave è mia. -</l>
<l>Disse Morgante a Rinaldo: - Ch'aspetti?</l>
<l>Costui si vuol cavargli la pazzia:</l>
<l>io il gitterò bene io, se tu nol getti. -</l>
<l>Rinaldo gli montò la bizzarria,</l>
<l>e dèttegli nel capo due puccetti</l>
<l>e fecelo balzar di netto in mare;</l>
<l>e la tempesta cominciò a quetare.</l>
</lg>
<lg type="ottava">
	<l>Non vi fu marinaio né ignun ch'ardisse</l>
<l>volger verso Rinaldo sol la faccia;</l>
<l>e per paura il mar parve ubbidisse,</l>
<l>perché in un tratto si fece bonaccia.</l>
<l>Morgante a prua dal trinchetto si misse</l>
<l>e fece come antenna delle braccia</l>
<l>ed appiccovvi la spazzacoverta;</l>
<l>ed è sì forte che la tiene aperta.</l>
</lg>
<lg type="ottava">
	<l>Greco ridea quando e' vedeva questo,</l>
<l>e tosto inverso la prua se ne venne</l>
<l>ed acconciò se nulla v'è di resto;</l>
<l>e dice: - Qui non bisogna altre antenne;</l>
<l>e forse tu non fai il servigio lesto? -</l>
<l>Né anco Orlando le risa sostenne,</l>
<l>e dice: - Porti chi vuol per rispetto,</l>
<l>ché ci è l'antenna e l'arbor del trinchetto.</l>
</lg>
<lg type="ottava">
	<l>Dove è Morgante non si può perire. -</l>
<l>Morgante tanto la vela portòe,</l>
<l>e 'l vento è buon, ché voleva servire,</l>
<l>che finalmente la nave guidòe</l>
<l>tanto che 'l porto comincia apparire;</l>
<l>vero è ch'alcuna volta si posòe.</l>
<l>E son tutti condotti a salvamento,</l>
<l>perch'era poco mare e fresco vento.</l>
</lg>
<lg type="ottava">
	<l>Ma la Fortuna, che è troppo invidiosa,</l>
<l>fece che, mentre che Morgante mena</l>
<l>a salvamento il legno ed ogni cosa,</l>
<l>sùbito si scoperse una balena;</l>
<l>e vien verso la nave furiosa</l>
<l>e cominciò a levarla con la schiena;</l>
<l>e finalmente l'are' traboccata,</l>
<l>se non l'avessi Morgante ammazzata.</l>
</lg>
<lg type="ottava">
	<l>Eravi alcun che bombarde gli scocca,</l>
<l>ma non potevon da lei ripararsi.</l>
<l>Greco diceva: - La nave trabocca,</l>
<l>e credo che' rimedi fieno scarsi. -</l>
<l>E pur la bestia una scossa raccocca,</l>
<l>tanto che più non sapevon che farsi,</l>
<l>perché la nave levava sù alta;</l>
<l>se non ch'addosso Morgante gli salta;</l>
</lg>
<lg type="ottava">
	<l>e perch'egli era molto presso al porto</l>
<l>diceva: - Poi che la nave ho condotta</l>
<l>insino a qui, s'i' restassi ben morto,</l>
<l>io non intendo che la sia qui rotta. -</l>
<l>Allor Rinaldo il battaglio gli ha pòrto;</l>
<l>Morgante su per la schiena gli trotta</l>
<l>e col battaglio gli dà in su la testa,</l>
<l>ed ogni volta la 'ncartava a sesta;</l>
</lg>
<lg type="ottava">
	<l>e tanto e tanto in sul capo percosse</l>
<l>che gliel'ha tutto sfracellato e trito;</l>
<l>donde la bestia di quivi si mosse,</l>
<l>e come un barbio boccheggia stordito,</l>
<l>e morta si rovescia in poche scosse.</l>
<l>Morgante prese per miglior partito</l>
<l>saltar nell'acqua ed irsene alla riva,</l>
<l>però che l'acqua non lo ricopriva.</l>
</lg>
<lg type="ottava">
	<l>Greco surgeva e varava la barca.</l>
<l>Orlando lo pagò cortesemente,</l>
<l>tanto che Greco non se ne ramarca;</l>
<l>e ritornossi indrieto prestamente,</l>
<l>fra pochi giorni, d'altre merce carca</l>
<l>la nave. Intanto Morgante possente</l>
<l>a poco a poco alla riva s'appressa,</l>
<l>tanto che' pesci non gli fan più ressa.</l>
</lg>
<lg type="ottava">
	<l>Ma non potea fuggir suo reo distino:</l>
<l>e' si scalzò, quando uccise il gran pesce;</l>
<l>era presso alla riva un granchiolino,</l>
<l>e morsegli il tallon; costui fuori esce:</l>
<l>vede che stato era un granchio marino;</l>
<l>non se ne cura, e questo duol pur cresce;</l>
<l>e cominciava con Orlando a ridere,</l>
<l>dicendo: - Un granchio m'ha voluto uccidere:</l>
</lg>
<lg type="ottava">
	<l>forse volea vendicar la balena,</l>
<l>tanto ch'io ebbi una vecchia paura. -</l>
<l>Guarda dove Fortuna costui mena!</l>
<l>Rimmollasi più volte, e non si cura;</l>
<l>ed ogni giorno cresceva la pena,</l>
<l>perché la corda del nervo s'indura;</l>
<l>e tanta doglia e spasimo v'accolse</l>
<l>che questo granchio la vita gli tolse.</l>
</lg>
<lg type="ottava">
	<l>E così morto è il possente gigante;</l>
<l>e tanto al conte Orlando n'è incresciuto</l>
<l>che non facea se non pianger Morgante,</l>
<l>e dice con Rinaldo: - Hai tu veduto</l>
<l>costui, c'ha fatto tremar già Levante?</l>
<l>Aresti tu però già mai creduto</l>
<l>che così strano il fin fussi e sì sùbito? -</l>
<l>Dicea Rinaldo: - Io stesso ancor ne dubito.</l>
</lg>
<lg type="ottava">
	<l>E' mi ricorda, sendo a Montalbano,</l>
<l>quel dì che noi vincemo Erminione,</l>
<l>che fece cose col battaglio in mano</l>
<l>ch'erono al tutto fuor d'ogni ragione.</l>
<l>Di Manfredonio sai ch'ancor ridiàno,</l>
<l>quando e' v'andò per riaver Dodone,</l>
<l>e che ravvolse Manfredonio e quello</l>
<l>nel padiglion, che parve un fegatello.</l>
</lg>
<lg type="ottava">
	<l>E 'l dì che difendea Merediana</l>
<l>gli vidi tanta gente intorno morta</l>
<l>che non fu cosa, al mio parere, umana.</l>
<l>Ma dimmi, a Bambillona, a quella porta</l>
<l>vedes' tu mai però cosa sì strana?</l>
<l>Pensavi tu sua vita così corta?</l>
<l>E' mi fe' ricordar quel dì di Giove,</l>
<l>quando i giganti fêr l'antiche pruove;</l>
</lg>
<lg type="ottava">
	<l>e dissi: "Certo, se Morgante v'era,</l>
<l>tu ti staresti ancor, Giove, in Egitto</l>
<l>con Bacco, trasformato in qualche fiera,</l>
<l>ché costui certo t'arebbe sconfitto!".</l>
<l>Ma non sarà tenuta cosa vera</l>
<l>da chi lo troverrà in futuro scritto;</l>
<l>ché io che 'l vidi, non lo credo appena</l>
<l>di questo né d'uccider la balena.</l>
</lg>
<lg type="ottava">
	<l>Che maladetto sia tanta sciagura!</l>
<l>O vita nostra debole e fallace! -</l>
<l>Così piangean la sua disavventura.</l>
<l>Ma sopra tutto a Orlando dispiace;</l>
<l>ed ordinò di dargli sepoltura,</l>
<l>ché spera che nel Ciel l'alma abbi pace;</l>
<l>e terminò mandarlo a Bambillona,</l>
<l>ma prima imbalsimar la sua persona.</l>
</lg>
<lg type="ottava">
	<l>Ed ebbe tanto mezzo coll'ostiere,</l>
<l>dove e' si son più giorni riposati,</l>
<l>ch'e' gli faceva del balsimo avere;</l>
<l>ed ha tutti i suoi membri imbalsimati;</l>
<l>e fecelo segreto a quel tenere,</l>
<l>e diègli al modo lor cento ducati -</l>
<l>tanto ch'a luogo e tempo e' lo mandòe</l>
<l>a Bambillona, e quivi l'onoròe.</l>
</lg>
<lg type="ottava">
	<l>E' si chiamava Monaca ove è il porto</l>
<l>dove Orlando e costoro alcun dì stanno;</l>
<l>e l'oste dice: - Per un che fu morto,</l>
<l>vedi che qui grande armate si fanno;</l>
<l>e 'n verità che gli fu fatto torto;</l>
<l>ma penso le vendette si faranno.</l>
<l>Lo 'mperador di Mezza è qua signore,</l>
<l>e veste il popol nero per suo amore.</l>
</lg>
<lg type="ottava">
	<l>Un suo figliuol, chiamato Mariotto,</l>
<l>era andato in aiuto del Soldano;</l>
<l>e come a Bambillona fu condotto,</l>
<l>l'uccise Spinellone, un gran pagano:</l>
<l>e fassi per costui tanto corrotto.</l>
<l>Vero è che 'l gran signor di Montalbano</l>
<l>v'era ed Orlando ed altri di sua setta,</l>
<l>e sopra questi si cerca vendetta. -</l>
</lg>
<lg type="ottava">
	<l>Mentre che l'oste così ragionava</l>
<l>vi capitò colui che fa l'armata:</l>
<l>Can di Gattaia, un giovan, si chiamava,</l>
<l>e domandò chi sia questa brigata.</l>
<l>Orlando disse a Can, che domandava,</l>
<l>ch'eran di Persia e gente disperata,</l>
<l>ch'amico non conoscon né compagno,</l>
<l>ma van cercando ventura e guadagno.</l>
</lg>
<lg type="ottava">
	<l>Diceva Can: - Quanto soldo volete? -</l>
<l>Disse Rinaldo: - Per cento baroni</l>
<l>ognun di noi, se contento sarete. -</l>
<l>Rispose Can: - Per cento gran poltroni!</l>
<l>Per Dio, che 'l soldo che voi mi chiedete,</l>
<l>che mi parete cinque mascalzoni,</l>
<l>sarebbe troppo a Rinaldo ed al conte,</l>
<l>che sono il fior del sangue di Chiarmonte! -</l>
</lg>
<lg type="ottava">
	<l>Disse Rinaldo: - Solda chi ti pare. -</l>
<l>E torna con l'ostessa a ragionarsi,</l>
<l>però ch'ell'era bella e fassi amare</l>
<l>e stava con lui molto a motteggiarsi;</l>
<l>e fece un suo stendardo sciorinare,</l>
<l>dove il lion ch'io dissi può mirarsi.</l>
<l>Questo lion fu veduto in effetto,</l>
<l>ed allo imperador presto fu detto:</l>
</lg>
<lg type="ottava">
	<l>- A casa un oste detto Chiarione</l>
<l>sono arrivati cinque viandanti,</l>
<l>e porton per insegna il tuo lione;</l>
<l>e non sappiàn se si sono affricanti. -</l>
<l>Lo 'mperadore a certi servi impone:</l>
<l>- Menategli qui presi tutti quanti;</l>
<l>e chi non vuol di lor venirne preso,</l>
<l>recatenelo a forza qui di peso. -</l>
</lg>
<lg type="ottava">
	<l>Giunsono all'oste questi saracini,</l>
<l>e credonsi legar cinque cavretti</l>
<l>o pigliar questi come pecorini,</l>
<l>sanz'arme, colle punte degli aghetti:</l>
<l>volle a Rinaldo un por le mani a' crini,</l>
<l>e crede che costui il cappello aspetti;</l>
<l>Rinaldo si disserra nelle braccia</l>
<l>e con un pugno morto a' piè sel caccia.</l>
</lg>
<lg type="ottava">
	<l>L'altro, ch'aveva una bacchetta in mano,</l>
<l>dètte con essa a Rinaldo in sul volto,</l>
<l>dicendo: - Che fai tu, poltron villano?</l>
<l>Adunque tu non credi, matto e stolto,</l>
<l>ubbidir qui lo 'mperador pagano? -</l>
<l>Rinaldo presto a costui si fu vòlto,</l>
<l>e ciuffalo per modo nella gola</l>
<l>che l'affogò sanza dir mai parola.</l>
</lg>
<lg type="ottava">
	<l>Eravene un che pon le mani addosso</l>
<l>al conte Orlando; Orlando un poco il guata,</l>
<l>e poi in un tratto da costui s'è scosso,</l>
<l>e dèttegli nel viso una guanciata</l>
<l>che gli brucò la carne insino all'osso,</l>
<l>e cerca se la sala è ammattonata.</l>
<l>Intanto Ricciardetto, ch'a ciò bada,</l>
<l>ed Ulivier tiroron fuor la spada;</l>
</lg>
<lg type="ottava">
	<l>e 'l Veglio il mazzafrusto adoperava,</l>
<l>e non ischiaccia l'ossa, anzi le 'nfragne.</l>
<l>Orlando Durlindana alfin pigliava,</l>
<l>tanto ch'ognun che l'aspetta ne piagne.</l>
<l>L'un sopra l'altro morto giù balzava;</l>
<l>beato a chi mostrava le calcagne!</l>
<l>ché tutti gli affettavan come rape,</l>
<l>tal che più morti in sala non ne cape.</l>
</lg>
<lg type="ottava">
	<l>Lo 'mperador sentì come va il giuoco:</l>
<l>sùbito venne bene accompagnato.</l>
<l>Rinaldo ritornato s'era al fuoco;</l>
<l>Orlando sta alla porta giù appoggiato,</l>
<l>e perch'egli era pur ferito un poco</l>
<l>Rinaldo, tutto pareva turbato,</l>
<l>ché non sono usi esser lor tocco il naso,</l>
<l>e minacciava e sbuffava del caso.</l>
</lg>
<lg type="ottava">
	<l>Ecco il signor con molta sua famiglia:</l>
<l>Orlando non si muove dalla porta.</l>
<l>Subitamente un de' pagan bisbiglia:</l>
<l>- Vedi colui che la tua gente ha morta. -</l>
<l>Orlando al saracin volge le ciglia</l>
<l>con una guatatura strana e torta,</l>
<l>tal che lo 'mperador n'ebbe paura,</l>
<l>ché gli pareva un uom sopra natura;</l>
</lg>
<lg type="ottava">
	<l>e rimutossi di sua opinione,</l>
<l>ch'Orlando molto negli occhi era fiero,</l>
<l>tanto che alcun auttore dice e pone</l>
<l>ch'egli era un poco guercio, a dire il vero;</l>
<l>e salutollo e dissegli: - Barone,</l>
<l>qual fantasia t'ha mosso o qual pensiero</l>
<l>venire a far la mia gente morire</l>
<l>e non voler chi governa ubbidire?</l>
</lg>
<lg type="ottava">
	<l>Se tu se', come hai detto, persiano,</l>
<l>tu dèi venire a far qua tradimento;</l>
<l>o veramente se' qualche cristiano,</l>
<l>e forse qualche cosa già ne sento.</l>
<l>Tu potevi venir con oro in mano</l>
<l>a ubbidire, e restavo contento.</l>
<l>Se tu venissi qua per farci inganno,</l>
<l>fa' che tu pensi alfin che fia tuo il danno.</l>
</lg>
<lg type="ottava">
	<l>Quel che tu hai fatto, io me ne dolgo forte,</l>
<l>e forse punirotti del tuo errore</l>
<l>di que' pagani a chi data hai la morte. -</l>
<l>Rispose Orlando: - Famoso signore,</l>
<l>tutti saremo venuti alla corte,</l>
<l>per fare il nostro debito e 'l tuo onore,</l>
<l>a vicitar la tua magnificenzia,</l>
<l>s'avessi avuta tanta pazienzia.</l>
</lg>
<lg type="ottava">
	<l>Ma tu ci mandi all'albergo a pigliare</l>
<l>come i ladron c'hanno con loro i furti;</l>
<l>non ci lasci due dì sol riposare,</l>
<l>ch'appena nel tuo porto savàn surti.</l>
<l>Se Macon, certo, ciò veniva a fare,</l>
<l>morto l'aremo co' morsi e cogli urti</l>
<l>più tosto che venir come ladroni</l>
<l>a corte in mezzo di venti ghiottoni.</l>
</lg>
<lg type="ottava">
	<l>Che noi siàn persiani, abbi per certo:</l>
<l>cercando andiam della ventura nostra,</l>
<l>e non sappiàn s'ella è più in un deserto</l>
<l>che in un giardino, o nella terra vostra;</l>
<l>e già molto disagio abbiàn sofferto;</l>
<l>andiàn per quella via che 'l Ciel ci mostra,</l>
<l>né tradimento facciamo a persona.</l>
<l>Io lascio or giudicare a tua Corona. -</l>
</lg>
<lg type="ottava">
	<l>Lo 'mperador gli piacque Orlando tanto</l>
<l>quanto e' sentissi uom mai parlar discreto,</l>
<l>e disse: - Io so ch'io ho trascorso alquanto.</l>
<l>Ma se voi andate alla ventura drieto,</l>
<l>io vo cercando doglia, angoscia e pianto,</l>
<l>e non ispero omai d'esser più lieto:</l>
<l>io ho perduto tutto il mio conforto</l>
<l>dall'ora in qua che 'l mio figliuol fu morto.</l>
</lg>
<lg type="ottava">
	<l>E benché tutto il mondo qua in aiuto,</l>
<l>come tu vedi, venga a mia vendetta,</l>
<l>ché vedi il popol già che ci è venuto,</l>
<l>e tante nave in punto qua si metta,</l>
<l>non riarò però quel ch'ho perduto</l>
<l>con tutto il mio tesoro e la mia setta,</l>
<l>e vestirò pur sempre oscuro e negro</l>
<l>come tu vedi, e mai più sarò allegro;</l>
</lg>
<lg type="ottava">
	<l>salvo s'io sarò mai di tanto sazio,</l>
<l>ch'io possa al conte Orlando trarre il core:</l>
<l>io ne farò per certo tale strazio</l>
<l>che essemplo fia d'ogn'altro peccatore,</l>
<l>se mi darà Macon tanto di spazio;</l>
<l>ché sento che si sta quel traditore</l>
<l>in Bambillona in gran triunfo e festa;</l>
<l>ed io pur piango in questa scura vesta.</l>
</lg>
<lg type="ottava">
	<l>Or lasciàn questo; se tu vuoi venire</l>
<l>a corte tu con la tua compagnia</l>
<l>a starti meco insino al tuo partire,</l>
<l>io ti farò, per Macon, cortesia;</l>
<l>e ciò ch'io ho sia tuo sanza più dire:</l>
<l>forse che quivi tua ventura fia. -</l>
<l>Orlando il ringraziò di quel c'ha detto,</l>
<l>e tornasi a Rinaldo e Ricciardetto.</l>
</lg>
<lg type="ottava">
	<l>Una fanciulla che il loro oste avea</l>
<l>medicava Rinaldo; e perch'ella era</l>
<l>molto gentil, Rinaldo gli dicea</l>
<l>che la voleva tòr per sua mogliera.</l>
<l>Di giorno in giorno l'armata crescea:</l>
<l>re di Murrocco con sua gente fera,</l>
<l>vestiti di catarzo duro e grosso,</l>
<l>era venuto, e pareva Minosso;</l>
</lg>
<lg type="ottava">
	<l>e di Caveria un feroce amostante,</l>
<l>ch'aveva molta turba e gran canaglia,</l>
<l>chiamato dalla gente Leopante;</l>
<l>e tutti i cavalier suoi da battaglia</l>
<l>eran coperti d'osso d'elefante</l>
<l>ch'era più duro che piastra o che maglia;</l>
<l>ed un lion rampante molto fiero,</l>
<l>come Rinaldo, avea nel campo nero.</l>
</lg>
<lg type="ottava">
	<l>E per ventura passò per la strada</l>
<l>di Chiarion dove dimora Orlando;</l>
<l>ed alcun par che dinanzi gli vada,</l>
<l>certi stormenti al lor modo sonando:</l>
<l>allo stendardo di Rinaldo bada</l>
<l>e di chi e' fussi venìa domandando;</l>
<l>e 'n su 'n un carro da quattro destrieri</l>
<l>facea tirarsi, più che corbi neri;</l>
</lg>
<lg type="ottava">
	<l>e disse: - Chiarion, dimmi chi sia</l>
<l>colui che porta così il mio stendardo. -</l>
<l>Orlando gli rispose: - Se tuo fia,</l>
<l>io tel darò se tu sarai gagliardo. -</l>
<l>Disse il pagan: - Tu mi di' villania;</l>
<l>egli è pur gentilezza aver riguardo</l>
<l>a queste cose, e tu 'l debbi sapere,</l>
<l>e che porti ciascun le sue bandiere.</l>
</lg>
<lg type="ottava">
	<l>Io vo' saper donde tu abbi avuto</l>
<l>questo stendardo; e s' tu l'hai guadagnato,</l>
<l>tu puoi portarlo, ché questo è dovuto;</l>
<l>ma tu m'hai viso d'averlo rubato</l>
<l>più tosto che d'averlo combattuto. -</l>
<l>Orlando disse: - In Persia l'ho acquistato.</l>
<l>Or ti rispondo a quell'altra parola</l>
<l>ch'io non son ladro, e menti per la gola. -</l>
</lg>
<lg type="ottava">
	<l>Rispose Leopante: - Ed io rispondo</l>
<l>che tu se' ladro e tristo, e ch'io non mento,</l>
<l>ed amostante son degno e giocondo</l>
<l>e migliore uom di te per ognun cento;</l>
<l>e non fare' Macon né tutto il mondo</l>
<l>che tu spiegassi il mio stendardo al vento:</l>
<l>io vo' che tu il guadagni con la lancia,</l>
<l>s' tu fussi ben de' paladin di Francia. -</l>
</lg>
<lg type="ottava">
	<l>Orlando non are' temuto il cielo</l>
<l>né Giuppiter, quand'egli era bizzarro;</l>
<l>rispose: - Egli è ben ver più che 'l Vangelo</l>
<l>che' pazzi come tu vanno in sul carro.</l>
<l>Io vo' che chi mi morde lasci il pelo,</l>
<l>ed oltre a questo la bocca gli sbarro.</l>
<l>Esci del carro e monterai in arcione,</l>
<l>e proverrén di chi sarà il lione. -</l>
</lg>
<lg type="ottava">
	<l>Dismontò con grande ira il saracino,</l>
<l>e montò presto sopra un gran cavallo.</l>
<l>Orlando fece sellar Vegliantino,</l>
<l>e non istette pel freno a pigliallo,</l>
<l>anzi saltò di terra il paladino,</l>
<l>tanto ch'ognun correva là a guardallo,</l>
<l>e Leopante ammirato ne resta;</l>
<l>e posono amendue la lancia in resta.</l>
</lg>
<lg type="ottava">
	<l>Ricciardetto e Rinaldo ed Ulivieri</l>
<l>e 'l Veglio tutti intorno sono armati;</l>
<l>ognun guardava questi cavalieri</l>
<l>per maraviglia, e stavan trasognati.</l>
<l>L'amostante ed Orlando co' destrieri</l>
<l>in questo tempo si sono accostati:</l>
<l>le lance parvon due trombe di vetro;</l>
<l>poi si rivolson con le spade addietro.</l>
</lg>
<lg type="ottava">
	<l>Lo 'mperadore avea questo sentito,</l>
<l>e per veder costor provarsi venne,</l>
<l>e sopra un bel giannetto era salito</l>
<l>che non correva, anzi batte le penne.</l>
<l>Orlando Leopante ha già ferito,</l>
<l>tanto che spesso gran doglia sostenne;</l>
<l>pur nondimen tuttavolta s'arrosta</l>
<l>e con la spada facea la risposta.</l>
</lg>
<lg type="ottava">
	<l>Rinaldo, ch'era un diavolo incantato</l>
<l>e vuol sempre veder cose terribile,</l>
<l>diceva pure: - Tu non se' adirato -</l>
<l>al conte Orlando - o far non vuoi il possibile. -</l>
<l>Orlando s'era per questo infocato,</l>
<l>e facea cose che non son credibile,</l>
<l>dando al pagan con sì fatta tempesta</l>
<l>che in su l'arcion gli batteva la testa.</l>
</lg>
<lg type="ottava">
	<l>Leopante era tra cattive mani:</l>
<l>non sa che quella spada è Durlindana,</l>
<l>che tanti n'ha già morti de' pagani:</l>
<l>e si pentea della sua impresa strana;</l>
<l>e dopo molti colpi assai villani</l>
<l>volle veder come la strada è piana,</l>
<l>e cadde tra sue gente in terra morto:</l>
<l>e così ebbe del lione il torto.</l>
</lg>
<lg type="ottava">
	<l>Così vinse la forza la ragione,</l>
<l>che ogni volta non si vuol difendere;</l>
<l>e 'l savio sempre fugge la quistione,</l>
<l>ed è pur bella cosa il mondo intendere.</l>
<l>Ecco che Leopante ora ha il lione,</l>
<l>che colla lancia lo volle contendere:</l>
<l>la lancia è rotta e la vita gli costa:</l>
<l>chi cerca briga ne truova a sua posta.</l>
</lg>
<lg type="ottava">
	<l>E' si levò tra' saracin gran pianto,</l>
<l>veggendo così morto il lor signore,</l>
<l>e fu portato a seppellire; e 'ntanto</l>
<l>un giovinetto ch'avea gran valore</l>
<l>fra tutti i saracini esce da canto,</l>
<l>e dice: - Perch'io fui suo servidore,</l>
<l>da poi che non c'è ignun che qua si metta,</l>
<l>io vo' del mio signor far la vendetta.</l>
</lg>
<lg type="ottava">
	<l>Io ti disfido, tu che l'uccidesti. -</l>
<l>Orlando disse: - La battaglia accetto;</l>
<l>ma perché meco giovane saresti,</l>
<l>combatterai con questo giovinetto;</l>
<l>bench'io mi credo tu m'avanzeresti. -</l>
<l>E disse: - Fatti innanzi, Ricciardetto. -</l>
<l>E Ricciardetto accetta volentieri,</l>
<l>e sanza altro parlar volse il destrieri.</l>
</lg>
<lg type="ottava">
	<l>E l'uno e l'altro insieme riscontrârsi;</l>
<l>ma Ricciardetto alfin la sella vòta,</l>
<l>ché non poté dal colpo fiero atarsi,</l>
<l>sì forte par che lo scudo percuota.</l>
<l>I pagan cominciorno a rallegrarsi;</l>
<l>ma Ulivier se ne batte la gota,</l>
<l>e volle vendicar lui Ricciardetto,</l>
<l>e disfidava questo giovinetto;</l>
</lg>
<lg type="ottava">
	<l>e ritrovossi infin fuor di Rondello.</l>
<l>Armossi il Veglio allor della Montagna</l>
<l>e con la lancia si scontrò con quello,</l>
<l>tanto ch'alfin la morte vi guadagna;</l>
<l>però che 'l saracin pose a pennello</l>
<l>e passò l'arme che parve una ragna:</l>
<l> non si poteva por quel colpo meglio,</l>
<l>poi ch'egli uccise un sì famoso Veglio.</l>
</lg>
<lg type="ottava">
	<l>Quando Rinaldo cadere ha veduto</l>
<l>il Veglio suo, che tanto amava in vita,</l>
<l>parve del petto il cuor gli sia caduto.</l>
<l>L'anima sua nel Ciel si rimarita.</l>
<l>E 'l conte Orlando gli è tanto doluto</l>
<l>che per più dì parea cosa smarrita.</l>
<l>E fu mandato a Bambillona questo</l>
<l>a sepellir, come Morgante, presto.</l>
</lg>
<lg type="ottava">
	<l>Rinaldo si sfidò col giovinetto</l>
<l>che 'l Veglio aveva morto, a mano a mano,</l>
<l>con tanto sdegno e con tanto dispetto</l>
<l>che giurò d'ammazzar questo pagano:</l>
<l>ruppon le lance l'uno all'altro al petto,</l>
<l>poi s'affrontorno con la spada in mano;</l>
<l>e tutto il popol ragunato s'era</l>
<l>a veder la battaglia acerba e fiera.</l>
</lg>
<lg type="ottava">
	<l>Il saracino era molto gagliardo,</l>
<l>e sopra l'elmo percosse Rinaldo,</l>
<l>tal che in sul collo cadde di Baiardo</l>
<l>e con fatica si sostenne saldo.</l>
<l>Orlando, quando al colpo ebbe riguardo,</l>
<l>sudò più volte, e non gli facea caldo.</l>
<l>Rinaldo si rizzò pur finalmente,</l>
<l>e bestemmiava il Ciel divotamente.</l>
</lg>
<lg type="ottava">
	<l>E trasse con tanta ira allor Frusberta</l>
<l>che, se non che 'l pagan lo scudo alzava</l>
<l>quando vide la spada andare all'erta</l>
<l>e conobbe il furor che la portava,</l>
<l>Rinaldo gli are' allor la testa aperta:</l>
<l>trovò lo scudo e netto lo tagliava;</l>
<l>l'elmo sonò come una cemmamella,</l>
<l>e come morto uscì fuor della sella.</l>
</lg>
<lg type="ottava">
	<l>E gran romor tra saracin si leva.</l>
<l>Rinaldo, poi che gli passò il furore,</l>
<l>di questo giovinetto gl'incresceva,</l>
<l>perché e' conobbe in lui molto valore</l>
<l>e che quel fussi morto si credeva;</l>
<l>sùbito salta fuor del corridore.</l>
<l>Lo 'mperador gridò: - Non gli far torto,</l>
<l>non lo toccare: e' basta ch'egli è morto. -</l>
</lg>
<lg type="ottava">
	<l>Disse Rinaldo: - Per lo dio Macone,</l>
<l>ch'assai m'incresce costui morto sia,</l>
<l>ché mai non monterà forse in arcione</l>
<l>un uom sì degno in tutta Pagania.</l>
<l>Io vo' cercar per la sua salvazione</l>
<l>qualche rimedio, s'alcun ce ne fia. -</l>
<l>Ed abbracciollo, ch'era in terra steso,</l>
<l>poi nel portava all'osteria di peso.</l>
</lg>
<lg type="ottava">
	<l>E fu da tutto il popol commendato.</l>
<l>Quivi lo pose a giacere in sul letto,</l>
<l>e il polso in ogni parte ha stropicciato,</l>
<l>e così fa il marchese e Ricciardetto;</l>
<l>tanto ch'alfin s'è tutto risvegliato</l>
<l>a poco a poco questo giovinetto;</l>
<l>e risentito, caramente abbraccia</l>
<l>Rinaldo e 'nsieme si baciorno in faccia;</l>
</lg>
<lg type="ottava">
	<l>e chieson l'uno all'altro perdonanza.</l>
<l>Orlando ponea mente una sua spada,</l>
<l>come di cor magnalmo è sempre usanza</l>
<l>veder com'ella pesa o s'ella rada:</l>
<l>pargli che sia da uom d'alta possanza,</l>
<l>e di vedere il pome poi gli aggrada:</l>
<l>guardando il pome, letter vi vedea,</l>
<l>e per diletto queste anco leggea.</l>
</lg>
<lg type="ottava">
	<l>Le lettere dicén come costui</l>
<l>era nato del sangue di Chiarmonte;</l>
<l>il perché Orlando ritornava a lui</l>
<l>al letto, e domandò con umil fronte</l>
<l>se si ricorda degli antichi sui,</l>
<l>come dicevon le lettere pronte:</l>
<l>che gliel dicessi, se 'l priego era onesto,</l>
<l>ché sol per ben di lui vuol saper questo.</l>
</lg>
<lg type="ottava">
	<l>- E' gli rispose: - Gentil cavalieri,</l>
<l>la madre mia chiamata è Rosaspina,</l>
<l>ed io mi chiamo per nome Aldighieri,</l>
<l>e generommi, dice, alla marina.</l>
<l>Del padre mio non ho i termini interi,</l>
<l>perché e' non fu di stirpe saracina;</l>
<l>ma quel che inteso n'ho dalla mia madre,</l>
<l>da Rossiglion Gherardo fu il mio padre.</l>
</lg>
<lg type="ottava">
	<l>- Per che cagione tu vuoi ch'io tel dica</l>
<l>non vo' cercar, ma pàrmi un uom gentile,</l>
<l>né, per piacerti, mai mi fia fatica</l>
<l>essaudire il tuo priego tanto umìle:</l>
<l>di Chiaramonte è la mia schiatta antica,</l>
<l>e non è sangue che sia punto vile,</l>
<l>ma forse il più gentil ch'al mondo sia;</l>
<l>e tiene in Francia regno e monarchia.</l>
</lg>
<lg type="ottava">
	<l>Rinaldo, quel gran sir da Montalbano,</l>
<l>di questo è nato, e quel famoso Orlando</l>
<l>di cui fa tanta stima Carlo Mano,</l>
<l>ch'altro pel mondo non si va parlando.</l>
<l>E lungo tempo n'ho cercato invano</l>
<l>di questi due baroni, e vo cercando;</l>
<l>e tanto in ogni parte cercheròe,</l>
<l>che innanzi la mia morte io gli vedròe.</l>
</lg>
<lg type="ottava">
	<l>E se ci fussi ignun di loro stato</l>
<l>quando tu mi gittasti del cavallo,</l>
<l>so che m'arebbe di te vendicato. -</l>
<l>Orlando non poteva più ascoltallo:</l>
<l>per tenerezza è tutto travagliato;</l>
<l>e tutti cominciavano abbracciallo;</l>
<l>per che 'l pagan, veggendosi abbracciare,</l>
<l>quel che ciò fussi gliel parea sognare;</l>
</lg>
<lg type="ottava">
	<l>e disse: - In cortesia, ditemi tosto</l>
<l>per che cagion sia tanto abbracciamento. -</l>
<l>Orlando innanzi a tutti gli ha risposto:</l>
<l>- O Aldighier, quanto sono io contento!</l>
<l>In quanta pace ogni mio affanno è posto!</l>
<l>Quanta dolcezza drento al petto sento!</l>
<l>Ecco color di chi tu vai cercando:</l>
<l>questo è Rinaldo nostro, io son Orlando,</l>
</lg>
<lg type="ottava">
	<l>e questo è Ulivier, nostro parente,</l>
<l>quest'altro è Ricciardetto, tuo cugino. -</l>
<l>Quando Aldighier queste parole sente,</l>
<l>dicea fra sé: "Qual grazia o qual distino</l>
<l>d'aver costor trovati qui consente?".</l>
<l>Abbraccia Orlando degno paladino,</l>
<l>ed Ulivier, Rinaldo e Ricciardetto,</l>
<l>e per letizia fuor salta del letto.</l>
</lg>
<lg type="ottava">
	<l>Comincia a ragionar di Carlo Mano,</l>
<l>e del Danese quanto e' sia gagliardo,</l>
<l>ché lo conobbe quando era pagano;</l>
<l>comincia a ragionar del suo Gherardo,</l>
<l>e dice: - Io intendo al tutto esser cristiano</l>
<l>e rinnegar Macon nostro bugiardo;</l>
<l>e in Francia bella con voi vo' venire,</l>
<l>e così sempre vivere e morire.</l>
</lg>
<lg type="ottava">
	<l>- Egli è qui tra costor di mia brigata</l>
<l>diecimila a caval sotto mio segno.</l>
<l>Lo 'mperadore apparecchia l'armata</l>
<l>per vendicar del suo figliuol lo sdegno,</l>
<l>e contro a voi la furia è apparecchiata.</l>
<l>Io mi parti' con questi del mio regno</l>
<l>perch'io senti' savate a Bambillona,</l>
<l>per ritrovarmi là con voi in persona;</l>
</lg>
<lg type="ottava">
	<l>ed ho mandato lettere segrete</l>
<l>a dirvi come qua si fa apparecchio:</l>
<l>non so se voi ricevute l'avete,</l>
<l>o se ciò pervenuto v'è all'orecchio.</l>
<l>Costor minacciati, come voi vedete,</l>
<l>come involti v'avessin tra 'l capecchio.</l>
<l>Se noi vogliam, questa città fia nostra</l>
<l>con la mia gente e con la virtù vostra.</l>
</lg>
<lg type="ottava">
	<l>Rinaldo e tu per tutta Pagania</l>
<l>sète tanto temuti e nominati</l>
<l>che, come il grido tra la turba fia,</l>
<l>e' fuggiranno tutti spaventati.</l>
<l>Non son costor guerrier, ma son ginìa:</l>
<l>sempre al principio assai si son vantati</l>
<l>ed hannovi in un solcio i paladini;</l>
<l>poi fuggon tutti come spelazzini. -</l>
</lg>
<lg type="ottava">
	<l>Rinaldo gli piacea questa pensata,</l>
<l>ed Aldighier vien sua gente assettando.</l>
<l>In questo tempo giunse una ambasciata,</l>
<l>come lo 'mperador mandato ha il bando</l>
<l>che tutta in piazza sia la gente armata;</l>
<l>e tutto il popol si veniva armando;</l>
<l>come nell'altro dir vi sarà detto.</l>
<l>Di mal vi guardi Gesù benedetto.</l>
</lg>

</div1>
<div1 type="canto">
<head>CANTARE VENTESIMOPRIMO</head>

<lg type="ottava">
	<l>Dio ti salvi, Maria di grazia piena,</l>
<l>e il Signor teco in sempiterno sia,</l>
<l>o benedetta, o santa, o nazarena</l>
<l>fra tutte l'altre donne tu, Maria;</l>
<l>sanza la qual la mia barchetta arrena,</l>
<l>se non aiuti nostra fantasia</l>
<l>che insino a qui fatta hai tanto veloce:</l>
<l>non mi lasciar, ch'i' veggo omai la foce.</l>
</lg>
<lg type="ottava">
	<l>I forestieri e tutti i terrazzani</l>
<l>ognun si rappresenta in su la piazza.</l>
<l>Era, a veder, la ciurma de' pagani</l>
<l>cosa parte mirabil, parte pazza:</l>
<l>mai non si vide tanti uomini strani,</l>
<l>di tante lingue e d'ogni nuova razza.</l>
<l>Disse Rinaldo: - In piazza ce n'andiamo,</l>
<l>e tutta questa gente sbaragliamo. -</l>
</lg>
<lg type="ottava">
	<l>Mettono in punto l'arme e' lor destrieri.</l>
<l>Lo 'mperador fa intanto diceria:</l>
<l>- Chi si vanta di voi, buon cavalieri,</l>
<l>di vendicarmi della ingiuria mia,</l>
<l>io gli darò città che fieno imperi,</l>
<l>e sempre arà di qua gran signoria,</l>
<l>gente e tesoro a tutte le sue voglie,</l>
<l>e la mia figlia sposerà per moglie. -</l>
</lg>
<lg type="ottava">
	<l>Levossi ritto il gran Can di Gattaia,</l>
<l>e disse: - Io sarò quello, imperadore,</l>
<l>che, s'io dovessi ucciderne a migliaia,</l>
<l>al conte Orlando vo' cavare il cuore. -</l>
<l>E così gli altri ognun si vanta e abbaia</l>
<l>uccider pure Orlando il traditore,</l>
<l>ed alza il sangue in parole dua braccia;</l>
<l>e chi più teme è quel che più minaccia.</l>
</lg>
<lg type="ottava">
	<l>Rinaldo in su la piazza il primo viene.</l>
<l>Can di Gattaia, come l'ha veduto,</l>
<l>disse: - Baron, s'io ti conosco bene,</l>
<l>ch'al soprassegno t'ho riconosciuto,</l>
<l>per Macometto, ancor rider mi tiene</l>
<l>che tu credevi e' ti fussi creduto</l>
<l>a chieder soldo con quattro poltroni</l>
<l>a misura di crusca e di carboni. -</l>
</lg>
<lg type="ottava">
	<l>Disse Rinaldo: - S'io chiesi per cento,</l>
<l>a questa volta io ne vo' due cotanti;</l>
<l>e s'egli è ver quel che da molti sento,</l>
<l>tu se' fra questi il primo che ti vanti</l>
<l>di far tante vendette o fummo o vento:</l>
<l>se vuoi giostrar con meco, fatti avanti! -</l>
<l>Can di Gattaia, come questo intese,</l>
<l>turbato tutto una gran lancia prese,</l>
</lg>
<lg type="ottava">
	<l>e va inverso Rinaldo, acceso d'ira.</l>
<l>Rinaldo riscontrò questo arrabbiato:</l>
<l>al gorzaretto gli pose la mira</l>
<l>e 'l collo con la lancia gli ha infilzato,</l>
<l>sì che pel gorgozzul l'anima spira.</l>
<l>Lo 'mperador di ciò molto è crucciato,</l>
<l>e dice: - Troppe volte offeso m'hai;</l>
<l>ma d'ogni cosa te ne pentirai. -</l>
</lg>
<lg type="ottava">
	<l>Disse Rinaldo: - A non tenerti a tedio,</l>
<l>io son Rinaldo, quel di Chiaramonte,</l>
<l>venuto per tuo danno e per tuo assedio;</l>
<l>e questo è quel famoso Orlando conte</l>
<l>contra al qual sai che non arai rimedio;</l>
<l>e questo è Ulivier, che t'è qui a fronte;</l>
<l>e questo è Ricciardetto, mio fratello,</l>
<l>ed Aldighieri, e a me cugino e a quello.</l>
</lg>
<lg type="ottava">
	<l>Tutti sarete morti a questo tratto. -</l>
<l>Né prima ebbe Rinaldo così detto</l>
<l>che cominciò a fuggir quel popol matto.</l>
<l>Lo 'mperador, sentendo tale effetto,</l>
<l>sùbito disse come stupefatto:</l>
<l>- Può far questo fortuna o Macometto?</l>
<l>Piglia del campo come reo nimico,</l>
<l>ch'io ho a purgar più d'un peccato antico. -</l>
</lg>
<lg type="ottava">
	<l>Rinaldo si voltò pien di furore;</l>
<l>e ritornato addrieto assai più fiero,</l>
<l>si riscontrò col detto imperadore</l>
<l>che non istima più vita né impero,</l>
<l>e con la lancia gli passava il cuore,</l>
<l>e ritrovò il gran Can poi in cimitero.</l>
<l>Or qui tutta la turba si sbaraglia,</l>
<l>e cominciossi una crudel battaglia.</l>
</lg>
<lg type="ottava">
	<l>Ed Aldighier con sua gente dà drento,</l>
<l>e 'l conte Orlando fa incredibil cose,</l>
<l>ed Ulivier non serba il suo ardimento,</l>
<l>né Ricciardetto il suo certo nascose.</l>
<l>Ma 'n piccol tempo il gran furor fu spento,</l>
<l>che, veggendo tante arme sanguinose</l>
<l>e ricordare Orlando ed Ulivieri</l>
<l>e 'l prenze, ognun si fugge volentieri.</l>
</lg>
<lg type="ottava">
	<l>E per arroto Orlando aveva morto</l>
<l>nella battaglia il gran re di Murrocco:</l>
<l>questo fu quel che diè tanto sconforto</l>
<l>che 'l popol si fuggì bestiale e sciocco.</l>
<l>Ognun la nave sua ritruova al porto</l>
<l>sanza aspettar più greco che scilocco:</l>
<l>e 'n questo modo finiva la guerra,</l>
<l>e' cristian nostri pigliorno la terra.</l>
</lg>
<lg type="ottava">
	<l>E nel palazzo ove lo 'mperio stava</l>
<l>vanno Rinaldo, Orlando ed Aldighieri;</l>
<l>e Ricciardetto ed Ulivier v'andava,</l>
<l>e di Rinaldo un gentile scuderi,</l>
<l>il qual con Aldighier si battezzava</l>
<l>e da costoro è chiamato Rinieri;</l>
<l>e battezzati questi, hanno ordinato</l>
<l>che Aldighier sia imperador chiamato;</l>
</lg>
<lg type="ottava">
	<l>benché Aldighier per nulla non voleva.</l>
<l>Poi battezzâr quell'oste Chiarione</l>
<l>ed una bella figlia ch'egli aveva,</l>
<l>che medicò con tanta affezione</l>
<l>Rinaldo, e ristorar costei voleva.</l>
<l>E per ventura Greco, il lor padrone,</l>
<l>che gli condusse già per la marina,</l>
<l>vi capitò, quel di buona dottrina.</l>
</lg>
<lg type="ottava">
	<l>E come e' fu dismontato di nave,</l>
<l>sentì come costor son coronati</l>
<l>e che tenien dello imperio la chiave:</l>
<l>non si pente che gli aveva onorati;</l>
<l>e con parole benigne e soave</l>
<l>umilemente gli ebbe vicitati,</l>
<l>dicendo, come savio uomo e discreto,</l>
<l>di lor prosperità troppo esser lieto.</l>
</lg>
<lg type="ottava">
	<l>Ed abbracciato fu sì allegramente</l>
<l>come se fussi lor carnal fratello.</l>
<l>Rinaldo presto gli corse alla mente</l>
<l>di dar la figlia del loro oste a quello,</l>
<l>e dissegli: - Fanciulla mia piacente,</l>
<l>ascolta e 'ntendi ben quel ch'io favello.</l>
<l>Io ti promissi di tòr per isposa:</l>
<l>questo sarebbe a me impossibil cosa,</l>
</lg>
<lg type="ottava">
	<l>ch'io ho lasciato altra mogliera in Francia;</l>
<l>ma vo' che Greco qui tuo sposo sia;</l>
<l>e darotti tal dota e sì gran mancia</l>
<l>che sempre ognun di voi contento fia. -</l>
<l>Un poco rossa si fece la guancia</l>
<l>quella fanciulla; e poi gli rispondia</l>
<l>ch'era contenta alle sue giuste voglie:</l>
<l>e così Greco la tolse per moglie;</l>
</lg>
<lg type="ottava">
	<l>ma innanzi che la tolga è battezzato.</l>
<l>Rinaldo gli donò poi tanto avere</l>
<l>che del servigio l'ha ben meritato,</l>
<l>e sanza navicar potrà godere.</l>
<l>Però questo proverbio è pur provato,</l>
<l>che mai non si perdé nessun piacere,</l>
<l>e bench'a molti uom serva sanza frutto,</l>
<l>per mille ingrati un sol ristora il tutto.</l>
</lg>
<lg type="ottava">
	<l>Poi fecion Chiarion governatore</l>
<l>di tutto il regno, che si ricordorno</l>
<l>che di sua povertà fe' loro onore.</l>
<l>E riposati in Monaca alcun giorno,</l>
<l>per aiutare infin quel traditore</l>
<l>del conte Gan, da lui s'accomiatorno;</l>
<l>e non potrebbe lingua o penna dire</l>
<l>qual fussi il pianto in questo lor partire:</l>
</lg>
<lg type="ottava">
	<l>piangea il padron che pareva battuto;</l>
<l>piangea la dama dolorosamente;</l>
<l>piangea l'ostier, ch'assai glien'è incresciuto;</l>
<l>piangeva il popol tutto unitamente;</l>
<l>piangea Rinaldo, e non sare' creduto;</l>
<l>piangeva Orlando e 'l marchese possente;</l>
<l>piangeva Ricciardetto ed Aldighieri;</l>
<l>piangeva insino al povero Rinieri.</l>
</lg>
<lg type="ottava">
	<l>Ma gli autori si scordon qui con meco:</l>
<l>chi vuol che Greco al governo restassi,</l>
<l>chi dice Chiarione e Greco seco,</l>
<l>e l'uno e l'altro insieme governassi.</l>
<l>Ma, a mio parere, è Chiarion, non Greco,</l>
<l>acciò ch'ognun Rinaldo ristorassi,</l>
<l>e perch'egli era della città nato</l>
<l>e de' costumi lor più ammaestrato.</l>
</lg>
<lg type="ottava">
	<l>Orlando e gli altri insieme se ne vanno,</l>
<l>tanto che son presso a Castelfalcone;</l>
<l>e due pastori appresso trovati hanno:</l>
<l>l'uno era quel che mandò Ganellone</l>
<l>a Bambillona, e gran festa gli fanno;</l>
<l>e domandâr se Gan vivo è in prigione</l>
<l>o s'egli è morto, o quel ch'era seguìto,</l>
<l>se lo sapeva, o quel ch'e' n'ha sentito.</l>
</lg>
<lg type="ottava">
	<l>Il pastor disse ch'egli è vivo e sano</l>
<l>nella prigion, ma con assai disagio.</l>
<l>Poi prese del caval la briglia in mano</l>
<l>d'Orlando, e tutti gli mena al palagio</l>
<l>dove stava il pastor che impiccò Gano,</l>
<l>dicendo: - Qui solea star quel malvagio</l>
<l>ch'avea il corsier di Rinaldo imbolato:</l>
<l>noi c'imbucamo, come e' fu impiccato. -</l>
</lg>
<lg type="ottava">
	<l>Quivi son tutti i cristiani smontati;</l>
<l>e pastor certi capretti uccidiéno,</l>
<l>e certi lor lattonzi hanno infilzati;</l>
<l>del latte v'è da versarsi pel seno;</l>
<l>e' destrier son come lor vezzeggiati:</l>
<l>gran sacca d'orzo e gran fasci di fieno.</l>
<l>Rinaldo disse: - Al mio date orzo e paglia:</l>
<l>e poi si dice caval da battaglia. -</l>
</lg>
<lg type="ottava">
	<l>Quivi mangiorno e riposârsi alquanto.</l>
<l>Orlando que' pastor vien domandando</l>
<l>come il castel pigliar si possi, intanto;</l>
<l>e' pastor tutto venien disegnando</l>
<l>come guardato sia da ogni canto,</l>
<l>e per sei porte vi si viene entrando,</l>
<l>ed ogni porta a sua difensione</l>
<l>aveva un fiero e selvaggio lione.</l>
</lg>
<lg type="ottava">
	<l>E la lor madre, chiamata Creonta,</l>
<l>come un dragon gli unghioni avea affilati:</l>
<l>barbuta e guercia e maliziosa e pronta,</l>
<l>e sempre aveva spiriti incantati,</l>
<l>e par piena di rabbia, d'ira e d'onta;</l>
<l>e per paura non è chi la guati:</l>
<l>pilosa e nera, arricciata e crinuta,</l>
<l>gli occhi di fuoco e la testa cornuta:</l>
</lg>
<lg type="ottava">
	<l>mai non si vide più sozza figura,</l>
<l>tanto ch'ella pareva la versiera,</l>
<l>e Satanasso n'arebbe paura</l>
<l>e Tesifone ed Aletto e Megera;</l>
<l>e gran fatica fia drento alle mura</l>
<l>entrar per questa spaventevol fiera.</l>
<l>E de' giganti ogni cosa contavano</l>
<l>di lor costumi, e quel che in man portavano.</l>
</lg>
<lg type="ottava">
	<l>Or questo è quel ch'a Rinaldo piaceva,</l>
<l>quanto e sentia più cose oscure e sozze;</l>
<l>e dove far qualche mischia credeva,</l>
<l>e' gli pareva proprio andare a nozze.</l>
<l>Non domandar come il cuor gli cresceva!</l>
<l>e dice: - Se le man non mi son mozze,</l>
<l>io ne farò come torso di cavolo:</l>
<l>vedrén chi fia di noi maggior diavolo. -</l>
</lg>
<lg type="ottava">
	<l>Non mangia a mezzo che sellò Baiardo;</l>
<l>Orlando e gli altri seguitavan quello.</l>
<l>Rinaldo se ne va sanza riguardo</l>
<l>sùbito a una porta del castello:</l>
<l>fecesi incontro un fier lion gagliardo</l>
<l>che si pensava abboccare un agnello;</l>
<l>Rinaldo e gli altri eran tutti smontati</l>
<l>e i cavalli a Rinieri avevon dati.</l>
</lg>
<lg type="ottava">
	<l>Questo lion di terra un salto spicca</l>
<l>ed a Rinaldo si scagliava addosso,</l>
<l>e' fieri artigli nello scudo ficca;</l>
<l>la bocca aperse e 'l capo un tratto ha scosso.</l>
<l>Rinaldo un colpo alle zampe gli abbricca</l>
<l>e tagliagli la carne e 'l nervo e l'osso:</l>
<l>donde il lion diè in terra della bocca;</l>
<l>allor Rinaldo alla testa raccocca</l>
</lg>
<lg type="ottava">
	<l>e spiccò il capo dallo 'mbusto a questo,</l>
<l>e morto si rimase in su la soglia.</l>
<l>Disse Aldighieri: - Io mi ti manifesto:</l>
<l>uccider vo' quest'altro, ch'io n'ho voglia. -</l>
<l>Rinaldo gli rispose: - Uccidil presto,</l>
<l>acciò che non ti dessi affanno e doglia. -</l>
<l>Dunque Aldighier non dicea più parola,</l>
<l>ma missegli la spada nella gola,</l>
</lg>
<lg type="ottava">
	<l>e riuscì la punta nelle rene.</l>
<l>Orlando disse: - Il terzo uccidrò io. -</l>
<l>Ecco il lion che inverso lui ne viene</l>
<l>e 'nginocchiossi mansueto e pio.</l>
<l>Orlando Durlindana sua ritiene,</l>
<l>e disse: - Questo è misterio di Dio.</l>
<l>Seguite me, che 'l Ciel ci spigne drento,</l>
<l>e non arem dagli altri impedimento. -</l>
</lg>
<lg type="ottava">
	<l>E così fu: che il lion si rizzava,</l>
<l>e tutti gli altri dètton lor la via,</l>
<l>e questo come scorta innanzi andava.</l>
<l>Orlando inverso i giganti ne gìa:</l>
<l>maravigliârsi, e l'un di lor parlava:</l>
<l>- Che gente è questa, e donde entrata fia?</l>
<l>Può fare il Ciel che' lion non gli udissino</l>
<l>e tutti a sei a un'otta dormissino?</l>
</lg>
<lg type="ottava">
	<l>Questo mi par pure il più nuovo caso. -</l>
<l>Subitamente uscîr fuor del palazzo;</l>
<l>fecesi innanzi l'un ch'è sanza naso,</l>
<l>e va inverso Rinaldo come un pazzo:</l>
<l>la barba lunga aveva e 'l capo raso.</l>
<l>Rinaldo guarda quel viso cagnazzo</l>
<l>che non parea né d'uom né d'animali,</l>
<l>e disse: - Dove appicchi tu gli occhiali?</l>
</lg>
<lg type="ottava">
	<l>O con che fiuti tu l'anno le rose?</l>
<l>Tu par' bestia dimestica a vedere. -</l>
<l>Questo gigante a Rinaldo rispose:</l>
<l>- Io tel farò, ghiotton, tosto sapere. -</l>
<l>Rinaldo un colpo alla zucca gli pose</l>
<l>ch'arebbe ben dimezzate le pere,</l>
<l>e cacciagli Frusberta insino agli occhi,</l>
<l>tanto che morto convien che trabocchi.</l>
</lg>
<lg type="ottava">
	<l>Come e' fu in terra questo fastellaccio,</l>
<l>l'altro s'avventa addosso ad Aldighieri:</l>
<l>volle menargli d'un suo bastonaccio;</l>
<l>ma e' prese un salto che parve un levrieri,</l>
<l>e schifa il colpo; e menavagli al braccio,</l>
<l>tal che, se sa schermir, gli fa mestieri,</l>
<l>e netto lo tagliò come un mellone;</l>
<l>e cadde in terra il braccio col bastone,</l>
</lg>
<lg type="ottava">
	<l>ed anche poi il gigante per la pena.</l>
<l>Aldighier, quando lo vide caduto,</l>
<l>subitamente un gran colpo gli mena:</l>
<l>al collo del gigante s'è abbattuto</l>
<l>e con la spada tagliente lo svena.</l>
<l>L'altro fratel, come questo ha veduto,</l>
<l>si scaglia a Ulivier di furia acceso,</l>
<l>ed abbracciollo, e portanel di peso</l>
</lg>
<lg type="ottava">
	<l>come farebbe il lupo un pecorino.</l>
<l>Ma 'l buon pastore Orlando lo soccorse,</l>
<l>e disse: - Posa, posa, saracino,</l>
<l>posalo giù: tu non credevi forse</l>
<l>che fussi presso il guardian né 'l maschino. -</l>
<l>Di che il gigante per ira si morse,</l>
<l>che 'l sangue a Ulivier voleva bere,</l>
<l>ma per paura sel lascia cadere.</l>
</lg>
<lg type="ottava">
	<l>Ulivier ritto si levò di terra</l>
<l>e trasse a quel pagan con Altachiara,</l>
<l>e nella trippa una punta disserra,</l>
<l>dicendo: - Tu berai la morte amara! -</l>
<l>e con quel colpo morto giù l'atterra,</l>
<l>e bisognòe che trovassi la bara.</l>
<l>Eron già morti tre, restavane uno,</l>
<l>ch'era più fiero e forte che nessuno.</l>
</lg>
<lg type="ottava">
	<l>Orlando disse: - La battaglia è mia,</l>
<l>e tocca a me quest'altro che ci resta. -</l>
<l>E 'l fer gigante, pien di bizzarria,</l>
<l>d'un mazzafrusto gli diè in su la testa,</l>
<l>che poco men ch'Orlando non cadia.</l>
<l>Gridò Rinaldo: - Ed anco tua fia questa</l>
<l>picchiata, come hai detto la battaglia.</l>
<l>Non se' tu Orlando, o 'l brando più non taglia? -</l>
</lg>
<lg type="ottava">
	<l>Allora Orlando lo scudo abbandona</l>
<l>e 'l pome della spada appoggia al petto,</l>
<l>e 'nverso il saracin se stesso sprona,</l>
<l>quando e' sentì quel che 'l cugino ha detto,</l>
<l>e terminò passargli la persona:</l>
<l>giunse la punta al bellico al farsetto,</l>
<l>ch'era di ferro, ed ogni cosa infilza,</l>
<l>e passò il ventre e 'l fegato e la milza;</l>
</lg>
<lg type="ottava">
	<l>e riuscì di drieto un braccio o piùe</l>
<l>il brando, che di sangue è fatto rosso;</l>
<l>e questo pilastron rovina giùe,</l>
<l>e mancò poco non gli cadde addosso,</l>
<l>se non ch'Orlando molto destro fue;</l>
<l>e parve che 'l terren si sia riscosso.</l>
<l>Della qual cosa in gran superbia monta</l>
<l>la fiera madre incantata Creonta.</l>
</lg>
<lg type="ottava">
	<l>Corse a romor come una spiritata;</l>
<l>prese Aldighieri, e tutto lo diserta</l>
<l>cogli unghion, come una bestia arrabbiata;</l>
<l>travolge gli occhi e la bocca avea aperta:</l>
<l>non fu tanto Ericon mai infuriata.</l>
<l>Rinaldo l'aiutava con Frusberta,</l>
<l>ma di tagliarla la spada s'infigne;</l>
<l>allor Rinaldo la gola gli strigne.</l>
</lg>
<lg type="ottava">
	<l>Ell'aveva Aldighier ghermito in modo</l>
<l>che sare' me' abbracciare un orsacchino,</l>
<l>e portanelo a forza, e tiello sodo.</l>
<l>Orlando gli ponea le mani al crino,</l>
<l>ma non poteva ignun disfar tal nodo;</l>
<l>ed Aldighier gridava pur, meschino:</l>
<l>- Io credo che 'l diavol m'abbi preso</l>
<l>e nello inferno mi porti di peso! -</l>
</lg>
<lg type="ottava">
	<l>Orlando allor gli mena della spada,</l>
<l>ma indrieto si ritorna Durlindana,</l>
<l>quantunque ella sia forte e ch'ella rada.</l>
<l>Dicea ridendo la donna pagana:</l>
<l>- Voi date al vento i colpi o la rugiada,</l>
<l>a ferir me; ch'ogni fatica è vana:</l>
<l>non ne potete aver di questo vello</l>
<l>per nessun modo, o uscir del castello. -</l>
</lg>
<lg type="ottava">
	<l>Orlando tutto allor si raccapriccia,</l>
<l>e vede che costei gli dice il vero;</l>
<l>a tutti in capo ogni capel s'arriccia</l>
<l>veggendo quel demòn cotanto fiero,</l>
<l>la faccia brutta, affummicata, arsiccia:</l>
<l>non si dipigne tanto il diavol nero</l>
<l>quanto ha Creonta la lana e la pelle,</l>
<l>e più terribil boce che Smaelle.</l>
</lg>
<lg type="ottava">
	<l>Ella vedeva innanzi i figliuol morti:</l>
<l>pensa quanto dolor la misera abbia</l>
<l>e come questo in pace mai comporti,</l>
<l>massime avendo i suoi nimici in gabbia!</l>
<l>Poi si ricorda di mill'altri torti</l>
<l>pur de' suoi figli, e per grande ira arrabbia,</l>
<l>come fa Salay del cadimento,</l>
<l>ch'udendol ricordar par sì scontento.</l>
</lg>
<lg type="ottava">
	<l>Poi diventò più che Niello gentile;</l>
<l>non parve più Beritte o Salyasse</l>
<l>o Squarciaferro, anzi si fece umìle;</l>
<l>né creder come Bocco tartagliasse,</l>
<l>che come Nillo parlava sottile:</l>
<l>non par Sottìn, che in francioso parlasse,</l>
<l>non Obysìn per certo alla favella,</l>
<l>o Rugiadàn, che ne portò l'anella;</l>
</lg>
<lg type="ottava">
	<l>e non parea nel suo parlar Bilette</l>
<l>che violòe il mandàl con certe chiocciole,</l>
<l>o Astarot, che nel cavallo stette,</l>
<l>e sotto un besso gittò tante gocciole;</l>
<l>non Oratàs, quel che i pippion ci dètte,</l>
<l>tanto ben par che sue parole snocciole;</l>
<l>ed Aldighier lasciò tutto dolente,</l>
<l>e cominciò a parlar discretamente:</l>
</lg>
<lg type="ottava">
	<l>- Io vi perdono, io vo' con tutti pace,</l>
<l>tanto m'aggrada vostra gagliardia;</l>
<l>e libero sia Gan come vi piace:</l>
<l>disposta son non vi far villania.</l>
<l>De' miei figliuol, quantunque e' mi dispiace,</l>
<l>altra vendetta non vo che ne sia,</l>
<l>se non che mai di qui non uscirete;</l>
<l>e fate tutti ciò che far sapete. -</l>
</lg>
<lg type="ottava">
	<l>Era ciascun tutto maravigliato,</l>
<l>e trasson di prigion sùbito Gano,</l>
<l>ch'era in una citerna incarcerato</l>
<l>nell'acqua, in luogo molto oscuro e strano;</l>
<l>e come e' fu di prigion liberato,</l>
<l>e' pose presto alla spada la mano</l>
<l>e vuol Creonta a ogni modo uccidere;</l>
<l>e finalmente e' la vedeva ridere.</l>
</lg>
<lg type="ottava">
	<l>Orlando ed Ulivier si riprovorno,</l>
<l>e gli altri, se potessino ammazzalla,</l>
<l>e molti colpi alla donna menorno:</l>
<l>ella rideva, e 'l lor pensier pur falla.</l>
<l>Alcuna volta alla porta n'andorno:</l>
<l>quivi persona non era a guardalla;</l>
<l>ma per se stessa, come ignun s'accosta,</l>
<l>si riserrava ed apriva a sua posta.</l>
</lg>
<lg type="ottava">
	<l>Dunque e' si reston pur drento al castello,</l>
<l>ognun da questo error molto confuso.</l>
<l>Intanto Malagigi lor fratello,</l>
<l>gittando l'arte un giorno come era uso,</l>
<l>vide e conobbe finalmente quello</l>
<l>come Rinaldo suo si sta rinchiuso,</l>
<l>e che questo è per forza di malia;</l>
<l>e sùbito a Guicciardo lo dicìa;</l>
</lg>
<lg type="ottava">
	<l>ed a Parigi presto ' Astolfo scrisse</l>
<l>che sùbito venissi a Montalbano.</l>
<l>Astolfo per camin tosto si misse,</l>
<l>tanto che tocca a Malgigi la mano;</l>
<l>quale ogni cosa di punto gli disse;</l>
<l>ed accordârsi tutti a mano a mano,</l>
<l>Guicciardo, Alardo, ire a trovar costoro;</l>
<l>per la qua! cosa Antea volle ir con loro,</l>
</lg>
<lg type="ottava">
	<l>dicendo: "Io rivedrò Rinaldo mio".</l>
<l>E poi che molti giorni sono andati,</l>
<l>anzi volati come fa il disio,</l>
<l>tre cavalier pagani hanno scontrati,</l>
<l>e salutârsi nel nome di Dio.</l>
<l>L'un di costor, come e' si son trovati,</l>
<l>guardava pur d'Astolfo il suo cavallo,</l>
<l>e non si vergognò di domandallo.</l>
</lg>
<lg type="ottava">
	<l>Era chiamato il saracin Liombruno,</l>
<l>nipote di Marsilio re di Spagna;</l>
<l>e dice: - Mai caval non vidi alcuno</l>
<l>che non avessi in sé qualche magagna;</l>
<l>salvo ch'io n'ho pure oggi veduto uno,</l>
<l>e 'ntendo che con meco si rimagna. -</l>
<l>Diceva Astolfo: - Odi pensier fallace!</l>
<l>Quanto più il lodi, tanto più mi piace. -</l>
</lg>
<lg type="ottava">
	<l>Ecco ch'ognun questo caval vorrebbe!</l>
<l>- Ah, - disse Liombrun - tu non vuoi intendere! -</l>
<l>Diceva Astolfo: - E chi t'intenderebbe? -</l>
<l>Disse il pagan: - Chi ti facessi scendere. -</l>
<l>Rispose Astolfo: - Più di me potrebbe.</l>
<l>- O s' tu nol vuoi giucar, donar né vendere,</l>
<l>vo' che tu l'abbi con la lancia in mano:</l>
<l>prendi del campo allor - disse il pagano.</l>
</lg>
<lg type="ottava">
	<l>Sanza più dir, rivoltati i cavalli,</l>
<l>abbassaron le lance con gran fretta;</l>
<l>ma, perché la sua regola non falli,</l>
<l>Astolfo si trovò sopra l'erbetta</l>
<l>tra mille odori e fior vermigli e gialli.</l>
<l>Alardo che 'l vedea: - Sia maladetta, -</l>
<l>diceva - Astolfo, la tua codardia!</l>
<l>Mai più cadesti, per la fede mia! -</l>
</lg>
<lg type="ottava">
	<l>Liombruno il caval voleva allora.</l>
<l>Alardo disse: - Io il credo tu il torresti.</l>
<l>E' ci è di molta via sassosa ancora:</l>
<l>vedi che non se' oca, e beccheresti.</l>
<l>E' ti convien con meco giostrare ora,</l>
<l>e s' tu m'abbatti, vo' che tuo si resti;</l>
<l>ma non istimo come lui cadere,</l>
<l>ch'io non ismonto prima ch'a l'ostiere. -</l>
</lg>
<lg type="ottava">
	<l>Liombrun disse: - Tu fai villania,</l>
<l>ma non la stimo perch'io non ti prezzo.</l>
<l>Veggiàn come tu smonti all'osteria:</l>
<l>tu ne potresti scender prima un pezzo.</l>
<l>Piglia del campo, e disfidato sia,</l>
<l>ch'io so di chi sarà il caval da sezzo. -</l>
<l>Alardo si voltò sì destro e snello</l>
<l>che ben parea di Rinaldo fratello.</l>
</lg>
<lg type="ottava">
	<l>"Ah!" disse Antea, "e' si conosce bene</l>
<l>la prodezza del sangue di Chiarmonte!".</l>
<l>Or ecco Liombrun che innanzi viene,</l>
<l>e con le lance si truovono a fronte;</l>
<l>ma il saracin d'Alardo non sostiene</l>
<l>il colpo, ch'egli aria passato un monte:</l>
<l>la lancia gli trapassa il cor pel mezzo,</l>
<l>e morto cadde tra' fioretti al rezzo.</l>
</lg>
<lg type="ottava">
	<l>Diceva l'un coll'altro suo compagno:</l>
<l>- Questo sarebbe troppo a' paladini:</l>
<l>qui è poca civanza e men guadagno;</l>
<l>costor non son per certo saracini:</l>
<l>e' sarà buon mostrar loro il calcagno</l>
<l>e ritornarci ne' nostri confini. -</l>
<l>E fecion come e' disson tosto e netto,</l>
<l>però che tolson sù presto il sacchetto.</l>
</lg>
<lg type="ottava">
	<l>Astolfo si tenea vituperato,</l>
<l>massimamente perché e' v'era Antea,</l>
<l>e 'l me' ch'e' può del cader s'è scusato:</l>
<l>- Questo destrier ch'io cavalco, - dicea</l>
<l>- da poco in qua è restio diventato:</l>
<l>mentre la lancia correr mi credea,</l>
<l>mi dibatté, perché e' giucò di schiena;</l>
<l>io mi lasciai cader giù per la pena. -</l>
</lg>
<lg type="ottava">
	<l>Diceva Antea: - Che ti bisogna scusa?</l>
<l>Non ho io bene ogni cosa veduto?</l>
<l>E se tu fussi pur cascato, e' s'usa. -</l>
<l>Guicciardo, poi che molto ebbe taciuto,</l>
<l>non poté più tener la bocca chiusa,</l>
<l>e disse: - Mai più, Astolfo, se' caduto:</l>
<l>questo caval si vorrebbe impiccare,</l>
<l>che mille volte t'ha fatto cascare. -</l>
</lg>
<lg type="ottava">
	<l>Malagigi tagliava le parole;</l>
<l>Astolfo sopra 'l suo caval rimonta.</l>
<l>Cavalcono alla luna tanto e al sole</l>
<l>che capitorno al castel di Creonta.</l>
<l>Malgigi certo incanto, come e' suole,</l>
<l>fece all'entrar, ché l'arte aveva pronta,</l>
<l>e innanzi a tutti gli altri fa la scorta;</l>
<l>e dove e' giugne, s'apriva ogni porta.</l>
</lg>
<lg type="ottava">
	<l>Giunsono in piazza, e l'abbracciate fanno;</l>
<l>non conosceva Aldighier Malagigi:</l>
<l>e' gli dicìen come trovato l'hanno,</l>
<l>e che volevon menarlo a Parigi;</l>
<l>poi di Creonta tutto ciò che sanno.</l>
<l>Malgigi guarda i suoi brutti vestigi,</l>
<l>e lei pur lui, e par piena d'angosce,</l>
<l>che l'un diavolo ben l'altro conosce.</l>
</lg>
<lg type="ottava">
	<l>Dicea Malgigi: - Io ero a Montalbano,</l>
<l>e vidivi qua tutti in gran periglio,</l>
<l>e mandai per Astolfo a mano a mano,</l>
<l>e d'aiutarvi facemo consiglio. -</l>
<l>Rinaldo intanto tenea per la mano</l>
<l>Antea, che 'l volto avea tutto vermiglio</l>
<l>e sente amaro e dolce e freddo e caldo</l>
<l>e non si sazia di guatar Rinaldo.</l>
</lg>
<lg type="ottava">
	<l>- Perché intendiate, - seguitava poi</l>
<l>Malgigi - e' ci sarà da far pur molto,</l>
<l>disse colui che non ferrava i buoi</l>
<l>ma l'oche, e già lo 'ncastro aveva tolto.</l>
<l>Questa crudel con certi incanti suoi</l>
<l>(diciàn più pian, ch'io la veggo in ascolto)</l>
<l>ha fatta certa imagine di cera,</l>
<l>come colei c'ha l'arte tutta intera;</l>
</lg>
<lg type="ottava">
	<l>e 'n certa parte sta di quel palagio,</l>
<l>ed un dragone appresso v'è a guardalla.</l>
<l>Tanto è che più di lei sarò malvagio;</l>
<l>ma questa donna bisogna piglialla</l>
<l>e tenerla qui tanto, ch'a bell'agio</l>
<l>io possa questa imagine guastalla;</l>
<l>e nel guastar questa figura orribile,</l>
<l>vedrete a costei far cose terribile.</l>
</lg>
<lg type="ottava">
	<l>Rinaldo sol con meco ne verrà,</l>
<l>ché mi bisogna un compagno menare,</l>
<l>e con la spada il dragone uccidrà.</l>
<l>Or oltre, tempo non è qui da stare. -</l>
<l>Orlando inverso Creonta ne va,</l>
<l>che cominciava gli occhi a sfavillare</l>
<l>e far certe carattere già in terra;</l>
<l>ed Ulivieri e gli altri ognun l'afferra.</l>
</lg>
<lg type="ottava">
	<l>- A gran fatica tener la potiéno:</l>
<l>ella mettea talvolta certe strida</l>
<l>che par che dello inferno proprio siéno.</l>
<l>Malgigi intanto Rinaldo sù guida</l>
<l>dove getta il dragon fuoco e veleno,</l>
<l>e dice quanto può presto l'uccida.</l>
<l>Rinaldo, sanza fargli altra risposta,</l>
<l>a quel dragon con Frusberta s'accosta.</l>
</lg>
<lg type="ottava">
	<l>Non domandar come il drago si cruccia</l>
<l>e, come e' vide Rinaldo, si rizza.</l>
<l>Rinaldo trasse, e la spada gli smuccia</l>
<l>al collo, tal che gli cava la stizza;</l>
<l>ch'appena sol si tenev'a la buccia,</l>
<l>tanto che poco la coda più guizza:</l>
<l>dunque Rinaldo è quel ch'uccise il drago,</l>
<l>e fe' di sangue e di veleno un lago.</l>
</lg>
<lg type="ottava">
	<l>Malgigi a quella imagine s'accosta,</l>
<l>ch'era fatta di cera pura e bella</l>
<l>delle prime ape, molto ben composta</l>
<l>sotto costellazion d'alcuna stella,</l>
<l>con tutti i membri insino a una costa;</l>
<l>e sopra il destro piè si posa quella,</l>
<l>sospeso avendo la sinistra gamba</l>
<l>di scorcio, strana, orribil, torta e stramba.</l>
</lg>
<lg type="ottava">
	<l>La faccia aveva sopra tutto fiera.</l>
<l>Malgigi, che sapea di punto il giuoco,</l>
<l>fece per arte, che l'aveva vera,</l>
<l>presto apparire un gran lampo di fuoco</l>
<l>che s'appiccò di tratto a quella cera,</l>
<l>e struggela e consuma a poco a poco.</l>
<l>E mentre che così la cera scema,</l>
<l>l'aria e la terra ed ogni cosa triema.</l>
</lg>
<lg type="ottava">
	<l>Rinaldo più d'un tratto s'è riscosso</l>
<l>per la paura che gli entrò nel cuore;</l>
<l>Malgigi gli facea sigilli addosso,</l>
<l>e disse: - Non aver di ciò timore;</l>
<l>fa' che per nulla tu non ti sia mosso:</l>
<l>vedrai che presto cesserà il furore. -</l>
<l>Ma in questo che l'imagin si struggea,</l>
<l>mirabil cose la donna facea:</l>
</lg>
<lg type="ottava">
	<l>ella si storce, rannicchia e raggruppa,</l>
<l>poi si distende come serpe o bisce,</l>
<l>poi si raccoglie e tutta s'avviluppa;</l>
<l>ella si graffia e percuote e stridisce;</l>
<l>e tutta l'aria in un tratto s'inzuppa</l>
<l>di piogge e venti e co' tuoni squittisce,</l>
<l>e grandine e tempeste e 'ncendii e furie</l>
<l>cominciono apparir con triste agurie.</l>
</lg>
<lg type="ottava">
	<l>Orlando, benché ognuno abbi paura,</l>
<l>ed Ulivieri e gli altri tenien forte</l>
<l>colei, che si divora per l'arsura</l>
<l>ch'a poco a poco la conduce a morte:</l>
<l>come si distruggea quella figura,</l>
<l>tanto che tosto aperte fien le porte,</l>
<l>parea ch'a forza l'anima si svella</l>
<l>e come Meleagro ardessi quella.</l>
</lg>
<lg type="ottava">
	<l>E finalmente morta si distende</l>
<l>come fu quella imagine distrutta.</l>
<l>Allor Malgigi del palagio scende,</l>
<l>e l'aria rischiarata era già tutta;</l>
<l>e ciascun grazia a Malagigi rende</l>
<l>che spenta ha questa cosa così brutta</l>
<l>e liberati da tormento e affanno.</l>
<l>Ed alcun giorno a riposarsi stanno.</l>
</lg>
<lg type="ottava">
	<l>Un dì non si poté tenere Alardo</l>
<l>che non dicessi come il fatto era ito</l>
<l>d'Astolfo, che facea sì del gagliardo.</l>
<l>Rinaldo, quando questo ebbe sentito,</l>
<l>lo dileggiava e chiamaval codardo;</l>
<l>tanto ch'Astolfo si tenne schernito,</l>
<l>e per isdegno e per grand'ira caldo</l>
<l>trasse la spada per dare a Rinaldo.</l>
</lg>
<lg type="ottava">
	<l>Rinaldo si scostò dicendo: - Matto!</l>
<l>che vuoi tu fare? Io intendo riguardarti</l>
<l>com'io t'ho riguardato più d'un tratto;</l>
<l>ma da qui innanzi di questo atto guârti. -</l>
<l>Orlando gli dispiacque questo fatto,</l>
<l>e disse con Rinaldo: - Tu ti parti,</l>
<l>per Dio, dalla ragion, ch'Astolfo nostro</l>
<l>più che fratello amor sempre ci ha mostro. -</l>
</lg>
<lg type="ottava">
	<l>E mancò poco che non l'appiccava</l>
<l>Orlando con Rinaldo, la schermaglia;</l>
<l>se non che pur Rinaldo si chetava,</l>
<l>che sa, quando e' s'adira, quel che e' vaglia.</l>
<l>Astolfo tanto di ciò s'infiammava</l>
<l>che in qua ed in là come un leon si scaglia;</l>
<l>e dipartissi la seguente notte,</l>
<l>e tutte loro imprese ha guaste e rotte.</l>
</lg>
<lg type="ottava">
	<l>Però noi non facciam mai ignun disegno</l>
<l>ch'un altro non ne faccia la Fortuna;</l>
<l>e dà sempre nel brocco a mezzo il segno</l>
<l>sanza pietà, sanza ragione alcuna.</l>
<l>Questa persegue i buon perché gli ha a sdegno,</l>
<l>insin che v'è delle barbe solo una;</l>
<l>e fa de' matti savi e i savi matti,</l>
<l>e chi prestar vorrebbe, ch'egli accatti.</l>
</lg>
<lg type="ottava">
	<l>Astolfo va per un luogo deserto</l>
<l>di qua, di là, come avvien gli smarriti.</l>
<l>Era di notte: un lume s'è scoperto,</l>
<l>dove abitavan tre santi romiti</l>
<l>ch'avien più tempo disagio sofferto</l>
<l>per riposarsi agli etterni conviti;</l>
<l>Astolfo, come vide il lumicino,</l>
<l>sùbito inverso quel prese il cammino.</l>
</lg>
<lg type="ottava">
	<l>Giunto a' romiti, la porta bussava</l>
<l>e ricettato fu nel romitoro.</l>
<l>La notte certi pagan v'arrivava</l>
<l>e 'mbavagliorno e ruborno costoro;</l>
<l>e perché pure il bottin magro andava,</l>
<l>d'Astolfo anco il caval vollon con loro.</l>
<l>Astolfo si destava: essendo desto,</l>
<l>di questo caso s'accorgeva presto;</l>
</lg>
<lg type="ottava">
	<l>e sciolti que' romiti e sbavagliati,</l>
<l>e' domandò donde e' preson la via</l>
<l>color che gli hanno così mal trattati.</l>
<l>Un di costoro ' Astolfo rispondia:</l>
<l>- Lasciagli andar, che saran ben pagati</l>
<l>de' lor peccati e d'ogni colpa ria</l>
<l>da quel Signor che etterno ha stabilito</l>
<l>che 'l ben sia ristorato e 'l mal punito.</l>
</lg>
<lg type="ottava">
	<l>Questi son rubator che sempre stanno</l>
<l>per questi boschi, e son gente bestiale,</l>
<l>ed altra volta già rubati ci hanno;</l>
<l>ma non ci manca il pane celestiale,</l>
<l>e sempre ci ristora d'ogni danno.</l>
<l>Se gli trovassi, e' ti potrien far male:</l>
<l>lasciagli andar, che Iddio ragguaglia tutto</l>
<l>e rende a' servi suoi merito e frutto. -</l>
</lg>
<lg type="ottava">
	<l>Rispose Astolfo: - A cotesta mercede</l>
<l>non intend'io di star del mio destriere,</l>
<l>ch'io so ch'io me n'andrei sanz'esso a piede,</l>
<l>e 'l Signor vostro si staria a vedere.</l>
<l>Questa vostra speranza e questa fede</l>
<l>a me non dètte mai mangiar né bere:</l>
<l>io intendo ritrovare il mio cavallo,</l>
<l>e farò forse lor caro costallo. -</l>
</lg>
<lg type="ottava">
	<l>E missesi a cercar tanto, che pure</l>
<l>e' gli trovò che sono in su 'n un prato</l>
<l>e stanno a riposarsi alle verzure;</l>
<l>e 'l caval si pascea così sellato;</l>
<l>avean chi lance, chi spade e chi scure.</l>
<l>Astolfo a un di lor si fu accostato,</l>
<l>gridando: - Traditor, ladron di strada! -</l>
<l>e 'nsino al mento gli cacciò la spada.</l>
</lg>
<lg type="ottava">
	<l>L'altro gli mena con una giannetta:</l>
<l>Astolfo vede la punta venire,</l>
<l>e con un colpo tagliò l'aste netta;</l>
<l>poi con un altro lo fece morire.</l>
<l>Addosso agli altri compagni si getta,</l>
<l>tanto che tutti gli ha fatti stordire:</l>
<l>quattro n'uccide di dieci pagani;</l>
<l>agli altri il collo legava e le mani.</l>
</lg>
<lg type="ottava">
	<l>E rimontò sopra 'l suo palafreno,</l>
<l>e inverso il romitoro si tornava.</l>
<l>Quando i romiti i mascalzon vediéno,</l>
<l>ognun d'Astolfo si maravigliava,</l>
<l>e ringraziorno lo Iddio nazareno.</l>
<l>Astolfo a questi romiti parlava:</l>
<l>- Io vo' che voi impicchiate a ogni modo</l>
<l>questi ladron pien di malizia e frodo. -</l>
</lg>
<lg type="ottava">
	<l>Dicevano i romiti: - Fratel nostro,</l>
<l>Iddio non vuol che giustizia si faccia:</l>
<l>pertanto questo uficio si fia vostro. -</l>
<l>Diceva Astolfo: - Io credo ch'a Dio piaccia</l>
<l>più questo assai che dire il paternostro,</l>
<l>se vero è che i cattivi gli dispiaccia.</l>
<l>Cavate fuor le cappe e fate presto,</l>
<l>e tutti gli appiccate a un capresto. -</l>
</lg>
<lg type="ottava">
	<l>Questi romiti fanno del vezzoso</l>
<l>e par ch'ognun di lor si raccapricci.</l>
<l>Astolfo, ch'era irato e dispettoso,</l>
<l>comincia a bastonargli come micci,</l>
<l>dicendo: - Al cul l'arà chi fia ghignoso! -</l>
<l>tanto che fuor balzorono i cilicci,</l>
<l>sentendo fra Mazzon che scuote i panni,</l>
<l>e parean tutti all'arte usi cent'anni.</l>
</lg>
<lg type="ottava">
	<l>Astolfo se ne va pur poi soletto</l>
<l>per questa selva, ove la via lo porta,</l>
<l>sanza certo proposito o concetto.</l>
<l>Lasciallo andar, che l'angiol gli sia scorta.</l>
<l>Orlando si recò questo in dispetto,</l>
<l>ed una notte uscì fuor della porta</l>
<l>e vassene soletto di nascosto,</l>
<l>che ritrovare Astolfo avea disposto.</l>
</lg>
<lg type="ottava">
	<l>Rinaldo alla sua vita mai non fue</l>
<l>peggio contento quanto a questa volta.</l>
<l>Diceva Antea: - Che facciàn noi qui piùe?</l>
<l>Ogni nostra speranza veggo tolta.</l>
<l>Io v'accomando al vostro Iddio Gesùe,</l>
<l>e inverso Bambillona darò volta. -</l>
<l>Rinaldo e gli altri ognun presto dicìa</l>
<l>che gli volean far tutti compagnia.</l>
</lg>
<lg type="ottava">
	<l>E piangon tutti quanti il conte Orlando:</l>
<l>e' ne 'ncresceva insino al traditore</l>
<l>di Ganellone, e sempre lacrimando:</l>
<l>- Dove se' tu, - dicea - mio car signore? -</l>
<l>E così giorno e notte cavalcando,</l>
<l>avendo Orlando pur fitto nel core,</l>
<l>a Bambillona condotta hanno Antea,</l>
<l>che del suo mal più da presso piangea.</l>
</lg>
<lg type="ottava">
	<l>Non v'ha trovato il suo misero padre,</l>
<l>che lo lasciò contento e sì felice;</l>
<l>non vi rivede più l'usate squadre,</l>
<l>e molte cose lamentabil dice.</l>
<l>Rinaldo con parole assai leggiadre</l>
<l>diceva: - Qui regina e imperatrice</l>
<l>ti lascerò della tua patria antica;</l>
<l>e so ch'Orlando vuol che così dica. -</l>
</lg>
<lg type="ottava">
	<l>Adunque in Bambillona Antea si resta,</l>
<l>e fu da tutto il popol vicitata,</l>
<l>e non si potre' dir con quanta festa</l>
<l>da' cittadin costei fussi onorata;</l>
<l>e la corona real tiene in testa</l>
<l>e la città parea risuscitata.</l>
<l>Rinaldo si posò quivi alcun giorno,</l>
<l>e tutti insieme poi s'accomiatorno.</l>
</lg>
<lg type="ottava">
	<l>E con molti sospir cercando vanno</l>
<l>se potessin trovar per Pagania</l>
<l>Orlando, e dove e' cerchin già non sanno.</l>
<l>A Monaca n'andâr di compagnia,</l>
<l>e Greco e Chiarion qui trovato hanno:</l>
<l>e domandâr quel che d'Orlando sia;</l>
<l>Rinaldo rispondea che 'l suo fratello</l>
<l>si partì per disdegno dal castello.</l>
</lg>
<lg type="ottava">
	<l>Molto di questo Greco e Chiarione</l>
<l>si dolfono, e così la damigella;</l>
<l>e mandono spiando assai persone</l>
<l>per le città, per ville e per castella,</l>
<l>se si trovassi il figliuol di Mellone;</l>
<l>ne altro mai che di lui si favella;</l>
<l>e Greco e Chiarion molto onoravano</l>
<l>Rinaldo e gli altri, perché assai gli amavano.</l>
</lg>
<lg type="ottava">
	<l>Così con Chiarion lasciamo un poco</l>
<l>in Monaca costoro a riposare.</l>
<l>Astolfo andava d'uno in altro loco</l>
<l>sanza saper dove egli abbia arrivare,</l>
<l>come falcon che s'è levato a giuoco</l>
<l>ed ha disposto paese vagare</l>
<l>e non tornare al suo signor più a segno,</l>
<l>come spesso addivien per qualche sdegno.</l>
</lg>
<lg type="ottava">
	<l>Così faceva il nostro paladino,</l>
<l>tanto che in Barberia già si ritruova;</l>
<l>dove era una città d'un saracino</l>
<l>ch'avea trovata una sua fede nuova:</l>
<l>non crede in Cristo, non in Apollino,</l>
<l>non Macometto o Trivigante appruova,</l>
<l>anzi adorar fa sé, ch'era gigante</l>
<l>molto superbo, e detto Chiaristante.</l>
</lg>
<lg type="ottava">
	<l>E la città Corniglia si dicea,</l>
<l>e Filiberta si chiama la moglie:</l>
<l>dipinti questi due nella moschea</l>
<l>erano iddii, e 'l popol quivi accoglie,</l>
<l>e per paura adorar si facea.</l>
<l>Volea cavarsi tutte le sue voglie,</l>
<l>e virgine ogni dì per forza prende;</l>
<l>poi le metteva ove il buon vin si vende.</l>
</lg>
<lg type="ottava">
	<l>Avea già fatte tante crudeltade</l>
<l>che tutto il regno suo l'odiava a morte.</l>
<l>Astolfo, capitando alla cittade</l>
<l>dismonta a un ostier fuor delle porte,</l>
<l>e 'ntese da costui la veritade</l>
<l>come il signor governava sua corte</l>
<l>con tanta infamia, ingiustizia e vergogna;</l>
<l>e riposossi, perché e' gli bisogna.</l>
</lg>
<lg type="ottava">
	<l>Or non lasciàn però per sempre Orlando.</l>
<l>E' si partì donde morì Creonta;</l>
<l>a que' romiti venìa capitando,</l>
<l>dove alcun ghiotto i buon bocconi sconta.</l>
<l>Un de' romiti gli vien raccontando</l>
<l>di que' ladroni, e la storia avea pronta</l>
<l>come impiccar gli fece un cavaliere,</l>
<l>perché gli avevon rubato il destriere.</l>
</lg>
<lg type="ottava">
	<l>Ma e' si dolieno ancor delle mazzate,</l>
<l>ch'Astolfo aveva lor le schiene rotte,</l>
<l>un poco le schiavine rassettate;</l>
<l>ma de' ladron che rimisson le dotte</l>
<l>lo ringraziavon per la sua bontate.</l>
<l>Orlando si posò quivi la notte</l>
<l>e fece carità di quel che v'era</l>
<l>il me' che può co' romiti la sera.</l>
</lg>
<lg type="ottava">
	<l>E poi ch'ognun di lor fu addormentato,</l>
<l>l'angiol di Dio apparve in visione</l>
<l>a un romito, ed hallo salutato,</l>
<l>dicendo: - Sappi che questo barone</l>
<l>è il conte Orlando, ch'avete albergato:</l>
<l>fategli onor, ch'egli è il nostro campione.</l>
<l>Quel che impiccò color, fu il suo cugino</l>
<l>chiamato Astolfo, un altro paladino. -</l>
</lg>
<lg type="ottava">
	<l>E 'l simigliante a Orlando apparì</l>
<l>l'angiol dicendo: - Orlando, che farai?</l>
<l>Sappi ch'Astolfo tuo capitò qui,</l>
<l>e presto sano e salvo il troverrai</l>
<l>non passerà da ora il sesto dì;</l>
<l>che domattina di qui partirai.</l>
<l>Non ti dolere, o baron giusto e pio,</l>
<l>come tu fai, che ciò non piace a Dio. -</l>
</lg>
<lg type="ottava">
	<l>Orlando la mattina, risentito,</l>
<l>sùbito a Vegliantin mette la sella.</l>
<l>Intanto a lui ne veniva il romito</l>
<l>e dicegli dell'angiol la novella,</l>
<l>sì come in vision gli era apparito</l>
<l>mentre ch'e' si dormia nella sua cella;</l>
<l>e molta reverenzia gli facìa.</l>
<l>Orlando l'abbracciò, poi si partia;</l>
</lg>
<lg type="ottava">
	<l>e dirizzossi giù per un vallone,</l>
<l>dove ha trovato un orribil serpente</l>
<l>che s'azzuffava con un bel grifone.</l>
<l>Orlando a questo fatto pose mente,</l>
<l>e piacegli veder la lor quistione;</l>
<l>ma quel grifone alfin resta perdente,</l>
<l>perché il serpente gli avvolge la coda</l>
<l>un tratto al collo e con esso l'annoda.</l>
</lg>
<lg type="ottava">
	<l>Parve il grifone a Orlando sì bello,</l>
<l>e mai più forse non n'avea veduto,</l>
<l>che terminò d'aiutar questo uccello;</l>
<l>e con un ramo di faggio fronduto</l>
<l>dètte al serpente, e liberato ha quello,</l>
<l>e 'l suo nimico giù morto è caduto:</l>
<l>donde il grifon ne va per l'aria a volo,</l>
<l>Orlando al suo camin pensoso e solo.</l>
</lg>
<lg type="ottava">
	<l>Poco più oltre quattro gran lioni</l>
<l>trovava, e Vegliantin tutto è aombrato</l>
<l>quando ha veduti questi compagnoni.</l>
<l>L'uno a Orlando ne vien difilato,</l>
<l>apre la bocca e distende gli unghioni.</l>
<l>Orlando Durlindana nel costato</l>
<l>gli cacciò tutta, fuor che l'elsa e 'l pome.</l>
<l>Gli altri l'assalton non ti dico come.</l>
</lg>
<lg type="ottava">
	<l>Orlando i colpi allor misura e 'nsala,</l>
<l>però ch'a mal partito si vedea.</l>
<l>Ecco il grifon che per l'aria giù cala</l>
<l>con tal furor che non si conoscea</l>
<l>se fussi un vento, oppure uccel con l'ala;</l>
<l>ed un lion che più pressa facea</l>
<l>al conte Orlando, cogli unghion ghermia</l>
<l>agli occhi, tal che schizzar gliel' facìa.</l>
</lg>
<lg type="ottava">
	<l>Questo lion dalla zuffa si spicca.</l>
<l>Orlando un altro col brando n'uccide;</l>
<l>e poi col quarto il grifon si rappicca</l>
<l>per aiutar Orlando, e in aria stride;</l>
<l>e poi in un tratto gli artigli gli ficca</l>
<l>nel capo, e strinse insin che morto il vide,</l>
<l>ché gli cacciò gli unghion fino al cervello:</l>
<l>adunque buono amico è questo uccello.</l>
</lg>
<lg type="ottava">
	<l>Non si perde servigio mai nessuno:</l>
<l>servi qualunque, e non guardar chi sia,</l>
<l>dice il proverbio; e s' tu disservi alcuno,</l>
<l>pensa che a tempo la vendetta fia;</l>
<l>ma semina tra' sassi o sotto il pruno,</l>
<l>sempre germuglia alfin la cortesia;</l>
<l>e noti ognun la favola d'Isopo,</l>
<l>che il lione ebbe bisogno d'un topo.</l>
</lg>
<lg type="ottava">
	<l>Vuolsi servire insino agli animali,</l>
<l>ché qualche volta merito si rende,</l>
<l>come dicono i <title>Detti de' morali</title>,</l>
<l>e fassi schiavo chi il servigio prende;</l>
<l>e tanto è degno più, quanto più vali:</l>
<l>sempre il servigio il cuor d'amor raccende,</l>
<l>e vien da generoso animo e magno,</l>
<l>e torna alfine a casa con guadagno.</l>
</lg>
<lg type="ottava">
	<l>Quel lion cieco il grifon non l'offese</l>
<l>per gentilezza, e così fece Orlando;</l>
<l>e finalmente le grande ale stese</l>
<l>e dipartissi per l'aria volando;</l>
<l>e così il suo camino Orlando prese,</l>
<l>Astolfo pure all'usato cercando.</l>
<l>E cavalcando giorno e notte questo,</l>
<l>giunse a Corniglia, abbreviando il testo.</l>
</lg>
<lg type="ottava">
	<l>E dismontato a un oste pagano,</l>
<l>attese Vegliantino a ristorare,</l>
<l>ch'era più giorni per coste e per piano</l>
<l>andato, ed apparato a digiunare.</l>
<l>Or lasciàn riposarlo lieto e sano:</l>
<l>' Astolfo ci bisogna ritornare,</l>
<l>che col suo oste fuor della cittate</l>
<l>si stava, e molte cose ha ragionate.</l>
</lg>
<lg type="ottava">
	<l>Videl turbato un dì tutto nel volto,</l>
<l>e la cagion di ciò volle sapere;</l>
<l>e' gliele disse sanza pregar molto:</l>
<l>che 'l signor vuol la sua figlia tenere,</l>
<l>se non che gli sarà l'albergo tolto</l>
<l>con essa insieme, e la vita e l'avere;</l>
<l>ma che più tosto morire è contento</l>
<l>che ubbidir questo comandamento;</l>
</lg>
<lg type="ottava">
	<l>e la figliuola di sua mano uccidere</l>
<l>innanzi che veder tanta vergogna,</l>
<l>che si sentia di duolo il cor dividere.</l>
<l>Astolfo disse: - Questo non bisogna:</l>
<l>forse ch'ancor di ciò potresti ridere.</l>
<l>Or manda a Chiaristante a dir se sogna;</l>
<l>o se ci manda più suo messaggiero,</l>
<l>fa' ch'io lo vegga, e lascia a me il pensiero. -</l>
</lg>
<lg type="ottava">
	<l>Ben sai che Chiaristante non soggiorna:</l>
<l>a mano a mano un messo gli raccocca.</l>
<l>Disse l'ostiere: - Il messaggier ritorna. -</l>
<l>Rispose Astolfo: - Non ci aprir tu bocca. -</l>
<l>Costui dicea che la fanciulla adorna</l>
<l>si mandi a corte presto, e pur ritocca.</l>
<l>Astolfo allo scudier quivi s'accosta,</l>
<l>e disse: - Io ti farò per lui risposta.</l>
</lg>
<lg type="ottava">
	<l>Rispondi in questo modo a Chiaristante:</l>
<l>che 'l popol suo l'ha troppo comportato,</l>
<l>ma che e' potrebbe farne tante e tante</l>
<l>che d'ogni cosa sarà poi purgato.</l>
<l>Non si dice altro per tutto Levante</l>
<l>se non di questo tristo scelerato:</l>
<l>guarda con quanta faccia pur sollecita,</l>
<l>come se fussi qualche cosa lecita! -</l>
</lg>
<lg type="ottava">
	<l>Quel messaggio le stimite faceva,</l>
<l>e dice: - Tu debbi esser qualche pazzo. -</l>
<l>Astolfo un'altra volta gli diceva:</l>
<l>- Ritornati al signor, dico, al palazzo. -</l>
<l>L'oste si tacque e nulla rispondeva.</l>
<l>Disse colui: - La cosa va di guazzo:</l>
<l>questo poltron riprende il signor nostro!</l>
<l>Lascia ch'io torni, e fiagli l'error mostro. -</l>
</lg>
<lg type="ottava">
	<l>Vanne al signor come un gatto arrostito</l>
<l>sùbito, e 'nginocchiossi il damigello,</l>
<l>e dice ciò ch'egli aveva sentito.</l>
<l>Disse il signor: - Chi fia quel ladroncello?</l>
<l>E' sarà qualche matto che è smarrito.</l>
<l>Ma l'oste non rispose nulla a quello? -</l>
<l>Disse il sergente: - E' s'intendea con lui;</l>
<l>e non mi pare un matto anco costui. -</l>
</lg>
<lg type="ottava">
	<l>Rispose Chiaristante: - Or torna tosto;</l>
<l>digli che vengan lui e l'oste a me.</l>
<l>Ma e' si sarà o fuggito o nascosto. -</l>
<l>Dicea il messaggio: - Non fia, per mia fé,</l>
<l>fuggito, in modo ti dico ha risposto. -</l>
<l>Astolfo stava armato e sopra sé,</l>
<l>e disperato va cercando guerra.</l>
<l>E 'ntanto il messo torna dalla terra,</l>
</lg>
<lg type="ottava">
	<l>e dice: - Tu che rispondesti dianzi,</l>
<l>dice il signor che l'oste e tu vegnate</l>
<l>a corte presto: avviatevi innanzi. -</l>
<l>E vuògli mandar fuor con le granate.</l>
<l>Rispose Astolfo: - Acciò che tempo avanzi,</l>
<l>di' al signor m'aspetti alla cittate,</l>
<l>se meco vuol provarsi; e digli come,</l>
<l>se e' nol sapessi, Galliano ho nome;</l>
</lg>
<lg type="ottava">
	<l>e ch'io farò forse costargli caro</l>
<l>questa imbasciata, e vengo ora a trovallo. -</l>
<l>Il messo torna con un viso amaro,</l>
<l>e disse: - E' viene a trovarvi a cavallo,</l>
<l>e dice è Gallian, per farti chiaro,</l>
<l>e mi faceva paura a guardallo;</l>
<l>e che se voi volete la donzella,</l>
<l>la vuol con voi giostrar sopra la sella. -</l>
</lg>
<lg type="ottava">
	<l>A Chiaristante parve il fatto strano,</l>
<l>e disse: - Di' che venga in su la piazza</l>
<l>a ritrovarmi questo Galliano,</l>
<l>o vuol con lancia o con ispada o mazza:</l>
<l>vedrén chi fia questo poltron villano,</l>
<l>ch'io non intendo questa cosa pazza. -</l>
<l>Il messo ' Astolfo all'ostier ritornòe.</l>
<l>Astolfo armato alla terra n'andòe.</l>
</lg>
<lg type="ottava">
	<l>L'oste gli pare Astolfo uom molto degno,</l>
<l>e dice: "Forse Iddio l'ha qui mandato.</l>
<l>Ma sia chi vuol, ch'io vo' con questo sdegno</l>
<l>morir, più tosto che essere sforzato";</l>
<l>e disse: - Va', Macon sia tuo sostegno. -</l>
<l>Astolfo in su la piazza è capitato,</l>
<l>ed ognun corre a vedere il giostrante;</l>
<l>e in questo tempo s'arma Chiaristante.</l>
</lg>
<lg type="ottava">
	<l>Orlando, che sentito ha già il romore</l>
<l>come in piazza era venuto un guerriere</l>
<l>il qual provar si volea col signore,</l>
<l>presto s'armò per andare a vedere.</l>
<l>Ma l'ostier suo, per non pigliare errore,</l>
<l>volle che pegno lasciassi il destriere,</l>
<l>ché non istà degli scotti alla fede;</l>
<l>poi gliene increbbe veggendolo a piede,</l>
</lg>
<lg type="ottava">
	<l>e disse: - Torna, e 'l caval tuo ne mena</l>
<l>come persona libera e discreta. -</l>
<l>Orlando scoppia di duolo e di pena,</l>
<l>ché da pagar non aveva moneta,</l>
<l>e Vegliantin non si reggeva appena;</l>
<l>questo gli fa tener la bocca cheta:</l>
<l>non gli par tempo a contender gli scotti,</l>
<l>e disse: - Per Macon, ristorerotti! -;</l>
</lg>
<lg type="ottava">
	<l>che solea sempre dar bastoni o spade</l>
<l>all'oste, quando i danar gli mancavano.</l>
<l>Mentre ch'Orlando va per la cittade,</l>
<l>e fanciulli a diletto il dileggiavano,</l>
<l>ché Vegliantino a ogni passo cade,</l>
<l>e le risa ogni volta si levavano,</l>
<l>dicendo insin che in su la piazza è giunto:</l>
<l>- Chi è questo uccellaccio così spunto?</l>
</lg>
<lg type="ottava">
	<l>Questo caval bisogno are' d'un maggio</l>
<l>che fussi almeno un anno, non un mese. -</l>
<l>Orlando se n'andava a suo viaggio,</l>
<l>e ciò che si dicea per tutto intese,</l>
<l>però che e' sapea bene ogni linguaggio.</l>
<l>Un saracin per la briglia lo prese,</l>
<l>come alcun si diletta di far male,</l>
<l>e sfibbia a Vegliantino il barbazzale,</l>
</lg>
<lg type="ottava">
	<l>e per ischerno gli trasse la briglia.</l>
<l>Orlando non poté sofferir più,</l>
<l>e con un pugno la gota e le ciglia</l>
<l>e 'l naso e gli occhi gli cacciava giù:</l>
<l>ognun che 'l vide n'avea maraviglia,</l>
<l>che mai tal pugno veduto non fu;</l>
<l>poi scese in terra di disdegno pieno</l>
<l>e racconciava a Vegliantino il freno.</l>
</lg>
<lg type="ottava">
	<l>Colui, ch'avea del viso forse il terzo,</l>
<l>trasse la spada ch'aveva a' galloni,</l>
<l>però che questo non gli pare scherzo.</l>
<l>Orlando lo diserta co' punzoni:</l>
<l>pensa che, s'egli avessi avuto il berzo,</l>
<l>morto l'arebbe con due rugioloni;</l>
<l>un tratto nella tempia un glien' accocca</l>
<l>che gli facea il cervello uscir per bocca.</l>
</lg>
<lg type="ottava">
	<l>E risaltò di netto in sul cavallo</l>
<l>sanza staffa operar, con l'armadura,</l>
<l>tanto ch'ognuno stupiva a guardallo</l>
<l>e scostasi dallato per paura.</l>
<l>Intanto Chiaristante viene al ballo,</l>
<l>e se saprà ballar porrenvi cura.</l>
<l>Astolfo lo minaccia e svergognava,</l>
<l>e poi si scosta e del campo pigliava,</l>
</lg>
<lg type="ottava">
	<l>e l'uno e l'altro sollecita e sprona.</l>
<l>Il saracino Astolfo riscontrava:</l>
<l>l'aste non resse, benché fussi buona;</l>
<l>quella d'Astolfo non si dicrollava</l>
<l>e tutto il petto al saracino intruona,</l>
<l>tanto che nulla lo scudo approdava,</l>
<l>e pose lui e 'l cavallo a giacere,</l>
<l>ed una staffa perde nel cadere.</l>
</lg>
<lg type="ottava">
	<l>Poi si rizzò, lui e 'l destrier, sù presto.</l>
<l>Diceva Astolfo: - Tu se' mio prigione. -</l>
<l>Disse il pagano: - E' non sarebbe onesto,</l>
<l>ché fu difetto del caval rozzone. -</l>
<l>Rispose Astolfo: - E chi giudica questo?</l>
<l>- Colui ch'uccise un qua con un punzone -</l>
<l>disse il pagan, ch'Orlando avea veduto,</l>
<l>e molto gli era quell'atto piaciuto.</l>
</lg>
<lg type="ottava">
	<l>Rispose Astolfo: - Sia quel delle pugna. -</l>
<l>Orlando dètte a Chiaristante il torto.</l>
<l>Disse il pagan: - Tedesco pien di sugna,</l>
<l>vedi tu ch'io non t'avevo ben scorto,</l>
<l>che dèi succiar più vin ch'acqua la spugna.</l>
<l>Io veggo ben che tu mi guati torto:</l>
<l>non fu mai guercio di malizia netto,</l>
<l>ch'io ti conosco insin drento all'elmetto. -</l>
</lg>
<lg type="ottava">
	<l>Rispose Orlando: - Tu mi domandasti:</l>
<l>non vuoi tu ch'io risponda al parer mio?</l>
<l>Tu sai che l'una staffa abandonasti:</l>
<l>ognun giudicherà come ho fatto io.</l>
<l>Ma s'a tuo modo, pagan, non cascasti</l>
<l>e di cader di nuovo hai pur disio,</l>
<l>così cattivo e guercio come hai detto</l>
<l>con teco giosterrò, per Macometto!</l>
</lg>
<lg type="ottava">
	<l>Vero è che 'l mio caval, come ognun vede,</l>
<l>è molto magro e stracco e ricaduto;</l>
<l>ma noi possiam provar le spade a piede. -</l>
<l>Rispose Astolfo - Questo è ben dovuto! -</l>
<l>e quel, che fussi Orlando, mai non crede.</l>
<l>Orlando avea ben lui già conosciuto,</l>
<l>ma perché e' parla come saracino,</l>
<l>non si conosce lui né Vegliantino.</l>
</lg>
<lg type="ottava">
	<l>- E se tu vuoi ch'io ti presti il cavallo, -</l>
<l>diceva Astolfo - io son molto contento. -</l>
<l>Rispose il saracin: - Se vuoi accettallo,</l>
<l>noi proverren questo tuo ardimento,</l>
<l>da poi che m'ha invitato un vil vassallo,</l>
<l>che de' tuoi par ne vo' dintorno cento. -</l>
<l>Rispose Orlando: - E' basterà forse uno. -</l>
<l>Tanto è ch'e' preson del campo ciascuno.</l>
</lg>
<lg type="ottava">
	<l>Chiaristante credette un uom di paglia</l>
<l>trovar, che si lasciassi il mantel tòrre,</l>
<l>e con gran furia par ch'Orlando assaglia;</l>
<l>e ruppe la sua lancia in una torre.</l>
<l>Orlando gli passò corazza e maglia</l>
<l>d'un colpo che non fe' mai tale Ettorre,</l>
<l>ch'arebbe ben passato una giraffa;</l>
<l>e non si disputò più della staffa.</l>
</lg>
<lg type="ottava">
	<l>Come caduto fu giù Chiaristante,</l>
<l>disse: - Baron, per grazia ti domando,</l>
<l>chi tu ti sia, cristiano o affricante,</l>
<l>il nome tuo mi venga palesando.</l>
<l>Io tolsi a un signor qua di Levante,</l>
<l>ch'andato è per lo mar poi tapinando,</l>
<l>Greco appellato, di buona dottrina,</l>
<l>questa città per forza e per rapina.</l>
</lg>
<lg type="ottava">
	<l>Credo ch'io muoia per questo peccato,</l>
<l>ché così vuol la divina giustizia;</l>
<l>e Macometto è quel che t'ha mandato</l>
<l>per punir questo ed ogni mia tristizia. -</l>
<l>Orlando del cavallo è dismontato,</l>
<l>e 'l popol pieno intorno è di letizia;</l>
<l>e disse nell'orecchio al saracino:</l>
<l>- Sappi ch'io sono Orlando paladino. -</l>
</lg>
<lg type="ottava">
	<l>Rispose Chiaristante: - Io ti perdono,</l>
<l>da poi che, s'io dovevo pur morire,</l>
<l>dal più franco guerrier del mondo sono</l>
<l>ucciso... - e non poté più oltre dire.</l>
<l>Il popol si levò tutto a un tuono,</l>
<l>come e' fu morto, quel corpo a schernire,</l>
<l>e non pareva ignun contento o sazio</l>
<l>se non faceva di lui qualche strazio:</l>
</lg>
<lg type="ottava">
	<l>chi gli mordeva il braccio e chi le mani,</l>
<l>chi lo pelava, chi il petto gli straccia:</l>
<l>pareva una lepretta in mezzo a' cani,</l>
<l>come veggiam talvolta presa a caccia;</l>
<l>così mordean costui questi pagani:</l>
<l>chi lo calpesta e chi gli sputa in faccia,</l>
<l>dicendo: - Ora è venuta l'ora e 'l punto</l>
<l>che 'l tuo peccato t'ha, traditor, giunto.</l>
</lg>
<lg type="ottava">
	<l>Ecco che tu non hai goduto il regno</l>
<l>che tu togliesti al signor nostro antico,</l>
<l>ch'andato è per lo mar con un sol legno</l>
<l>già tanto tempo povero e mendico. -</l>
<l>Or vedi quanta forza ha il giusto sdegno!</l>
<l>Guardisi ognun da popol suo nimico,</l>
<l>ch'io credo che sia pur più sù che 'l tetto</l>
<l>Chi vede e 'ntende ogni nostro concetto.</l>
</lg>
<lg type="ottava">
	<l>Poi si levò fra tutti un gran romore,</l>
<l>e fu levato da caval di peso</l>
<l>Orlando, e volean pur farlo signore.</l>
<l>Orlando quanto può s'è vilipeso,</l>
<l>dicendo: - Io non sono uom da tanto onore;</l>
<l>e questo cavalier v'ha lui difeso,</l>
<l>che venne il primo a combattere al campo,</l>
<l>poi mi prestò il caval per vostro scampo.</l>
</lg>
<lg type="ottava">
	<l>Io non gli sarei buon drieto ragazzo. -</l>
<l>Adunque il duca Astolfo fu menato,</l>
<l>e fatto lor signor, drento al palazzo,</l>
<l>e vuol con seco Orlando sempre allato;</l>
<l>e tutto lieto è questo popol pazzo,</l>
<l>ed Astolfo è da tutti molto amato;</l>
<l>un'altra volta il crucifiggeranno</l>
<l>e chiameran crudel questo e tiranno.</l>
</lg>
<lg type="ottava">
	<l>Tant'è che spesso è util disperarsi</l>
<l>e fassi per isdegno di gran cose.</l>
<l>Astolfo si sta ora a riposarsi,</l>
<l>non va più per le selve aspre e nascose;</l>
<l>e non potea con Orlando saziarsi</l>
<l>di commendar sue opre alte e famose,</l>
<l>e non conosce ancor chi sia costui,</l>
<l>e parla tuttavia con esso lui.</l>
</lg>
<lg type="ottava">
	<l>Diceva Orlando: - Io voglio in cortesia</l>
<l>che tu mi dica se tu se' pagano,</l>
<l>e 'l nome tuo. - Astolfo rispondia:</l>
<l>- Chiamar mi fo per tutto Galliano,</l>
<l>e nacqui di buon sangue in Barberia.</l>
<l>Cercato ho tutto 'l mondo, il poggio e 'l piano,</l>
<l>e 'nsino a qui poca ventura avuto;</l>
<l>se non che tu vedi or quel ch'è accaduto. -</l>
</lg>
<lg type="ottava">
	<l>Orlando d'uno in altro ragionare</l>
<l>riesce finalmente dove e' vuole;</l>
<l>comincia molto Orlando a biasimare,</l>
<l>dicendo: - E' non è uom più sotto il sole</l>
<l>che come lui cercassi rovinare. -</l>
<l>Astolfo si turbava alle parole,</l>
<l>e finalmente gli conchiuse questo:</l>
<l>ch'e' si partissi di sua corte presto.</l>
</lg>
<lg type="ottava">
	<l>Orlando seguitò pure il suo detto,</l>
<l>tanto ch'Astolfo tutto furiava;</l>
<l>per la qual cosa e' si cavò l'elmetto.</l>
<l>Astolfo d'allegrezza lacrimava;</l>
<l>e disson l'uno all'altro ogni suo effetto</l>
<l>dal dì ch'Astolfo con lor s'adirava,</l>
<l>come eran capitati quivi e quando,</l>
<l>baciando mille volte Astolfo Orlando.</l>
</lg>
<lg type="ottava">
	<l>Orlando mandò poi per quello ostiere</l>
<l>che gli rendé il caval cortesemente:</l>
<l>di Chiaristante gli donò il destriere.</l>
<l>Astolfo all'oste suo similemente</l>
<l>e la fanciulla donò molto avere,</l>
<l>ch'onorato l'avean sì lietamente;</l>
<l>e ringraziavon tutti di buon cuore</l>
<l>che Chiaristante è morto, il lor signore.</l>
</lg>
<lg type="ottava">
	<l>Astolfo facea lor larga l'offerta.</l>
<l>Or lasceremo Astolfo e 'l suo fratello,</l>
<l>e ritorniamo un poco a Filiberta,</l>
<l>ch'era fuggita a un certo castello.</l>
<l>Essendo un dì la porta in bando aperta,</l>
<l>due pellegrini entrati sono in quello,</l>
<l>e dicon ch'a costei voglion parlare</l>
<l>e vanno Filiberta a vicitare,</l>
</lg>
<lg type="ottava">
	<l>e disson: - Donna, fa' che tu sia saggia</l>
<l>e quel che ti fia detto intenda bene,</l>
<l>ch'una parola in terra non ne caggia.</l>
<l>A tutti incresce di tue tante pene</l>
<l>e piangonne le fiere in ogni piaggia;</l>
<l>ma tutto questo in tuo aiuto non viene.</l>
<l>Per non tenerti, Filiberta, a tedio,</l>
<l>pensato abbiam solamente un rimedio.</l>
</lg>
<lg type="ottava">
	<l>Rinaldo, quel cristian c'ha tanta fama,</l>
<l>con Ulivieri, Alardo e Ricciardetto</l>
<l>e Gan cui traditore il mondo chiama,</l>
<l>Guicciardo, Malagigi ed un valletto,</l>
<l>come e' si sia, noi non sappiam la trama,</l>
<l>a Monaca si truovano in effetto;</l>
<l>vanno pel mondo, e sai quanto sien forti,</l>
<l>e soglion dirizzar sempre ta' torti.</l>
</lg>
<lg type="ottava">
	<l>Forse conoscon questo Galliano.</l>
<l>Io me n'andrei a Rinaldo, e ginocchione</l>
<l>direi di dargli la città in sua mano</l>
<l>se venissi a punir questo ghiottone:</l>
<l>egli è tanto gentil, benigno, umano,</l>
<l>e molto partigian della ragione,</l>
<l>che ne verrà con la sua compagnia</l>
<l>e renderatti la tua signoria.</l>
</lg>
<lg type="ottava">
	<l>E se bisogna, accoccala ' Apollino</l>
<l>e Macometto; e quel che noi diciamo,</l>
<l>che ogni cosa è per voler divino,</l>
<l>pensa sanza cagion non lo facciamo:</l>
<l>non guardar più scudier che pellegrino:</l>
<l>amici antichi di tua stirpe siamo,</l>
<l>forse ciriffi ch'andiam nella Mecche.</l>
<l>Questo ti dèe bastar. <emph>Salamalecche</emph> -</l>
</lg>
<lg type="ottava">
	<l>E dipartirsi, anzi spariti sono.</l>
<l>Filiberta restò maravigliata,</l>
<l>e parvegli il consiglio di lor buono,</l>
<l>tanto che infino a Monaca n'è andata;</l>
<l>ch'ogni speranza ha messa in abandono,</l>
<l>e gioveràgli d'esser disperata,</l>
<l>come avvien sempre, e che pensar bisogna:</l>
<l>chi cerca truova, e chi si dorme sogna;</l>
</lg>
<lg type="ottava">
	<l>e la Fortuna volentieri aiuta,</l>
<l>come dice un proverbio ch'ognun sa,</l>
<l>gli arditi sempre, e' timidi rifiuta.</l>
<l>Filiberta a Rinaldo se ne va,</l>
<l>e volentier da tutti fu veduta,</l>
<l>e raccontò la sua calamità;</l>
<l>e 'ncrebbe tanto di questa a Rinaldo,</l>
<l>che della impresa par più di lei caldo.</l>
</lg>
<lg type="ottava">
	<l>Greco, guardando Filiberta in volto,</l>
<l>subitamente conosciuta ha quella,</l>
<l>e grida: - Il regno mio, che mi fu tolto,</l>
<l>vedi che più nol tieni, o meschinella!</l>
<l>Né Chiaristante l'ha tenuto molto.</l>
<l>Andato son con la mia navicella</l>
<l>per molti mar, per lunghi e gravi errori,</l>
<l>da poi ch'io son della mia patria fuori;</l>
</lg>
<lg type="ottava">
	<l>e la ragione avuto ha poi pur loco.</l>
<l>Questo già non credette il tuo marito,</l>
<l>di dimorar nel mio regno sì poco;</l>
<l>ch'e' si pensò, quando e' l'ebbe rapito,</l>
<l>signoreggiar la terra e l'aria e 'l fuoco</l>
<l>con sua superbia, e del mare ogni lito,</l>
<l>tanto che sai ch'adorar si facea</l>
<l>e 'l simulacro fe' nella moschea.</l>
</lg>
<lg type="ottava">
	<l>E' si pensò di far come fe' Belo;</l>
<l>e' si pensò per sempre essere iddeo;</l>
<l>e' si pensò pigliar sù Giove e 'l cielo;</l>
<l>e' si pensò aver fatto Prometèo;</l>
<l>e' si pensò poter far caldo e gelo;</l>
<l>e' si pensò tòr fama a Campaneo;</l>
<l>e' si pensò di vincer la fortuna</l>
<l>e far tremare il sol, non che la luna.</l>
</lg>
<lg type="ottava">
	<l>La spada di lassù vedi che taglia,</l>
<l>ma sempre a luogo e tempo e con misura:</l>
<l>ogni cosa di sopra si ragguaglia.</l>
<l>Ecco ch'io piansi della mia sciagura,</l>
<l>ed or fortuna il tuo legno travaglia;</l>
<l>dunque cosa non ci è che sia sicura:</l>
<l>però non si vorria mai nulla a torto,</l>
<l>massimamente in questo viver corto.</l>
</lg>
<lg type="ottava">
	<l>La giustizia di Dio non può fallire;</l>
<l>dove tu vai ti verrà sempre appresso:</l>
<l>non l'hai potuto, misera, fuggire;</l>
<l>dove è il tuo scetro e la corona adesso? -</l>
<l>Rinaldo stupefatto sta a udire,</l>
<l>e maraviglia n'avea seco stesso;</l>
<l>e Filiberta non risponde a Greco,</l>
<l>ma del peccato antico piangea seco.</l>
</lg>
<lg type="ottava">
	<l>Rinaldo non avea più questo inteso,</l>
<l>che Greco fu di Corniglia signore;</l>
<l>non gli risponde, mentre il vide acceso,</l>
<l>perché e' potessi sfogar tutto il core;</l>
<l>poi disse a Greco: - Chi t'ha tanto offeso,</l>
<l>che si rinnuova tanto tuo dolore? -</l>
<l>Greco gli disse: - Io vo' che tu lo 'ntenda,</l>
<l>acciò ch'ancor di me pietà ti prenda. -</l>
</lg>
<lg type="ottava">
	<l>E dal principio ogni cosa dicea.</l>
<l>Disse Rinaldo: - Perché non l'hai detto</l>
<l>il primo giorno? - E costui rispondea:</l>
<l>- Non volli rinnovar tanto dispetto,</l>
<l>che la Fortuna ingiuriosa e rea</l>
<l>non avessi di me questo diletto. -</l>
<l>Disse Rinaldo: - Or che la cosa ho intesa,</l>
<l>tanto più volentier farò la 'mpresa.</l>
</lg>
<lg type="ottava">
	<l>Vedi che pur tu non degeneravi,</l>
<l>ché non si perdon gli antichi costumi:</l>
<l>e' si conosce i modi onesti e gravi,</l>
<l>benché Fortuna la roba consumi,</l>
<l>ché non ha questi sotto le sue chiavi</l>
<l>e non gli spegne il vento questi lumi:</l>
<l>per mille vie, in ogni opera nostra,</l>
<l>dove fia gentilezza alfin si mostra. -</l>
</lg>
<lg type="ottava">
	<l>E rispondeva a Filiberta allora</l>
<l>che sùbito verrà verso Corniglia</l>
<l>e che di lui si loderà ancora;</l>
<l>e con Gano e con gli altri si consiglia</l>
<l>che vi si debba andar sanza dimora;</l>
<l>e finalmente e' si truova la briglia,</l>
<l>e tutti in compagnia sono a cavallo,</l>
<l>che non ci misson di tempo intervallo.</l>
</lg>
<lg type="ottava">
	<l>E cavalcorno tanto, abbreviando,</l>
<l>che sono un giorno a Corniglia arrivati;</l>
<l>e mandon così a dir, pur minacciando,</l>
<l>' Astolfo come e' son diliberati</l>
<l>di render questa terra a suo comando</l>
<l>a Filiberta, come suoi pregati;</l>
<l>e mille cavalieri hanno da guerra:</l>
<l>che in ogni modo volevon la terra.</l>
</lg>
<lg type="ottava">
	<l>Astolfo e 'l conte Orlando rispondevano</l>
<l>che non avìen di lor gente paura,</l>
<l>e che con giusto titol possedevano,</l>
<l>e che verrebbon fuor delle lor mura</l>
<l>a provarsi con lor, ché non temevano</l>
<l>di lor minacce o di maschera scura;</l>
<l>come nell'altro cantar vi riserbo.</l>
<l>Guardivi Quello a chi presso era il Verbo.</l>
</lg>

</div1>
<div1 type="canto">
<head>CANTARE VENTESIMOSECONDO</head>

<lg type="ottava">
	<l>Sia benedetto il figliuol d'Israel</l>
<l>che fece cielo e terra e luna e sole,</l>
<l>e poi mandò giù in terra Gabriel,</l>
<l>tanto gl'increbbe della umana prole;</l>
<l>dintorno al quale è sempre Micael,</l>
<l>e canta fra l'angeliche carole:</l>
<l>così, per grazia, etterno e giusto e santo,</l>
<l>aiuta, Padre, il mio futuro canto.</l>
</lg>
<lg type="ottava">
	<l>Era già il carro di Febo fra l'onde</l>
<l>dell'occeàno, e va verso altra gente,</l>
<l>se vero è pure, quando a noi s'asconde,</l>
<l>e già la notte fuor nell'oriente;</l>
<l>quand'io lasciai Astolfo, che risponde</l>
<l>al messo di Rinaldo iratamente,</l>
<l>ovver pur finse, per aver diletto;</l>
<l>poi se n'andorno Orlando e lui a letto.</l>
</lg>
<lg type="ottava">
	<l>L'altra mattina Astolfo s'è armato,</l>
<l>e dice con Orlando: - A spasso andiamo</l>
<l>dove Rinaldo fuor s'è accampato;</l>
<l>e vo' con lui quattro lance rompiamo. -</l>
<l>Orlando disse: - Io son sempre sellato.</l>
<l>Parmi mill'anni Rinaldo veggiamo. -</l>
<l>Usciron fuor della città armati</l>
<l>dove sapean color sono alloggiati.</l>
</lg>
<lg type="ottava">
	<l>Rinaldo disse col suo Aldighieri:</l>
<l>- Colui che vien dinanzi è Galliano;</l>
<l>quell'altro c'ha sì magro il suo destrieri</l>
<l>non so chi sia. Incontro loro andiano. -</l>
<l>Vanno costoro, Alardo ed Ulivieri,</l>
<l>Guicciardo e Malagigi e Greco e Gano;</l>
<l>e salutato in linguaggio francesco,</l>
<l>Astolfo e 'l conte risposon moresco.</l>
</lg>
<lg type="ottava">
	<l>Rinaldo cominciò prima a parlare:</l>
<l>- Se tu se' Gallian, com'io mi stimo,</l>
<l>che Chiaristante facesti ammazzare,</l>
<l>perch'io domando, a parlar sono il primo:</l>
<l>con che ragion puoi tu giustificare,</l>
<l>e cominciam da sommo o vuoi da imo,</l>
<l>che Chiaristante a ragion fussi morto?</l>
<l>Chi non conosce tu gli hai fatto torto?</l>
</lg>
<lg type="ottava">
	<l>Ma lasciàn questo; la sua meschinella</l>
<l>Filiberta pel mondo spersa mandi:</l>
<l>dimmi, che ha fatto o meritato quella?</l>
<l>Or vo' che sappi, pria che tu domandi,</l>
<l>che la città con tutte sue castella,</l>
<l>se tu non vuoi che questa lor comandi,</l>
<l>anticamente son qui di costui,</l>
<l>ed ogni cosa s'appartiene a lui.</l>
</lg>
<lg type="ottava">
	<l>Da tutte parte tu non puoi tenere</l>
<l>questa città, ché la ragion non vuole;</l>
<l>e bench'io sia cristian, pur pel dovere</l>
<l>mi muovo a questa impresa, ché mi duole.</l>
<l>Piglia del campo a tutto tuo piacere,</l>
<l>e così sien finite le parole. -</l>
<l>Astolfo gli rispose: - Aspetta un poco,</l>
<l>non ti partir sì tosto ancor da giuoco.</l>
</lg>
<lg type="ottava">
	<l>Non si dic'egli: "Ascolta l'altra parte"?</l>
<l>Rinaldo, tu dèi aver poca faccenda,</l>
<l>e vien' con certa astuzia e con certa arte</l>
<l>che tu non credi Galliano intenda:</l>
<l>la lancia suol valer più che le carte.</l>
<l>Questa pietà non so donde ti prenda,</l>
<l>se ciò non fussi per amor di dama:</l>
<l>questa fia la cagion che qua ti chiama.</l>
</lg>
<lg type="ottava">
	<l>Tu non guardi cristiana o saracina,</l>
<l>e Filiberta ha l'occhio del ramarro,</l>
<l>e stata è sempre di buona cucina,</l>
<l>e basta solo un cenno a far bazzarro.</l>
<l>Noi non temiàn tua gente malandrina,</l>
<l>benché tu faccia viso di bizzarro.</l>
<l>Costui che Chiaristante uccise, or vedi,</l>
<l>con teco giosterrà; forse nol credi? -</l>
</lg>
<lg type="ottava">
	<l>Rispose Orlando: - Anzi, di mezza notte</l>
<l>del letto n'uscirei, dico ben caldo.</l>
<l>Parole assai, ma poche lance rotte:</l>
<l>non credi tu ch'io conosca Rinaldo</l>
<l>e queste gente ch'egli ha qua condotte?</l>
<l>Ch'a Monaca ha raccolto ogni rubaldo</l>
<l>e stato là con Filiberta in tresca;</l>
<l>or vuol mostrar della ragion gl'incresca. -</l>
</lg>
<lg type="ottava">
	<l>Or chi avessi Rinaldo veduto,</l>
<l>e' non capea nell'arme per la stizza:</l>
<l>più volte inverso lor s'è dibattuto</l>
<l>come sparvier se la merla fuor guizza;</l>
<l>e rivoltò Baiardo e fece il muto,</l>
<l>che gli occhi in testa per rabbia gli schizza:</l>
<l>non può parlar per l'ira che l'affolta.</l>
<l>Orlando a Vegliantin dètte la volta.</l>
</lg>
<lg type="ottava">
	<l>E con le lance a ferir si tornorno.</l>
<l>Non domandar con che furia venìa</l>
<l>Rinaldo, e l'aste agli scudi appiccorno;</l>
<l>ma non pensar che vantaggio vi sia:</l>
<l>rupponsi tutte, e' destrier via volorno.</l>
<l>Rinaldo non poté la bizzarria</l>
<l>disfogar con la lancia: prese il brando</l>
<l>e ritornò per assalire Orlando.</l>
</lg>
<lg type="ottava">
	<l>Orlando trasse Durlindana e grida:</l>
<l>- Può far però Macon che Filiberta</l>
<l>ami tanto, cugin, che tu m'uccida? -</l>
<l>Rinaldo presto ritenne Frusberta,</l>
<l>perché e' conobbe la voce alle strida,</l>
<l>e Durlindana come e' l'ha scoperta;</l>
<l>ed abbracciar correa l'un l'altro presto.</l>
<l>Rinaldo dicea pur: - Può esser questo? -</l>
</lg>
<lg type="ottava">
	<l>Sùbito tutti vanno alla cittate;</l>
<l>Astolfo nel palagio gli menava,</l>
<l>e molte cose insieme hanno trattate</l>
<l>e quel che sia da far si disputava.</l>
<l>Così son trapassate più giornate.</l>
<l>Ecco Dodon ch'un dì quivi arrivava,</l>
<l>e dètte a tutti presto ammirazione,</l>
<l>dicendo: - Che novelle hai tu, Dodone? -</l>
</lg>
<lg type="ottava">
	<l>Disse Dodon: - Cattive e dolorose -</l>
<l>e posesi a seder; poi lacrimando</l>
<l>diceva: - La Fortuna in tutte cose,</l>
<l>poi che di corte ti partisti, Orlando,</l>
<l>con mille ingiurie palese e nascose</l>
<l>troppo vien Carlo tuo perseguitando;</l>
<l>ed ha scoccato a tempo or più che mai</l>
<l>la trappola; ogni cosa sentirai.</l>
</lg>
<lg type="ottava">
	<l>Il gran Calavrion della Montagna,</l>
<l>fratel del Veglio, il qual si dice è morto,</l>
<l>passato è in Francia pel mezzo di Spagna,</l>
<l>e dice che 'l fratel l'uccise a torto</l>
<l>un cavalier ch'è or di tua compagna;</l>
<l>ma che farà le vendette di corto.</l>
<l>Centoquaranta migliaia numerati</l>
<l>sono i pagan che con seco ha menati;</l>
</lg>
<lg type="ottava">
	<l>ed ha menato un altro suo fratello</l>
<l>quale Archilagio si fa nominare,</l>
<l>e molto conto là si fa di quello.</l>
<l>Pensa che Carlo non sa che si fare:</l>
<l>e' ti convien volar come un uccello.</l>
<l>E Montalban bisogna anco aiutare,</l>
<l>che e' v'è sessantamila cavalieri,</l>
<l>e tutti Maganzesi e da Pontieri;</l>
</lg>
<lg type="ottava">
	<l>e 'l capitan di tutti a Montalbano</l>
<l>al tuo piacer, Rinaldo, è Grifonetto. -</l>
<l>Disse Rinaldo: - Alla barba mia, Gano,</l>
<l>tu hai pur fatto a questa volta netto! -</l>
<l>Disse Dodone: - E' v'è drento Viviano. -</l>
<l>Rinaldo disse: - E' non v'è Ricciardetto! -</l>
<l>Dodon soggiunse: - E' v'è il franco Danese. -</l>
<l>Gan si turbò quando tal cosa intese;</l>
</lg>
<lg type="ottava">
	<l>e rispose: - Di questo menti tu,</l>
<l>Rinaldo, ch'io son nuovo a questo fatto:</l>
<l>quanto è che di prigion cavato fu'? -</l>
<l>Disse Rinaldo: - Tu non parli a matto.</l>
<l>Tu tel vorresti un giorno beccar sù</l>
<l>quel Montalbano, e fara'vi un bel tratto.</l>
<l>Ma sia che vuole, al dito leghera'ti</l>
<l>ch'io nacqui per punire i tuoi peccati.</l>
</lg>
<lg type="ottava">
	<l>I' vo' giucar più oltre ch'uno scotto</l>
<l>che la venuta di Calavrione</l>
<l>ogni cosa ha questo fellon condotto,</l>
<l>non che di Montalbano e di Grifone. -</l>
<l>Diceva Orlando: - Tu se' troppo rotto;</l>
<l>e' non si vuol così chiamar fellone:</l>
<l>tu non sai ancor come la cosa stia,</l>
<l>e siam pur tutti insieme in compagnia. -</l>
</lg>
<lg type="ottava">
	<l>Gan s'appiccava alle parole allora,</l>
<l>e diceva: - Rinaldo, tu se' uomo</l>
<l>ch'io non ti posso conoscere ancora;</l>
<l>ma 'l tempo ti farà cogli altri domo.</l>
<l>Di ciò che contro a me tu ti dica ora,</l>
<l>io non te ne farei in su l'erba un tomo:</l>
<l>so che tu parli quel che ti vien detto,</l>
<l>e basta solo a me di viver retto.</l>
</lg>
<lg type="ottava">
	<l>Se i Maganzesi a Montalban saranno,</l>
<l>io sarò il primo che gli vo' punire;</l>
<l>e Grifonetto, s'egli ha fatto inganno,</l>
<l>con le mie mani il cuor gli vo' partire,</l>
<l>però ch'a me questa vergogna fanno;</l>
<l>ed ho disposto insino al mio morire</l>
<l>esserti amico fedel, giusto e buono,</l>
<l>ché tu sai ben s'obrigato ti sono.</l>
</lg>
<lg type="ottava">
	<l>Non son più Gan che pel passato fui,</l>
<l>che 'l tempo m'ha tarpate in modo l'ale</l>
<l>ch'io mi comincio accordare or con lui,</l>
<l>però ch'io sono ogni giorno mortale;</l>
<l>e che poi altro se ne porta altrui</l>
<l>di questa vita, se non bene e male?</l>
<l>Bene è cattiva frutta acerba e dura</l>
<l>quella che 'l tempo mai non la matura.</l>
</lg>
<lg type="ottava">
	<l>Per quel ch'io ci abbi a star, - dicea il fellone</l>
<l>- io lo vo' consumar quasi in viaggi:</l>
<l>io ho al Sepolcro andar, poi al gran Barone,</l>
<l>e così fare altri peregrinaggi:</l>
<l>io mi botai quand'io ero in prigione;</l>
<l>ben so ch'a Cristo ho fatto degli oltraggi</l>
<l>e sopra al capo m'è la penitenzia,</l>
<l>dond'io n'ho in me vergogna e conscienzia. -</l>
</lg>
<lg type="ottava">
	<l>Disse Rinaldo: - Sì che tu hai vergogna!</l>
<l>Questo a gnun modo più tacer non posso.</l>
<l>Deh, dimmi s'ella è cosa che si sogna;</l>
<l>vedi come tu se' nel viso rosso!</l>
<l>Con meco questo spender non bisogna:</l>
<l>tu m'hai ben, Gano, scorto per uom grosso,</l>
<l>e così m'hai trattato sempre mai.</l>
<l>Io ti conosco, mio ser Bellesai;</l>
</lg>
<lg type="ottava">
	<l>io gli ho per alfabeto i tuoi difetti.</l>
<l>Guarda chi ciurma con meco e miagola!</l>
<l>Non ti bisogna meco bossoletti,</l>
<l>ch'io non ne comperrei cento una fragola.</l>
<l>E veggo tuttavia tu ti rassetti:</l>
<l>che pensi tu mostrarmi, la mandragola?</l>
<l>Io ciurmerei più, Gan, con un sermento</l>
<l>che tu con le tue serpe. Or sia contento. -</l>
</lg>
<lg type="ottava">
	<l>Diceva Astolfo: - Io non ti credo, Gano,</l>
<l>ch'io so pur tu nascesti traditore:</l>
<l>e' non s'accorda il contro col sovrano,</l>
<l>e molto più si discorda il tinore.</l>
<l>Lascia pur dire a lui di mano in mano,</l>
<l>chi vuol còrre il bugiardo e 'l peccatore:</l>
<l>ecco costui che teme la vergogna,</l>
<l>che salterebbe in aria a una gogna!</l>
</lg>
<lg type="ottava">
	<l>Ecco la conscienzia di Gioseffe,</l>
<l>di Abraam colà, d'Isac e di Giacobbe!</l>
<l>Ha fatto a Carlo mille inganni e beffe,</l>
<l>tanto ch'egli è condotto un altro Giobbe;</l>
<l>ed or che trae pel dado e dice aleffe,</l>
<l>dice ch'ancor Rinaldo mai cognobbe.</l>
<l>Fatto starebbe a cognoscer te, tristo,</l>
<l>distruggitor della fede di Cristo.</l>
</lg>
<lg type="ottava">
	<l>Tu l'hai più volte che Giuda tradito:</l>
<l>ecco chi vuol parer buona persona!</l>
<l>Di Carlo non m'incresce, rimbambito,</l>
<l>che sempre ogni segreto ti ragiona,</l>
<l>e non s'accorge d'essere schernito</l>
<l>mentre che sente in capo la corona,</l>
<l>e non si crede al cacio rimanere</l>
<l>se non sente la trappola cadere;</l>
</lg>
<lg type="ottava">
	<l>ma m'incresce d'Orlando mio cugino</l>
<l>e d'Ulivier, che ti credon ciascuno</l>
<l>che il lupo voglia andar per pellegrino,</l>
<l>che di' c'hai fatto de' boti forse uno.</l>
<l>Se tu trovassi a caso un pecorino,</l>
<l>torrestil tu? Sì, forse per digiuno.</l>
<l>Tanto t'aiuti Iddio quant'io, tel credo:</l>
<l>io non ti crederrei s'tu fussi il <title>Credo</title>.</l>
</lg>
<lg type="ottava">
	<l>Così sia tu tagliato a pezzo a pezzo</l>
<l>come tu hai fatto questo tradimento:</l>
<l>e' non è il primo, e sarà forse il sezzo.</l>
<l>Tu di' che se' maturo un poco a stento:</l>
<l>tu fusti il primo dì fracido e mézzo</l>
<l>di tradimenti; e s' tu se' mal contento</l>
<l>di questo fatto, io credo che tu scoppi</l>
<l>non esser là per farla in cento doppi.</l>
</lg>
<lg type="ottava">
	<l>Che dico io cento? In più di cento mila.</l>
<l>Non ti par forse a tuo modo ordinata?</l>
<l>Ma se vi manca a questa tela fila,</l>
<l>tu n'hai pien la scarsella e la farsata,</l>
<l>e tuttavia la mente ne compila</l>
<l>insin che fia fornita la ballata.</l>
<l>Vedrai che questo ancor ricorderotti:</l>
<l>andiamo in Francia, e là gastigherotti;</l>
</lg>
<lg type="ottava">
	<l>io t'ho a 'mpiccar, ribaldo rinnegato,</l>
<l>come tu sai che me impiccar volesti. -</l>
<l>Orlando, poi che molto ebbe ascoltato,</l>
<l>diceva ' Astolfo: - Ve' che lo dicesti:</l>
<l>tu ti se' pure a tuo modo sfogato;</l>
<l>io vo' che la quistione omai qui resti. -</l>
<l>Gan si doleva, e non gli parea giuoco,</l>
<l>ma ciò che dice è stuzzicare il fuoco.</l>
</lg>
<lg type="ottava">
	<l>Fecion consiglio tutti di partire.</l>
<l>Rinaldo volle Filiberta sia</l>
<l>reina, e 'l popol la debba ubbidire,</l>
<l>e tenga in vita sua la signoria;</l>
<l>poi sia di Greco dopo il suo morire.</l>
<l>Greco partì con la sua compagnia,</l>
<l>e fu contento; e Filiberta resta</l>
<l>con la corona del marito in testa.</l>
</lg>
<lg type="ottava">
	<l>Rinaldo mai si vide sbigottito</l>
<l>alla sua vita quanto a questa volta;</l>
<l>e dice pur che Gan l'avea tradito</l>
<l>per far, or che non v'era Orlando, còlta.</l>
<l>E così tutti hanno preso partito</l>
<l>pigliare in verso Parigi la volta;</l>
<l>e vanno giorno e notte alla stagliata,</l>
<l>non creder sempre per la calpestata:</l>
</lg>
<lg type="ottava">
	<l>per boschi e selve, alla ricisa, a stracca,</l>
<l>donde e' credien raccortare il camino,</l>
<l>come fa spesso la dolente vacca</l>
<l>ch'ode di lungi smarrito il boccino,</l>
<l>e rami e sterpi ed ogni cosa fiacca</l>
<l>e mugghia insin che lo vede vicino:</l>
<l>così facìen costor per valle e piano,</l>
<l>e sempre traditor gridano a Gano.</l>
</lg>
<lg type="ottava">
	<l>Ma non si sono apposti già di questo,</l>
<l>che colpa non ci avea ser Tuttesalle,</l>
<l>e Malagigi il dicea manifesto.</l>
<l>Aspetta pur che sieno in Roncisvalle;</l>
<l>quantunque il tradimento fia per resto,</l>
<l>perché la penitenzia arà alle spalle;</l>
<l>e Carlo, come e buon tre volte e sciocchi,</l>
<l>quando fia più che morto, aprirrà gli occhi:</l>
</lg>
<lg type="ottava">
	<l>piangerà tardi il suo caro nipote</l>
<l>e pentirassi aver sempre creduto</l>
<l>a Ganellon, graffiandosi le gote;</l>
<l>ma che val tardi l'essersi pentuto?</l>
<l>Lascia pur volger le volubil rote</l>
<l>a quella che nel Ciel tutto ha veduto</l>
<l>ed anco al traditor d'ogni fallenzia</l>
<l>serberà a tempo la sua penitenzia.</l>
</lg>
<lg type="ottava">
	<l>Una città chiamata Villafranca</l>
<l>vidon costor, che parea molto bella;</l>
<l>attraversorno, ch'era alla man manca,</l>
<l>e finalmente passavan per quella:</l>
<l>gente parevon valorosa e franca,</l>
<l>e quel signor Diliante s'appella;</l>
<l>vide costor per la piazza passare</l>
<l>e fecegli invitar seco a mangiare,</l>
</lg>
<lg type="ottava">
	<l>perché brigata gli parea pur magna.</l>
<l>Rinaldo non volea rifiutar posta,</l>
<l>tanto che tutti appannorno alla ragna:</l>
<l>feciono in sala a costui la risposta.</l>
<l>Nipote del Veglio è della Montagna,</l>
<l>ardito e franco per piano e per costa;</l>
<l>e rispondeva a questi a' lor saluti:</l>
<l>- Voi siate in ogni modo i ben venuti.</l>
</lg>
<lg type="ottava">
	<l>Chi siete voi? Dove siete avviati? -</l>
<l>Orlando rispondea: - Degna Corona,</l>
<l>noi siàn di nostra terra sbandeggiati</l>
<l>poi che 'l Soldan morì di Bambillona;</l>
<l>ché cavalier suoi fumo, or siàn cacciati,</l>
<l>e l'arme ne portiamo e la persona. -</l>
<l>Diceva Diliante: - E' mi dispiace,</l>
<l>ma d'ogni cosa alfin si vuol dar pace. -</l>
</lg>
<lg type="ottava">
	<l>Posonsi insieme tutti a desinare.</l>
<l>Quivi era un buffoncello, un tale ignocco:</l>
<l>comincia con Rinaldo a motteggiare;</l>
<l>Rinaldo gli parea buffone sciocco,</l>
<l>ed attendeva pure a pettinare;</l>
<l>e 'l signor ride di questo balocco;</l>
<l>tanto è che d'una in un'altra novella</l>
<l>e' chiese di Rinaldo la scodella.</l>
</lg>
<lg type="ottava">
	<l>Rinaldo la scodella per sé vuole,</l>
<l>e disse con Orlando: - Odi capocchio!</l>
<l>Sempre in ogni buon luogo aver si suole</l>
<l>questi buffoni all'ultimo, al finocchio. -</l>
<l>Poi volse a Diliante le parole,</l>
<l>e pure alla scodella aveva l'occhio;</l>
<l>disse: - Io dicevo in linguaggio tedesco</l>
<l>che mi ragioni sparecchiato il desco. -</l>
</lg>
<lg type="ottava">
	<l>Mangiava una scodella di tartufi</l>
<l>Rinaldo, bene acconcia in un guazzetto:</l>
<l>non si pensò che costui gliela grufi;</l>
<l>questo buffon gliela ciuffò di netto,</l>
<l>e non si vuol calar perch'egli strufi;</l>
<l>e succiala, e la broda va in sul petto.</l>
<l>Rinaldo si crucciò con questo matto</l>
<l>di perder la profenda e di quell'atto:</l>
</lg>
<lg type="ottava">
	<l>corsegli addosso come un bertuccione,</l>
<l>e disse: - Io ti farò schizzar la micca:</l>
<l>tu se' pazzo malvagio e non buffone! -</l>
<l>ed una pèsca nel capo gli appicca</l>
<l>per modo che sel pose a' piè boccone,</l>
<l>che con l'orecchio una tempia gli spicca.</l>
<l>Donde il signor rizzossi iratamente,</l>
<l>ché, come savio, non fu paziente;</l>
</lg>
<lg type="ottava">
	<l>e disse: - C'hai tu fatto, poltoniere?</l>
<l>Dunque tu batti la famiglia mia?</l>
<l>È questa usanza di buon cavaliere?</l>
<l>Tu mi ristori della cortesia! -</l>
<l>Disse Rinaldo: - Io gli ho fatto il dovere. -</l>
<l>Orlando disse al fratel villania.</l>
<l>Rinaldo aveva alzata già la mano</l>
<l>per far come al buffone al re pagano.</l>
</lg>
<lg type="ottava">
	<l>- Diliante ebbe infine pazienzia,</l>
<l>e disse: - Io vo' che in pace desiniamo;</l>
<l>poi, desinato, per magnificenzia,</l>
<l>che insieme in su la piazza ci proviamo,</l>
<l>poi che fu m'hai sì poca reverenzia,</l>
<l>e la pazzia del capo ci caviamo. -</l>
<l>Rinaldo rispondea: - Pur tosto all'aste!</l>
<l>Ch'aspettiam noi più qui, le pere guaste? -</l>
</lg>
<lg type="ottava">
	<l>- Disse il pagano: - Ogni volta fia tosto:</l>
<l>basta che di giostrar tu se' contento;</l>
<l>e' ci ha forse a venire ancor l'arrosto:</l>
<l>vo' che 'l convito anco abbi compimento,</l>
<l>per riverenzia di que' ch'io ci ho posto. -</l>
<l>Diceva Orlando: - Alla giostra io consento,</l>
<l>ch'io so che tu se' uom possente e magno;</l>
<l>né anco spiaceratti il mio compagno. -</l>
</lg>
<lg type="ottava">
	<l>Come egli hanno mangiato, Diliante</l>
<l>sùbito allo scudier suo fece cenno,</l>
<l>e tutte l'arme sue vennono avante;</l>
<l>e poi ch'armato si vide a suo senno,</l>
<l>e' montò sopra un feroce afferrante,</l>
<l>dicendo: - Sia mio il danno s'io mi spenno. -</l>
<l>Rinaldo in su Baiardo in piazza è armato,</l>
<l>e Diliante a morte l'ha sfidato.</l>
</lg>
<lg type="ottava">
	<l>Preso del campo e ritornati indrieto,</l>
<l>Rinaldo e Diliante si rintoppa,</l>
<l>e nel colpirsi ognun parve discreto;</l>
<l>ma la potenzia di Rinaldo è troppa</l>
<l>e parràgli più forte che l'aceto</l>
<l>al saracin: però che in su la groppa</l>
<l>si ritrovò rovescio al suo destriere,</l>
<l>e fece di stran cenni di cadere.</l>
</lg>
<lg type="ottava">
	<l>Rinaldo staffeggiò del piè sinestro;</l>
<l>e le lance per l'aria vanno in pezzi,</l>
<l>e passan via i destrier come un balestro,</l>
<l>come color ch'a l'arte sono avvezzi.</l>
<l>Rizzossi Diliante alfin pur destro,</l>
<l>e parvegli del caso anco aver vezzi;</l>
<l>e ritornato a Rinaldo di sùbito,</l>
<l>disse: - Baron, che tu sia Marte dubito:</l>
</lg>
<lg type="ottava">
	<l>io non vidi mai uom correr me' lancia;</l>
<l>io non trovai mai uom tanto possente;</l>
<l>e' non si fe' mai colpo tale in Francia.</l>
<l>Deh, dimmi il nome tuo cortesemente;</l>
<l>che s' tu mi dessi omai nell'una guancia,</l>
<l>io volgerò poi l'altra allegramente:</l>
<l>di tua prodezza innamorato sono,</l>
<l>e ciò ch'è stato fra noi ti perdono. -</l>
</lg>
<lg type="ottava">
	<l>Disse Rinaldo: - E più che volentieri:</l>
<l>sappi ch'io son Rinaldo, e questo è Orlando,</l>
<l>questo è Guicciardo, Alardo ed Ulivieri,</l>
<l>e questo è Ricciardetto, al tuo comando;</l>
<l>questo è quel traditor Gan da Pontieri</l>
<l>(io vo talvolta la lingua accoccando);</l>
<l>questo è Dodon, quest'altro è Malagigi,</l>
<l>e questo Astolfo; e torniànci a Parigi.</l>
</lg>
<lg type="ottava">
	<l>Quest'altro giovinetto è mio cugino,</l>
<l>ed èssi nuovamente battezato;</l>
<l>non lo conosci: egli era saracino -;</l>
<l>ed Aldighier non ebbe ricordato.</l>
<l>Gan traditor gli pose l'occhiolino,</l>
<l>ed ebbe il tradimento già pensato.</l>
<l>Diceva Diliante: - A ogni modo</l>
<l>d'avervi fatto onor, per Dio, ne godo.</l>
</lg>
<lg type="ottava">
	<l>Ma s'io non erro, non se' tu colui</l>
<l>che uccidesti il gran Veglio, mio zio? -</l>
<l>Disse Rinaldo: - Io fui mandato a lui</l>
<l>dal gran Soldan; ma poi non piacque a Dio</l>
<l>ch'io l'uccidessi, e gran suo amico fui,</l>
<l>e battezza'lo e vendicai poi io:</l>
<l>uccisi chi l'uccise, un gran gigante;</l>
<l>dunque tu di' il contrario, Diliante. -</l>
</lg>
<lg type="ottava">
	<l>Rispose Diliante: - Assai m'incresce</l>
<l>che questo caso è stato male inteso,</l>
<l>e veggo quanto mal di ciò riesce,</l>
<l>però che molto fuoco è in Francia acceso</l>
<l>per questo fatto, e tuttavolta cresce:</l>
<l>Calavrion di voi si tiene offeso</l>
<l>e con gran gente a Parigi n'è ito,</l>
<l>com'io son certo ch'avete sentito. -</l>
</lg>
<lg type="ottava">
	<l>In questo tempo si lieva un romore,</l>
<l>che tutta la città sozzopra va</l>
<l>e tutto il popol fuggiva a furore.</l>
<l>Diceva Orlando: - Questo che sarà? -</l>
<l>Disse il pagan: - Non abbiate timore:</l>
<l>un lione è che spesso così fa,</l>
<l>e molta gente in questa terra ha morta,</l>
<l>e spesso se ne vien drento alla porta.</l>
</lg>
<lg type="ottava">
	<l>E duolmi ch'io ci ho colpa in questo fatto,</l>
<l>tanto ch'io n'ho grande odio con costoro:</l>
<l>io allevai un lion bianco un tratto,</l>
<l>che mi parea gentil, benigno e soro;</l>
<l>e' si fuggi, dond'io ne son disfatto,</l>
<l>però che e' ci ha poi dato assai martoro:</l>
<l>a poco a poco la mia gente manca,</l>
<l>e son segnato ancor della sua branca. -</l>
</lg>
<lg type="ottava">
	<l>Rinaldo si vantò d'uccider questo,</l>
<l>ché di vedere ognun fuggir gl'increbbe.</l>
<l>Disse il pagan: - Se tu farai cotesto,</l>
<l>questa città per dio t'adorerebbe. -</l>
<l>Rinaldo raffermò di farlo, e presto:</l>
<l>se non che mai caval cavalcherebbe.</l>
<l>Era il lion già della terra uscito,</l>
<l>e 'n certo bosco ove e' si stava è ito.</l>
</lg>
<lg type="ottava">
	<l>Rinaldo a questo bosco se n'andava,</l>
<l>e molta gente drieto se gli avvia;</l>
<l>ma poi come Zaccheo s'innalberava</l>
<l>ognun, come al lion presso giugnìa.</l>
<l>Vede Rinaldo questa fiera brava:</l>
<l>vennegli addosso a fargli villania.</l>
<l>Rinaldo del caval giù presto smonta</l>
<l>e con la spada col lion s'affronta.</l>
</lg>
<lg type="ottava">
	<l>Questo lione a Baiardo si getta;</l>
<l>Rinaldo volle Baiardo aiutare;</l>
<l>ma quella bestia il colpo non aspetta,</l>
<l>e poi in un tratto si vede scagliare:</l>
<l>Rinaldo abbraccia e dà sì grande stretta</l>
<l>che non si può con la spada aiutare;</l>
<l>allor Rinaldo Frusberta ricaccia</l>
<l>sùbito drento e quel lione abbraccia;</l>
</lg>
<lg type="ottava">
	<l>ed abbracciati l'un l'altro scoteva.</l>
<l>Questo lion gli dètte in terra un botto</l>
<l>e sopra l'arme graffiava e mordeva;</l>
<l>Rinaldo un tratto ricaccia lui sotto</l>
<l>e per la gola il lione strigneva.</l>
<l>E 'l popol tutto a vederlo è ridotto,</l>
<l>e son di saracin pien gli arbucelli,</l>
<l>tal che parevon mulacchie e stornelli.</l>
</lg>
<lg type="ottava">
	<l>Rinaldo si scarmiglia col lione;</l>
<l>ma poi che molto si fu voltolato,</l>
<l>un tratto gli menò si gran punzone</l>
<l>che 'l guanto tutto in man s'ha sgretolato:</l>
<l>pensa se 'l pugno leverà il moscone!</l>
<l>e 'l capo a questa bestia ha sfracellato,</l>
<l>tanto che morto le gambe distese;</l>
<l>e tutto il popol con gran festa scese.</l>
</lg>
<lg type="ottava">
	<l>Ritornossi Rinaldo alla cittate,</l>
<l>ed ha drieto la ciurma de' pagani,</l>
<l>fino alle donne in terra inginocchiate:</l>
<l>- Benedette ti sien - dicean - le mani! -</l>
<l>Eran per tutto le strade calcate;</l>
<l>era adorato da que' terrazzani</l>
<l>come Davitte Golia abbi morto:</l>
<l>così di quel lion preson conforto.</l>
</lg>
<lg type="ottava">
	<l>Diliante ringrazia il paladino,</l>
<l>dicendo: - Schiavo etterno ti saròe;</l>
<l>benedicati il nostro iddio Apollino!</l>
<l>Quando tu sai che il romor si levòe, -</l>
<l>diceva questo savio saracino</l>
<l>- quel ch'io ti dissi ti replicheròe:</l>
<l>che mi doleva che in Francia sia guerra,</l>
<l>poiché Calavrion questo caso erra.</l>
</lg>
<lg type="ottava">
	<l>Calavrion si crede che 'l fratello</l>
<l>tu l'uccidessi, o tenessi al trattato,</l>
<l>e sol per questo vendicar vuol quello,</l>
<l>e non sa ben che tu l'hai vendicato.</l>
<l>S'io gli scrivessi, e' parre' tutto orpello;</l>
<l>guarda se quel ch'io dico è ben pensato:</l>
<l>io ti darò trentamila baroni</l>
<l>nelle battaglie ammaestrati e buoni;</l>
</lg>
<lg type="ottava">
	<l>altro non ho se non la mia persona.</l>
<l>Or odi un poco un altro mio disegno:</l>
<l>il re Costanzo morì a Bambillona;</l>
<l>alla figliuola sua rimase il regno,</l>
<l>ed ha gran gente sotto sua corona,</l>
<l>che si son ritornati per disdegno</l>
<l>da Bambillona, poi ch'Antea la désti,</l>
<l>però che molto mal trattava questi;</l>
</lg>
<lg type="ottava">
	<l>e tutti soldo so cercando vanno.</l>
<l>Uliva, la fanciulla, è mia parente:</l>
<l>credo che tutti a mio modo faranno;</l>
<l>e s' tu non hai danar da soldar gente,</l>
<l>io n'arò tanti che si pagheranno,</l>
<l>che centomila son, s'io ho bene a mente;</l>
<l>e so che 'l re Costanzo v'era amico,</l>
<l>ché col Soldano avea grande odio antico. -</l>
</lg>
<lg type="ottava">
	<l>Rinaldo assaporava le parole</l>
<l>del saracin, che una non ne cade,</l>
<l>e disse: - Diliante, a me sol duole</l>
<l>ch'a ringraziar tua tanta umanitade</l>
<l>sare' prima da noi partito il sole.</l>
<l>Ciò che tu di' mi par la veritade,</l>
<l>e tempo è d'accettar quel c'hai promesso,</l>
<l>e di mandare presto a Uliva un messo. -</l>
</lg>
<lg type="ottava">
	<l>Diceva Orlando a Diliante allora:</l>
<l>- Questa fanciulla ch'Uliva è chiamata,</l>
<l>credo di noi ben si ricorda ancora;</l>
<l>perché tu intenda, ella fu via menata,</l>
<l>uscendo un dì della sua terra fuora:</l>
<l>certi giganti l'avean trafugata;</l>
<l>noi gli uccidemo e liberamo quella,</l>
<l>ch'era condotta mal, la meschinella,</l>
</lg>
<lg type="ottava">
	<l>e poi la rimenamo a casa al padre.</l>
<l>E 'l re Costanzo ne venne per questo</l>
<l>a Bambillona con tutte sue squadre,</l>
<l>come tu sai, che so c'hai inteso il resto;</l>
<l>e quanto le sue opre fur leggiadre,</l>
<l>credo ch'a tutto il mondo è manifesto;</l>
<l>e la sua morte più ch'Uliva piansi;</l>
<l>e quel ch'io fe' nella penna rimansi.</l>
</lg>
<lg type="ottava">
	<l>Io rimandai il suo corpo imbalsimato</l>
<l>con grande onor, così di Spinellone:</l>
<l>non volli a' benefici essere ingrato;</l>
<l>ed anco uccisi il gigante ghiottone</l>
<l>ch'uccise lui, sì ch'io l'ho vendicato.</l>
<l>Mettasi al tuo consiglio essecuzione</l>
<l>e mandisi a Uliva adunque il messo. -</l>
<l>Disse Rinaldo: - Ed io sarò quel desso.</l>
</lg>
<lg type="ottava">
	<l>Intanto qui la gente ordinerete;</l>
<l>e tu, Orlando, a Parigi n'andrai,</l>
<l>per ispannar qui di Gano ogni rete. -</l>
<l>Rispose Orlando: - A tuo senno farai;</l>
<l>credo per mar più presto vi sarete. -</l>
<l>Aldighier disse: - Anco me menerai. -</l>
<l>Rinaldo disse: - Io vo' sol Ricciardetto,</l>
<l>Guicciardo, Alardo. - E missesi in assetto;</l>
</lg>
<lg type="ottava">
	<l>ed avviossi inverso la marina.</l>
<l>Lasciàllo andar, che Dio gli dia buon vento!</l>
<l>Orlando adopra ogni sua disciplina</l>
<l>di dare intanto al fatto compimento,</l>
<l>ed ordina la gente saracina,</l>
<l>e di partirsi fa provedimento.</l>
<l>Gano avea fisso nel mezzo del core</l>
<l>di far quel che poi fece, il traditore;</l>
</lg>
<lg type="ottava">
	<l>e come e' vide Rinaldo partito,</l>
<l>un dì ch'Orlando da lui si dismaga,</l>
<l>vedesi il campo libero e spedito,</l>
<l>di tradimenti anzi è nel mar di Baga:</l>
<l>a Diliante in camera n'è ito</l>
<l>e di parole cortese l'allaga;</l>
<l>disse: - Pagan, chi mi fa cortesia,</l>
<l>non gli farei mai inganno o villania.</l>
</lg>
<lg type="ottava">
	<l>Perché da te ben servito mi tegno,</l>
<l>non posso far ch'io non ti dica il vero;</l>
<l>ed anco parte il farò per isdegno,</l>
<l>ch'io voglio aprirti tutto il mio pensiero.</l>
<l>Ma la tua fede mi darai per pegno,</l>
<l>se vuoi ch'io dica il fatto appunto intero:</l>
<l>tu giurerai nol dir per Macometto. -</l>
<l>Disse il pagano: - E così ti prometto.</l>
</lg>
<lg type="ottava">
	<l>- Or nota quel ch'io dico, Diliante:</l>
<l>Calavrione in Francia è ito in fretta,</l>
<l>e va sozzopra il Ponente e il Levante</l>
<l>per far del Veglio vostro la vendetta,</l>
<l>al qual s'amico fui, sa Trevigante;</l>
<l>e tal c'ha 'l fico in man ne cerca in vetta,</l>
<l>e porterà di questo fatto pena</l>
<l>molti che ricordar l'udirno appena.</l>
</lg>
<lg type="ottava">
	<l>E chi l'uccise bee col tuo bicchiere</l>
<l>e mangia sempre e dorme e parla teco,</l>
<l>e come Giuda è teco a un tagliere</l>
<l>e nel catin tuo intigne, e tu se' cieco.</l>
<l>Pensai che tu fingessi non sapere:</l>
<l>quel cavalier ch'Orlando ha qui con seco,</l>
<l>conoscil tu ancora o sai il suo nome</l>
<l>o volleti Rinaldo mai dir come?</l>
</lg>
<lg type="ottava">
	<l>Di tutti gli altri sai ti disse appunto;</l>
<l>di costui tacque e trovò certa scusa:</l>
<l>"Tu nol conosci", disse, "un mio congiunto",</l>
<l>ed ebbeti la bocca così chiusa.</l>
<l>E' mi dispiace tu resti qui giunto,</l>
<l>gonfiato come palla o cornamusa,</l>
<l>e che tu creda così a Rinaldo,</l>
<l>e non t'avvegga e' t'inganna il ribaldo.</l>
</lg>
<lg type="ottava">
	<l>Or sappi ch'Aldighier costui si chiama.</l>
<l>Essendo un giorno a Monaca, giostrando</l>
<l>uccise il Veglio tuo di tanta fama;</l>
<l>poi disse ch'era parente d'Orlando;</l>
<l>ed ordinorno la più sciocca trama</l>
<l>di legger certe lettere nel brando,</l>
<l>le qual dicìeno in parlar saracino</l>
<l>come d'Orlando e Rinaldo è cugino.</l>
</lg>
<lg type="ottava">
	<l>Questo credo io che sia la verità:</l>
<l>tanto è che questo inganno v'andò sotto;</l>
<l>e battezzossi e dètte la città,</l>
<l>che tutto avean per lettere condotto,</l>
<l>mostrando di venir, come si fa,</l>
<l>per la vendetta far di Mariotto,</l>
<l>ed avean prima questa tela ordita:</l>
<l>sì che il tuo Veglio vi misse la vita.</l>
</lg>
<lg type="ottava">
	<l>Prima fece giostrar, questo fellone</l>
<l>di Rinaldo, il fratello ed Ulivieri,</l>
<l>e lascioron cadersi dell'arcione,</l>
<l>che non soglion cader tal cavalieri;</l>
<l>tanto che 'l Veglio fu preso al boccone</l>
<l>e disfidossi con questo Aldighieri:</l>
<l>non lo stimò veggendol giovinetto;</l>
<l>tanto è che questo l'uccise in effetto.</l>
</lg>
<lg type="ottava">
	<l>Rinaldo fu cattivo insino in fascia,</l>
<l>e già per ammazzarlo andò in persona,</l>
<l>e féllo a petizion d'una bagascia,</l>
<l>Antea, ch'egli ha lasciata a Bambillona</l>
<l>perché e' non crede che vi sia più grascia:</l>
<l>guarda chi tien del Soldan la corona!</l>
<l>ma nol poté uccider con sua mano,</l>
<l>però che 'l Veglio si fece cristiano.</l>
</lg>
<lg type="ottava">
	<l>La nostra legge ciò non ci consente,</l>
<l>che, quando un si volessi battezzare,</l>
<l>noi lo debbiamo uccider per niente:</l>
<l>non sel potendo dinanzi levare,</l>
<l>per questo ch'io ti dico, onestamente,</l>
<l>e pure ' Antea volendo satisfare,</l>
<l>condusselo alla mazza a questo inganno;</l>
<l>e' pesciolini a Monaca lo sanno.</l>
</lg>
<lg type="ottava">
	<l>Però troppo mi son maravigliato</l>
<l>come voi siate stato in tanto errore</l>
<l>a creder ciò che Rinaldo ha parlato.</l>
<l>Or non bisogna insegnare al signore,</l>
<l>massime avendo il nimico ingabbiato.</l>
<l>Io vi conforto a tutti fare onore,</l>
<l>e sopra tutto a questo esser discreto:</l>
<l>che ciò ch'io ho detto, tra noi sia segreto. -</l>
</lg>
<lg type="ottava">
	<l>E dipartissi questo maladetto,</l>
<l>e disse fra suo cuor: "S'io non son matto,</l>
<l>credo che sgocciolato sia il barletto".</l>
<l>Diliante rimase stupefatto,</l>
<l>e fece sopra ciò più d'un concetto</l>
<l>come più netto riuscissi il tratto,</l>
<l>che rimanessi alla lasca la lontra;</l>
<l>ché ciò che Gan gli ha detto si riscontra.</l>
</lg>
<lg type="ottava">
	<l>E come savio, una sera, cenando,</l>
<l>disse così, ché è malizioso e tristo:</l>
<l>- Questo baron come si chiama, Orlando?</l>
<l>Forse che 'l nome ha ancor maumettisto? -</l>
<l>e poi più oltre venìa seguitando:</l>
<l>- Non disse nella cena il vostro Cristo:</l>
<l>"Colui che meco nel catino intigne</l>
<l>mi dèe tradire, anzi ha tradito e figne"? -</l>
</lg>
<lg type="ottava">
	<l>Rispose Orlando: - Questo che vuol dire? -</l>
<l>Disse il pagan: - Sanza cagion nol dico.</l>
<l>Colui c'ha a far, non suol molto dormire,</l>
<l>ma sempre investigar del suo nimico:</l>
<l>ben sapea ben chi ci dovea venire,</l>
<l>ch'a Monaca e Corniglia ho qualche amico:</l>
<l>colui ch'uccise il Veglio, quel gigante,</l>
<l>mi par poco maggior che Diliante.</l>
</lg>
<lg type="ottava">
	<l>Ah, credi tu, Orlando, ch'io non sappi</l>
<l>per che cagione io v'abbi qui invitati,</l>
<l>e quel che disse Rinaldo mi cappi?</l>
<l>E se di qui voi non fussi passati,</l>
<l>egli eron ben più là tesi i calappi.</l>
<l>Voi siete nella trappola ingabbiati:</l>
<l>non uscirete mai di queste porte</l>
<l>s' a tutto il popol mio non date morte.</l>
</lg>
<lg type="ottava">
	<l>E so che Gano è un quel c'ha tradito</l>
<l>tra questi il Veglio mio della Montagna.</l>
<l>E s'alcun tordo da me s'è fuggito,</l>
<l>quando e' son troppi egli sforzon la ragna.</l>
<l>Lascia pure ir, Rinaldo se n'è ito:</l>
<l>io vo' che qualcun preso ne rimagna.</l>
<l>Questo è Aldighier, che 'l mio parente uccise.</l>
<l>E so che Gano ogni ingegno vi mise,</l>
</lg>
<lg type="ottava">
	<l>come colui che n'ha forse un già fatto</l>
<l>de' tradimenti e 'nganni alla sua vita;</l>
<l>ma per tornar sì spesso al lardo il gatto</l>
<l>la penitenzia sua non ha fuggita. -</l>
<l>Guarda se questo colpo fu di matto,</l>
<l>e se Gan ben la tela aveva ordita!</l>
<l>Orlando si turbò quando ode questo,</l>
<l>e giudicò di Gan nel suo cor presto;</l>
</lg>
<lg type="ottava">
	<l>e volle al saracin far la risposta.</l>
<l>Ma Aldighier rispose innanzi a lui,</l>
<l>e disse: - Diliante, la proposta</l>
<l>perché a me si dirizza, io son colui</l>
<l>ch'uccisi il tuo parente; ed a tua posta</l>
<l>ti proverrò che traditor mai fui:</l>
<l>uccisil con la lancia e realmente,</l>
<l>e chi dice altro, per la canna mente.</l>
</lg>
<lg type="ottava">
	<l>Da ora innanzi, Diliante mio,</l>
<l>come col Veglio a Monaca giostrai,</l>
<l>che fu sanza peccato, e sallo Iddio!,</l>
<l>io giosterrò ancor teco, s' tu vorrai. -</l>
<l>Rispose Diliante: - Quel voglio io;</l>
<l>e s' tu m'abbatti, libero sarai,</l>
<l>e tutti in pace di qui ve n'andrete,</l>
<l>ed anco le mie gente menerete.</l>
</lg>
<lg type="ottava">
	<l>- Ah, - disse Orlando - così far mi piace!</l>
<l>Ma che tu ci facessi alcun oltraggio</l>
<l>in altro modo, il pensier tuo fallace</l>
<l>sarebbe, e poco onor del tuo legnaggio.</l>
<l>A questo modo si farà la pace,</l>
<l>e parli, Diliante, or come saggio;</l>
<l>ché Aldighieri è ver ch'uccise il Veglio,</l>
<l>ma la battaglia non poté andar meglio:</l>
</lg>
<lg type="ottava">
	<l>non vi fu inganno ignun né tradimento,</l>
<l>e vendicato fu, per Macometto! -</l>
<l>Disse Aldighieri: - Io il so, ché me ne sento,</l>
<l>che fu' portato per morto in sul letto.</l>
<l>- Adunque, Diliante, sia contento -</l>
<l>diceva Orlando - far come tu hai detto,</l>
<l>e 'n questo modo sarai commendato;</l>
<l>però che 'l Veglio ci resta obligato,</l>
</lg>
<lg type="ottava">
	<l>ed ebbe in Bambillona sepultura</l>
<l>come e' fu certo, al mio parer, uom degno,</l>
<l>e piango ancor la sua disavventura.</l>
<l>Io ho cercato del mondo ogni regno</l>
<l>per mar, per terra, e spesso l'armadura,</l>
<l>per non aver danar, lasciato pegno;</l>
<l>ma tradimento mai né inganno o frodo</l>
<l>non troverrai ch'io facessi a gnun modo.</l>
</lg>
<lg type="ottava">
	<l>Non si costuma tradimenti in Francia;</l>
<l>come Aldighier t'ha detto, è proprio il vero,</l>
<l>e chi dice altro, di' che' sogna o ciancia:</l>
<l>costui vi venne come forestiero;</l>
<l>nol conosceva; uccisel con la lancia</l>
<l>a corpo a corpo, come buon guerriero,</l>
<l>ed era saracino e lui cristiano:</l>
<l>dunque Aldighier non ci ha colpa né Gano.</l>
</lg>
<lg type="ottava">
	<l>Domattina provate insieme l'armi,</l>
<l>se pure alcuna ruggine ci resta. -</l>
<l>Rispose il saracin: - Mille anni parmi</l>
<l>che noi siam colla lancia in sulla resta:</l>
<l>a questo modo almen potrò sfogarmi. -</l>
<l>Diceva Gano, e crollava la testa:</l>
<l>- Tu mi di' traditor, ma sia in buon'ora:</l>
<l>forse con meco giosterrai ancora. -</l>
</lg>
<lg type="ottava">
	<l>Disse il pagano: - E teco giosterròe:</l>
<l>io ti senti' chiamar così Rinaldo. -</l>
<l>Gan traditor col capo minacciòe:</l>
<l>non domandar se finger sa il ribaldo!</l>
<l>Ognun la sera a letto se n'andòe,</l>
<l>e 'n questo modo l'accordo fu saldo;</l>
<l>e come e' sono in camera serrati,</l>
<l>addosso a Gan si son tutti voltati.</l>
</lg>
<lg type="ottava">
	<l>Diceva Orlando: - Onde ha questo segreto</l>
<l>costui, che par gittato proprio in forma,</l>
<l>appunto a quante carte all'alfabeto?</l>
<l>Questo è pur lupo della nostra torma.</l>
<l>Qui si bisogna, Astolfo, esser discreto:</l>
<l>io vo' ch'ognun coll'arme indosso dorma;</l>
<l>un occhio alla padella, uno alla gatta,</l>
<l>ch'io so che qualche trappola ci è fatta. -</l>
</lg>
<lg type="ottava">
	<l>Rispose Astolfo: - Tanti billi billi!</l>
<l>Che nol di' tu che Gan l'ha imburiassato?</l>
<l>Perché pur trarci il vin con questi spilli?</l>
<l>Un tratto il zaffo avessi tu cavato! -</l>
<l>Rispose Gan: - Tu hai il capo pien di grilli,</l>
<l>e fusti sempre pazzo e sbardellato. -</l>
<l>Diceva Astolfo a Malagigi allora:</l>
<l>- Deh, fa' che questa lepre balzi fuora. -</l>
</lg>
<lg type="ottava">
	<l>Malagigi non volle gittar l'arte,</l>
<l>però che ne facea gran conscienzia,</l>
<l>e non si può far sempre in ogni parte:</l>
<l>convien ch'a molte cose abbi avvertenzia,</l>
<l>e veste consecrate, e certe carte</l>
<l>essorcizzate con gran diligenzia,</l>
<l>pentacul, candarìe, sigilli e lumi</l>
<l>e spade e sangue e pentole e profumi.</l>
</lg>
<lg type="ottava">
	<l>Questo dich'io; ch'i' so ch'alcun direbbe:</l>
<l>"Quando costoro avevon Malagigi,</l>
<l>d'ogni cosa avvisar gli doverrebbe:</l>
<l>"Così fa il tal; così Carlo in Parigi"".</l>
<l>Dunque costui come un iddio sarebbe,</l>
<l>se sapessi d'ognun sempre i vestigi:</l>
<l>i negromanti rade volte fanno</l>
<l>l'arte, e non dicon ciò che sempre sanno.</l>
</lg>
<lg type="ottava">
	<l>Tutta la notte vi si borbottava:</l>
<l>ognun volea pur Gano in gelatina;</l>
<l>ma sopra tutti Astolfo vel tuffava.</l>
<l>Diliante si lieva la mattina</l>
<l>e in su la piazza armato se n'andava;</l>
<l>ed Aldighier, che questo s'indovina,</l>
<l>venne in sul campo; e non si salutorno,</l>
<l>ma come e' giunse, del campo pigliorno.</l>
</lg>
<lg type="ottava">
	<l>Quivi era Orlando e' suoi compagni armati.</l>
<l>Diliante rivolse il suo cavallo,</l>
<l>ed ha tutti gli sproni insanguinati:</l>
<l>come un cerviatto faceva saltallo;</l>
<l>e quando insieme si son riscontrati</l>
<l>ognun pareva un Marte sanza fallo:</l>
<l>la lancia del pagan par che si cionchi,</l>
<l>e quella d'Aldighier va in aria in tronchi.</l>
</lg>
<lg type="ottava">
	<l>Ritornon con le spade alla battaglia:</l>
<l>dunque costor non facean per motteggio.</l>
<l>Lo scudo l'uno all'altro assai frastaglia,</l>
<l>ma veramente ignun non avea il peggio:</l>
<l>due ore o più la zuffa si ragguaglia.</l>
<l>Diceva Orlando: - Ond'io lievi non veggio</l>
<l>o dove io ponga in su questa bilancia,</l>
<l>o vuoi col brando, Astolfo, o con la lancia.</l>
</lg>
<lg type="ottava">
	<l>Io giurerei ch'ognun fussi un Acchille:</l>
<l>odi la spada d'Aldighier che fischia;</l>
<l>guarda il pagan se raccende faville! -</l>
<l>Ma poi che molto è durata la mischia,</l>
<l>trasse Aldighieri un colpo, e valse mille,</l>
<l>che la Fortuna crudel non cincischia:</l>
<l>due parte al saracin del capo fece,</l>
<l>che non si rappiccò poi con la pece.</l>
</lg>
<lg type="ottava">
	<l>Ecco che tu se' morto, Diliante,</l>
<l>ch'era pur buono a Rinaldo credessi</l>
<l>che morto avessi il tuo Veglio il gigante,</l>
<l>e Ganellon discacciato l'avessi:</l>
<l>tu fusti, come giovane, ignorante</l>
<l>e furioso; or lo piangi tu stessi:</l>
<l>aspetta luogo e tempo alla vendetta,</l>
<l>che non si fe' mai nulla bene in fretta.</l>
</lg>
<lg type="ottava">
	<l>I terrazzan tra lor son consigliati,</l>
<l>e poi facìen questa conclusione:</l>
<l>- Da poi che voi ci avete liberati</l>
<l>da quel malvagio e superbo lione</l>
<l>che tanti e tanti n'avea divorati,</l>
<l>e tratti delle man di Faraone</l>
<l>del signor tristo, obligati vi siamo,</l>
<l>e tutti in Francia con voi ne vegnamo. -</l>
</lg>
<lg type="ottava">
	<l>E finalmente, ordinate le schiere</l>
<l>in pochi dì, con Orlando ne vanno,</l>
<l>con quel lion nelle bianche bandiere</l>
<l>che insin di Bambillona arrecato hanno;</l>
<l>tanto che presto potranno vedere</l>
<l>Calavrion co' suoi, che ciò non sanno;</l>
<l>il qual Parigi faceva tremare,</l>
<l>e vuol suggetto il ciel, la terra e 'l mare.</l>
</lg>
<lg type="ottava">
	<l>Già era Orlando sopra una montagna</l>
<l>donde si vede il campo de' pagani</l>
<l>che cuopre le pendice e la campagna,</l>
<l>e pien di padiglion veggono i piani.</l>
<l>Diceva Orlando con la sua compagna:</l>
<l>- Tosto con questi saremo alle mani. -</l>
<l>Ed Aldighier parea troppo contento:</l>
<l>pensa quando in Parigi sarà drento!</l>
</lg>
<lg type="ottava">
	<l>Carlo la notte dinanzi sognava</l>
<l>ch'un gran lione in Parigi era entrato</l>
<l>per una porta, e per l'altra passava,</l>
<l>e tutto il campo aveva scompigliato.</l>
<l>Orlando già alle mura s'accostava.</l>
<l>Carlo si stava tutto addolorato;</l>
<l>sentì che nuova gente ne venìa,</l>
<l>e per dolor non sa dove e' si sia;</l>
</lg>
<lg type="ottava">
	<l>e diceva al suo Namo: - più non posso;</l>
<l>a questa volta so ch'io son diserto:</l>
<l>credo che 'l mondo ci verrà qua addosso. -</l>
<l>In questo tempo Orlando ha già scoperto</l>
<l>il segno del quartier suo bianco e rosso,</l>
<l>e conosciuto da tutti fu certo;</l>
<l>e tutto il popol corre con gran festa,</l>
<l>ch'un testimone in Parigi non resta.</l>
</lg>
<lg type="ottava">
	<l>Tutta la corte con lo 'mperadore</l>
<l>incontro va, come Orlando fu visto:</l>
<l>parea, veggendo la furia e 'l romore,</l>
<l>quel dì ch'a Gerosolima andò Cristo,</l>
<l>ch'ognun correva a vederlo a furore.</l>
<l>Ah, popol così presto ingrato e tristo!</l>
<l>Così correva il dì questo gridando:</l>
<l>- Non dubitate omai, ch'e' torna Orlando! -</l>
</lg>
<lg type="ottava">
	<l>Orlando, al modo usato, umilemente</l>
<l>a' piè di Carlo Man s'è inginocchiato</l>
<l>e fatte l'abbracciate; e finalmente</l>
<l>nel gran palazzo il popol tutto è andato.</l>
<l>Lo 'mperadore ' Aldighier pose mente,</l>
<l>e domandò chi fussi e donde è nato.</l>
<l>Orlando disse come di Gherardo</l>
<l>era figliuolo, e quanto era gagliardo.</l>
</lg>
<lg type="ottava">
	<l>Poi domandò quel ch'era di Rinaldo.</l>
<l>Orlando gli dicea com'egli era ito,</l>
<l>come colui ch'a questa impresa è caldo,</l>
<l>per gente, e presto sarà comparito.</l>
<l>Poi domandava del suo Gan ribaldo.</l>
<l>Disse Orlando: - Dinanzi m'è sparito;</l>
<l>a Montalban disse oggi voleva ire</l>
<l>per far di là Grifonetto partire. -</l>
</lg>
<lg type="ottava">
	<l>Carlo rispose: - Questo fia ben fatto:</l>
<l>forse Grifon fa pur contro a sua voglia. -</l>
<l>Astolfo rispondeva al primo tratto:</l>
<l>- O Carlo, tu mi fai morir di doglia</l>
<l>a creder Ganellon si sia ritratto</l>
<l>da' tradimenti, e non sia quel che soglia:</l>
<l>fa' che tu creda a Gano insino a morte,</l>
<l>e scaccia pure Orlando di tua corte.</l>
</lg>
<lg type="ottava">
	<l>Vuoi ch'io ti dica quel tristo del vero?</l>
<l>Io tel dirò, ma egli è un ladroncello,</l>
<l>e fassi malvolere al forestiero,</l>
<l>al terrazzano, all'amico, al fratello.</l>
<l>Tu non se' uom da regger, Carlo, impero,</l>
<l>e fai come si dice l'asinello,</l>
<l>che sempre par che la coda conosche</l>
<l>quando e' non l'ha, che sel mangion le mosche.</l>
</lg>
<lg type="ottava">
	<l>Mentre che in corte è il tuo caro nipote,</l>
<l>tu pensi qualche ingegno da cacciarlo;</l>
<l>come e non ci è, tu ti graffi le gote;</l>
<l>che doverresti per certo adorarlo</l>
<l>sappiendo quanto e' t'ama e quanto e' puote.</l>
<l>Io vo' che tu mi creda questo, Carlo:</l>
<l>che se ci fussi stato il nostro conte,</l>
<l>questi pagan non passavano il monte. -</l>
</lg>
<lg type="ottava">
	<l>Mentre che molte cose ognun ragiona,</l>
<l>Calavrion nel campo aveva inteso</l>
<l>ch'Orlando in Parigi è con la Corona,</l>
<l>e bestemiava il Ciel di rabbia acceso;</l>
<l>sentia che la città tutta risuona,</l>
<l>che si pensava aver già Carlo preso;</l>
<l>sùbito fece il campo rafforzare</l>
<l>ed Archilagio a consiglio chiamare.</l>
</lg>
<lg type="ottava">
	<l>Non si vantava più questo Archilagio,</l>
<l>come prima ogni giorno far soleva,</l>
<l>di pigliar Carlo insin drento al palagio;</l>
<l>ognun d'un altro paese pareva</l>
<l>e cominciava a far le cose adagio;</l>
<l>ognun d'Orlando paura già aveva:</l>
<l>sempre chi piglia i lioni in assenzia,</l>
<l>vedrai che teme d'un topo in presenzia.</l>
</lg>
<lg type="ottava">
	<l>Dunque Archilagio non è quel che e' suole.</l>
<l>Or ritornianci in Parigi a Orlando.</l>
<l>Diceva Orlando: - Carlo, qui si vuole</l>
<l>presto ogni cosa venir disegnando,</l>
<l>ch'egli è tempo a far fatti e non parole.</l>
<l>Questo Aldighier va il suo padre cercando:</l>
<l>con diecimila a Montalban ne vada,</l>
<l>e Berlinghier gli mosterrà la strada:</l>
</lg>
<lg type="ottava">
	<l>tu di' che v'è Gherardo, il padre, drento. -</l>
<l>Sùbito in punto si misse Aldighieri,</l>
<l>e fu di questa andata assai contento;</l>
<l>e va con esso il gentil Berlinghieri.</l>
<l>Ben sai che, detto e fatto, un tradimento</l>
<l>aveva in punto già Gan da Pontieri:</l>
<l>a Montalban di tratto si difila</l>
<l>con forse di suoi amici ventimila,</l>
</lg>
<lg type="ottava">
	<l>e sconosciuto ne va con costoro:</l>
<l>èvvi Beltramo, un de' suoi di Maganza,</l>
<l>e di Lusanna il conte Pulidoro.</l>
<l>Di prender Montalbano avea speranza,</l>
<l>e d'ingannar Gherardo come soro</l>
<l>e 'l Danese e Vivian sotto amistanza.</l>
<l>E Berlinghier di lungi l'ha veduto</l>
<l>e 'l segno del falcon riconosciuto;</l>
</lg>
<lg type="ottava">
	<l>e 'ndovinossi, ch'era scozzonato</l>
<l>e le malizie conosce di Gano,</l>
<l>che questo traditor ne va affilato,</l>
<l>per far qualche trattato, a Montalbano;</l>
<l>ed ha tanto il cammin sollecitato</l>
<l>che costor raggiugneva in un gran piano,</l>
<l>e domandò chi sia questa brigata,</l>
<l>e chi sia il capitan di tale armata,</l>
</lg>
<lg type="ottava">
	<l>e s'egli è Gan con loro, e dove e' vanno.</l>
<l>Beltramo una risposta gli fe' strana:</l>
<l>- Chi e' si sieno nol dicon, ché nol sanno;</l>
<l>ma vanno per la via perch'ella è piana. -</l>
<l>In questo Ganellon conosciuto hanno,</l>
<l>che faceva le mummie, anzi befana;</l>
<l>ed Aldighier gridò: - S'io ben ti squadro,</l>
<l>non se' tu Ganellon, traditor ladro?</l>
</lg>
<lg type="ottava">
	<l>- Traditor doloroso, can ribaldo,</l>
<l>traditor, padre e capo d'ogni male,</l>
<l>traditor nato per tradir Rinaldo,</l>
<l>traditor frodolente e micidiale,</l>
<l>traditor degno dello etterno caldo,</l>
<l>traditor crudo, iniquo e disleale,</l>
<l>traditor falso scacciato da corte,</l>
<l>traditor, guârti, io ti disfido a morte! -</l>
</lg>
<lg type="ottava">
	<l>ed abbassò la lancia con gran fretta.</l>
<l>Gan gli rispose: - Aldighier, tu ne menti,</l>
<l>ché traditor se' tu con la tua setta</l>
<l>e fusti sempre, e tutti i tuoi parenti. -</l>
<l>Beltramo e Pulidor quivi si getta:</l>
<l>feriron tutti co' ferri pungenti</l>
<l>Aldighier, tal che gli fororno il petto,</l>
<l>perch'eron tre, e lui sol, giovinetto;</l>
</lg>
<lg type="ottava">
	<l>ed uccisongli sotto il suo cavallo.</l>
<l>Intanto Berlinghier la lancia abbassa:</l>
<l>vede Beltramo che venìa a trovallo,</l>
<l>e con un colpo l'arme e 'l cuor gli passa.</l>
<l>Pulidor, quando vedeva cascallo</l>
<l>disteso a piombo che parve una massa,</l>
<l>addosso ad Aldighier si scaglia presto,</l>
<l>perché e' conobbe ben che morto è questo.</l>
</lg>
<lg type="ottava">
	<l>Aldighier, così in terra poveretto,</l>
<l>gli misse tutta ne' fianchi la spada</l>
<l>e morto il fece cadere in effetto.</l>
<l>E Berlinghier gentile anco non bada:</l>
<l>parea di diaccio a' suo' colpi ogni elmetto,</l>
<l>ed ha calcata di morti la strada</l>
<l>e tutto sanguinoso in mano il brando,</l>
<l>tanto che parve a questa volta Orlando.</l>
</lg>
<lg type="ottava">
	<l>Credo ch'egli ebbe Berlinghier vergogna</l>
<l>di se medesmo, ed altro spron non volle,</l>
<l>sì come a gentil cor già non bisogna,</l>
<l>quando e' giostrò quel dì con Mattafolle</l>
<l>che gli grattò dove non fu mai rogna;</l>
<l>ed oggi a tutti gli altri fama tolle:</l>
<l>ognun che tocca, alla terra giù balza</l>
<l>morto, ché in fallo la spada mai alza.</l>
</lg>
<lg type="ottava">
	<l>Qual Cesar, qual Anibal, qual Marcello,</l>
<l>quale Affrican, qual Paul, qual Cammillo,</l>
<l>quale Ettor comparar potriesi a quello?</l>
<l>Quanti ne pugne, par ch'abbin l'assillo;</l>
<l>ha fatto un lago di sangue, un fragello</l>
<l>di cavalier, ch'io mi vergogno a dillo;</l>
<l>sempre il balen si vede e 'l tuono scoppia,</l>
<l>e tuttavolta la furia raddoppia.</l>
</lg>
<lg type="ottava">
	<l>Pareva questo giorno lui il falcone,</l>
<l>e peregrino, e non parea il colombo,</l>
<l>ché quanti ne feriva con l'unghione</l>
<l>tanti giù morti ne caggiono a piombo;</l>
<l>talvolta si chiudea com'un rondone,</l>
<l>tanto ch'ognun si sbaraglia a quel rombo;</l>
<l>come il lion tra gli armenti si scaglia,</l>
<l>e pare a' colpi suoi rete ogni maglia,</l>
</lg>
<lg type="ottava">
	<l>anzi parea delle tele d'aragne.</l>
<l>Guardisi ognun dove col brando aggiunga,</l>
<l>che le corazze parén di lasagne;</l>
<l>guarda che questa pecchia non ti punga:</l>
<l>lo scudo e l'arme tue sien le calcagne,</l>
<l>che non varrà qui incanto o che tu unga;</l>
<l>fuggitevi, ranocchi, ecco la biscia,</l>
<l>che fischia forte quando il brando striscia.</l>
</lg>
<lg type="ottava">
	<l>Avea lui sol tenuto, come Orazio</l>
<l>al ponte, Berlinghier la pugna il giorno,</l>
<l>e non si potre' dir qual sia lo strazio</l>
<l>de' morti già ch'egli aveva dintorno.</l>
<l>Io non sarei per me mai stanco o sazio</l>
<l>a dir di questo paladino adorno,</l>
<l>tanto mi son sempre di lui piaciute</l>
<l>tutte sue opre colme di virtute.</l>
</lg>
<lg type="ottava">
	<l>Mentre che Berlinghier questo facea,</l>
<l>ecco Gherardo e 'l Danese e Viviano</l>
<l>che con tremila a caval vi giugnea,</l>
<l>e tutti a tre venien da Monte Albano,</l>
<l>che Grifonetto ogni dì lo strignea,</l>
<l>e vanno per aiuto a Carlo Mano.</l>
<l>Giunto Gherardo, Berlinghier conosce,</l>
<l>e domandò donde sien tante angosce.</l>
</lg>
<lg type="ottava">
	<l>Berlinghier disse ogni cosa a Gherardo,</l>
<l>come quel traditor gli avea ingannati.</l>
<l>Diceva il sir di Rossiglione: - Io guardo</l>
<l>colui che intorno a sé tanti ha ammazzati</l>
<l>così pedon, che par baron gagliardo. -</l>
<l>Rispose Berlinghier: - Fa' che tu guati</l>
<l>come scacciar si possa questa gente</l>
<l>ed ammazzar quel traditor dolente. -</l>
</lg>
<lg type="ottava">
	<l>Gherardo allor la sua lancia abbassava</l>
<l>subitamente, e Viviano e 'l Danese:</l>
<l>così questa battaglia rinforzava.</l>
<l>Ma Ganellon, che 'l giuoco presto intese,</l>
<l>veduto Uggieri, a fuggir cominciava,</l>
<l>e di ritrarsi per partito prese;</l>
<l>così tutta sua gente in poca d'otta</l>
<l>si misse in fuga sbaragliata e rotta.</l>
</lg>
<lg type="ottava">
	<l>Poi che partiti i Maganzesi sono,</l>
<l>Aldighier nostro si venìa già manco,</l>
<l>ed avea dato a Berlinghieri un suono,</l>
<l>dicendo: - Io ho passato tutto il fianco:</l>
<l>aiutami, fratel discreto e buono. -</l>
<l>Gherardo dicea pur: - Chi è il giovan franco?</l>
<l>Il perché Berlinghier con molto duolo</l>
<l>rispose: - È Aldighier, ch'è tuo figliuolo. -</l>
</lg>
<lg type="ottava">
	<l>Gherardo, quando questo ebbe sentito,</l>
<l>iscese in terra e vanne al giovinetto;</l>
<l>ed Aldighier, c'ha Berlinghieri udito,</l>
<l>s'inginocchiò e trassesi l'elmetto,</l>
<l>e sforzasi il meschin, così ferito,</l>
<l>d'abbracciare il suo padre poveretto,</l>
<l>e mille volte gli baciò la fronte,</l>
<l>ed ha fatta di lacrime una fonte.</l>
</lg>
<lg type="ottava">
	<l>Gherardo anco piangea d'affezione;</l>
<l>domandò della madre Rosaspina;</l>
<l>disse Aldighieri: - Nella sua regione</l>
<l>lasciata l'ho tra' saracin reina.</l>
<l>Sappi che m'ha ferito Ganellone.</l>
<l>L'anima mia al suo regno camina... -</l>
<l>e non poté parlar più oltre scorto,</l>
<l>e cadde a' piè del padre in terra morto.</l>
</lg>
<lg type="ottava">
	<l>O padre al tutto misero in etterno!</l>
<l>O padre afflitto! O padre sconsolato!</l>
<l>O padre in paradiso e poi in inferno!</l>
<l>O padre che già tanto l'hai bramato,</l>
<l>o padre, or l'hai perduto in sempiterno!</l>
<l>O padre, ecco il figliuol che tu hai trovato!</l>
<l>O padre che mai più ti darai pace,</l>
<l>ecco Aldighier che morto a tuoi piè iace:</l>
</lg>
<lg type="ottava">
	<l>tu non sarai più lieto alla tua vita!</l>
<l>Gherardo tramortì sopra 'l suo figlio</l>
<l>come e' vide quell'anima partita;</l>
<l>e risentito e vòlto intorno il ciglio,</l>
<l>una cosa parea pazza e smarrita,</l>
<l>un uom perduto, fuor d'ogni consiglio.</l>
<l>Uggier molto e Vivian lo confortorno</l>
<l>e giusto il poter lor racconsolorno.</l>
</lg>
<lg type="ottava">
	<l>Ed ordinorno in su quattro destrieri</l>
<l>un cataletto, dove porton quello,</l>
<l>ed a Parigi van con Aldighieri;</l>
<l>e 'l padre suo sì tristo e tapinello</l>
<l>lo fa portare innanzi allo imperieri;</l>
<l>e tutto il popol corre là a vedello.</l>
<l>Dicea Gherardo innanzi a Carlo Mano:</l>
<l>- Questo è Aldighier, ch'ucciso m'ha il tuo Gano. -</l>
</lg>
<lg type="ottava">
	<l>Quivi piangeva amaramente Carlo;</l>
<l>quivi piangeva tutta la sua corte;</l>
<l>quivi Gherardo ignun può consolarlo;</l>
<l>quivi si duole ognun della sua morte;</l>
<l>quivi pur Gano ognun volea squartarlo;</l>
<l>quivi bestemmia alcun sì crudel sorte;</l>
<l>quivi l'essequie s'ordina e 'l mortoro;</l>
<l>quivi veniva tutto il concestoro.</l>
</lg>
<lg type="ottava">
	<l>Quivi Aldighier nel triunfal palagio</l>
<l>di porpora coperto è riccamente,</l>
<l>di drappi d'oro ornati di doagio.</l>
<l>Calavrion questa novella sente</l>
<l>sùbito in campo, e 'l fratello Archilagio,</l>
<l>e molto fu di tal caso dolente</l>
<l>perché e' sapea della sua gagliardia,</l>
<l>che l'avea conosciuto in Pagania;</l>
</lg>
<lg type="ottava">
	<l>e non sapeva che 'l Veglio uccidessi;</l>
<l>amava questo assai già per antico:</l>
<l>ma che dich'io? quando ben lo sapessi,</l>
<l>le virtù l'ama a forza ogni nimico;</l>
<l>e scrisse a Carlo Man che gli piacessi,</l>
<l>per vedere Aldighier morto, suo amico,</l>
<l>conceder la venuta e la partita,</l>
<l>però ch'amato assai l'aveva in vita.</l>
</lg>
<lg type="ottava">
	<l>Carlo rispose molto grazioso</l>
<l>che tutto il campo e lui libero vegna,</l>
<l>come degno signor, magno e famoso,</l>
<l>in cui molta eccellenzia sa che regna.</l>
<l>Calavrion, con volto assai doglioso,</l>
<l>con certi principal della sua insegna</l>
<l>ed Archilagio suo tanto stimato</l>
<l>venne a Parigi, e fu molto onorato;</l>
</lg>
<lg type="ottava">
	<l>- e pianse molto, e confortò Gherardo,</l>
<l>e dètte questo vanto ad Aldighieri,</l>
<l>che se viveva il giovane gagliardo,</l>
<l>non fu mai al mondo il miglior cavalieri.</l>
<l>Non so se questo vanto fu bugiardo,</l>
<l>perché e' si dice di Risa Riccieri.</l>
<l>Dunque Aldighier piangevano i cristiani</l>
<l>per le sue gran virtù; così i pagani.</l>
</lg>
<lg type="ottava">
	<l>Carlo di questo caso assai si duole;</l>
<l>non vi rimase un sol non lacrimassi;</l>
<l>e 'l vecchio padre diceva parole</l>
<l>da far pianger le fiere e' monti e' sassi</l>
<l>e per pietà fermar la luna e 'l sole:</l>
<l>non è sì duro cor non si schiantassi,</l>
<l>tanto commiserevol cosa e scura</l>
<l>era a vederlo in questa sua sciagura.</l>
</lg>
<lg type="ottava">
	<l>E sepellito fu con tanto onore</l>
<l>che tanto mai non ebbe Ettor troiano.</l>
<l>Poi nel palazzo il magno imperadore</l>
<l>Calavrion menò sempre per mano;</l>
<l>e volle Carlo Man ch'un tal signore</l>
<l>andassi da man destra; ma il pagano</l>
<l>non volle in modo alcun accettar questo,</l>
<l>ch'era gentil, costumato ed onesto.</l>
</lg>
<lg type="ottava">
	<l>Posti a sedere, Orlando cominciòe</l>
<l>innanzi a tutti una bella orazione;</l>
<l>e tanto ben le parole acconciòe</l>
<l>che fece amico suo Calavrione</l>
<l>ed ogni suo proposito mutòe,</l>
<l>come fa il savio udendo la ragione,</l>
<l>e d'ogni cosa lo facea capace;</l>
<l>ed abbracciârsi, e fu fatta la pace.</l>
</lg>
<lg type="ottava">
	<l>- Non bisogna che venga quel d'Arpina,</l>
<l>Quintiliano, Demostene o nessuno,</l>
<l>per insegnare a Orlando dottrina.</l>
<l>E contro a Ganellon si volse ognuno.</l>
<l>Calavrion sua gente saracina</l>
<l>offerse, e molto giuravan ciascuno</l>
<l>di fare aspra vendetta d'Aldighieri</l>
<l>e che si debba a campo ire a Pontieri.</l>
</lg>
<lg type="ottava">
	<l>Ognuno a questa impresa s'accordava.</l>
<l>Gan, come questo sentiva, il fellone</l>
<l>sùbito verso Pontieri arrancava,</l>
<l>e fe' da Montalban levar Grifone;</l>
<l>e quanto può la sua terra afforzava.</l>
<l>Carlo, giugnendo con Calavrione,</l>
<l>sentì che 'l traditor di Gano è drento</l>
<l>e che faceva gran provedimento.</l>
</lg>
<lg type="ottava">
	<l>Con tutta questa gente vi pose oste:</l>
<l>da ogni porta una parte ne caccia,</l>
<l>e piglion tutti i pian, montagne e coste:</l>
<l>ognuno il traditor pigliar minaccia,</l>
<l>e stanno tutti co' cani alle poste:</l>
<l>ognun vuol questa lepre, ognun la traccia,</l>
<l>e sanno dove ella è posta a giacere,</l>
<l>e non si curan pertica o levriere.</l>
</lg>
<lg type="ottava">
	<l>Lasciàn costoro intorno, e in mezzo Gano.</l>
<l>Rinaldo nostro séguita il suo corso;</l>
<l>e per fortuna in un paese strano</l>
<l>s'avvide il padron suo ch'era trascorso,</l>
<l>e disse: - Mal condotti un giorno siàno:</l>
<l>e' ci convien pigliare o 'l graffio o 'l morso.</l>
<l>Noi ci troviam sotto il segno di Marte,</l>
<l>dove val poco del nocchier qui l'arte.</l>
</lg>
<lg type="ottava">
	<l>O e' ci bisogna correr per perduti,</l>
<l>o e' ci bisogna afferrar questo porto;</l>
<l>se noi surgiam, come noi siàn veduti,</l>
<l>ècci un signor ch'ognun si può dir morto:</l>
<l>non credo di natura si rimuti:</l>
<l>vive di ratto e di rapina a torto,</l>
<l>di naufragi e d'ogni cosa trista,</l>
<l>e chiamasi per nome l'Arpalista.</l>
</lg>
<lg type="ottava">
	<l>Quella città si chiama Saliscaglia;</l>
<l>di sopra alla città sta in un castello</l>
<l>donne che son tutte use ire in battaglia</l>
<l>e stanno tutte al servigio di quello;</l>
<l>come quelle Amazzone veston maglia;</l>
<l>son per natura coperte di vello,</l>
<l>pilose, setolute, strane e brutte,</l>
<l>ma molto fiere per combatter tutte. -</l>
</lg>
<lg type="ottava">
	<l>Rinaldo rispondea: - Tu mi solletichi,</l>
<l>padrone, appunto dove me ne giova,</l>
<l>ch'io so guarire i pazzi de' farnetichi:</l>
<l>parmi mill'anni d'essere alla pruova;</l>
<l>e molti, che non credon come eretichi,</l>
<l>hanno veduto spesso cosa nuova.</l>
<l>Surgiàn pur presto e fuggiàn via fortuna;</l>
<l>poi non temer più di cosa nessuna:</l>
</lg>
<lg type="ottava">
	<l>l'ira del mare è d'averne paura</l>
<l>però che contro a lei forza non vale;</l>
<l>ma di combatter poi con l'armadura</l>
<l>con quel signor crudele e micidiale,</l>
<l>io lo farò saltar per quelle mura</l>
<l>e proverrò se sa volar sanza ale. -</l>
<l>E confortò il padron tanto e minaccia,</l>
<l>che surse finalmente, e 'l ferro spaccia.</l>
</lg>
<lg type="ottava">
	<l>Era quella città sopra una ripa</l>
<l>che soprastà dalla banda del mare,</l>
<l>piena di scogli e di rocce e di stipa,</l>
<l>che non vi posson le capere andare;</l>
<l>tanto che 'l cuore al padron se gli scipa.</l>
<l>Rinaldo dicea pur: - Non dubitare.</l>
<l>Io voglio andar, padrone, in Saliscaglia,</l>
<l>ed arrecar giù roba e vettovaglia;</l>
</lg>
<lg type="ottava">
	<l>manda con meco qualche marinaio. -</l>
<l>Disse il padron: - Cotesto son contento:</l>
<l>e' ne verrà con teco qualche paio. -</l>
<l>Rinaldo alla città se ne va drento</l>
<l>e ruba il cuoco e saccheggia il fornaio,</l>
<l>e sgombera e ritra'si a salvamento;</l>
<l>e nell'uscir fu la spada la chiave,</l>
<l>e ritornossi al padrone alla nave.</l>
</lg>
<lg type="ottava">
	<l>E disse: - Come il becco un poco immollo,</l>
<l>sicuro vo per boschi e per padule;</l>
<l>il monte Sinaì porterei in collo,</l>
<l>come e' trabocca il vin fuor pel mezzule;</l>
<l>io intendo di voler morir satollo. -</l>
<l>E cominciò a grattarsi il gorgozzule,</l>
<l>e pettina e sollecita il barlotto,</l>
<l>tanto che fece di prete lo scotto.</l>
</lg>
<lg type="ottava">
	<l>All'Arpalista vanno le novelle</l>
<l>ch'un forestier la terra ha saccheggiata:</l>
<l>sùbito fece armar quelle donzelle</l>
<l>ed ordinò la porta abbin guardata;</l>
<l>e la capitanessa fu di quelle</l>
<l>una, quale era Arcalida chiamata.</l>
<l>Rinaldo alla città già tornato era,</l>
<l>e sfuma fuori il vin per la visiera.</l>
</lg>
<lg type="ottava">
	<l>Arcalida si fe' innanzi alla porta,</l>
<l>e disse: - Dove vai tu, cavaliere,</l>
<l>che par' così sicuro sanza scorta? -</l>
<l>Disse Rinaldo: - Io tel farò sapere.</l>
<l>Aspetta ch'io t'infilzo: tu se' morta. -</l>
<l>Alardo intanto spronava il destriere</l>
<l>e 'nfilza presto un'altra damigella</l>
<l>e posela a giacer giù della sella.</l>
</lg>
<lg type="ottava">
	<l>Guicciardo un'altra di queste rintoppa</l>
<l>ed una lancia arrestata gli accocca,</l>
<l>e tutta la forò sotto la poppa,</l>
<l>e come Alardo, a giacer la rimbocca.</l>
<l>Ricciardetto una ne punse alla groppa,</l>
<l>che non portò mai più spada né rocca.</l>
<l>Così tra queste donzelle e' cristiani</l>
<l>si cominciò a menare altro che mani.</l>
</lg>
<lg type="ottava">
	<l>Arcalida s'appicca con Guicciardo,</l>
<l>e finalmente sotto se lo caccia:</l>
<l>volle veder come egli era gagliardo,</l>
<l>quantunque poco mal costei gli faccia;</l>
<l>sùbito addosso a lei correva Alardo,</l>
<l>tanto ch'alfin questa donzella spaccia,</l>
<l>però che la passò nel pettignone,</l>
<l>ch'arme ch'avessi non valse un mellone.</l>
</lg>
<lg type="ottava">
	<l>Le porte d'ogni parte fur serrate,</l>
<l>tanto ch'al buio in mezzo combattevano;</l>
<l>e tutte le donzelle hanno spacciate,</l>
<l>ch'a una a una in terra le ponevano;</l>
<l>e le porte hanno rotte e sgangherate,</l>
<l>e 'l borgo a saccomanno poi correvano.</l>
<l>Rinaldo è stato a diletto a vedere</l>
<l>quelle fanciulle rovescio cadere,</l>
</lg>
<lg type="ottava">
	<l>e Ricciardetto e Guicciardo dileggia:</l>
<l>- Io non pensai che voi fornissi mai</l>
<l>di spacciar quattro femine! - e motteggia.</l>
<l>Alardo disse: - Provato non hai:</l>
<l>non si conosce ogni volta l'acceggia</l>
<l>al becco lungo, non so se tu il sai;</l>
<l>tu non sai ben come elle s'aiutavano:</l>
<l>co' colpi in aria, per Dio, ci levavano!</l>
</lg>
<lg type="ottava">
	<l>Elle son tutte ammaestrate al giuoco,</l>
<l>e bisognò molta acqua si versasse</l>
<l>prima che fussi spento questo fuoco.</l>
<l>Basta che netto ciascun si ritrasse.</l>
<l>Tu porteresti, s' tu provassi un poco,</l>
<l>le lance alle bandiere poi più basse:</l>
<l>una di lor ti parrebbe bastante</l>
<l>non ch'aversi a provar con tutte quante. -</l>
</lg>
<lg type="ottava">
	<l>Ma l'Arpalista, inteso tutto il fatto,</l>
<l>un suo cugino Archilesse là manda;</l>
<l>e disse, come e' giunse, questo matto:</l>
<l>- Apollin vi sconfonda d'ogni banda! -</l>
<l>e con Guicciardo si sfidò di tratto.</l>
<l>Guicciardo al suo Gesù si raccomanda,</l>
<l>e bisognava, ché non priega invano:</l>
<l>ch'erano in monte e ritrovossi al piano.</l>
</lg>
<lg type="ottava">
	<l>Ed Archilesse nel portava via,</l>
<l>e come il lupo al bosco la dà all'erta.</l>
<l>Rinaldo, come lo vide, dicìa:</l>
<l>- Aspetta, ché la guardia s'è scoperta</l>
<l>e finalmente Archilesse giugnìa</l>
<l>e minacciò di dargli con Frusberta;</l>
<l>donde il pagan: - Tu mi fai torto! - grida;</l>
<l>lasciò Guicciardo e con lui si disfida.</l>
</lg>
<lg type="ottava">
	<l>Abbassaron le lance, e furon rotte,</l>
<l>e con le spade a ferirsi tornaro,</l>
<l>dandosi insieme di villane botte.</l>
<l>Il saracin, non veggendo riparo,</l>
<l>volle Baiardo guarir delle gotte:</l>
<l>dèttegli un colpo che gli parve amaro,</l>
<l>ché, s'egli avessi preso meglio il collo,</l>
<l>credo che forse non dava più crollo.</l>
</lg>
<lg type="ottava">
	<l>Gridò Rinaldo: - Omè, Baiardo mio,</l>
<l>e' sare' meglio esser con quelle dame</l>
<l>che con questo pagan crudele e rio</l>
<l>che così scardassato t'ha lo stame.</l>
<l>Io ti vendicherò, pel nostro Iddio! -</l>
<l>Baiardo il ciuffò presto con le squame;</l>
<l>Rinaldo un colpo gli diè in su la testa,</l>
<l>che gliel' partì pel mezzo appunto a sesta.</l>
</lg>
<lg type="ottava">
	<l>Dunque convien che l'Arpalista sbuchi:</l>
<l>venne coperto d'arme, e poi di seta</l>
<l>la sopravvesta, che par che riluchi</l>
<l>come 'l sol fra le stelle o la cometa.</l>
<l>Rinaldo, quando vide tanti bruchi,</l>
<l>disse: "Costui persona par discreta:</l>
<l>recata ha questa per sua cortesia,</l>
<l>ch'al mio padron della nave la dia".</l>
</lg>
<lg type="ottava">
	<l>Poi disse all'Arpalista: - Io son venuto</l>
<l>per purgarti d'ogni opra tua cattiva:</l>
<l>che sempre se' di tirannia vivuto</l>
<l>o s'alcun legno si rompe alla riva</l>
<l>per tutti questi mar, detto m'è suto;</l>
<l>ch'io me n'andavo ove si posa Uliva,</l>
<l>ma volsi in questa parte il mio cammino</l>
<l>per gastigar sì ingiusto saracino;</l>
</lg>
<lg type="ottava">
	<l>ché so ch'ella fia opera famosa</l>
<l>e piacerà a Macon nel Ciel per certo. -</l>
<l>Il saracino, ascoltato ogni cosa,</l>
<l>disse: - Ribaldo, io t'ho troppo sofferto,</l>
<l>ché d'impiccarti più tosto pietosa</l>
<l>sarebbe opera suta e giusto merto,</l>
<l>come si fa a' tuoi par corsar che vanno</l>
<l>facendo prede e ruberie e danno.</l>
</lg>
<lg type="ottava">
	<l>Disse Rinaldo: - Io non fu' mai pirrato! -</l>
<l>e dètte presto al caval degli sproni;</l>
<l>e l'uno e l'altro si fu discostato,</l>
<l>e tornonsi a ferir con due stangoni:</l>
<l>ché l'Arpalista un abete ha recato,</l>
<l>dicendo: - Questa svegliar fa i poltroni:</l>
<l>con essa n'ho già desti più d'un paio,</l>
<l>e tu sarai per questo dì il sezzaio. -</l>
</lg>
<lg type="ottava">
	<l>Rinaldo al saracino aveva detto:</l>
<l>- Cotesta lancia mi par troppo grave:</l>
<l>e pur si debbe aver qualche rispetto</l>
<l>di non giostrar però con una trave;</l>
<l>se tu ti pon cotesta lancia al petto,</l>
<l>io torrò quaggiù l'arbor della nave. -</l>
<l>Ma poi che vide il pagan così volse,</l>
<l>un'altra simigliante a quella tolse.</l>
</lg>
<lg type="ottava">
	<l>Questi stangon nel petto si percossono,</l>
<l>tanto che tutto lo scudo intronorno</l>
<l>e l'uno e l'altro di sella si mossono,</l>
<l>perché le lance sol non si piegorno,</l>
<l>e sofferire il colpo ben non possono;</l>
<l>vero è che in sulla terra non cascorno:</l>
<l>il saracin rovescio in sulla groppa</l>
<l>si ritrovò, quando il colpo rintoppa;</l>
</lg>
<lg type="ottava">
	<l>Rinaldo si piegò tutto e scontorse,</l>
<l>e del sinistro piè gli uscì la staffa</l>
<l>e quasi di cader la misse in forse;</l>
<l>pur si sostenne e d'arcion non iscaffa.</l>
<l>Poi presto in su la spada la man porse,</l>
<l>e 'l saracin la sua dal fianco arraffa;</l>
<l>e per un'ora o più gran colpi ferno;</l>
<l>ma l'Arpalista regge a ogni scherno.</l>
</lg>
<lg type="ottava">
	<l>Pure alla fin, volendo riparare</l>
<l>un colpo, un tratto lo scudo sù alza;</l>
<l>Rinaldo vide un bel colpo da fare</l>
<l>e che scoperta avea la mana e scalza:</l>
<l>un colpo trasse, e quella ebbe a trovare,</l>
<l>e collo scudo alla terra giù balza;</l>
<l>donde un gran mugghio metteva il pagano</l>
<l>quando e' si vide tagliata la mano;</l>
</lg>
<lg type="ottava">
	<l>e disse: - Io mi t'arrendo: or mi perdona!</l>
<l>Io ho perduto ogni cosa a un colpo:</l>
<l>tu m'hai ferito, e guasta la persona,</l>
<l>e fu il difetto mio, così m'incolpo.</l>
<l>Dimmi, baron, come il tuo nome suona,</l>
<l>ch'omai d'ogni peccato a te mi scolpo.</l>
<l>Io son prigion tuo vero, anzi son morto:</l>
<l>non mi toccar, poi ch'io m'arrendo, a torto. -</l>
</lg>
<lg type="ottava">
	<l>Disse Rinaldo: - Io son cugin del conte</l>
<l>Orlando, il qual sentito hai ricordare:</l>
<l>Rinaldo son chiamato di Chiarmonte. -</l>
<l>L'Arpalista, sentendol nominare,</l>
<l>con l'altra man si percosse la fronte:</l>
<l>- O Macon, - disse - ben ti puoi sfamare:</l>
<l>dunque tu m'hai condotto, can ribaldo,</l>
<l>traditore, a combatter con Rinaldo?</l>
</lg>
<lg type="ottava">
	<l>Sia maladetto ch'io t'ho mai creduto!</l>
<l>Sia maladetto la tua deità!</l>
<l>Sia maladetto chi t'ha mai piaciuto!</l>
<l>Sia maladetto chi t'adorerà!</l>
<l>Sia maladetto il Ciel, ch'io lo rifiuto!</l>
<l>Sia maladetto la tua crudeltà!</l>
<l>Sia maladetto chi il tuo nome onora!</l>
<l>Sia maladetto il dì ch'io nacqui e l'ora!</l>
</lg>
<lg type="ottava">
	<l>Sia maladetta la disgrazia mia,</l>
<l>ch'io non conobbi te, Rinaldo, prima</l>
<l>che la Fortuna troculente e ria</l>
<l>mi cacciassi nel fondo dalla cima!</l>
<l>Io ti do la mia terra in tua balìa;</l>
<l>di me, come tu vuoi, puo' fare stima.</l>
<l>Lasciami andar meschino e sventurato,</l>
<l>ch'io vo' cercar la morte in altro lato;</l>
</lg>
<lg type="ottava">
	<l>e non arà Macon questo piacere</l>
<l>ch'io muoia in Pagania sotto suo regno. -</l>
<l>Disse Rinaldo: - Io non ti vo' tenere</l>
<l>a forza, con dispetto e con isdegno;</l>
<l>ma vo' che ti rassegni, ché è dovere,</l>
<l>al mio cugin famoso Orlando degno:</l>
<l>così la fede or mi prometterai,</l>
<l>ed a tua posta libero n'andrai. -</l>
</lg>
<lg type="ottava">
	<l>Rispose l'Arpalista: - E così giuro;</l>
<l>io ho sempre bramato di vedello:</l>
<l>di questo in ogni modo sta' sicuro. -</l>
<l>E così si partì quel meschinello:</l>
<l>pensa quanto il partir gli fussi duro!</l>
<l>Rinaldo la città prese e 'l castello;</l>
<l>e 'l suo signor ne va peregrinando</l>
<l>per ritrovar, come e' giuròe, Orlando.</l>
</lg>
<lg type="ottava">
	<l>E così vuol la giustizia divina;</l>
<l>così tutte le cose al mondo vanno,</l>
<l>chi vive con tristizia e con rapina.</l>
<l>Avea sognato il suo futuro danno</l>
<l>la notte costui, presso alla mattina,</l>
<l>come l'anime nostre spesso fanno:</l>
<l>che in Saliscaglia un serpente veniva</l>
<l>e per paura di lui si fuggiva.</l>
</lg>
<lg type="ottava">
	<l>Andò questo Arpalista assai cercando</l>
<l>la morte, e prima a Parigi arrivò.</l>
<l>Carlo non v'era e non vi truova Orlando,</l>
<l>per la qual cosa a Pontier se n'andò.</l>
<l>Gano ha trovato, che 'l vien domandando:</l>
<l>- Dimmi chi sia, e soldo ti darò. -</l>
<l>E' gli diceva di sua crudel sorte</l>
<l>e come andava cercando la morte.</l>
</lg>
<lg type="ottava">
	<l>Rispose Gan: - Tu debbi esser mandato</l>
<l>da Carlo o da Orlando per ispia;</l>
<l>e perch'io son più di te disperato,</l>
<l>tra disperato e disperato fia:</l>
<l>piglia del campo, ed arai qui trovato</l>
<l>la morte che tu cerchi tuttavia. -</l>
<l>E dètte volta al suo Mattafellone,</l>
<l>e minacciava e chiamalo spione.</l>
</lg>
<lg type="ottava">
	<l>L'Arpalista toccava il ciel col dito</l>
<l>poi che trovato avea con chi contendere:</l>
<l>subitamente a trovarlo n'è ito;</l>
<l>tanto che Gan non si può alfin difendere,</l>
<l>e cadde del caval tutto stordito,</l>
<l>che non ne volea forse ancora scendere,</l>
<l>sì forte colpo gli diè l'Arpalista</l>
<l>che gli appiccò la lancia nella vista.</l>
</lg>
<lg type="ottava">
	<l>Molti baron di Gan che sono in piazza</l>
<l>volson tutti le punte al saracino;</l>
<l>ma perch'egli è di più che buona razza,</l>
<l>si difendea così col moncherino,</l>
<l>tanto ch'a molti frappò la corazza.</l>
<l>Ma Ganellon, tornato in suo domìno,</l>
<l>gridò che' cavalier suoi si scostassino</l>
<l>e più col saracin non contastassino.</l>
</lg>
<lg type="ottava">
	<l>E parvegli dover, ch'era malvagio,</l>
<l>operar col pagano un altro unguento;</l>
<l>e con parole cortese al palagio</l>
<l>lo 'nvita, e l'Arpalista fu contento,</l>
<l>dicendo che parlar gli vuole ad agio;</l>
<l>e cominciò con lui ragionamento:</l>
<l>- Chi tu ti sia, pagano, o di qual banda</l>
<l>non vo' cercare, o se Carlo ti manda;</l>
</lg>
<lg type="ottava">
	<l>ma perché mi pari uom discreto e forte,</l>
<l>mi fiderò di te liberamente.</l>
<l>Benché tu dica che cerchi la morte,</l>
<l>so che cerchi altro, e fai come prudente.</l>
<l>Carlo sbandito m'ha della sua corte,</l>
<l>ed è qui il campo che vedi al presente.</l>
<l>La ingratitù fu sempre ne' signori,</l>
<l>e 'nvidia, come sai, tra' servidori.</l>
</lg>
<lg type="ottava">
	<l>S'io non fussi io, e' non terrebbe il regno</l>
<l>Carlo, e perduto ho infin ciò ch'i' gli ho fatto:</l>
<l>come e' non m'è riuscito un disegno,</l>
<l>chiamato traditor son tristo e matto,</l>
<l>tanto che per invidia m'ha in disdegno,</l>
<l>ché si dà ben di gran colpi di piatto;</l>
<l>per troppo amor ch'io ho portato a quello</l>
<l>a torto sono scacciato e ribello.</l>
</lg>
<lg type="ottava">
	<l>Egli ha con seco certi susurroni</l>
<l>che penson contro a me sempre lacciuoli:</l>
<l>voglionsi tutti per loro i bocconi;</l>
<l>questi sono i fedel, questi i figliuoli:</l>
<l>certi buffon fraschier, certi ignatoni</l>
<l>dipinti in mille logge e in mille orciuoli;</l>
<l>questi governan Carlo imperadore;</l>
<l>io sono il ladro e 'l tristo e 'l traditore.</l>
</lg>
<lg type="ottava">
	<l>Hannol condotto qua come un bambino,</l>
<l>ed è venuto drieto a' lor consigli</l>
<l>come al pane insalato il pecorino.</l>
<l>Vero è ch'un savio ha sol fra molti figli:</l>
<l>questo è Orlando degno paladino;</l>
<l>ma poco il suo parer par che si pigli,</l>
<l>e come me lo discaccia ogni giorno,</l>
<l>tanto che sempre va pel mondo attorno.</l>
</lg>
<lg type="ottava">
	<l>Io sono un uom c'ho in sommo della bocca</l>
<l>un poco troppo il vero alcuna volta,</l>
<l>e dicolo, e non guardo a chi ciò tocca.</l>
<l>Tu sai che il ver malvolentier s'ascolta:</l>
<l>non domandar se la invidia trabocca</l>
<l>e se 'l suo stral contro a me poi fa còlta.</l>
<l>Io vo' più oltre dirti ogni mio effetto,</l>
<l>ché insino a qui non par nulla abbi detto.</l>
</lg>
<lg type="ottava">
	<l>Tu sai che come un l'uom s'arreca a noia,</l>
<l>non può mai più far cosa che ti piaccia:</l>
<l>se dice il ver, tu di' che dà la soia;</l>
<l>se ti lusinga, e tu di' che minaccia;</l>
<l>e' suoi cagnetti gridon tutti: "Muoia!".</l>
<l>Così fanno anco i can che vanno a caccia:</l>
<l>percuotine un: come tu l'hai percosso,</l>
<l>gli altri gli corron tutti quanti addosso;</l>
</lg>
<lg type="ottava">
	<l>e tutto fanno per parer fedeli,</l>
<l>e torna prima a te chi l'ha più morso,</l>
<l>perché tu vegga ch'egli ha in bocca i peli.</l>
<l>Per me non è né scusa né soccorso</l>
<l>con questi non fedeli, anzi crudeli;</l>
<l>e son più di mille oche in su 'n un torso;</l>
<l>e se trovassin miglior patto altrove,</l>
<l>ti lascerieno in sul terzo di nove.</l>
</lg>
<lg type="ottava">
	<l>Dico così, che quanto io facci bene,</l>
<l>convien che interpetrato sia alfin male,</l>
<l>e pòrtone assai volte ingiuste pene:</l>
<l>guarda questo odio e 'nvidia quanto vale!</l>
<l>Certo Aldighieri a questi giorni avviene</l>
<l>ch'andando a Montalban per via m'assale,</l>
<l>e dice: "Io ti conosco, isconosciuto!",</l>
<l>come se mai non m'avessi veduto;</l>
</lg>
<lg type="ottava">
	<l>e vuolsi vendicar d'una novella</l>
<l>che mi levorno con un Diliante,</l>
<l>che me n'aveva tenuta favella</l>
<l>sempre a camin costui, come ignorante:</l>
<l>la lancia abbassa, ch'era armato in sella.</l>
<l>Quand'io mi vidi venirlo davante,</l>
<l>tu sai ch'ognun la morte va schifando:</l>
<l>uccisi lui, che se l'andò cercando.</l>
</lg>
<lg type="ottava">
	<l>Ogni animal per non morir s'aiuta.</l>
<l>Per questo Carlo m'ha posto l'assedio,</l>
<l>per questo tanta gente è qua venuta.</l>
<l>Io non vo' più, pagan, tenerti a tedio;</l>
<l>credo che sia di Dio volontà suta</l>
<l>che tu venissi qua per mio rimedio:</l>
<l>vo' che tu vadi insino alla Corona</l>
<l>per fare opera giusta e santa e buona,</l>
</lg>
<lg type="ottava">
	<l>e riconoscer la vita da te;</l>
<l>e di' ch'io vo' venir con la correggia</l>
<l>al collo e ginocchion chieder merzé,</l>
<l>come il fanciul talvolta che scioccheggia;</l>
<l>e se mai cosa per lui grata fe',</l>
<l>che di levar questa gente proveggia;</l>
<l>e vo' che mi perdoni sol la morte,</l>
<l>e mai più poi non mi vedrà in sua corte. -</l>
</lg>
<lg type="ottava">
	<l>Quando ebbe così detto il traditore,</l>
<l>all'Arpalista par la impresa giusta,</l>
<l>e per andare a Carlo imperadore</l>
<l>pargli mill'anni in punto aver la fusta;</l>
<l>e sella immediate il corridore.</l>
<l>Diceva Gano: - Il savio intende e gusta,</l>
<l>e però sempre il sapiente manda.</l>
<l>Al conte Orlando mio mi raccomanda,</l>
</lg>
<lg type="ottava">
	<l>che ti parrà un uom ch'ogni altro ecceda:</l>
<l>questo è colui ch'è buon, discreto e degno</l>
<l>e della gloria del suo sangue ereda,</l>
<l>e sol per lui tien Carlo scetro e regno;</l>
<l>e suo patrigno son, vo' che tu creda. -</l>
<l>Guarda se misse qui tutto il suo ingegno!</l>
<l>Tutto facea perché e' gliel ridicessi,</l>
<l>acciò ch'Orlando a pietà si movessi.</l>
</lg>
<lg type="ottava">
	<l>L'Arpalista n'andava imburiassato</l>
<l>che la camicia non gli tocca l'anche.</l>
<l>Dinanzi a Carlo Man s'è inginocchiato,</l>
<l>e dice come Gan le carte bianche</l>
<l>gli manda, e ciò che gli avea ragionato,</l>
<l>e che esser gli parea tra male branche;</l>
<l>e replicava appunto ciò ch'e' disse</l>
<l>d'Orlando, acciò che 'l fatto riuscisse.</l>
</lg>
<lg type="ottava">
	<l>E seppe tanto ben ceramellare</l>
<l>che Carlo gli perdona, e così Orlando,</l>
<l>con questo, che Rinaldo perdonare</l>
<l>gli voglia, e che ne debba andar cercando</l>
<l>tanto ch'a lui si possi appresentare.</l>
<l>Poi l'Arpalista veniva narrando</l>
<l>come è prigion di Rinaldo mandato</l>
<l>al conte Orlando, e ciò che gli è incontrato;</l>
</lg>
<lg type="ottava">
	<l>e mostrò a tutti il caso della mano,</l>
<l>che gran compassion ne venìa loro.</l>
<l>E ritornossi di sùbito a Gano.</l>
<l>Ganellon venne, e innanzi al concestoro</l>
<l>s'inginocchiò piangendo a Carlo Mano,</l>
<l>e disse: - Io troverrò, s'anzi non moro,</l>
<l>Rinaldo, e purgherò gli sdegni e l'onte:</l>
<l>così tu, Carlo, mi perdoni e 'l conte!</l>
</lg>
<lg type="ottava">
	<l>S'io dovessi cercar per tutto il mondo,</l>
<l>io troverrò dove che sia Rinaldo. -</l>
<l>Così fu liberato e netto e mondo.</l>
<l>Calavrion, inteso e 'l patto e 'l saldo,</l>
<l>diceva a Carlo Man: - Nulla rispondo.</l>
<l>Ma te gastigherò, monco ribaldo,</l>
<l>che detto hai qua la tua santa parola,</l>
<l>che si vorre' impiccarti per la gola!</l>
</lg>
<lg type="ottava">
	<l>Venuto son da Parigi volando</l>
<l>con tanta gente e con tanto furore,</l>
<l>lasciato ogni mio sdegno con Orlando,</l>
<l>per trovarmi a punir quel traditore,</l>
<l>che ne venivo al ciel le mani alzando!</l>
<l>Piglia del campo, pagan peccatore,</l>
<l>ischiavo, ragazzon, prigione e monco,</l>
<l>ch'io vo' che l'altro braccio anco sia cionco. -</l>
</lg>
<lg type="ottava">
	<l>L'Arpalista una lancia ch'avea abbassa.</l>
<l>Or guarda se Fortuna lavoròe!</l>
<l>Ognun col suo cavallo oltre trapassa,</l>
<l>ognun l'un l'altro allo scudo trovòe,</l>
<l>ognuno il petto l'uno all'altro passa,</l>
<l>ognun giù della sella rovinòe,</l>
<l>ognun di questi moriva a un tratto,</l>
<l>che mai si vide un colpo così fatto.</l>
</lg>
<lg type="ottava">
	<l>Calavrion a contanti la briga</l>
<l>comperò dunque, che non gli toccava:</l>
<l>ecco che la giustizia lo gastiga;</l>
<l>l'Arpalista trovò quel ch'e' cercava:</l>
<l>pel fil della sinopia e per la riga</l>
<l>a questa volta questa cosa andava.</l>
<l>Ed Archilagio per partito prese</l>
<l>di rimenar sue gente in suo paese.</l>
</lg>
<lg type="ottava">
	<l>Carlo tornò con la corte a Parigi.</l>
<l>Gan per lo mondo in camin si mettea;</l>
<l>dove e' sentiva o discordie o litigi</l>
<l>o guerre: "Quivi è Rinaldo" dicea:</l>
<l>così cercava l'orme e' suoi vestigi.</l>
<l>Or ritorniamo a Rinaldo, ch'avea</l>
<l>ridotta Saliscaglia a divozione</l>
<l>di Cristo, e rinnegato ognun Macone.</l>
</lg>
<lg type="ottava">
	<l>Poiché son battezati i saracini,</l>
<l>e statosi alcun tempo a dimorare,</l>
<l>e grande onor gli fanno i cittadini,</l>
<l>in visione una notte gli appare</l>
<l>un angelo, che fu de' cherubini,</l>
<l>e disse: - Qui, Rinaldo, non puoi stare.</l>
<l>A' pellegrini impedito è il passaggio;</l>
<l>non posson far del Sepulcro il viaggio.</l>
</lg>
<lg type="ottava">
	<l>Quel che tu hai fatto, molto a Dio sù piace;</l>
<l>ma fa' ch'a questa impresa or non sia molle.</l>
<l>Sappi ch'egli è un uom molto rapace</l>
<l>che nel deserto sta di Caprafolle:</l>
<l>non lascia i pellegrini andare in pace;</l>
<l>fa' che tu vadi a piè di colle in colle</l>
<l>fin che tu truovi questo fiero matto,</l>
<l>che fa di là chiamarsi Fuligatto. -</l>
</lg>
<lg type="ottava">
	<l>Rinaldo la mattina, risentito,</l>
<l>sùbito a Ricciardetto e gli altri disse</l>
<l>come l'angel di Dio gli era apparito,</l>
<l>e quel che gli avea detto, e dove e' gisse.</l>
<l>Ognun di lor n'è molto sbigottito:</l>
<l>non che non dichin che Dio s'ubbidisse;</l>
<l>ma che di questo sol sentivan duolo,</l>
<l>che l'angel gli comanda e' vadi solo.</l>
</lg>
<lg type="ottava">
	<l>Rinaldo il me' che sa dà lor conforto,</l>
<l>dicendo: - Abbiate alla terra riguardo</l>
<l>e dirizzate a ragione ogni torto.</l>
<l>E raccomando a tutti il mio Baiardo.</l>
<l>E presto tornerò, s'io non son morto,</l>
<l>ché d'ubbidire Iddio nel cor tutto ardo.</l>
<l>Sievi raccomandata la giustizia;</l>
<l>tenete in pace la terra e 'n dovizia. -</l>
</lg>
<lg type="ottava">
	<l>E fece apparecchiar presto la nave,</l>
<l>ché quel padron con Rinaldo si stava</l>
<l>e d'ogni cosa gli fida la chiave;</l>
<l>e per ventura romei v'arrivava;</l>
<l>e benché la partenza fussi grave,</l>
<l>con questi finalmente s'avviava;</l>
<l>e tutti prima in bocca si baciorno</l>
<l>di stare al bene e 'l mal la notte e 'l giorno.</l>
</lg>
<lg type="ottava">
	<l>E così si commette alla marina</l>
<l>e l'armadura tien sotto coperta:</l>
<l>disopra si vedeva una schiavina;</l>
<l>e non dimenticò però Frusberta.</l>
<l>Il vento è buono e la nave camina,</l>
<l>tanto che Barberia hanno scoperta,</l>
<l>e dirizzârsi verso una cittade</l>
<l>donde saran per terra poi le strade.</l>
</lg>
<lg type="ottava">
	<l>E come drento al porto surti sono,</l>
<l>Rinaldo dal padron fa dipartita,</l>
<l>e dice: - Fra un mese sarà buono</l>
<l>che questa nave in qua sia comparita;</l>
<l>e 'ntanto io tornerò dal mio perdono.</l>
<l>Cristo t'aiuti e la tua calamita,</l>
<l>che non val men che la stoppa e la pece! -</l>
<l>Donde il padron con lui gran pianto fece;</l>
</lg>
<lg type="ottava">
	<l>e disse: - Il dì ch'io me n'andrò sotterra</l>
<l>non sentirò nel cuor la metà pena,</l>
<l>dico in quel punto che l'alma si sferra.</l>
<l>Vattene in pace ove il camin ti mena!</l>
<l>Aiutiti il tuo Iddio, se tu vai in guerra,</l>
<l>aiutiti Maria, di grazia piena!</l>
<l>Io tornerò qui con la nave presto. -</l>
<l>E non poté più oltre dir che questo;</l>
</lg>
<lg type="ottava">
	<l>e 'nginocchiossi e baciògli le piante.</l>
<l>Rinaldo co' compagni se ne vanno</l>
<l>nella città che vi sta l'amirante.</l>
<l>E giostre e feste alla piazza si fanno;</l>
<l>e molto ben si portava un amante</l>
<l>d'una fanciulla. A veder quivi stanno:</l>
<l>questa era molto bianca e molto bella,</l>
<l>e molto bruna un'altra, sua sorella,</l>
</lg>
<lg type="ottava">
	<l>e come bruna si chiama Brunetta:</l>
<l>adunque il nome suo non si disdice;</l>
<l>quell'altra è bianca e pare una angioletta,</l>
<l>e molto il dì si chiamava felice</l>
<l>perché il suo amante ognun per terra getta;</l>
<l>e la sorella rincorreva, e dice:</l>
<l>- Non c'è per te chi rompa due finocchi,</l>
<l>e 'l drudo mio d'ogni lancia fa rocchi. -</l>
</lg>
<lg type="ottava">
	<l>Diceva la Brunetta sventurata:</l>
<l>- Che colpa ho io di quel che fe' Natura</l>
<l>e s'io non nacqui bella e fortunata?</l>
<l>S'io avessi avuto a far questa figura,</l>
<l>io mi sarei per modo disegnata</l>
<l>che sculto nol farebbe o dipintura.</l>
<l>Ringrazia Iddio che degli amanti truovi,</l>
<l>e presso ch'io non dissi anco gli pruovi.</l>
</lg>
<lg type="ottava">
	<l>Io vi conforto della giostra, amanti,</l>
<l>e la Brunetta vi torni a memoria;</l>
<l>io vi ricordo e dico a tutti quanti</l>
<l>che con la lancia s'acquista vittoria,</l>
<l>e fassi spesso colpi di giganti;</l>
<l>e ch'ogni dama del suo drudo ha boria,</l>
<l>e piace insin da Campi a mona Onesta</l>
<l>che e' tenga ben la lancia in su la resta. -</l>
</lg>
<lg type="ottava">
	<l>E detto questo, gittava il falcone</l>
<l>verso Rinaldo, e pargli molto bello;</l>
<l>e ricordossi d'una visione</l>
<l>che fatta avea, ch'un peregrin novello</l>
<l>ognun quel giorno abbatteva d'arcione,</l>
<l>e disse fra suo cor: "Costui fia quello".</l>
<l>A un suo balio lo fece chiamare:</l>
<l>- Di' a quel peregrin ch'io gli ho a parlare. -</l>
</lg>
<lg type="ottava">
	<l>Rinaldo andò, ma non sapea la trama.</l>
<l>Ella gli disse con destre parole</l>
<l>del sogno e la cagion perch'ella il chiama.</l>
<l>Rinaldo disse far ciò ch'ella vuole,</l>
<l>ché ciò ch'uom facci per amor di dama</l>
<l>è gentilezza ch'osservar si suole;</l>
<l>che si voleva armar segretamente,</l>
<l>dove piacessi alla dama piacente.</l>
</lg>
<lg type="ottava">
	<l>Brunetta gli ordinò dove e' s'armassi</l>
<l>e impose al balio ch'un destrier gli mostri.</l>
<l>E la sorella di lei beffe fassi,</l>
<l>e dice: - Che vuoi tu che costui giostri? -</l>
<l>e ridea, quasi in sua lingua parlassi:</l>
<l>"Costui t'arrecherà de' paternostri</l>
<l>dal suo perdon, quando e' sarà tornato".</l>
<l>Rinaldo al campo n'è venuto armato.</l>
</lg>
<lg type="ottava">
	<l>Disse l'amante di quella più bella:</l>
<l>- Hai tu veduto qua questo uccellaccio?</l>
<l>Che dirai tu s'io il traggo della sella?</l>
<l>Al primo colpo in terra te lo caccio. -</l>
<l>Rispuose la Brunetta meschinella:</l>
<l>- Sì, se tu stimi ch'un uom sia di ghiaccio. -</l>
<l>Rinaldo le parole appunto intese</l>
<l>e tutto quanto di sdegno s'accese,</l>
</lg>
<lg type="ottava">
	<l>e disfidossi con questo saccente.</l>
<l>La bianca e bella confortava il drudo,</l>
<l>e la Brunetta facea similmente;</l>
<l>e l'uno e l'altro si truova lo scudo;</l>
<l>ma 'l saracin pel gran colpo e possente</l>
<l>alzò le gambe e cadde a culo ignudo</l>
<l>quanto potea con ogni sua vergogna;</l>
<l>e fu pur ver quel che Brunetta sogna.</l>
</lg>
<lg type="ottava">
	<l>Quivi le grida intorno si levorno.</l>
<l>Non domandar se la dama galluzza!</l>
<l>e dice alla sorella per iscorno:</l>
<l>- Truova dell'acqua e nel viso la spruzza,</l>
<l>che la mia vision fu presso al giorno. -</l>
<l>La bianca addolorata si raggruzza,</l>
<l>però ch'un braccio il suo amante si spezza.</l>
<l>Non domandar se Brunetta la sprezza!</l>
</lg>
<lg type="ottava">
	<l>Vollonsi alcun con Rinaldo provare;</l>
<l>ognuno in terra alla fine è caduto.</l>
<l>Il padre di costor si fece armare</l>
<l>e venne sopra 'l campo sconosciuto;</l>
<l>Rinaldo il gittò in terra, e nel cascare</l>
<l>l'elmo gli usciva, onde e' fu conosciuto.</l>
<l>E come fatta è la festa, a bell'agio</l>
<l>Rinaldo ne menò seco al palagio,</l>
</lg>
<lg type="ottava">
	<l>ché di sua forza si maravigliava;</l>
<l>e' suoi compagni con lui fe' venire,</l>
<l>ed un convito solenne ordinava;</l>
<l>e le fanciulle stavano a servire,</l>
<l>e l'una e l'altra Rinaldo guardava,</l>
<l>innamorate del suo grande ardire.</l>
<l>E poi, mangiato, in una zambra vanno,</l>
<l>e le fanciulle gran disputa fanno,</l>
</lg>
<lg type="ottava">
	<l>e dice ognuna ch'era la più bella;</l>
<l>e che Rinaldo giudicassi questo</l>
<l>contente son l'una e l'altra sorella.</l>
<l>Rinaldo: - La Brunetta! - disse presto,</l>
<l>e ch'aveva il suo amor donato a quella;</l>
<l>il che fu tanto alla bianca molesto</l>
<l>ch'a un balcon con un laccio di seta</l>
<l>s'impiccò in una camera segreta;</l>
</lg>
<lg type="ottava">
	<l>della qual cosa ciascuno si lamenta.</l>
<l>Rinaldo co' compagni si partia,</l>
<l>e la Brunetta riman mal contenta,</l>
<l>- Macon - dicendo - ti mostri la via.</l>
<l>Dove tu sia, peregrin, ti rammenta</l>
<l>della Brunetta, che tua sempre fia. -</l>
<l>E dèttegli un fermaglio la Brunetta</l>
<l>per ricordanza di lei meschinetta.</l>
</lg>
<lg type="ottava">
	<l>E volle prima il suo nome sapere:</l>
<l>quando sentì com'egli era Rinaldo,</l>
<l>s'accese tanto del suo gran potere</l>
<l>che non si spense mai poi questo caldo:</l>
<l>benché mai più nol dovea rivedere,</l>
<l>pur si rimase nel suo petto saldo.</l>
<l>Rinaldo al suo viaggio ne va ratto</l>
<l>per essere alle man con Fuligatto.</l>
</lg>
<lg type="ottava">
	<l>Già era capitato nel deserto.</l>
<l>Ecco apparire un cavaliere armato,</l>
<l>e 'l caval tutto di piastre ha coperto,</l>
<l>col falcon nello scudo e in ogni lato,</l>
<l>tal che Rinaldo il conobbe di certo:</l>
<l>questo era Gan, che l'ha tanto cercato,</l>
<l>e 'nginocchiossi e perdón gli chiedea,</l>
<l>e d'Aldighier con gran pianto dicea.</l>
</lg>
<lg type="ottava">
	<l>Rinaldo d'Aldighier gl'incresce tanto</l>
<l>che non potea sua morte perdonare;</l>
<l>alla risposta soprastette alquanto.</l>
<l>I pellegrin cominciorno a pregare:</l>
<l>- Poi che tu vedi, barone, il suo pianto,</l>
<l>piacciati il cor volere umiliare,</l>
<l>veggendo quanto umìl si raccomanda,</l>
<l>per quello Iddio che peregrin ti manda. -</l>
</lg>
<lg type="ottava">
	<l>Tanto che alfin Rinaldo gli perdona.</l>
<l>Gan si tornò per la via ch'è venuto.</l>
<l>Ecco un romor che per l'aria risuona:</l>
<l>gente che fuggon domandando aiuto,</l>
<l>e innanzi a tutti un cavaliere sprona;</l>
<l>e come egli ebbe Rinaldo veduto,</l>
<l>gridava: - Peregrin, fuggite addrieto,</l>
<l>però che in qua si va contro a divieto.</l>
</lg>
<lg type="ottava">
	<l>A gran fatica noi scampati siàno</l>
<l>dalle man di quel diavol maladetto;</l>
<l>ed io che innanzi fuggo, son cristiano,</l>
<l>e son ferito a morte drento al petto. -</l>
<l>Disse Rinaldo: - Cavalier sovrano,</l>
<l>chi è questo diavol che tu hai detto? -</l>
<l>- È Fuligatto - rispondeva quello:</l>
<l>- se vai più oltre, potresti sapello.</l>
</lg>
<lg type="ottava">
	<l>Egli ha fatto oggi cose troppo strane.</l>
<l>E' porta sotto un cuoio serpentino,</l>
<l>ed una spada che è più ch'a due mane,</l>
<l>lo scudo d'osso, questo malandrino,</l>
<l>e dà picchiate, ti so dir, villane,</l>
<l>ed ha già morto forse un pellegrino;</l>
<l>un baston porta che pare una trave,</l>
<l>che dicon trentacinque libbre è grave. -</l>
</lg>
<lg type="ottava">
	<l>Poco più disse, che si venne meno</l>
<l>e cadde come morto in terra cade.</l>
<l>Rinaldo monta in sul suo palafreno,</l>
<l>perché e' conobbe egli aveva bontade,</l>
<l>e disse a' suoi compagni: - Che fareno?</l>
<l>Io veggo poco innanzi una cittade:</l>
<l>andiamo a quella, e 'ntenderemo il vero</l>
<l>dove è questo arrabbiato uom tanto fiero. -</l>
</lg>
<lg type="ottava">
	<l>Questa città Sardonia si chiamava,</l>
<l>e d'un bel fiume è circundata intorno.</l>
<l>Rinaldo a questa alla porta arrivava,</l>
<l>e poi che in alto le mura mirorno,</l>
<l>a ogni merlo due impiccati stava;</l>
<l>e finalmente la porta bussorno.</l>
<l>Rispose una fanciulla, e 'l caval vede,</l>
<l>e che sia forse Fuligatto crede:</l>
</lg>
<lg type="ottava">
	<l>- Se' tu quel Fuligatto ladroncello?</l>
<l>Se' tu quel Fuligatto micidiale?</l>
<l>Se' tu colui che di noi fai macello?</l>
<l>Se' tu colui c'hai fatto tanto male?</l>
<l>Se' tu quel lupo a cui non campa agnello?</l>
<l>Se' tu colui che i pellegrini assale?</l>
<l>Se' tu quel traditor che se' a cavallo?</l>
<l>Se' tu venuto di sangue a 'ngrassallo? -</l>
</lg>
<lg type="ottava">
	<l>Disse Rinaldo: - No, non son quel desso:</l>
<l>non vedi tu che noi siàn pellegrini?</l>
<l>Tu doverresti conoscere appresso</l>
<l>che il lupo non va mai cogli agnellini.</l>
<l>Aprici adunque, damigella, adesso,</l>
<l>ché stanchi siàn per più lunghi cammini. -</l>
<l>Questa fanciulla, del ver fatta certa,</l>
<l>venne alla porta ed a tutti l'ha aperta;</l>
</lg>
<lg type="ottava">
	<l>e disse: - Peregrin, Dio vi dia pace</l>
<l>e guardi dalle man di quel tiranno</l>
<l>che tanto è sopra noi fatto rapace,</l>
<l>e per cui morti color quivi stanno!</l>
<l>Venite alla reina, se vi piace. -</l>
<l>E mentre per la terra costor vanno,</l>
<l>altro che donne non veggono in quella;</l>
<l>e domandorno questa damigella:</l>
</lg>
<lg type="ottava">
	<l>- Dove sono i mariti e' fratei vostri,</l>
<l>i padri e' figli e' servi e l'altre genti? -</l>
<l>Ed ella: - Or che bisogna io ve gli mostri?</l>
<l>Vedetegli lassù, così dolenti;</l>
<l>vedetegli, i mariti e' fratei nostri</l>
<l>e' padri e' figli e' servi e poi i parenti:</l>
<l>quivi staranno morti in sempiterno.</l>
<l>E' gl'impiccò quel diavol dello inferno.</l>
</lg>
<lg type="ottava">
	<l>Non domandate, ch'e' non è possibile,</l>
<l>quanto e sia mala bestia Fuligatto:</l>
<l>pure a dir Fuligatto è cosa orribile;</l>
<l>non si potrebbe dir quel ch'egli ha fatto,</l>
<l>e s'io il dicessi, e' non sare' credibile;</l>
<l>tanto è che questo paese ha disfatto:</l>
<l>prese la terra e fe' impiccare a' merli</l>
<l>tutti color che poté vivi averli.</l>
</lg>
<lg type="ottava">
	<l>Io vidi qui pigliargli un giovinetto</l>
<l>che nol potre' mai più rifar Natura,</l>
<l>e con sua mano il cuor trargli del petto;</l>
<l>poi lo fece impiccar sopra le mura.</l>
<l>Vedete il mio marito poveretto,</l>
<l>ch'a riguardarlo mi mette paura.</l>
<l>Qui vidi il sangue alzar di sopra al ciglio,</l>
<l>tanto che 'l fiume diventò vermiglio.</l>
</lg>
<lg type="ottava">
	<l>Quand'io ripenso a tanta crudeltate</l>
<l>de' pianti, de' lamenti e delle strida,</l>
<l>le donne e le fanciulle scapigliate</l>
<l>percuotersi e graffiarsi con gran grida,</l>
<l>e chi per terra morte e strascinate,</l>
<l>e' par che 'l cuor pel mezzo si divida:</l>
<l>era cosa crudele e paurosa</l>
<l>veder tutta la terra sanguinosa. -</l>
</lg>
<lg type="ottava">
	<l>Mentre così la donzella dicea</l>
<l>giunsono in piazza, ov'era un uom armato,</l>
<l>ch'era di bronzo, ma vivo parea,</l>
<l>sopra un caval ch'è tutto covertato,</l>
<l>ed una lancia in su la coscia avea.</l>
<l>Rinaldo chi sia questo ha domandato;</l>
<l>disse la dama: - La scrittura il dice:</l>
<l>questa città per lui fu già felice;</l>
</lg>
<lg type="ottava">
	<l>e fu di Chiaramonte il cavaliere. -</l>
<l>Rinaldo legge, e diceva: "D'Angrante</l>
<l>Orlando, nel tal tempo, quel guerriere</l>
<l>ci liberò dal gran re Galigante</l>
<l>che in campo d'oro portava un cerviere;</l>
<l>e per memoria dell'opre sue sante</l>
<l>d'uccider quel crudel nimico ed acro,</l>
<l>gli fece il popol questo simulacro".</l>
</lg>
<lg type="ottava">
	<l>Rinaldo lacrimò, veggendo Orlando,</l>
<l>per tenerezza, e con lui si ragiona,</l>
<l>dicendo: "Ovunque io vo peregrinando,</l>
<l>per tutto il mondo la tua fama suona";</l>
<l>e dipartissi da lui lacrimando.</l>
<l>Rappresentossi innanzi alla Corona.</l>
<l>Questa reina è bella e giovinetta</l>
<l>e chiamasi per nome Filisetta.</l>
</lg>
<lg type="ottava">
	<l>Vide Rinaldo, e dopo le salute</l>
<l>lo domandò dove il camin suo tiene:</l>
<l>ché, così peregrino, uom di virtute</l>
<l>giudicò questo, e parvegli uom dabbene.</l>
<l>Rinaldo rispondea le cagion sute</l>
<l>del suo venire, e di che parte e' viene,</l>
<l>e come egli è Rinaldo, che è mandato</l>
<l>dall'angel che così gli ha comandato.</l>
</lg>
<lg type="ottava">
	<l>Filisetta sapea la sua prodezza;</l>
<l>veggendolo, stupia di maraviglia</l>
<l>dell'atto fiero e della sua grandezza;</l>
<l>e disse: - Orlando tuo ben ti simiglia:</l>
<l>re Galigante, per la sua fierezza,</l>
<l>come tu vedi, abbandonò la briglia:</l>
<l>ché so che in piazza la statua vedesti</l>
<l>di bronzo, e quelle lettere leggesti.</l>
</lg>
<lg type="ottava">
	<l>Questa città da lui fu liberata,</l>
<l>ed a perpetua di questo memoria</l>
<l>l'imagine sua qui vedi scultata,</l>
<l>che fia del vostro sangue etternal gloria.</l>
<l>Ma Fuligatto m'ha ben ristorata,</l>
<l>che tutto questo paese martoria:</l>
<l>non vuol che ignun si spicchi di coloro,</l>
<l>ed èvvi il mio marito tra costoro;</l>
</lg>
<lg type="ottava">
	<l>che s'io il potessi almen pur sepellire,</l>
<l>io gli perdono il resto a Fuligatto.</l>
<l>Ha fatto a strazio il mio popol morire:</l>
<l>guarda ch'a lui non vadi come matto. -</l>
<l>Disse Rinaldo: - Non ti dar martìre,</l>
<l>e spicca il tuo marito innanzi tratto;</l>
<l>e miei compagni teco rimarranno;</l>
<l>e poi vedrai come le cose andranno.</l>
</lg>
<lg type="ottava">
	<l>Non dubitar, ché quel che vuole Iddio</l>
<l>non può fallir per accidente alcuno.</l>
<l>Di mangiar, Filisetta, abbiàn disio,</l>
<l>però ch'ognun di noi so che è digiuno;</l>
<l>e poi ch'io partirò, per amor mio</l>
<l>ti raccomando di costor ciascuno. -</l>
<l>E la reina lietamente onore</l>
<l>a tutti fece, e con aperto amore.</l>
</lg>
<lg type="ottava">
	<l>Rinaldo solo un giorno riposossi;</l>
<l>poi fece da costor la dipartenza,</l>
<l>e non sanza gran pianto accomiatossi,</l>
<l>perch'ubbidir di Dio volea la intenza;</l>
<l>e pel deserto soletto avviossi.</l>
<l>Ma Filisetta per magnificenza</l>
<l>la lancia che fu già del suo marito</l>
<l>gli dètte, ed uno scudo assai pulito;</l>
</lg>
<lg type="ottava">
	<l>e disse: - Questo per amor mio porta,</l>
<l>poi che portar non lo può più colui</l>
<l>che sospeso è tra la sua gente morta.</l>
<l>Dio t'accompagni cogli angioli sui,</l>
<l>e così spera e così ti conforta. -</l>
<l>Lasciamo andare al suo cammin costui:</l>
<l>nell'altro vi dirò quel che arà fatto.</l>
<l>Cristo vi scampi da quel Fuligatto!</l>
</lg>

</div1>
<div1 type="canto">
<head>CANTARE VENTESIMOTERZO</head>

<lg type="ottava">
	<l><foreign lang="lat">Deus in adiutorium meum intende</foreign>,</l>
<l>che sofferisti per noi dura croce</l>
<l>che la tua grazia e 'l tuo regno ci rende:</l>
<l>non mi lasciar perir presso alla foce,</l>
<l>poi che noi siamo al levar delle tende;</l>
<l>io te ne priego con sommessa voce,</l>
<l>che tutto loda il fin d'ogni opra nostra:</l>
<l>dunque il cammin fino in porto mi mostra.</l>
</lg>
<lg type="ottava">
	<l>Rinaldo pel deserto se n'andava.</l>
<l>Aveva il sol coperto il marin suolo,</l>
<l>la luna il lume suo tutto mostrava,</l>
<l>cedevon gli squadranti all'oriuolo,</l>
<l>quando Rinaldo la notte trovava</l>
<l>dove si sta quel Fuligatto solo,</l>
<l>e picchiò l'uscio d'un suo stran palagio,</l>
<l>fin che rispose il traditor malvagio,</l>
</lg>
<lg type="ottava">
	<l>e disse: - Chi se' tu? Che vai cercando? -</l>
<l>Disse Rinaldo: - A te mandato sono. -</l>
<l>Fuligatto gli aperse minacciando,</l>
<l>dicendo: - Se tu vai qui pel perdono,</l>
<l>io tel darò con la croce del brando. -</l>
<l>Dicea Rinaldo: - Dirti il vero è buono.</l>
<l>Sappi, ladron, che fuor di queste porte</l>
<l>non uscirò ch'io ti darò la morte:</l>
</lg>
<lg type="ottava">
	<l>io vengo per provar mia forza teco. -</l>
<l>Rispose Fuligatto: - Tu n'andrai</l>
<l>s'io ti do qualche mazzata di cieco.</l>
<l>Ecco, per Dio!, la serpe ch'io sognai,</l>
<l>che mi parea s'avviluppassi meco,</l>
<l>e per paura di ciò mi destai;</l>
<l>non mi parea poterla sviluppare:</l>
<l>tu se' la serpe, che non vuoi sbucare. -</l>
</lg>
<lg type="ottava">
	<l>Disse Rinaldo: - Pel contrario fia</l>
<l>che tu sarai la serpe, io lo spinoso,</l>
<l>che 'l misse un tratto per la sua follia</l>
<l>nella sua buca, chiedendo riposo;</l>
<l>poi lo voleva costei cacciar via</l>
<l>perché e' si voltolava, il doloroso;</l>
<l>onde e' rispose: "A non tenerti a bada</l>
<l>chi non ci può star, serpe, se ne vada". -</l>
</lg>
<lg type="ottava">
	<l>Fuligatto era tutto maraviglia:</l>
<l>"Chi fia costui?" dicea, "che cosa è questa?".</l>
<l>Prese al caval di sùbito la briglia</l>
<l>e mena un colpo a Rinaldo alla testa.</l>
<l>Rinaldo un salto della sella piglia</l>
<l>quando e' sentiva toccarsi la cresta:</l>
<l>dèttegli un pugno e sbrucagli l'orecchio,</l>
<l>e fe' di sangue un lago di Fucecchio;</l>
</lg>
<lg type="ottava">
	<l>e Fuligatto balza giù stordito.</l>
<l>Rinaldo nol toccò che s'è levato;</l>
<l>e come e' fu tutto in sé risentito,</l>
<l>diceva: - Io credo che tu sia incantato</l>
<l>qualche diàvol dell'abbisso uscito:</l>
<l>io son per questo pugno smemorato.</l>
<l>Per questa notte vo' che ci posiamo,</l>
<l>e domattina insieme combattiamo.</l>
</lg>
<lg type="ottava">
	<l>Non dubitar di tradimento o inganno. -</l>
<l>Disse Rinaldo: - Non temer pur tu. -</l>
<l>Così la notte in cagnesco si stanno.</l>
<l>E come il giorno in oriente fu,</l>
<l>armati fuori a campo se ne vanno;</l>
<l>e disfidati, sanza parlar più</l>
<l>ognun del campo a suo senno si tolse,</l>
<l>e con la lancia al nimico si volse;</l>
</lg>
<lg type="ottava">
	<l>e riscontrati, le lance volorno</l>
<l>in pezzi in aria; e 'l caval di Rinaldo</l>
<l>non resse, e' piè dinanzi sinistrorno,</l>
<l>quantunque in sella si tenessi saldo;</l>
<l>sì che d'accordo pedon s'affrontorno:</l>
<l>perché Rinaldo, per la stizza caldo,</l>
<l>diceva: - Scendi in su la terra piana,</l>
<l>o io t'ammazzerò sotto l'alfana. -</l>
</lg>
<lg type="ottava">
	<l>Fuligatto smontò subitamente.</l>
<l>Quivi si dànno colpi di maestro.</l>
<l>Rinaldo per un colpo che si sente</l>
<l>s'inginocchiava dal lato sinestro;</l>
<l>poi si rizzò. Fuligatto pon mente:</l>
<l>parvegli tanto nel rizzarsi destro,</l>
<l>e ne' suoi colpi sì fiero e sì forte,</l>
<l>che cominciò a dubitar della morte.</l>
</lg>
<lg type="ottava">
	<l>E quando egli ebbe un pezzo combattuto,</l>
<l>disse: - Baron, l'un di noi dèe morire:</l>
<l>dimmi il tuo nome, ch'almen conosciuto</l>
<l>t'abbi, s'io debbo alla fine perire. -</l>
<l>Disse Rinaldo: - Questo par dovuto.</l>
<l>Da Montalban Rinaldo mi fo dire. -</l>
<l>- Ah! - disse Fuligatto - se' tu desso</l>
<l>colui ch'a tutto il mondo è noto esplesso?</l>
</lg>
<lg type="ottava">
	<l>Odo che se' di casa di Chiarmonte;</l>
<l>odo che hai tre buon fratei carnali;</l>
<l>odo che tu uccidesti Fieramonte;</l>
<l>odo se' il fior de' guerrier naturali;</l>
<l>odo se' nievo a Buovo d'Agrismonte;</l>
<l>odo in battaglia più che gli altri vali;</l>
<l>odo che hai Frusberta, il nobil brando;</l>
<l>odo che se' cugin del conte Orlando.</l>
</lg>
<lg type="ottava">
	<l>Io son della tua fama innamorato. -</l>
<l>E disse tanto che Rinaldo va,</l>
<l>amico suo, fratello e congiurato,</l>
<l>drento al palagio, e grande onor gli fa.</l>
<l>Poi s'accordorno mutar luogo e fato;</l>
<l>e Fuligatto il suo palagio arso ha,</l>
<l>dicendo: - Mai più uom vo' che qui vegna</l>
<l>dove stata è la tua persona degna.</l>
</lg>
<lg type="ottava">
	<l>Andianne ove ti piace alla ventura. -</l>
<l>In questo un gran serpente ch'era piatto</l>
<l>si scuopre, quando al cul sente l'arsura:</l>
<l>aggraticciossi al collo a Fuligatto,</l>
<l>tanto che tramortì per la paura.</l>
<l>Rinaldo con la spada tanto ha fatto</l>
<l>che finalmente gliel levò da dosso;</l>
<l>ma prima gli tagliò la carne e l'osso,</l>
</lg>
<lg type="ottava">
	<l>ed anco poi con la coda pur guizza.</l>
<l>Fuligatto parea che fussi morto,</l>
<l>donde Rinaldo avea gran duolo e stizza</l>
<l>restar soletto; e dolevasi a torto,</l>
<l>ché Fuligatto alla fine si rizza.</l>
<l>E risentito e ripreso conforto</l>
<l>e ringraziando que' che in Cielo stanno,</l>
<l>pel gran deserto alla lor via ne vanno.</l>
</lg>
<lg type="ottava">
	<l>E poi che molto furon cavalcati,</l>
<l>due lion morti in un luogo foresto</l>
<l>nel mezzo della strada hanno trovati.</l>
<l>Disse Rinaldo: - Che vorrà dir questo?</l>
<l>Questi lion chi ha così ammazzati? -</l>
<l>Ma Fuligatto se n'accorse presto,</l>
<l>e disse: - E' fia Spinardo sanza fallo,</l>
<l>che dicon ch'è mezzo uom, mezzo cavallo.</l>
</lg>
<lg type="ottava">
	<l>Nel Monte Periglioso suole stare:</l>
<l>per certo noi dobbiamo esservi presso;</l>
<l>una fromba e tre dardi suol portare. -</l>
<l>Disse Rinaldo: - E' sarà stato desso.</l>
<l>Non si potre' questa bestia trovare? -</l>
<l>Rispose Fuligatto: - E' suole spesso</l>
<l>tra questi boschi andar cercando prede. -</l>
<l>E intanto una bandiera appresso vede</l>
</lg>
<lg type="ottava">
	<l>con certi Macometti molto strana.</l>
<l>Cominciono a studiare allora il passo.</l>
<l>Questo Spinardo stava in una tana</l>
<l>nascoso, come l'orso o come il tasso;</l>
<l>sente venire il cavallo e l'alfana:</l>
<l>sùbito misse nella fromba un sasso</l>
<l>e prese i dardi, ed assaltò costoro,</l>
<l>e mugghia e soffia che pareva un toro.</l>
</lg>
<lg type="ottava">
	<l>L'alfana per le mugghia è spaventata:</l>
<l>non la potea Fuligatto tenere;</l>
<l>poi disse, quando e' l'ha rassicurata:</l>
<l>- Io vo', Rinaldo, mi facci un piacere:</l>
<l>s'io uccidrò questa bestia sfrenata,</l>
<l>tu creda in Macometto, ché è dovere;</l>
<l>se tu l'uccidi, la tua fede vaglia;</l>
<l>ma che mi doni la prima battaglia. -</l>
</lg>
<lg type="ottava">
	<l>Rinaldo rispondea ch'era contento.</l>
<l>Ma ogni cosa ha sentito Spinardo:</l>
<l>rise fra sé di tal ragionamento,</l>
<l>e dètte a Fuligatto con un dardo;</l>
<l>nel braccio tutto gliel ficcava drento.</l>
<l>Rinaldo s'arrecava a Bellosguardo,</l>
<l>e vide Fuligatto sbigottito</l>
<l>cader giù dell'alfana tramortito;</l>
</lg>
<lg type="ottava">
	<l>gridò: - Pagan traditor, c'hai tu fatto?</l>
<l>Tu se' bestia per certo e traditore.</l>
<l>Ma per Dio! che, se morto è Fuligatto,</l>
<l>io ti trarrò colle mie mani il core. -</l>
<l>Non gli rispose Spinardo a quel tratto:</l>
<l>disserra un dardo con molto furore,</l>
<l>e tra le gambe passa di Rinaldo,</l>
<l>e fischia come serpe quando è in caldo.</l>
</lg>
<lg type="ottava">
	<l>Rinaldo grida: - Io ne farò vendetta.</l>
<l>Se tu se' pazzo, io non son Salamone. -</l>
<l>Questo Spinardo il terzo dardo getta:</l>
<l>Rinaldo trasse d'uno stramazzone,</l>
<l>e poi che l'aste taglia, con gran fretta</l>
<l>si difilava a lui come il falcone</l>
<l>quando ha veduto i colombi o le starne,</l>
<l>ovver come il lion che vuol far carne.</l>
</lg>
<lg type="ottava">
	<l>E fu tanto il furore e la tempesta</l>
<l>che 'l porfiro affettato arebbe allora,</l>
<l>e con la spada gli fésse la testa,</l>
<l>perché la furia e la rabbia lavora;</l>
<l>ed anco quivi Frusberta non resta:</l>
<l>féssegli il collo, e tutto il busto ancora</l>
<l>dove la bestia è congiunta con l'uomo;</l>
<l>e morto fece in su la terra un tomo;</l>
</lg>
<lg type="ottava">
	<l>e nel cader, con ira molto acerba</l>
<l>gridò: - Macon, s'io non son vendicato,</l>
<l>Lucifero il suo luogo giù ti serba. -</l>
<l>Rinaldo a Fuligatto è ritornato,</l>
<l>e la ferita gli sanò con erba</l>
<l>come piacque a Colui che gli ha insegnato.</l>
<l>Ma Fuligatto, come e' fu guarito,</l>
<l>era a veder come un cieco smarrito;</l>
</lg>
<lg type="ottava">
	<l>e come pazzo a Rinaldo n'andava,</l>
<l>e con la spada lo vuol ristorare</l>
<l>del beneficio, ed un colpo menava.</l>
<l>Rinaldo il colpo non istà aspettare,</l>
<l>perché e' conobbe colui vagillava,</l>
<l>e lascialo a suo modo disfogare.</l>
<l>Ma Fuligatto si ravvide presto</l>
<l>e chiese perdonanza assai di questo.</l>
</lg>
<lg type="ottava">
	<l>Disse Rinaldo: - Chiedi pur merzede</l>
<l>a quel Signor che la grazia t'ha fatto. -</l>
<l>E cominciògli a predicar la Fede,</l>
<l>tanto che fu contento Fuligatto</l>
<l>e disse che in Gesù si fida e crede,</l>
<l>ed osservò, come e' promisse, il patto.</l>
<l>Rinaldo a una fonte lo battezza,</l>
<l>e quivi co' dottor si scandalezza:</l>
</lg>
<lg type="ottava">
	<l>ed uno e tre, e Padre e Figlio e Verbo,</l>
<l>e lo Spirito santo poi incarnato</l>
<l>e preso, come noi, carne osso e nerbo,</l>
<l>e crucifisso, e poi nel Limbo entrato,</l>
<l>per liberarci dal peccato acerbo</l>
<l>del primo padre pel pome vietato;</l>
<l>e disse di Giosefe e di Maria,</l>
<l>e fece un lago di teologia.</l>
</lg>
<lg type="ottava">
	<l>Poi rimontorno a cavallo ed a alfana.</l>
<l>Ora è qui stato alcun ch'ebbe credenzia</l>
<l>che Rinaldo il gittò nella fontana</l>
<l>disavveduto, per la gran potenzia,</l>
<l>ché non poté ritener ben la mana:</l>
<l>non so s'io me l'appruovo per sentenzia,</l>
<l>ché dicon che e' vi bevve più d'un sorso,</l>
<l>se non che e' fu da Rinaldo soccorso.</l>
</lg>
<lg type="ottava">
	<l>Lasciàgli pure andare al lor camino.</l>
<l>Avevon già passata una montagna</l>
<l>di notte, e come apparve poi il mattino,</l>
<l>vidon molti pagan per la campagna.</l>
<l>Disse Rinaldo: - O giusto Iddio divino,</l>
<l>che gente è questa sì feroce e magna?</l>
<l>Or ti conosco, car mio Fuligatto:</l>
<l>non mi lasciar, fratello, a questo tratto. -</l>
</lg>
<lg type="ottava">
	<l>Disse colui: - Non creder ch'io ti manchi:</l>
<l>morte da te mi può divider solo;</l>
<l>dove tu andrai sarotti sempre a' fianchi.</l>
<l>Andiàn pur presto assaltar questo stuolo,</l>
<l>ché io per me gli stimo men che i granchi. -</l>
<l>Ecco il signor che innanzi viene a volo:</l>
<l>fannosi incontro a questo capitano</l>
<l>e salutorno, e così fe' il pagano.</l>
</lg>
<lg type="ottava">
	<l>Domandorno il pagan com'egli ha nome.</l>
<l>Rispose: - Io son d'Ulivante Pilagi:</l>
<l>a Saliscaglia vo a posar le some,</l>
<l>perché Rinaldo e' suoi fratei malvagi</l>
<l>offeso m'hanno non ti dico come,</l>
<l>datoci morte e tormenti e disagi,</l>
<l>ed or si vanno con le dame a spasso;</l>
<l>ma insin di qua si sentirà il fracasso.</l>
</lg>
<lg type="ottava">
	<l>Cotesta alfana, per Macon! m'attaglia. -</l>
<l>Disse Rinaldo: - Ed a me il tuo cavallo. -</l>
<l>Disse il pagan: - Proviàgli alla battaglia. -</l>
<l>Disse Rinaldo: - Suona pur, ch'io ballo.</l>
<l>- Io vo' ch'ella mi porti a Saliscaglia.</l>
<l>- Tu farai, innanzi vi sia, più d'un callo.</l>
<l>- Io vi sarò, e farò mia vendetta. -</l>
<l>Disse Rinaldo: - Come n'hai tu fretta!</l>
</lg>
<lg type="ottava">
	<l>- E' fu sempre un ribaldo, un traditore. -</l>
<l>Disse Rinaldo: - Io me ne maraviglio;</l>
<l>sentito ho ragionar del suo valore:</l>
<l>non gli saresti, Pilagi, famiglio.</l>
<l>- Dunque tu vuoi pigliarla per suo amore? -</l>
<l>Disse Rinaldo: - E per suo amor la piglio.</l>
<l>- Piglia del campo - rispose il pagano;</l>
<l>e volse un suo morel tutto balzano.</l>
</lg>
<lg type="ottava">
	<l>Rinaldo non istette a pigliar lucciole:</l>
<l>voltò il cavallo in aria con un salto</l>
<l>per dare al saracino altro che succiole;</l>
<l>ma come e' giunse in sul bel dell'assalto,</l>
<l>o che 'l destriere inciampi o ch'egli sdrucciole,</l>
<l>si ritrovò con esso in su lo smalto;</l>
<l>e quando e' vide pur che non si rizza,</l>
<l>l'uccise con un pugno per istizza.</l>
</lg>
<lg type="ottava">
	<l>Maladetto sia tu, - dicea - rozzone!</l>
<l>Maladetto sia l'orzo ch'io t'ho dato!</l>
<l>Maladetto sia il fren, caval poltrone!</l>
<l>Maladetto sia io che t'ho stregghiato!</l>
<l>Maladetto sia il tuo primo padrone!</l>
<l>Maladetto sia mai chi t'ha allattato!</l>
<l>Maladetto sia l'erba c'hai pasciuto!</l>
<l>Maladetto sia il dì ch'io t'ebbi avuto! -</l>
</lg>
<lg type="ottava">
	<l>Intanto Fuligatto grida forte</l>
<l>e con la lancia in su la resta viene,</l>
<l>e disfidato avea Pilagi a morte,</l>
<l>e con gli spron sollecitava bene;</l>
<l>e come dato per fato era e sorte,</l>
<l>la lancia gli cacciava per le rene</l>
<l>e traboccato morto è in su la terra;</l>
<l>donde per questo appiccata è la guerra.</l>
</lg>
<lg type="ottava">
	<l>Egli avea diecimila combattenti:</l>
<l>addosso a Fuligatto ognun si volse.</l>
<l>Rinaldo d'ira diruggina i denti,</l>
<l>e di Pilagi il balzan presto tolse,</l>
<l>e come l'orso irato tra gli armenti</l>
<l>il sacco in tutto di sua furia sciolse;</l>
<l>e mai non fu quanto quel dì gagliardo;</l>
<l>ma e' si dolea che non avea Baiardo.</l>
</lg>
<lg type="ottava">
	<l>"Dove se' tu, Baiardo mio?" diceva;</l>
<l>e sempre tonda menava Frusberta:</l>
<l>a mosca cieca quel tratto faceva:</l>
<l>tristo a colui ch'aspettava l'offerta!</l>
<l>e braccia e capi balzar si vedeva:</l>
<l>tutta la terra pareva coperta</l>
<l>di gente smozzicata saracina,</l>
<l>da poter far mortito o gelatina.</l>
</lg>
<lg type="ottava">
	<l>L'un sopra l'altro a traverso giù balza:</l>
<l>non si fe' mai di bestie tanto strazio,</l>
<l>tanto che 'l sangue alle cigne quivi alza,</l>
<l>e pur Rinaldo non pare ancor sazio.</l>
<l>Già per fuggire era piano ogni balza,</l>
<l>ma non avevon con lui tanto spazio;</l>
<l>e Fuligatto assai n'avea distrutti,</l>
<l>tanto che morti o fuggiti son tutti.</l>
</lg>
<lg type="ottava">
	<l>E poi che fu la battaglia finita,</l>
<l>e Fuligatto una vesta vedia</l>
<l>ch'avea Pilagi, ed halla a sé vestita,</l>
<l>che in campo bianco un lion nero avia.</l>
<l>Rinaldo tanto gli parve pulita</l>
<l>ch'un'altra presto per sé ne volia.</l>
<l>E lascian questa gente morta e afflitta</l>
<l>e ritornorno alla lor via diritta.</l>
</lg>
<lg type="ottava">
	<l>Tutto quel giorno cavalcato aviéno</l>
<l>per boschi, per burron, per mille chiane,</l>
<l>e non s'avevon messo nulla in seno:</l>
<l>saltato in aria arebbono a un pane,</l>
<l>ché vi vedean come l'arcobaleno</l>
<l>la fame. In questo e' senton due campane,</l>
<l>e scorson dalla lunga un romitoro,</l>
<l>che non facea mai festa sanza alloro,</l>
</lg>
<lg type="ottava">
	<l>più tosto sanza pane o cacio o carne;</l>
<l>de' pesci avea, ch'egli sta sopra un fiume.</l>
<l>Al romitoro si studiano andarne,</l>
<l>ché per la fame non veggon già lume:</l>
<l>parranno loro i pesci più che starne;</l>
<l>la porta bussan, come era costume.</l>
<l>Venne un romito e disse: - <foreign lang="lat">Ave Maria</foreign>. -</l>
<l>Disse Rinaldo: - Se del pan ci fia;</l>
</lg>
<lg type="ottava">
	<l>se non, lodato sia quello agnol nero. -</l>
<l>Disse il romito: - Sète voi cristiani? -</l>
<l>Disse Rinaldo: - Questo abbi per vero.</l>
<l>Aresti tu da darci almen due pani,</l>
<l>per Dio, romito? Ch'abbiamo il sentiero</l>
<l>per questi boschi smarrito sì strani. -</l>
<l>Disse il romito: - Di voi assai m'incresce</l>
<l>ch'io non ci ho pan, ma e' ci sarà del pesce. -</l>
</lg>
<lg type="ottava">
	<l>E poi toglieva una sua rete in collo,</l>
<l>e disse: - Intanto qui vi poserete,</l>
<l>e fate il fuoco mentre ch'io m'immollo:</l>
<l>so che de' pesci io n'empierò la rete,</l>
<l>tanto ch'ognun di voi sarà satollo;</l>
<l>e de' sermenti pe' cavalli arete. -</l>
<l>Così smontorno, e dèttono a' cavalli</l>
<l>certi sermenti dur più che coralli.</l>
</lg>
<lg type="ottava">
	<l>Questo romito molti pesci prese,</l>
<l>ed empiene la zucca e 'l pellicino.</l>
<l>Rinaldo e Fuligatto il fuoco accese.</l>
<l>Torna il romito, e va per trar del vino;</l>
<l>un angel presto dal Ciel giù discese,</l>
<l>e disse: - Porterai sù al paladino,</l>
<l>quale è Rinaldo, questa mia vivanda,</l>
<l>e di' che il suo Gesù dal Ciel la manda. -</l>
</lg>
<lg type="ottava">
	<l>Torna il romito, e presenta a costoro</l>
<l>questa vivanda piena di dolcezza,</l>
<l>e dice come Iddio la manda loro:</l>
<l>donde ciascun ripien fu d'allegrezza;</l>
<l>ben parea certo dello etterno coro:</l>
<l>vedi che Cristo i suoi fedeli apprezza!</l>
<l>Dicea il romito: - Statevi a vostro agio;</l>
<l>ma, a mio parer, vi sarà assai disagio. -</l>
</lg>
<lg type="ottava">
	<l>La casa cosa parea bretta e brutta,</l>
<l>vinta dal vento, e la natta e la notte</l>
<l>stilla le stelle, ch'a tetto era tutta;</l>
<l>del pane appena ne dètte ta' dotte;</l>
<l>pere avea pure e qualche fratta frutta,</l>
<l>e svina, e svena di botto una botte;</l>
<l>poscia per pesci lasche prese all'esca;</l>
<l>ma il letto allotta alla frasca fu fresca.</l>
</lg>
<lg type="ottava">
	<l>Lasciàgli come il bruco in su le frasche</l>
<l>Rinaldo e Fuligatto insino al giorno,</l>
<l>ch'a questo modo smaltiran le lasche</l>
<l>e il mosto e ciò che la sera mangiorno;</l>
<l>perch'altra fantasia par che mi nasche:</l>
<l>sento di lungi chiamarmi col corno,</l>
<l>e suona, quel che chiama, quanto puote,</l>
<l>ché qui comincian le dolenti note.</l>
</lg>
<lg type="ottava">
	<l>O Ricciardetto, ove t'ho io lasciato?</l>
<l>Tu non sai, lasso, del futuro ancora.</l>
<l>Omè, ch'io veggo il mondo avviluppato!</l>
<l>Un serpente esce della terra fora</l>
<l>con sette bocche, e fuoco arà gittato,</l>
<l>e molta gente con esse divora:</l>
<l>farà tremar le mura di Parigi</l>
<l>e Montalban, che v'è sol Malagigi.</l>
</lg>
<lg type="ottava">
	<l>Non creder vendicato il Veglio sia:</l>
<l>ben surgerà di lui qualche rampollo,</l>
<l>e tanta gente per lui morta fia</l>
<l>ch'ognun di sangue si vedrà satollo:</l>
<l>andrà sozzopra tutta Pagania.</l>
<l>Io sento già della rovina il crollo,</l>
<l>e fia sentito insin giù d'Acheronte,</l>
<l>perché spianar si vedrà più d'un monte.</l>
</lg>
<lg type="ottava">
	<l>Parrà che in Giusaffà dica la tromba:</l>
<l>"Venite tutti all'etterno giudicio,</l>
<l>uscite del sepulcro e della tomba;</l>
<l>recate il bene scritto e 'l malificio".</l>
<l>Omè, già negli orecchi mi rimbomba!</l>
<l>Io veggo rovinare ogni edificio,</l>
<l>né pietra sopra pietra rimanere,</l>
<l>tanto che Giove potrebbe temere.</l>
</lg>
<lg type="ottava">
	<l>Veggo i lioni uscir delle spilonche,</l>
<l>e tigri e l'altre fiere aspre arrabbiate,</l>
<l>e tante lance andar per l'aria tronche,</l>
<l>e pianger le fanciulle scapigliate;</l>
<l>uscir gli spirti delle infernal conche,</l>
<l>e degli abissi l'anime mal nate.</l>
<l>Tu ti darai ancor pace, omè, meschina</l>
<l>Gerusalem, se 'l tuo Sion rovina?</l>
</lg>
<lg type="ottava">
	<l>Io veggo tutta in arme Bambillona</l>
<l>e gli stendardi già levati al vento:</l>
<l>non è contenta Antea della corona,</l>
<l>non è del padre suo lo sdegno spento:</l>
<l>già mosso è il campo, e la tuba risuona.</l>
<l>O Carlo, presto sarai in gran tormento.</l>
<l>O Iddio, la terra già triema e l'abisso:</l>
<l>credo Tu sia di nuovo crucifisso.</l>
</lg>
<lg type="ottava">
	<l>Io veggo il sole oscurare e la luna,</l>
<l>e, come a Giosuè, fermarsi accenna.</l>
<l>Oh, quanta gente in Francia si raguna!</l>
<l>Correrà sangue il gran fiume di Senna.</l>
<l>Ben si sfoga a suo modo la Fortuna,</l>
<l>e fiacca in terra e in mar più d'una antenna.</l>
<l>Dirén quel che seguì nel nuovo canto</l>
<l>con la virtù del Santo, Santo, Santo.</l>
</lg>

</div1>
<div1 type="canto">
<head>CANTARE VENTESIMOQUARTO</head>

<lg type="ottava">
	<l>Non chi comincia ha meritato, è scritto</l>
<l>nel tuo santo Evangel, benigno Padre:</l>
<l>convien che tu mi tragga fuor d'Egitto</l>
<l>per gire in parte di salute madre.</l>
<l>Il popol de' cristian fia presto afflitto:</l>
<l>aiuta tu le tue fedele squadre,</l>
<l>ch'io non posso altro far che la mia penna</l>
<l>tosto non bagni nel sangue di Senna.</l>
</lg>
<lg type="ottava">
	<l>E benché il ver malvolentier qui scriva,</l>
<l>convien ch'io scriva pur come altri scrisse,</l>
<l>per non far come all'alta storia argiva.</l>
<l>Omer troppo essaltò gli error d'Ulisse,</l>
<l>e del figliuol famoso della diva</l>
<l>non so se il vero appunto anche si disse.</l>
<l>Accetta il savio infin la vera gloria:</l>
<l>e così seguiren la nostra istoria.</l>
</lg>
<lg type="ottava">
	<l>Rinaldo e Fuligatto e Ricciardetto,</l>
<l>Guicciardo, Alardo si ritroverranno;</l>
<l>né so quando si fia: non l'ho ancor detto;</l>
<l>per molti error pel mondo insieme andranno.</l>
<l>Non fu questo al principio mio concetto;</l>
<l>pertanto a Montalban si torneranno</l>
<l>e quivi finiran gli ultimi giorni;</l>
<l>e chi non vuol tornar di lor, non torni.</l>
</lg>
<lg type="ottava">
	<l>Non so se Fuligatto Montalbano</l>
<l>vedrà, ché pel cammin forse fia morto.</l>
<l>Io cominciai a cantar di Carlo Mano:</l>
<l>convien che 'l mio cantar pur giunga in porto,</l>
<l>e ch'io punisca il traditor di Gano</l>
<l>d'un tradimento già ch'io veggo scorto</l>
<l>cogli occhi della mente in uno specchio;</l>
<l>e increscemi di Carlo, che è pur vecchio.</l>
</lg>
<lg type="ottava">
	<l>O Carlo, avventurato presto in Cielo,</l>
<l>tu sarai tribolato al mondo ancora,</l>
<l>che pur pensando al cor mi nasce un gelo!</l>
<l>Tornato è Gano, e notte e dì lavora,</l>
<l>ché il mal del traditor ne va col pelo;</l>
<l>e Carlo al modo usato crede, e ignora</l>
<l>che il traditor si stia maggese o sodo,</l>
<l>e non pensassi ogni malizia e frodo.</l>
</lg>
<lg type="ottava">
	<l>Del Veglio, il gran sir già della Montagna,</l>
<l>rimase un figliuol detto Buiaforte,</l>
<l>e per paura si fuggì in Ispagna,</l>
<l>e il re Marsilio lo tenne in sua corte,</l>
<l>perché l'alta regina egregia e magna</l>
<l>Antea cercava di dargli la morte</l>
<l>e molto il perseguì colle sue squadre,</l>
<l>recordata dell'odio del suo padre.</l>
</lg>
<lg type="ottava">
	<l>Venne costui nell'arme valoroso,</l>
<l>ma molto fu superbo ed arrogante,</l>
<l>e in piccol tempo diventò famoso</l>
<l>e fece assai per la fede affricante.</l>
<l>Portava un baston duro e ponderoso</l>
<l>ed avea membra quasi di gigante;</l>
<l>e molto amava il re Marsilio questo,</l>
<l>come altra volta fia più chiaro il testo.</l>
</lg>
<lg type="ottava">
	<l>Intanto la gran fama in tutto suona</l>
<l>della reina gloriosa Antea,</l>
<l>che adorar si facea in Bambillona,</l>
<l>né più Semiramisse si dicea.</l>
<l>Ella tenea lo scettro e la corona</l>
<l>dell'Oriente, e pur nel cor avea</l>
<l>la morte del suo padre, e tempo aspetta</l>
<l>contra a' cristian per far crudel vendetta.</l>
</lg>
<lg type="ottava">
	<l>Ed ogni volta ch'ell'andava a mensa</l>
<l>gli era il pan sottosopra innanzi volto,</l>
<l>che denotava del Soldan l'offensa</l>
<l>e l'odio che nel petto avea sepolto.</l>
<l>Proverbio è: chi ben siede, alfin mal pensa.</l>
<l>Ebbe pur loco il suo pensiero stolto,</l>
<l>ché nel cor femminil può molto sdegno;</l>
<l>e Ganellon vi misse ogni suo ingegno.</l>
</lg>
<lg type="ottava">
	<l>Era tornato, come io dissi, Gano,</l>
<l>e molte volte lettere avea scritto</l>
<l>e rinnovato l'odio del Soldano,</l>
<l>e che Rinaldo si sta per lo Egitto;</l>
<l>e come molto vecchio è Carlo Mano,</l>
<l>ch'omai si potea dir per gli anni afflitto:</l>
<l>ch'addirizzassi sua famosa insegna</l>
<l>in Francia, e presto con sua gente vegna.</l>
</lg>
<lg type="ottava">
	<l>Teneva Antea gran corte e baronia,</l>
<l>e chi più crede poi poter, più erra:</l>
<l>chi una cosa, chi altra dicìa,</l>
<l>che si dovessi a' cristian muover guerra;</l>
<l>e ricordava ognun la villania</l>
<l>come Morgante avea guasta la terra,</l>
<l>e come Orlando pose il campo a torto</l>
<l>e fu cagion che il lor signor sia morto.</l>
</lg>
<lg type="ottava">
	<l>E tutti infine un dì fecion concilio,</l>
<l>dove l'alta regina ed ognun disse;</l>
<l>ed accordârsi scrivere a Marsilio</l>
<l>che inverso Francia con gente venisse:</l>
<l>apparecchiassi tutto il suo navilio</l>
<l>e dalla parte di Spagna assalisse;</l>
<l>e intanto Antea a Parigi verrebbe,</l>
<l>e gran vendette ognun di lor farebbe.</l>
</lg>
<lg type="ottava">
	<l>A Siragozza questa impresa piace;</l>
<l>e perché egli era in Francia imbasciatore</l>
<l>re Bianciardino, e trattava la pace</l>
<l>tra re Marsilio e Carlo imperatore,</l>
<l>poi che questo altro parer fu capace,</l>
<l>fu rimandato per esso a furore,</l>
<l>e che tornassi battendo le penne;</l>
<l>e colle trombe nel sacco ne venne.</l>
</lg>
<lg type="ottava">
	<l>Ed ordinò gran popol saracino</l>
<l>il re Marsilio e per terra e per mare;</l>
<l>ma ritornato, il savio Bianciardino</l>
<l>cominciò questa impresa a sconfortare;</l>
<l>e seppe insino a' tempi di Pipino</l>
<l>tante cose a Marsilio ricordare,</l>
<l>che gli mostrò la guerra assai dubbiosa,</l>
<l>e consigliollo alfin di stare in posa.</l>
</lg>
<lg type="ottava">
	<l>Era pur savio il re Marsilione,</l>
<l>e molto a Bianciardin prestava fede;</l>
<l>e raffreddossi, intese le ragione,</l>
<l>e scrisse ' Antea che 'l tempo nol concede:</l>
<l>ch'avea da Carlo Man buona intenzione,</l>
<l>e così Bianciardin diceva; e crede</l>
<l>che in piccol tempo sua Corona magna</l>
<l>farà la pace e renderà la Spagna.</l>
</lg>
<lg type="ottava">
	<l>Aveva Carlo la Spagna racquistata</l>
<l>per coronarne il suo nipote e conte</l>
<l>e di tutta Araona e di Granata,</l>
<l>e Ferraù morto era già in sul ponte;</l>
<l>ma perché questa è cosa assai vulgata</l>
<l>e tante lunghe istorie ne son conte,</l>
<l>ritorneremo alla reina Antea</l>
<l>che di nuovo a Marsilio rescrivea.</l>
</lg>
<lg type="ottava">
	<l>Ma poi che in mezzo di tutto il consilio</l>
<l>aperte e lette le lettere furno,</l>
<l>fu la risposta fatta da Marsilio</l>
<l>che teneva e di piombo e di coturno,</l>
<l>e molto piacque a tutto il suo concilio;</l>
<l>e disse, come Diomede a Turno,</l>
<l>che si penteva del tempo passato,</l>
<l>ché poco aveva con Carlo acquistato.</l>
</lg>
<lg type="ottava">
	<l>Iscrisse adunque la reina a Gano</l>
<l>che dovessi aguzzar tutti i suoi ferri,</l>
<l>e come il re Marsilio spera invano,</l>
<l>e Bianciardin gli par di lunga l'erri</l>
<l>che rendessi la Spagna Carlo Mano</l>
<l>e mostragli per datter men che cerri:</l>
<l>che il confortassi a dargli aiuto e presto,</l>
<l>ché il tempo accomodato proprio è questo.</l>
</lg>
<lg type="ottava">
	<l>Or chi vorrà insegnare al traditore</l>
<l>commetter qualche scandol, qualche frodo,</l>
<l>sarà come chi insegna al buon sartore</l>
<l>tener l'anello in dito o fare il nodo.</l>
<l>Non è guarito Gan del peccatore,</l>
<l>e scrisse al re Marsilio in questo modo:</l>
<l>"Salute in prima al gran signore ispano</l>
<l>manda il suo caro, umìl servitor Gano.</l>
</lg>
<lg type="ottava">
	<l>Tu vuoi, Marsilio, far come fa quello</l>
<l>che giuoca a scacchi e pensa d'un bel tratto,</l>
<l>e poi che l'ha veduto, d'un più bello</l>
<l>ricerca, e non gli basta scaccomatto.</l>
<l>Il lupo vuol far pace con l'agnello</l>
<l>e che si scriva per suo dato e fatto</l>
<l>e statico il monton sia dato e' cani:</l>
<l>e tu sarai quel desso e' tuoi pagani.</l>
</lg>
<lg type="ottava">
	<l>Loica non è questa, ognun la intende,</l>
<l>salvo che Bianciardin che tu mandasti,</l>
<l>il qual forse costì del senno vende,</l>
<l>ma qui non n'arrecò tanto che basti.</l>
<l>Non so come le cetere or distende;</l>
<l>ma perché molto me lo commendasti,</l>
<l>io feci più che tu non hai richiesto,</l>
<l>e conferi' quel che non era onesto;</l>
</lg>
<lg type="ottava">
	<l>e dissi pur che non credessi a Namo</l>
<l>e molto meno al duca di Brettagna,</l>
<l>ch'ognun ha sotto l'esca, il fuoco e l'amo.</l>
<l>E' si pensò recarne in man la Spagna:</l>
<l>e' m'incresce che qua noi ne ridiamo,</l>
<l>e presto arai la pace alle calcagna,</l>
<l>cioè Orlando, il nipote di Carlo,</l>
<l>ché tutti siam d'accordo a coronarlo.</l>
</lg>
<lg type="ottava">
	<l>Tu hai pur tanto tempo combattuto</l>
<l>con Carlo, che oramai debbi sapere</l>
<l>che vorrebbe dal Ciel qualche tributo,</l>
<l>poi che Fiovo suo ebbe le bandiere;</l>
<l>o forse Bianciardino è troppo astuto</l>
<l>e non ti lascia ogni cosa vedere:</l>
<l>però, se appresso a te quel savio tiensi,</l>
<l>fa' che tu anche come savio pensi:</l>
</lg>
<lg type="ottava">
	<l>ch'io non ho Bianciardin per uom sì grosso</l>
<l>che e' creda che la Spagna si rendesse,</l>
<l>e però il capo ritrovar non posso</l>
<l>del filo a questa tela che si tesse;</l>
<l>ma so che presto Orlando ti fia addosso,</l>
<l>ché molto son qua larghe le promesse</l>
<l>di dargli in ogni modo la corona</l>
<l>di Granata e di Spagna e d'Araona.</l>
</lg>
<lg type="ottava">
	<l>Vero è che a questi giorni intesi cosa</l>
<l>che allor te giudicavo più che saggio,</l>
<l>e come Antea, la reina famosa,</l>
<l>con molta gente in qua facea passaggio,</l>
<l>ed era il tempo a voler còr la rosa</l>
<l>appunto come al principio di maggio,</l>
<l>e credo ancor tu sentirai lo scoppio:</l>
<l>pensa, col tuo favor, se egli era a doppio.</l>
</lg>
<lg type="ottava">
	<l>Tanto è che Carlo non fu poi più lieto,</l>
<l>e credo ancor che Orlando abbi paura;</l>
<l>ma e' sa simular come discreto,</l>
<l>e tuttavolta a' remedii procura;</l>
<l>e se vuoi pur ch'io dica ogni segreto,</l>
<l>e' triemon qua di Parigi le mura</l>
<l>ed ognun già se gli arriccia la chioma,</l>
<l>che 'l barbaro Anibàl par vadi a Roma.</l>
</lg>
<lg type="ottava">
	<l>Or non bisogna al prudente consiglio.</l>
<l>Io so che tu cognosci il Mainetto:</l>
<l>tu lo tenesti in corte come figlio,</l>
<l>e riscaldasti la serpe nel petto:</l>
<l>io veggo il regno tuo con gran periglio,</l>
<l>ed arai presto a pigliar pel ciuffetto</l>
<l>un gran lion che ti parrà rapace:</l>
<l>questo fia forse e la Spagna e la pace.</l>
</lg>
<lg type="ottava">
	<l>Or di' a Bianciardin dunque a tua posta</l>
<l>ch'io non so ben se ti consiglia o sogna;</l>
<l>e non mandare indrieto altra risposta.</l>
<l>Iscrivi a Antea, che so che ti bisogna;</l>
<l>e pensa ben che, se Orlando s'accosta,</l>
<l>la sua corona è tua mitera e gogna,</l>
<l>e tutto il popol tuo veggo in essilio.</l>
<l>Ora io t'ho detto il mio parer, Marsilio".</l>
</lg>
<lg type="ottava">
	<l>La lettera a Marsilio porta un messo,</l>
<l>il qual trovò dove era, a Siragozza;</l>
<l>baciòe la mano, in terra genuflesso,</l>
<l>che presto gli vorrebbe veder mozza.</l>
<l>Marsilio cognoscea il sigillo impresso,</l>
<l>e lesse, e il messo impicca per la strozza:</l>
<l>ché intese, come pratico e discreto,</l>
<l>quel "Non mandare altra risposta indrieto".</l>
</lg>
<lg type="ottava">
	<l>E scrisse a Bambillona alla reina</l>
<l>ch'avea mutata nuova opinione,</l>
<l>e tutta la sua gente saracina</l>
<l>apparecchiava sotto il gonfalone;</l>
<l>e parte ne fia presto alla marina,</l>
<l>e centomila o più sopra l'arcione,</l>
<l>e Balugante fia suo capitano;</l>
<l>e mandògli la lettera di Gano.</l>
</lg>
<lg type="ottava">
	<l>- Ah! - disse Antea - tu se' pure il maestro</l>
<l>de' tradimenti, Gan! Ma s'io ritorno</l>
<l>in Francia più, t'appiccherò il capestro! -</l>
<l>E tutte le sue gente s'assettorno,</l>
<l>sì che gli arcier, sanza numero equestro,</l>
<l>dugentomila o più si rassegnorno</l>
<l>di Persia e quasi di tutta Soria,</l>
<l>d'una bella e forbita compagnia.</l>
</lg>
<lg type="ottava">
	<l>Non si ricorda Antea più di Rinaldo:</l>
<l>sapea che per lo Egitto era già vecchio;</l>
<l>era passato quel sì ardente caldo,</l>
<l>e tuttavolta attende al suo apparecchio.</l>
<l>Intanto Gano, ostinato e ribaldo,</l>
<l>attento sempre teneva l'orecchio,</l>
<l>e dubitava di ciò che gli è detto,</l>
<l>ché e' non è traditor sanza sospetto;</l>
</lg>
<lg type="ottava">
	<l>ed ordinava ogni dì feste e giostra</l>
<l>acciò che ognuno attenda a sollazzare,</l>
<l>e sempre il primo, caldo si dimostra</l>
<l>ch'Orlando si dovessi coronare:</l>
<l>- Questo è pure il campion della fé nostra! -</l>
<l>dicea con Carlo, e sapea simulare;</l>
<l>e ciò che e' dice, in mezzo il cor gli tocca,</l>
<l>che par che gli esca san Matteo di bocca</l>
</lg>
<lg type="ottava">
	<l>e Luca e Marco e Giovanni e poi Cristo.</l>
<l>O traditor malvagio, o Scariotto,</l>
<l>tu n'hai pur fatte più che Giuda a Cristo!</l>
<l>Ma non sanza cagion si dice un motto:</l>
<l>che il sabato non paga sempre Cristo:</l>
<l>e' non vi fia poi infine un quattrin rotto.</l>
<l>Non è del pagamento il tempo giunto:</l>
<l>Colui che il tempo fe', sa il tempo appunto.</l>
</lg>
<lg type="ottava">
	<l>Carlo si stava in Parigi contento;</l>
<l>era già vecchio e pur canuto e bianco;</l>
<l>pensa che in Gano il mal seme sia spento,</l>
<l>e pur se non è sazio, almen sia stanco;</l>
<l>ma egli aveva a ogni piaga unguento</l>
<l>e 'l coltel tossicato sempre al fianco,</l>
<l>e lascerà la pelle omai col vezzo,</l>
<l>e non è peggior mal che quel da sezzo.</l>
</lg>
<lg type="ottava">
	<l>Intanto le novelle son venute</l>
<l>come Marsilio raguna gran gente,</l>
<l>e molte nave in mar già son vedute</l>
<l>che s'apparecchion continovamente;</l>
<l>ma non son le malizie cognosciute</l>
<l>di Gano: ancora ignun non sa niente;</l>
<l>vero è che la partita così sùbita</l>
<l>di Bianciardin fa ch'ogni savio dubita.</l>
</lg>
<lg type="ottava">
	<l>Carlo fe' tutto il consiglio chiamare,</l>
<l>e Ganellone il primo fu in bigoncia,</l>
<l>e seppe come e' suol ceramellare;</l>
<l>e le sue maliziette in modo acconcia</l>
<l>che Carlo ancor se ne lascia menare.</l>
<l>Ma Turpin savio la ballata sconcia,</l>
<l>e disse: - Gan, tu puoi dire a tuo senno,</l>
<l>ché non s'accordan le parole e 'l cenno. -</l>
</lg>
<lg type="ottava">
	<l>Riprese adunque Namo le parole:</l>
<l>andò per molte vie girando quello</l>
<l>e riuscì poi infine dove e' vuole,</l>
<l>e rovesciògli in capo un gran cappello.</l>
<l>Il duca Astolfo fece come e' suole:</l>
<l>non aspettòe che si tocchi il zimbello,</l>
<l>e disse: - Ganellon, tu ne fai troppe,</l>
<l>e non sai ben che le bugie son zoppe</l>
</lg>
<lg type="ottava">
	<l>e però si cognosce a quelle il vero. -</l>
<l>Ma dopo Astolfo il conte Orlando disse:</l>
<l>- O Gan, questo ermellin sarà poi nero.</l>
<l>Meglio era il primo dì che tu morisse,</l>
<l>anzi nato non fussi al nostro impero!</l>
<l>Quanto mal, quante guerre, quante risse</l>
<l>son per te seguitate, orrendo mostro,</l>
<l>inimico a Dio ed infamia al secol nostro! -</l>
</lg>
<lg type="ottava">
	<l>Aveva il signor prima di Brettagna</l>
<l>consigliato: - A me par che innanzi tratto,</l>
<l>sanza saper se ci è dolo o magagna,</l>
<l>s'impicchi Ganellon, che fia pur fatto:</l>
<l>noi daremo un dì tutti in una ragna</l>
<l>come stornegli in qualche luogo piatto. -</l>
<l>Ma non fu ben questa parola intesa,</l>
<l>che presto in Roncisvalle sarà tesa.</l>
</lg>
<lg type="ottava">
	<l>Rizzossi dopo Salamone Avino,</l>
<l>perché Gan si scusava, e disse: - Aspetta:</l>
<l>non ti vidi io parlar con Bianciardino</l>
<l>nell'orto, e in qua ed in là far la civetta?</l>
<l>Che dicevi tu, i salmi o il mattutino?</l>
<l>Va' impiccati tu stesso alla giubbetta,</l>
<l>ch'io non so come la terra sostienti!</l>
<l>Non se' tu sazio ancor di tradimenti? -</l>
</lg>
<lg type="ottava">
	<l>Disse il Danese: - Ascolta un poco, Gano:</l>
<l>quel dì che Bianciardin ti disse: "Taci"</l>
<l>e strinseti, io ti vidi pur, la mano,</l>
<l>per certo tu trattavi altro che paci!</l>
<l>E' m'incresce tu ciurmi Carlo Mano,</l>
<l>che non cognosce ancor di Giuda i baci,</l>
<l>ed io già veggo le lanterne e' fusti,</l>
<l>come reo traditor che sempre fusti. -</l>
</lg>
<lg type="ottava">
	<l>Gano alfin pure al Danese rispose:</l>
<l>- Io son sempre il berzaglio a ogni mira;</l>
<l>ognun fa sopra me sue belle chiose.</l>
<l>Non mi riprenda il mio signor con ira.</l>
<l>Con Bianciardino io dissi molte cose</l>
<l>come l'una parola un'altra tira</l>
<l>e balza a' testamenti nuovi e vecchi:</l>
<l>tu ci sentisti perché avevi orecchi.</l>
</lg>
<lg type="ottava">
	<l>E nel giardino un dì sendo rimasi</l>
<l>dove Avin m'ha veduto civettare,</l>
<l>mi conferì suoi fatti e certi casi</l>
<l>come suol l'uno amico all'altro fare</l>
<l>per consigliarsi; e non vi stemo quasi.</l>
<l>Colui che è giusto non suol dubitare:</l>
<l>al peccator suol ben parer l'un due</l>
<l>e ch'ogni mosca sia per l'aria un grue.</l>
</lg>
<lg type="ottava">
	<l>Io mi son, Carlo, a sofferire avvezzo</l>
<l>ed ho fatto buon gusto e buon orecchio;</l>
<l>e quando il falso attorno è ito un pezzo,</l>
<l>convien che il vero appaia in ogni specchio.</l>
<l>Così fussi quel giorno stato il sezzo</l>
<l>ch'i' venni in corte, ov'io mi trovo vecchio,</l>
<l>lasciata la mia patria e qualche regno</l>
<l>per riportarne ingratitudo e sdegno!</l>
</lg>
<lg type="ottava">
	<l>Io me n'andrò, così vecchio, in Maganza;</l>
<l>e qualche volta, poi ch'io sarò morto,</l>
<l>cognosciuta sarà questa arroganza</l>
<l>che mille volte m'ha incolpato a torto.</l>
<l>Tu hai dato a costor troppa baldanza,</l>
<l>o Carlo, o Carlo; e la pena io ne porto.</l>
<l>Ma infin tra' can si resterà la rabbia,</l>
<l>ch'io farò ben: chi pensa mal, mal abbia! -</l>
</lg>
<lg type="ottava">
	<l>Disse Ulivieri: - Ah, traditor ribaldo!</l>
<l>Io scoppio, Carlo, io non posso tacere.</l>
<l>E' si par ben che non c'è più Rinaldo,</l>
<l>ch'e' ti farebbe ancor l'olio tenere. -</l>
<l>E non poté per ira star più saldo</l>
<l>e levossi turbato da sedere,</l>
<l>e dètte al conte Gano una guanciata</l>
<l>che nel viso e nel cor riman segnata.</l>
</lg>
<lg type="ottava">
	<l>Ah, Ulivier, tu il piangerai ancora</l>
<l>in Roncisvalle, e sarai mal contento!</l>
<l>Questo è quel dì che Maddalena adora</l>
<l>e sparge a' piedi il prezioso unguento;</l>
<l>questa ceffata è foco che lavora,</l>
<l>che fia col sangue de' cristiani spento;</l>
<l>vedrai che in Ganellon può questo sdegno</l>
<l>tanto, che 'l Cielo ancor ne farà segno.</l>
</lg>
<lg type="ottava">
	<l>Era Ulivieri alle volte superbo.</l>
<l>Gan bisognòe ch'avessi pazienzia,</l>
<l>e disse: - Va' pur là, ch'io te la serbo.</l>
<l>Carlo, questo m'è fatto in tua presenzia. -</l>
<l>E dipartissi sanza dir più verbo.</l>
<l>Carlo gridava: - Ah, poca reverenzia!</l>
<l>Superbo, arroganton, bestiale e matto!</l>
<l>Io ti farò quel che tu cerchi un tratto. -</l>
</lg>
<lg type="ottava">
	<l>Disse Ulivieri: - A te si vorre' dare</l>
<l>tanto in sul cul che diventassi rosso,</l>
<l>e farti a Gano, il tuo mignon, frustare,</l>
<l>che t'ha sempre trattato come uom grosso. -</l>
<l>Carlo si volle di sedia levare</l>
<l>e trasse il pugnal fuor per irgli addosso:</l>
<l>se non che Orlando al marchese di Vienna</l>
<l>che si levassi dalla furia accenna.</l>
</lg>
<lg type="ottava">
	<l>Poi disse a Carlo Magno il suo parere:</l>
<l>che tempo non gli par da perder tempo,</l>
<l>ma che si debba al caso provedere,</l>
<l>acciò che i lor remedii sieno a tempo;</l>
<l>e che il consiglio dovessi a sedere</l>
<l>l'altra mattina ritornar per tempo,</l>
<l>da poi ch'egli era la sera adirato:</l>
<l>ché chi s'adira non è consigliato.</l>
</lg>
<lg type="ottava">
	<l>E perché molti auttori hanno detto</l>
<l>che Ulivier diè la ceffata a Gano</l>
<l>quando e' fu poi con Bianciardino eletto,</l>
<l>parmi che il lor giudicio sia qui strano</l>
<l>di mandar con isdegno e con dispetto</l>
<l>a trattar pace col gran sire ispano</l>
<l>un traditor come era Ganellone;</l>
<l>e scambian Bianciardin da Falserone.</l>
</lg>
<lg type="ottava">
	<l>In questo tempo arrivava a Marsilia</l>
<l>una nave transcorsa per fortuna,</l>
<l>e raccontava una trista vigilia</l>
<l>di mala festa, che non si digiuna:</l>
<l>e come Antea già ben trecentomilia</l>
<l>a Bambillona e per tutto rauna,</l>
<l>e come in Francia la guerra è giurata</l>
<l>e tuttavia s'apparecchia l'armata.</l>
</lg>
<lg type="ottava">
	<l>Il perché Carlo il consiglio chiamòe</l>
<l>e i paladini, e il lor parere intese;</l>
<l>e parve a tutti, e così si fermòe,</l>
<l>che si mandassi in Ispagna il Danese,</l>
<l>perché già Macometto là adoròe</l>
<l>e sapeva il costume del paese;</l>
<l>e che menasse per ogni respetto</l>
<l>Astolfo e Berlinghieri e Sansonetto.</l>
</lg>
<lg type="ottava">
	<l>Ed ordinò per tutta Francia Orlando</l>
<l>le città, le fortezze e le castella</l>
<l>insino alla marina capitando,</l>
<l>acciò che fussi preparata quella;</l>
<l>e fece in ogni parte andare il bando</l>
<l>ch'ognun presto sia in punto in su la sella,</l>
<l>e tutti i franchi arcier sieno a Parigi</l>
<l>dinanzi a Carlo il dì di san Dionigi.</l>
</lg>
<lg type="ottava">
	<l>E in poco tempo raccozzato fue</l>
<l>della Franca Contea, di Normandia,</l>
<l>Silanda, Ilanda e l'altre isole sue,</l>
<l>da Rossiglion, Navarra e Piccardia</l>
<l>e d'altri luoghi, centomila o piùe:</l>
<l>giunse a Parigi questa compagnia</l>
<l>di molte lingue e di molti paesi,</l>
<l>conti, prìncipi assai, duchi e marchesi.</l>
</lg>
<lg type="ottava">
	<l>Ma innanzi che i cristian sieno assembrati,</l>
<l>arrivata è la gente saracina</l>
<l>in molti porti, e per forza smontati,</l>
<l>ed occupavan tutta la marina:</l>
<l>verso Parigi si son dirizzati</l>
<l>sotto l'insegne della lor reina;</l>
<l>e cuopron le montagne e' colli e' piani,</l>
<l>guastando tutti i paesi cristiani.</l>
</lg>
<lg type="ottava">
	<l>Aveva Antea menati due giganti</l>
<l>ch'eran venuti del mar della rena,</l>
<l>che non si vide mai maggior briganti:</l>
<l>dodici braccia lunga era la schiena:</l>
<l>pensa che il resto poi sia due cotanti;</l>
<l>e portavan due coste di balena,</l>
<l>e dove e' giungon, dinanzi o di dietro,</l>
<l>ogni arme sgretolavan come vetro.</l>
</lg>
<lg type="ottava">
	<l>Eran questi giganti molto fieri</l>
<l>Cattabriga chiamati e Fallalbacchio:</l>
<l>gli uomin parean fantaccini di ceri,</l>
<l>e tristo a quel ch'aspetterà il batacchio,</l>
<l>ché e' leverà la mosca di leggieri</l>
<l>e sopra l'elmo schiaccerà il pistacchio;</l>
<l>e innanzi a tutta la turba veniéno,</l>
<l>e par che triemi lor sotto il terreno.</l>
</lg>
<lg type="ottava">
	<l>Vengon costor, saccheggiando e scorrendo,</l>
<l>verso Parigi, ogni cosa rubando,</l>
<l>castelli e ville e borghi e case ardendo</l>
<l>come è usanza, e le donne sforzando,</l>
<l>uomini e bestie e fanciulli uccidendo;</l>
<l>della qual cosa è mal contento Orlando</l>
<l>quando sentì la lor bestiale ingiuria,</l>
<l>e rassettava le sue gente a furia.</l>
</lg>
<lg type="ottava">
	<l>Diceva Gano: - Or non sono io quel desso</l>
<l>c'ho fatto questa volta i tradimenti!</l>
<l>Fa' sempre bene e giudica te stesso. -</l>
<l>Ah, traditor, tu sai che tu ne menti!</l>
<l>E sempre intorno a Carlo era il più presso,</l>
<l>dicendo: - Imperator, di che spaventi?</l>
<l>Non dubitar quando c'è il conte nostro. -</l>
<l>E più fedel parea che il paternostro.</l>
</lg>
<lg type="ottava">
	<l>Già eron presso a quattro leghe o manco</l>
<l>i saracini, e i giganti con loro;</l>
<l>e il capitano è innanzi ardito e franco,</l>
<l>che si faceva chiamar Sicumoro;</l>
<l>e gli stendardi il campo avevon bianco,</l>
<l>dove era un Macometto in alto d'oro;</l>
<l>ed Antea lieta si venìa appressando,</l>
<l>ch'avea gran voglia rivedere Orlando.</l>
</lg>
<lg type="ottava">
	<l>Era apparito in que' dì gran prodigi,</l>
<l>portenti, augurî e segni e casi strani,</l>
<l>piovuto sangue per tutto Parigi,</l>
<l>urlavan giorno e notte tutti i cani.</l>
<l>Intanto a Montalbano è Malagigi,</l>
<l>e vide in gran pericolo i cristiani;</l>
<l>venne a Orlando, e l'arte sua gittorno</l>
<l>e tutte queste cose interpetrorno:</l>
</lg>
<lg type="ottava">
	<l>e ben cognobbon come Gano è quello</l>
<l>c'ha fatto questa volta al modo antico</l>
<l>per vedere a suo modo un bel macello;</l>
<l>ma non è tempo or farselo nimico.</l>
<l>Intanto Antea s'appressa e 'l suo drappello,</l>
<l>che non aggiugne a' giganti al bellico,</l>
<l>ma sopra gli stendardi son veduti</l>
<l>e dalla lunga due monti tenuti.</l>
</lg>
<lg type="ottava">
	<l>Diceva Orlando: - Questi gigantacci,</l>
<l>può far cose si grande la Natura?</l>
<l>Per Dio, Malgigi, fa' che tu gli spacci,</l>
<l>perché e' non son come gli altri a misura. -</l>
<l>Disse Malgigi: - Che vuoi tu ch'i' facci?</l>
<l>Or non aver de' giganti paura:</l>
<l>che dirà' tu s'io gli piglio alla pania</l>
<l>e tutto il campo per le risa smania?</l>
</lg>
<lg type="ottava">
	<l>Manda Ulivieri incontro alla reina</l>
<l>a saper la cagion del suo venire</l>
<l>e perché tanta gente saracina</l>
<l>condotta ha in Francia per farla morire:</l>
<l>ché così mostra la nostra dottrina</l>
<l>e non potersi a sua posta partire;</l>
<l>ma serba nella mente, Orlando, questo,</l>
<l>e fa' pur che Ulivier cavalchi presto. -</l>
</lg>
<lg type="ottava">
	<l>Ulivier, come Orlando disse, andòe</l>
<l>dove era Antea, e scese di Rondello</l>
<l>e inginocchiossi, e poi la salutòe;</l>
<l>e così fece la reina a quello,</l>
<l>e poi che si fu ritto, l'abbracciòe,</l>
<l>perché Ulivieri ancor gli par pur bello;</l>
<l>e disse, poi che per la mano il prese:</l>
<l>- Ben sia venuto il mio gentil marchese.</l>
</lg>
<lg type="ottava">
	<l>O Ulivier, tu non invecchi mai;</l>
<l>ancor dipinta par questa persona!</l>
<l>Non ti ricorda quand'io ti lasciai</l>
<l>mal contento una volta in Bambillona?</l>
<l>E molte volte di te sospirai,</l>
<l>benché il Soldan ne perdé la corona</l>
<l>e seguitò, come tu sai, la guerra</l>
<l>e guasta è ancor per Morgante la terra.</l>
</lg>
<lg type="ottava">
	<l>Così va questo mondo, Ulivier mio.</l>
<l>Or la vendetta d'un tanto signore</l>
<l>lecito e giusto par ch'io la facci io:</l>
<l>per la giustizia e pel debito amore</l>
<l>combatto, per la fede e pel mio Iddio,</l>
<l>per cercar fama e riportare onore,</l>
<l>poi mi ricordo di Semiramisse</l>
<l>di cui tante gran cose il mondo scrisse.</l>
</lg>
<lg type="ottava">
	<l>Or lasciàn questo. Che è del nostro Orlando?</l>
<l>Ch'io non credo, Ulivier, veder quell'ora</l>
<l>ch'io sia con seco un poco ragionando,</l>
<l>tanto ancor sua prodezza m'innamora.</l>
<l>Rinaldo per lo Egitto tapinando</l>
<l>sento sen va, che mi dispiace ancora:</l>
<l>ché, s'io l'avessi ritrovato in Francia,</l>
<l>forse che più non gittava la lancia</l>
</lg>
<lg type="ottava">
	<l>come quel dì che tu n'avesti sdegno</l>
<l>e tanto spiacque al figliuol di Mellone.</l>
<l>E s'io potessi acquistar questo regno,</l>
<l>io lo farò, ché così vuol ragione;</l>
<l>ma sempre Carlo col suo titol degno</l>
<l>istarà in sedia con reputazione;</l>
<l>però che questa alfin non è mia opra,</l>
<l>ma così dato, Ulivieri, è disopra:</l>
</lg>
<lg type="ottava">
	<l>prima che noi giù combattiamo in terra,</l>
<l>è fatta su nel Ciel questa battaglia,</l>
<l>e già fra lor terminata la guerra</l>
<l>dove tutto in un tempo si ragguaglia</l>
<l>che il futuro e 'l preterito non erra.</l>
<l>E increscemi, Ulivier, se Dio mi vaglia,</l>
<l>d'aver fatto a cammin pure assai danno;</l>
<l>ma tu sai ben come le guerre fanno.</l>
</lg>
<lg type="ottava">
	<l>Io ho di tanti paesi e sì strani</l>
<l>gente, che Anibal non ne menò tante</l>
<l>quando e' venne alla guerra de' Romani:</l>
<l>qui son linguaggi di tutto Levante</l>
<l>sanza intender l'un l'altro, come i cani.</l>
<l>Ma se ci fussi, Ulivieri, or Morgante,</l>
<l>noi proverremo questi compagnoni</l>
<l>con quel battaglio e con questi bastoni. -</l>
</lg>
<lg type="ottava">
	<l>E disse a lor che toccassin la mano</l>
<l>a Ulivier, perch'egli è buon compagno,</l>
<l>e come egli era un famoso cristiano</l>
<l>de' primi paladin di Carlo Magno.</l>
<l>Ma l'uno e l'altro gigante villano</l>
<l>gli fece prima uno sguardo grifagno,</l>
<l>e con un atto superbo piegossi</l>
<l>e con fatica alla mano accostossi.</l>
</lg>
<lg type="ottava">
	<l>Ulivier rise e guardò in viso Antea,</l>
<l>ed alzò quanto può la mano in suso,</l>
<l>acciò che Fallalbacchio non sel bea</l>
<l>s'egli avessi più giù chinato il muso,</l>
<l>perché la bocca d'un fomo parea;</l>
<l>e disse: - Io son co' giganti pur uso;</l>
<l>ma questi sono, Antea, sì smisurati</l>
<l>che non mi paion bacalar da frati.</l>
</lg>
<lg type="ottava">
	<l>Non bisognava, con questi, Nembrotto</l>
<l>facessi per toccare il ciel la torre,</l>
<l>ché bastava l'un sopra e l'altro sotto,</l>
<l>se si potessi in su le spalle porre;</l>
<l>ma non l'arebbe un argano condotto.</l>
<l>E perché insieme ragionare occorre,</l>
<l>se vuoi ch'io dica, mandagli via tosto,</l>
<l>ché bestiame mi par da star discosto. -</l>
</lg>
<lg type="ottava">
	<l>E poi che molte cose furon dette</l>
<l>e partiti costor, disse il marchese:</l>
<l>- Dunque tu vieni infin per far vendette</l>
<l>del gran Soldan, se le parole ho intese.</l>
<l>Io non voglio allegarti un "ben gli stette",</l>
<l>ché il vero a tutto il mondo fu palese,</l>
<l>perché e' m'increbbe di vederlo morto;</l>
<l>ma sai ch'egli ebbe della guerra il torto;</l>
</lg>
<lg type="ottava">
	<l>e Ricciardetto ed io mancò per poco</l>
<l>che da lui non avemo ingiusta pena:</l>
<l>tu eri a Monte Alban qua in festa e in gioco</l>
<l>e noi stavamo in carcere e in catena</l>
<l>sanza speranza, in tenebroso loco</l>
<l>dove lume non vien se non balena:</l>
<l>non parve opera degna del Soldano,</l>
<l>sendo pur paladin di Carlo Mano.</l>
</lg>
<lg type="ottava">
	<l>Lasciam la storia star di Marcovaldo</l>
<l>e il tradimento che fe' l'amostante,</l>
<l>ché sai ben come la notte il ribaldo</l>
<l>a torto prese il tuo signor d'Angrante;</l>
<l>se non che venne il suo fratel Rinaldo.</l>
<l>Or perché di' dalle potenzie sante</l>
<l>procedon nostre risse al mondo giùe,</l>
<l>così la morte del Soldan tuo fue.</l>
</lg>
<lg type="ottava">
	<l>Tu sai che il Veglio fu vostro nimico.</l>
<l>Rinaldo per tuo amore andò ammazzallo,</l>
<l>ma non poté, ché a Cristo si fe' amico;</l>
<l>poi fu quella montagna, egli e 'l cavallo,</l>
<l>che predetto al Soldan fu per antico</l>
<l>che l'uccidrebbe, e tutto il mondo sallo:</l>
<l>però, se così dato era per sorte,</l>
<l>incolpa i fati e 'l Ciel della sua morte.</l>
</lg>
<lg type="ottava">
	<l>Pur, se tu se' così diliberata</l>
<l>di voler del tuo padre vendicarti,</l>
<l>non fia la nostra eccellenzia mancata;</l>
<l>e se vuoi con Orlando riprovarti,</l>
<l>ti manderò del guanto la giornata,</l>
<l>e credo a questa parte satisfarti;</l>
<l>e per tua parte lo saluteròe</l>
<l>ed a tua posta mi dipartiròe. -</l>
</lg>
<lg type="ottava">
	<l>- Rispose Antea: - In ogni modo voglio</l>
<l>di nuovo con Orlando riprovarmi,</l>
<l>e so ch'io perderò pur come io soglio;</l>
<l>e del Soldano intendo vendicarmi.</l>
<l>Non so se a torto o ragion me ne doglio,</l>
<l>ma sia che vuol, che debito mio parmi</l>
<l>che qualche lancia pur per lui sia rotta,</l>
<l>da poi che tanta gente ho qua condotta.</l>
</lg>
<lg type="ottava">
	<l>Pertanto al tuo signor farai ritorno:</l>
<l>saluta per mia parte tutti quanti,</l>
<l>massime Orlando; e di' che elegga il giorno</l>
<l>della battaglia, e noi verremo avanti. -</l>
<l>E di nuovo l'un l'altro rabbracciorno.</l>
<l>Ma nel partire i superbi giganti</l>
<l>usoron molto i cristian minacciare,</l>
<l>e che volevon Parigi spianare.</l>
</lg>
<lg type="ottava">
	<l>Ulivier ritornò con la risposta</l>
<l>e referì ogni cosa a Orlando,</l>
<l>e come Antea è parata a sua posta;</l>
<l>e de' giganti venìa disegnando,</l>
<l>ch'ognuno avea di balena una costa,</l>
<l>e quel ch'al partir disson minacciando;</l>
<l>e che Natura gli avanzò matera</l>
<l>quando ella fece questa tantafera.</l>
</lg>
<lg type="ottava">
	<l>E come egli ebbe ogni cosa contato,</l>
<l>Orlando conferì con Malagigi.</l>
<l>Disse Malgigi: - Fa' che al tempo dato</l>
<l>in punto sien la gente di Parigi,</l>
<l>e la battaglia si facci in sul prato,</l>
<l>come altra volta già, di San Dionigi:</l>
<l>ch'io so che Antea con la gente pagana</l>
<l>vorrà fare alto presso alla fiumana.</l>
</lg>
<lg type="ottava">
	<l>E de' giganti tu ne riderai:</l>
<l>tu gli vedrai impaniati come tordi,</l>
<l>cosa che più non si vide ancor mai.</l>
<l>Fa' che in sul fatto tu me lo ricordi,</l>
<l>ché certo so ti maraviglierai.</l>
<l>Un'altra cosa fa' che non ti scordi:</l>
<l>che con Gan nulla non ne ragionassi,</l>
<l>che qualche malizietta e' non pensassi. -</l>
</lg>
<lg type="ottava">
	<l>Il campo a San Dionigi diputossi;</l>
<l>e il dì che la battaglia era futura</l>
<l>con que' giganti Antea rappresentossi,</l>
<l>ch'a Marte e gli uomin facevon paura.</l>
<l>Carlo si fece la croce e segnossi,</l>
<l>e disse: - Questo non può far Natura:</l>
<l>questi son mostri sì feroci e strani</l>
<l>che poco val qui gli argumenti umani. -</l>
</lg>
<lg type="ottava">
	<l>Così diceva Salamone e Namo:</l>
<l>- Io credo che gli mandi Satanasso.</l>
<l>Per mio consiglio, drento ci torniamo,</l>
<l>che non facessin d'uomini un fracasso;</l>
<l>facciam che con Orlando noi intendiamo:</l>
<l>ch'a lasciar que' baston cader giù basso,</l>
<l>chi sarà quel che sotto a lor si ficchi,</l>
<l>se fussi bene Atlante o Stambernicchi? -</l>
</lg>
<lg type="ottava">
	<l>Carlo fe' presto il nipote chiamare,</l>
<l>e disse: - A que' giganti hai tu pensato?</l>
<l>Ché l'uno e l'altro a vederlo mi pare</l>
<l>qualche corpo fantastico incantato. -</l>
<l>Rispose Orlando: - Non ne dubitare,</l>
<l>ché Malagigi ha due volte affermato</l>
<l>ch'io lasci a lui de' giganti la briga;</l>
<l>e l'un diavol sai l'altro gastiga. -</l>
</lg>
<lg type="ottava">
	<l>Carlo pur gli occhi a' giganti tenea,</l>
<l>e volentier tornerebbe in Parigi;</l>
<l>e per paura ognun si ristrignea,</l>
<l>ché sopra il prato già di san Dionigi</l>
<l>vengono innanzi alla gente d'Antea.</l>
<l>Orlando s'accostava a Malagigi:</l>
<l>vide che quello incantava e borbotta,</l>
<l>perché e' voleva gittar l'arte allotta.</l>
</lg>
<lg type="ottava">
	<l>Disse Malgigi: - Aspetta un poco, Orlando,</l>
<l>tìrati addrieto. - Orlando si scostava.</l>
<l>Allor Malgigi venìa disegnando</l>
<l>carattere e sigilli, e preparava</l>
<l>le candarie e' pentaculi. Ma quando</l>
<l>vennon gli spirti ch'egli scongiurava,</l>
<l>tremò la terra come vento fossi</l>
<l>e l'air tutto in un punto turbossi.</l>
</lg>
<lg type="ottava">
	<l>In questo in mezzo il prato hanno veduto</l>
<l>un uom che parea stran più che Margutte,</l>
<l>e zoppo e guercio e travolto e scrignuto,</l>
<l>e di gigante avea le membra tutte,</l>
<l>salvo che il capo era a doppio cornuto;</l>
<l>saltella in qua e in là come le putte,</l>
<l>e scherza e ride e più giuochi fa quello</l>
<l>ch'un Fracurrado o un Arrigobello;</l>
</lg>
<lg type="ottava">
	<l>e suona una zampogna o zufolino,</l>
<l>ed accostossi a que' giganti, e tresca,</l>
<l>e fa certi atti come scuccobrino</l>
<l>e intorno a lor la più strana moresca,</l>
<l>e spesso toma come un babbuino</l>
<l>o come scimia fa la schiavonesca:</l>
<l>sì che e' guardava questa maraviglia</l>
<l>l'un campo e l'altro, e ritenea la briglia.</l>
</lg>
<lg type="ottava">
	<l>A poco a poco questa filastroccola</l>
<l>questi giganti tabaccava e sdrucciola;</l>
<l>e quel fantin, come chi spesso smoccola,</l>
<l>si vede or sì or no come la lucciola,</l>
<l>sì che comincia a girar lor la coccola,</l>
<l>ché non parea che gli stimi una succiola;</l>
<l>ed ognun ride a veder questa chiappola,</l>
<l>quantunque ancor non s'intenda la trappola.</l>
</lg>
<lg type="ottava">
	<l>Hai tu veduto il can con la cornacchia</l>
<l>come spesso beffato indarno corre?</l>
<l>Ella si posa, e poi si lieva e gracchia:</l>
<l>così costor non si poteano apporre.</l>
<l>Dunque Malgigi ne trarrà la macchia!</l>
<l>Ed ogni volta che gli volean porre</l>
<l>le mani addosso, egli spariva o sguizza,</l>
<l>tal che i giganti scoppion per la stizza.</l>
</lg>
<lg type="ottava">
	<l>Ma come Antea questo vide, di botto</l>
<l>fra suo cor disse: "Que' giganti matti</l>
<l>non intendon l'inganno che v'è sotto:</l>
<l>questo è di Malagigi de' suoi tratti,</l>
<l>che certo il mio disegno m'arà rotto".</l>
<l>Intanto colui pur facea certi atti,</l>
<l>e per tentargli nella pazienzia</l>
<l>le chiappe squadernò con reverenzia.</l>
</lg>
<lg type="ottava">
	<l>Guarda se vuole il Marguttin la baia:</l>
<l>e' va lor tra le gambe per dispetto,</l>
<l>impronto più ch'una mosca culaia.</l>
<l>Ecco apparire intanto un bel boschetto</l>
<l>tondo, impaniato come una uccellaia,</l>
<l>non falsa illusion, ma con effetto:</l>
<l>le frasche natural, la pania e 'l vischio</l>
<l>e la civetta e gli schiamazzi e 'l fischio.</l>
</lg>
<lg type="ottava">
	<l>Il gigantin nel boschetto si tuffa</l>
<l>come il tordo talvolta o altro uccello;</l>
<l>poi gli dileggia e fa coppino e struffa,</l>
<l>e faceva con bocca e con l'anello.</l>
<l>Questi giganti, irati per la buffa,</l>
<l>come sparvier si chiuson drieto a quello;</l>
<l>e in qua ed in là pel boschetto s'avvolsono,</l>
<l>tanto che tutte le frasche raccolsono;</l>
</lg>
<lg type="ottava">
	<l>e diventoron due gran cerracchioni</l>
<l>co' rami intorno dal vento fiaccati.</l>
<l>Or fate lima lima a' mocciconi</l>
<l>che così tosto si sono impaniati!</l>
<l>E' volevon menar pure i bastoni,</l>
<l>ma non potean, ché sono avviluppati;</l>
<l>gridavon forte con urla feroce,</l>
<l>che tutto il campo stordiva alla voce.</l>
</lg>
<lg type="ottava">
	<l>Disse Malgigi: - Andate loro addosso,</l>
<l>ch'io non posso altro far con la mia arte. -</l>
<l>Il perché Orlando il primo si fu mosso,</l>
<l>e drieto a lui molta gente si parte,</l>
<l>ed accostârsi al macchion folto e grosso</l>
<l>con lance e dardi, e frugavan da parte,</l>
<l>ed ognun par che si studi e punzecchi;</l>
<l>ma bisognava turarsi gli orecchi.</l>
</lg>
<lg type="ottava">
	<l>Già era tutto il popol di Parigi</l>
<l>corso di fuori al romore a vedere;</l>
<l>ma poi che pure alla fine Terigi</l>
<l>questi giganti non vede cadere,</l>
<l>fe' come savio, e corse in San Dionigi,</l>
<l>e sanza in terra scender del destriere</l>
<l>calòe giù presto una lampana, e prese</l>
<l>un torchio, e 'l fuoco in un tratto v'accese.</l>
</lg>
<lg type="ottava">
	<l>Or chi sentissi mugghiare i giganti</l>
<l>giurato arebbe, tanto erano in cruccio,</l>
<l>che fussin quivi i demòn tutti quanti.</l>
<l>Ma ritornato Terigi in un succio</l>
<l>col torchio, ognun s'allargava davanti;</l>
<l>ed accostato, come al capannuccio</l>
<l>il fuoco a questi appiccava dintorno;</l>
<l>e così in fummo in un punto n'andorno.</l>
</lg>
<lg type="ottava">
	<l>Questi non furon Sidrac o Misacche,</l>
<l>a mio parere, al tempo di Nabucco,</l>
<l>ché 'l fuoco al cul non rispiarmò le lacche,</l>
<l>come Dio volse, e non parve ristucco</l>
<l>da portar l'acqua con le salimbacche.</l>
<l>Dunque Terigi è de' cristiani il cucco:</l>
<l>ché, se' giganti rovinavan giùe,</l>
<l>arebbon morti cento uomini o piùe.</l>
</lg>
<lg type="ottava">
	<l>Ora ècci un punto qui che mi bisogna</l>
<l>allegar forse il verso del Poeta:</l>
<l>"sempre a quel ver c'ha faccia di menzogna"</l>
<l>è più senno tener la lingua cheta,</l>
<l>ché spesso "sanza colpa fa vergogna";</l>
<l>ma s'io non ho gabbato il bel pianeta</l>
<l>come Cassandra già, non è dovuto</l>
<l>che il ver per certo non mi sia creduto.</l>
</lg>
<lg type="ottava">
	<l>Io veggo tuttavia questi giganti</l>
<l>con gli occhi della mente, e so ch'i' ho scritto</l>
<l>appunto i loro effetti e i lor sembianti,</l>
<l>sì ch'io non parlo simulato o fitto.</l>
<l>Venga chi vuol con sue ragioni avanti,</l>
<l>ch'io lo farò poi alfin contento e zitto,</l>
<l>e dirà: "Ciò che l'auttor qui scrisse</l>
<l>par che sia tratto della <title>Apocalisse</title>".</l>
</lg>
<lg type="ottava">
	<l>Chi mi dicessi: "Or qui rispondi un poco:</l>
<l>se Malagigi avea questa arte intera,</l>
<l>potea pur far, come il boschetto, il fuoco</l>
<l>e strugger que' giganti come cera",</l>
<l>nota che l'arte ha modo e tempo e loco,</l>
<l>ché, se la oppinion qui fussi vera,</l>
<l>sare' troppo felice un negromante,</l>
<l>anzi signor dal Ponente al Levante.</l>
</lg>
<lg type="ottava">
	<l>Ma quello Iddio che impera a tutti i regi</l>
<l>ha dato termine, ordine e misura,</l>
<l>e non si può passar più là che i fregi,</l>
<l>però che a ogni cosa egli ebbe cura;</l>
<l>e fatture, auruspi e sortilegi</l>
<l>non posson far quel che non può Natura,</l>
<l>e le imagin più oltre son di ghiaccio,</l>
<l>perché e' fe' la potenzia nel suo braccio.</l>
</lg>
<lg type="ottava">
	<l>E se Paulo già vide <foreign lang="lat">arcana Dei</foreign>,</l>
<l>fu per grazia concesso a qualche fine,</l>
<l>acciò che quel potessi i farisei</l>
<l>confonder con le sue sante dottrine;</l>
<l>ma gli spirti infernal malvagi e rei</l>
<l>privati son delle virtù divine;</l>
<l>ma perché pur molti segreti sanno,</l>
<l>per virtù natural gran cose fanno.</l>
</lg>
<lg type="ottava">
	<l>Vanno per l'aire come uccel vagando</l>
<l>altre spezie di spiriti folletti,</l>
<l>che non furon fedel né rei già quando</l>
<l>fu stabilito il numer degli eletti.</l>
<l>Non so se 'l mio Palmier qui venne errando,</l>
<l>che par di corpo in corpo ancor gli metti,</l>
<l>onde e' punge la mente con mille agora</l>
<l>esser prima Euforbio e poi Pittagora;</l>
</lg>
<lg type="ottava">
	<l>e forse qui s'inganna il Tianeo</l>
<l>che si ricorda, dice, esser pirrato,</l>
<l>e come e' prese un altro in mar più reo,</l>
<l>e come gentilezza gli ebbe usato.</l>
<l>Or tu potresti dir qui d'Asmodeo:</l>
<l>ed io rispondo ch'egli è figurato</l>
<l>il detto della Bibbia, dove e' narra</l>
<l>come egli uccise que' mariti a Sarra.</l>
</lg>
<lg type="ottava">
	<l>Dunque Malgigi e gli altri nigromanti</l>
<l>ci posson cogli spiriti tentare,</l>
<l>ma non poteva uccidere i giganti</l>
<l>per arte, o il fuoco i demòni appiccare;</l>
<l>potea ben fare apparir lor davanti</l>
<l>il bosco, e lor vi potevano entrare</l>
<l>e non entrar: ch'a nessuno è negato</l>
<l>libero arbitrio che da Dio c'è dato.</l>
</lg>
<lg type="ottava">
	<l>Potean gli spirti ben portare il fuoco,</l>
<l>ma non poteano accenderne favilla.</l>
<l>Così vo discoprendo a poco a poco</l>
<l>ch'io sono stato al monte di Sibilla,</l>
<l>che mi pareva alcun tempo un bel giuoco:</l>
<l>ancor resta nel cor qualche scintilla</l>
<l>di riveder le tanto incantate acque,</l>
<l>dove già l'ascolan Cecco mi piacque;</l>
</lg>
<lg type="ottava">
	<l>e Moco e Scarbo e Marmores, allora,</l>
<l>e l'osso biforcato che si chiuse</l>
<l>cercavo come fa chi s'innamora:</l>
<l>questo era il mio Parnaso e le mie Muse;</l>
<l>e dicone mia colpa, e so che ancora</l>
<l>convien che al gran Minòs io me ne scuse,</l>
<l>e ricognosca il ver cogli altri erranti,</l>
<l>piromanti, idromanti e geomanti.</l>
</lg>
<lg type="ottava">
	<l>Or ritorniamo a' pagan, che stupiti</l>
<l>per maraviglia tenean gli occhi all'erta.</l>
<l>Diceva Antea: "Costor, dove sono iti?",</l>
<l>ché la fiamma dal fummo era coperta.</l>
<l>"Son così tosto due monti spariti?",</l>
<l>e non poteva ignuna cosa certa</l>
<l>sapere ancor della lor morte sùbita,</l>
<l>se non che pur di Malagigi dubita.</l>
</lg>
<lg type="ottava">
	<l>Ma poi che vide il segno del quartiere</l>
<l>e intese ben che il conte Orlando è questo</l>
<l>e ricognobbe l'elmetto e 'l cimiere,</l>
<l>fecesi innanzi con sue gente presto,</l>
<l>e dismontata in terra del destriere</l>
<l>abbraccia Orlando quanto parve onesto,</l>
<l>che già di Vegliantino smontato era</l>
<l>ed alzato dell'elmo la visiera.</l>
</lg>
<lg type="ottava">
	<l>Poi gli diceva con destre parole:</l>
<l>- Che caso è questo de' giganti strano!</l>
<l>Malagigi può tanto quanto e' vuole</l>
<l>(non so se s'è in Parigi o in Monte Albano),</l>
<l>e far fermare in ciel le stelle e 'l sole;</l>
<l>ma questo è poco onor di Carlo Mano:</l>
<l>io mi credea co' paladin di Francia</l>
<l>combatter con la spada e con la lancia.</l>
</lg>
<lg type="ottava">
	<l>Non son venuta qua, come Michele,</l>
<l>a combatter, Orlando, con gli spirti;</l>
<l>che se col fuoco infernale e crudele</l>
<l>ci struggi, a me bisogna acconsentirti,</l>
<l>calar le sarte e raccoglier le vele;</l>
<l>ma non è certo di lauro e mirti</l>
<l>questa corona che tu metti a Carlo,</l>
<l>che si vuol d'altra gloria coronarlo. -</l>
</lg>
<lg type="ottava">
	<l>Rispose Orlando: - Il marchese di Vienna</l>
<l>mi salutò per tua parte, madama,</l>
<l>e che tu se' ritornata m'accenna</l>
<l>per acquistare in Francia onore e fama</l>
<l>e far che corra di sangue ancor Senna.</l>
<l>Veggiàn se giusta cagion qua ti chiama.</l>
<l>Io so che del Soldan mi dolse e duole;</l>
<l>ma voler si convien quel che 'l Ciel vuole.</l>
</lg>
<lg type="ottava">
	<l>Tu sai ch'io ti condussi a Bambillona,</l>
<l>e rende' del tuo padre in man lo scetro,</l>
<l>e di mia man ti missi la corona</l>
<l>che si soleva dar pel tempo addietro</l>
<l>a chi con larme l'acquista in persona:</l>
<l>però le ragion tue son qui di vetro,</l>
<l>sendo per me regina coronata,</l>
<l>dond'io pensai tu mi fussi obligata.</l>
</lg>
<lg type="ottava">
	<l>Se Malagigi, come negromante,</l>
<l>ucciso ha Fallalbacchio e Cattabriga,</l>
<l>uccider gli poteva anche in Levante,</l>
<l>s'avessin come qua cercato briga</l>
<l>e non avevon forma di gigante:</l>
<l>così matto con matto si gastiga,</l>
<l>ed è ragion che 'l giuoco qui s'intavoli,</l>
<l>ch'egli uccise i diavol co' diavoli.</l>
</lg>
<lg type="ottava">
	<l>Or ti dirò quel che Ulivier m'ha detto:</l>
<l>che meco terminar vuoi questa guerra,</l>
<l>e che combatte Cristo e Macometto</l>
<l>prima sù in Cielo, e noi qua giù poi in terra;</l>
<l>pertanto io son parato, e ti prometto</l>
<l>per quello Iddio che è giusto e mai non erra,</l>
<l>se tu m'abbatti per forza di lancia,</l>
<l>tu arai tutto il reame di Francia. -</l>
</lg>
<lg type="ottava">
	<l>Rispose Antea: - E così ti giuro io</l>
<l>inverso Bambillona far ritorno</l>
<l>se tu se' vincitore; e sallo Iddio</l>
<l>quant'io ho desiato questo giorno</l>
<l>per veder tua prodezza, Orlando mio. -</l>
<l>E l'uno e l'altro a caval rimontorno;</l>
<l>e rimontati, e girato la briglia,</l>
<l>del prato ognuno a suo modo ne piglia.</l>
</lg>
<lg type="ottava">
	<l>Non è spento il valor certo d'Antea,</l>
<l>ma molto men d'Orlando è la fierezza:</l>
<l>rivoltato il caval ciascuno avea</l>
<l>e nello scudo la lancia già spezza;</l>
<l>ma l'uno e l'altro una torre parea</l>
<l>che folgor, non che forza umana, sprezza:</l>
<l>così la lancia pareggiata fue</l>
<l>da ogni parte per la lor virtùe.</l>
</lg>
<lg type="ottava">
	<l>Trasson le spade e dèttonsi ben mille</l>
<l>colpi in sull'arme e fêr mirabil prove,</l>
<l>e non si vide mai se non faville</l>
<l>che volavan talvolta insino a Giove;</l>
<l>ma la battaglia è fra 'l troiano e Acchille,</l>
<l>ché l'uno e l'altro d'arcion non si muove;</l>
<l>sì che laudar si potea questa e quello,</l>
<l>ché molto è pareggiato il lor duello.</l>
</lg>
<lg type="ottava">
	<l>Intanto tutto il campo s'abbaruffa:</l>
<l>comincia d'ogni parte la battaglia;</l>
<l>e bisognò che lasciassi la zuffa,</l>
<l>ché già tutta la gente si travaglia.</l>
<l>Orlando allor fra le squadre si tuffa</l>
<l>de' saracini, e chi frappa e chi taglia,</l>
<l>tanto ch'ognun gli volgeva le chiappe</l>
<l>però che il cul gli facea lappe lappe.</l>
</lg>
<lg type="ottava">
	<l>Già era Antea nella battaglia entrata,</l>
<l>lasciato Orlando e trovato Ulivieri,</l>
<l>ed avea seco la mischia appiccata;</l>
<l>ma sempre non si cade del destrieri,</l>
<l>e benché l'arme sua abbi incantata,</l>
<l>si spiccò dalla zuffa volentieri;</l>
<l>e riscontrossi con Gan di Maganza,</l>
<l>che fece il tristo e il cagnaccio all'usanza</l>
</lg>
<lg type="ottava">
	<l>e lasciossi cader come un ribaldo.</l>
<l>Guarda se sa ancor far la bagattella</l>
<l>o se questa è ben serpe di ceraldo!</l>
<l>Ma presto fu riposto in su la sella.</l>
<l>Gualtieri da Mulione, Avolio, Arnaldo,</l>
<l>Angiolin tra' pagani ognun martella;</l>
<l>Avino, Ottone e 'l signor di Brettagna</l>
<l>ognun nel sangue volentier si bagna.</l>
</lg>
<lg type="ottava">
	<l>E chi arebbe creduto che il vecchione</l>
<l>Carlo tener non si potessi in posa?</l>
<l>Credo che da Dio fussi spirazione:</l>
<l>la bella spada chiamata Gioiosa</l>
<l>tanti ne fésse il dì sopra l'arcione</l>
<l>che la terra e sé fece sanguinosa;</l>
<l>e da quel giorno poi lo imperatore</l>
<l>questa spada mai più non trasse fore.</l>
</lg>
<lg type="ottava">
	<l>Era stato un uom Carlo molto degno:</l>
<l>Natura intese un uom pien di virtute,</l>
<l>di gran fortezza e di prèdito ingegno;</l>
<l>avea molte gran cose già vedute,</l>
<l>di nobil sangue, tenuto gran regno;</l>
<l>ma non fur le sue opre cognosciute,</l>
<l>e non ebbe la tuba di Lucano,</l>
<l>ché sarebbe una Roma, un Carlo Mano.</l>
</lg>
<lg type="ottava">
	<l>Così faceva il duca di Baviera,</l>
<l>a cui l'ultimo giorno è pur vicino;</l>
<l>ma perché il suo valore allo estremo era,</l>
<l>facea come fa il lume a mattutino,</l>
<l>e rompe ed urta e sbaraglia ogni schiera;</l>
<l>insino all'arcivescovo Turpino</l>
<l>uccide anch'egli e faceva ogni male,</l>
<l>pur con la spada, non col pasturale.</l>
</lg>
<lg type="ottava">
	<l>Orlando, poi che si partì d'Antea,</l>
<l>avea del sangue de' pagani un guazzo</l>
<l>fatto, che già verso il fiume correa:</l>
<l>tanti n'uccide di quel popol pazzo.</l>
<l>Sempre in alto la spada si vedea,</l>
<l>sì che di morti copriva lo spazzo;</l>
<l>e Vegliantino alle volte si serra</l>
<l>ed urta e caccia assai gente per terra.</l>
</lg>
<lg type="ottava">
	<l>Bene è questo caval quel Vegliantino,</l>
<l>acciò che error non pigli chi m'ascolta,</l>
<l>che fu d'Almonte degno saracino;</l>
<l>così, quando Baiardo alcuna volta</l>
<l>si dice, non è falso il mio latino,</l>
<l>ché e' fia col signor lor la vita tolta;</l>
<l>ed è ragion che la grazia del Cielo</l>
<l>conservi ognun che conserva il Vangelo.</l>
</lg>
<lg type="ottava">
	<l>Gran cose il dì faceva Sicumoro,</l>
<l>il capitan ch'aveva lo stendardo,</l>
<l>ch'era fra tutti il primo barbassoro,</l>
<l>e grida a' saracin: - Popol gagliardo,</l>
<l>morte, sangue, vendetta, carne, a loro!</l>
<l>Fatevi innanzi, ignun non sia codardo!</l>
<l>Tagliate tutti costor come cani! -</l>
<l>e così rincorava i suo' pagani.</l>
</lg>
<lg type="ottava">
	<l>E' si vedeva in alto tante spade</l>
<l>rosse che l'aria anche pareva rossa;</l>
<l>e come spesso ne' campi le biade</l>
<l>si piegono a quel vento c'ha più possa,</l>
<l>poi rinforza più l'altro e quel giù cade,</l>
<l>così par sempre la battaglia mossa;</l>
<l>ma insino a qui la prefata battaglia</l>
<l>equalmente fortuna ancor travaglia.</l>
</lg>
<lg type="ottava">
	<l>Feciono infine i pagan tanto assalto</l>
<l>che i cristian non poteron sostenere,</l>
<l>tanto che 'l sangue due braccia fu alto,</l>
<l>e fecion Carlo per forza cadere,</l>
<l>e ritrovossi nel sangue allo smalto;</l>
<l>e corsono insin sotto alle bandiere,</l>
<l>e quivi in modo la zuffa appiccorno</l>
<l>che ogni cosa per terra gittorno.</l>
</lg>
<lg type="ottava">
	<l>Baldovino, il figliuol di Ganellone,</l>
<l>ch'avea ben l'occhio per tutto tenuto,</l>
<l>poi che vide per terra il gonfalone</l>
<l>e come Carlo di sella è caduto,</l>
<l>cercando va del figliuol di Mellone</l>
<l>e domandava chi l'abbi veduto;</l>
<l>e tanto in qua ed in là s'andò aggirando</l>
<l>che e' ritrovò nella battaglia Orlando;</l>
</lg>
<lg type="ottava">
	<l>e cominciò di lungi a gridar forte:</l>
<l>- E' ti convien soccorrere i cristiani</l>
<l>o ritornarci di drento alle porte:</l>
<l>noi siàn qua minuzzati come cani</l>
<l>ed ognun fugge dinanzi alla morte,</l>
<l>e corron verso Parigi i pagani,</l>
<l>e tutte le bandiere son per terra;</l>
<l>caduto è Carlo, e perduta è la guerra. -</l>
</lg>
<lg type="ottava">
	<l>Non altrimenti il fer leon si scaglia</l>
<l>c'ha veduto di nuovo qualche armento,</l>
<l>ch'Orlando si gittò per la battaglia</l>
<l>inverso gli stendardi come un vento;</l>
<l>or se qui Durlindana punge e taglia</l>
<l>tosto vedrassi, o se bisogna unguento;</l>
<l>i paladini eran per terra tutti</l>
<l>nel sangue imbrodolati, strani e brutti.</l>
</lg>
<lg type="ottava">
	<l>Avea già Sicumoro il capitano</l>
<l>il bel vessillo, e voleva fuggire;</l>
<l>Orlando gli tagliò netta la mano,</l>
<l>che per la pena credette morire,</l>
<l>e ritrovossi disteso in sul piano,</l>
<l>sì che Zaccheo vi potea ben salire;</l>
<l>poi si rivolse a quella gente pazza,</l>
<l>tanto che presto la campagna spazza.</l>
</lg>
<lg type="ottava">
	<l>Credo che Marte il dì dicessi a Giove:</l>
<l>- Tu non avevi questo paladino</l>
<l>quando i giganti fêr l'ultime prove,</l>
<l>ché e' non tremava lo scettro e 'l domìno. -</l>
<l>Orlando a Baldovin disse poi: - Dove</l>
<l>di' che lasciasti il figliuol di Pipino? -</l>
<l>Baldovin lo menò dove era Carlo,</l>
<l>e fecion sopra il caval rimontarlo.</l>
</lg>
<lg type="ottava">
	<l>Ulivieri era in una pressa stretta</l>
<l>di mammalucchi, e fatto gli hanno cerchio;</l>
<l>ma tristo a quel che non fa la civetta,</l>
<l>ché non valeva di scrima coperchio:</l>
<l>l'un sopra l'altro attraversato getta:</l>
<l>qui si nuota nel sangue e non nel Serchio;</l>
<l>e tanto adoperò con la sua possa</l>
<l>ch'a più di cento la barba fe' rossa.</l>
</lg>
<lg type="ottava">
	<l>Aveva Orlando a caval già rimesso</l>
<l>Namo e molti altri che smontati sono</l>
<l>sanza aver quivi lo staffiere appresso.</l>
<l>I pagan cominciorno in abbandono</l>
<l>a fuggir, come uccelli in aria spesso</l>
<l>per vento o grandin, per folgore o tuono;</l>
<l>e non dicevon l'uno all'altro: "Vienne",</l>
<l>ché per paura mettevon le penne.</l>
</lg>
<lg type="ottava">
	<l>E tanto fu per l'aiuto d'Orlando</l>
<l>de' cristian nostri il furore e la rabbia,</l>
<l>che si vennon le squadre rassettando,</l>
<l>ed ognun par che gli spirti riabbia,</l>
<l>da ogni parte i pagan ributtando;</l>
<l>e spesso Antea si trovò quasi in gabbia:</l>
<l>e così fecion queste bestie matte</l>
<l>i tafani ingrassare e le mignatte.</l>
</lg>
<lg type="ottava">
	<l>E se non fussi venuta la notte,</l>
<l>non fu mai de' pagan sì gran macello:</l>
<l>eran tutte le squadre in fuga rotte;</l>
<l>Orlando insieme col suo colonnello</l>
<l>gl'infilza per le fosse e per le grotte;</l>
<l>ma il sol l'altro emisperio facea bello,</l>
<l>e bisognòe per forza a questa volta</l>
<l>da ogni parte sonare a raccolta.</l>
</lg>
<lg type="ottava">
	<l>Chiese Antea triegua la sera a Orlando</l>
<l>per venti dì, per seppellire i morti;</l>
<l>ma e' converrà col fuoco ire abbruciando,</l>
<l>o che il fiume o il diavol ne gli porti;</l>
<l>e per venir la storia abbreviando,</l>
<l>Orlando si tornò drento alle porti;</l>
<l>e sopra tutto Gan non è contento</l>
<l>se non iscambia questo tradimento.</l>
</lg>
<lg type="ottava">
	<l>Or chi vedessi il sanguinoso agone</l>
<l>dove fu la battaglia presso a Senna,</l>
<l>s'avessi un cor di pietra o di leone,</l>
<l>gli tremerrebbe come a me la penna:</l>
<l>sepolte eran nel sangue le persone.</l>
<l>Ora hai tu, Antea, dato in Francia la strenna</l>
<l>alla tua gente c'hai fatta morire;</l>
<l>e non sai quel che di te dèe seguire!</l>
</lg>
<lg type="ottava">
	<l>Lasciamo Orlando in Parigi tornato,</l>
<l>e ritorniamo a Marsilio in Ispagna:</l>
<l>che, poi che v'era il Danese arrivato</l>
<l>e cognosceva sua prodezza magna,</l>
<l>pargli che il vento gli avessi spannato</l>
<l>e spinto sopra la siepe la ragna;</l>
<l>ed aspettava le nuove di Francia,</l>
<l>come Antea abbi provata sua lancia:</l>
</lg>
<lg type="ottava">
	<l>perché e' cognobbe del suo stato il rischio;</l>
<l>e intanto spacciò il fante Ganellone,</l>
<l>e bisognòe che dicessi che il vischio</l>
<l>d'Orlando non temeva l'acquazzone,</l>
<l>e che i giganti si calorno al fischio,</l>
<l>ed Antea quasi scoperto ha il groppone</l>
<l>come e' si fa quando e' casca giù il tordo,</l>
<l>che il cul si pela, fra morto e balordo.</l>
</lg>
<lg type="ottava">
	<l>E rimandò di nuovo imbasciadore</l>
<l>in Francia a Carlo a ritentar la pace</l>
<l>e dir che Bianciardin non fece errore</l>
<l>del suo partir, ma la cagion si tace;</l>
<l>e mandò Falseron, uom di gran core,</l>
<l>prudente e molto nel parlare audace.</l>
<l>Giunse a Parigi e fu dinanzi a Carlo,</l>
<l>e cominciò in tal modo a salutarlo:</l>
</lg>
<lg type="ottava">
	<l>- Quello Iddio grande che ciascun adora,</l>
<l>il qual fe' le sustanzie separate</l>
<l>che volgon sopra noi questi segni ora,</l>
<l>salvi e mantenga l'alta maestate</l>
<l>di Carlo Magno, e chi suo scettro onora,</l>
<l>Orlando e gli altri, in gran felicitate:</l>
<l>Marsilione, il mio signor, ti manda</l>
<l>salute e molto ti si raccomanda.</l>
</lg>
<lg type="ottava">
	<l>La cagion perché a te m'ha qui mandato,</l>
<l>illustrissimo erede di Pipino,</l>
<l>dal qual tu non se' già degenerato,</l>
<l>è perché e' crede che il re Bianciardino</l>
<l>nel suo partir ti lasciassi ammirato</l>
<l>che così presto si misse a cammino,</l>
<l>e non ti fece la ragion capace</l>
<l>mentre ch'egli era in sul bel della pace.</l>
</lg>
<lg type="ottava">
	<l>Or nota, imperator, come discreto:</l>
<l>Bianciardin si partì per buon respetto;</l>
<l>ma non importa or dir questo segreto</l>
<l>che parrebbe disforme al nostro effetto:</l>
<l>basta che ancor tu ne sarai ben lieto,</l>
<l>e tutto a luogo e tempo ti fia detto:</l>
<l>sai ch'ogni cosa vuol principio e norma,</l>
<l>' accordar la materia con la forma.</l>
</lg>
<lg type="ottava">
	<l>Ma questo un'altra volta, come io dissi,</l>
<l>sarà con altra tuba manifesto:</l>
<l>però non pensar più perché e' partissi,</l>
<l>ch'un dì ti sarà poi chiosato il testo.</l>
<l>Tanto è ch'io vengo a dir: "<foreign lang="lat">Quod scripsi</foreign>, scrissi",</l>
<l>però che 'l mio signor m'impose questo,</l>
<l>per confirmar con la tua maestate</l>
<l>pace che sia di buona voluntate.</l>
</lg>
<lg type="ottava">
	<l>E non bisogna replicare adesso</l>
<l>la Spagna, ché Marsilio dice e crede</l>
<l>che ciò che Carlo gli avessi promesso</l>
<l>nella selva Ida, osserverà la fede.</l>
<l>E perché intenda, in ordin s'era messo</l>
<l>centomila a caval con molti a piede</l>
<l>per dar soccorso a tua degna Corona,</l>
<l>poi che e' venne il furor di Bambillona.</l>
</lg>
<lg type="ottava">
	<l>Ma perché il re Marsilio intanto intese</l>
<l>come egli era venuto Sansonetto</l>
<l>inverso Spagna, e il possente Danese,</l>
<l>Astolfo e Berlinghier, quasi a diletto,</l>
<l>per discrezione ognun di noi comprese:</l>
<l>e' basta solo Orlando a tutti a petto;</l>
<l>e vo' che questo si resti fra noi:</l>
<l>Antea mal consigliata fu da' suoi.</l>
</lg>
<lg type="ottava">
	<l>Credo tu sappi come Buiaforte, -</l>
<l>figliuol del Veglio già della Montagna,</l>
<l>a Siragozza è con Marsilio in corte,</l>
<l>e molto in verità d'Antea si lagna:</l>
<l>ché, se il suo padre al Soldan diè la morte,</l>
<l>l'uccise con la lancia alla campagna</l>
<l>come dato era dalle etterne rote,</l>
<l>e non ci ha colpa lui né il tuo nipote.</l>
</lg>
<lg type="ottava">
	<l>Or lasciàn questo; se tu intendi, Carlo,</l>
<l>come vero e magnalmo imperatore,</l>
<l>voler Marsilio come e' t'ama amarlo,</l>
<l>la prima pace fa' che sia nel core;</l>
<l>e se vi fussi restato alcun tarlo,</l>
<l>ognun con carità lo sbuchi fore;</l>
<l>e ciò ch'io dico è del suo petto propio,</l>
<l>ché le parole formate qui copio.</l>
</lg>
<lg type="ottava">
	<l>Arebbe Bianciardino, ogn'altro ch'io,</l>
<l>saputo meglio orar che Falserone;</l>
<l>ma ciò ch'io t'ho narrato, sallo Iddio</l>
<l>che tutto è stato con affezione;</l>
<l>e sai ch'io ci ho perduto il figliuol mio,</l>
<l>quantunque non morì come un poltrone</l>
<l>ma con la spada rinchiuso in sul ponte:</l>
<l>sì ch'io perdono ogni mia ingiuria al conte. -</l>
</lg>
<lg type="ottava">
	<l>E non poté più dir, ma lacrimando</l>
<l>si levòe in piè, tanto il dolor l'assalse,</l>
<l>ed abbracciò più volte e strinse Orlando.</l>
<l>Non so se queste lacrime son false.</l>
<l>Carlo nel volto si venne cambiando,</l>
<l>tanto il savio parlar co' gesti valse.</l>
<l>Orlando, ginocchione e reverente,</l>
<l>gli domandò perdon molto umilmente.</l>
</lg>
<lg type="ottava">
	<l>Poi disse Carlo: - Savio imbasciadore,</l>
<l>tu sia per molte cose il ben venuto.</l>
<l>Del re Marsilio l'offerte e l'amore</l>
<l>accetto, e grazie rendo al suo saluto;</l>
<l>e Bianciardin, se si partì a furore</l>
<l>per obbedire, ha fatto il suo dovuto,</l>
<l>e non ricerco la cagion di questo,</l>
<l>con ciò sia cosa ch'e' non pare onesto.</l>
</lg>
<lg type="ottava">
	<l>Di quel che molte volte ragionamo,</l>
<l>credo tu il sappi, ed io me ne ricordo,</l>
<l>della pace e di Spagna; e sa qui Namo</l>
<l>che mai da quel ch'è giusto non mi scordo.</l>
<l>E' si partì, tu se' venuto; e siamo</l>
<l>Orlando e gli altri paladin d'accordo</l>
<l>che voi tegnate tutti i regni ispani</l>
<l>non come morì, ma come cristiani.</l>
</lg>
<lg type="ottava">
	<l>E la cagion perché e' venne il Danese</l>
<l>non fu né per Antea né per sospetto,</l>
<l>ed altra volta fien le cose intese,</l>
<l>come tu ancor di Bianciardino hai detto;</l>
<l>e so che il re Marsilio alle mie imprese</l>
<l>aiuto darà sempre con effetto;</l>
<l>ché la salute di Spagna e di Francia</l>
<l>credo che sia la pace e non la lancia.</l>
</lg>
<lg type="ottava">
	<l>E manderò qui il mio caro nipote</l>
<l>a Siragozza, se bisogna, o Gano;</l>
<l>quantunque egli è contento come e' puote</l>
<l>di dar la Spagna, anzi gli pare strano,</l>
<l>e so che queste cose ti son note,</l>
<l>ch'acquistata l'avea con la sua mano;</l>
<l>ma voglio al re Marsilio esser fratello,</l>
<l>ché sai che in corte sua m'allevò quello.</l>
</lg>
<lg type="ottava">
	<l>Io non vo' ragionar d'Antea per ora:</l>
<l>il fin gli mosterrà quel ch'ella ha fatto,</l>
<l>e piangeranne Bambillona ancora,</l>
<l>ché certo il suo consiglio fu di matto.</l>
<l>Ognun che nasce sai convien che mora;</l>
<l>e se il suo padre fu morto e disfatto,</l>
<l>come tu di', dal Ciel venne sua morte;</l>
<l>e non si dolga Antea di Buiaforte.</l>
</lg>
<lg type="ottava">
	<l>Di Ferraù so che m'increbbe tanto</l>
<l>ch'ancor sì come tu ne son dolente;</l>
<l>ma io ti so ben confortar di tanto,</l>
<l>che l'anima sua in Ciel visibilmente</l>
<l>fu portata dagli angel con gran canto,</l>
<l>e come di', morì come uom valente.</l>
<l>Or non tocchian più là dove e' ci duole:</l>
<l>sia fatto infin ciò che Marsilio vuole.</l>
</lg>
<lg type="ottava">
	<l>Tu te n'andrai con Gano a riposare,</l>
<l>ed altra volta insieme parleremo:</l>
<l>parmi tempo il consiglio a licenziare;</l>
<l>e so che in un parer ci accorderemo. -</l>
<l>E fecelo da tutti accompagnare.</l>
<l>O Carlo, a questa volta, o Carlo, io temo</l>
<l>che: "<foreign lang="lat">Amice</foreign>," non sia detto "<foreign lang="lat">ad quid venisti</foreign>?".</l>
<l>Ricòrdati, <foreign lang="lat">ovem lupo commisisti</foreign>.</l>
</lg>
<lg type="ottava">
	<l>Orlando e tutti i baron son dintorno</l>
<l>a Falseron, ch'era uom molto stimato,</l>
<l>ed al palazzo di Gan lo menorno,</l>
<l>e Carlo per la man l'ha accompagnato;</l>
<l>e giostre e feste si fece ogni giorno</l>
<l>acciò che quel se n'andassi onorato,</l>
<l>ché così piacque a ciascun d'onorarlo</l>
<l>perché e' vedessi la gloria di Carlo.</l>
</lg>
<lg type="ottava">
	<l>Or se qui Ganellon nel lardo nuota</l>
<l>e 'l zucchero trabocca alla caldaia,</l>
<l>per discrezion, lettore, intendi e nota,</l>
<l>e se parrà nel letto una ghiandaia.</l>
<l>Egli avea rossa ancor tutta la gota;</l>
<l>ma il can, quando e' vuol morder, non abbaia;</l>
<l>sì che e' non parla di questo, il ribaldo,</l>
<l>ma frappava altre cose di Rinaldo.</l>
</lg>
<lg type="ottava">
	<l>E Malagigi avea di nuovo fatto</l>
<l>l'arte e sapea ciò che diceva Gano,</l>
<l>e dicea con Orlando: - O Carlo matto,</l>
<l>ché non si può chiamar più Carlo Mano,</l>
<l>tutti sarete mal contenti un tratto. -</l>
<l>E così fu dello imperio troiano</l>
<l>poi che l'ultimo termin fu venuto,</l>
<l>che non era a Cassandra il ver creduto.</l>
</lg>
<lg type="ottava">
	<l>Orlando aveva nel suo petto sdegno,</l>
<l>ché Carlo mille volte gli ha promesso</l>
<l>di coronarlo e dargli stato e regno;</l>
<l>ma come Ganellon gli stava appresso,</l>
<l>così sempre era rotto ogni disegno,</l>
<l>e non pareva che fussi quel desso:</l>
<l>sì che e' non val Malagigi riveli,</l>
<l>ché tutti siam governati da' Cieli.</l>
</lg>
<lg type="ottava">
	<l>Falseron con Orlando un giorno disse</l>
<l>ch'avea pur voglia rivedere Antea</l>
<l>e 'l campo, pria che di Francia partisse;</l>
<l>e che con seco pensato già avea</l>
<l>che sare' ben che con esso lui gisse,</l>
<l>e 'l conte Gan, se così gli parea,</l>
<l>ed Ulivieri; e così s'accordorno,</l>
<l>e tutti inverso del campo n'andorno.</l>
</lg>
<lg type="ottava">
	<l>Venne Antea incontro, come questo intese,</l>
<l>ché Falserone era uom d'alta eccellenzia,</l>
<l>e salutollo, e del cavallo scese;</l>
<l>e rimontata, con gran reverenzia</l>
<l>saluta Gano ed Orlando e 'l marchese;</l>
<l>poi gli menò per più magnificenzia</l>
<l>pel campo a spasso a lor consolazione,</l>
<l>poi a vedere un ricco padiglione.</l>
</lg>
<lg type="ottava">
	<l>Il padiglione era una cosa magna,</l>
<l>e drento v'era il caso istoriato</l>
<l>del Veglio: come e' fu quella montagna</l>
<l>ch'addosso al padre è col caval cascato;</l>
<l>e come Bambillona ancor si lagna,</l>
<l>e come e' v'era Morgante arrivato</l>
<l>e col battaglio guastava la terra,</l>
<l>e come Orlando gli mosse la guerra.</l>
</lg>
<lg type="ottava">
	<l>Tutto facea per conservar costei</l>
<l>la vendetta del padre alla memoria.</l>
<l>Ma Falseron, ch'è falso più di lei,</l>
<l>poi ch'egli ebbe notata ben la istoria,</l>
<l>gli disse: - S' tu volessi, io ti direi</l>
<l>che questo è in verità poco tua gloria.</l>
<l>La prima cosa, s'io non son ben cieco,</l>
<l>tu porti, Antea, la tua vergogna teco;</l>
</lg>
<lg type="ottava">
	<l>e portila di seta e d'oro ornata:</l>
<l>or fa' che tu dipinga la vendetta,</l>
<l>se mai vien tempo tu sia vendicata.</l>
<l>Ma il tempo non vien mai, chi non l'aspetta:</l>
<l>rade volte la cosa non pensata</l>
<l>riesce a chi la vuol pur fare in fretta.</l>
<l>Ma, certo, onor cercar non ti bisogna,</l>
<l>da poi ch'egli è sì bella la vergogna. -</l>
</lg>
<lg type="ottava">
	<l>Non so se le parole ognuno intende</l>
<l>che Falseron come malvagio ha dette,</l>
<l>però che dall'un lato Antea riprende</l>
<l>e par che la conforti a sue vendette;</l>
<l>o se pur questa cetera si stende</l>
<l>che come amico in mezzo quel si mette</l>
<l>a trattar pace a qualche suo disegno;</l>
<l>ma so che in altra parte va il mio ingegno.</l>
</lg>
<lg type="ottava">
	<l>Rimase tutta spennecchiata Antea,</l>
<l>e confirmò il suo dir perch'ella tace,</l>
<l>però che in questo modo lo intendea:</l>
<l>ché si vuol ricordar di quel che piace;</l>
<l>e perché generoso core avea,</l>
<l>diterminò di far con Carlo pace</l>
<l>e ritornarsi inverso Bambillona:</l>
<l>ché gentile almo volentier perdona.</l>
</lg>
<lg type="ottava">
	<l>Falseron seguitòe le sue parole:</l>
<l>non so se volea far pur come e' disse,</l>
<l>o se sarà poi falso come e' suole.</l>
<l>Tanto è che Antea, innanzi che partisse,</l>
<l>venne in Parigi, e fece ciò che e' vuole,</l>
<l>e Carlo con sua man la benedisse,</l>
<l>ed ognun fu della pace contento;</l>
<l>e dètte alfin le sue bandiere al vento.</l>
</lg>
<lg type="ottava">
	<l>Io lascio Antea da Parigi partire</l>
<l>sì tosto, e par ch'io gli tolga di fama,</l>
<l>ché mi bisogna un'altra tela ordire,</l>
<l>tanto sottil che par grossa la trama:</l>
<l>ché, poi che Falseron si vuol partire,</l>
<l>a Siragozza altra tuba mi chiama;</l>
<l>come io dirò nell'altro afflitto canto,</l>
<l>dove fia pe' cristian sol doglia e pianto.</l>
</lg>

</div1>
<div1 type="canto">
<head>CANTARE VENTESIMOQUINTO</head>

<lg type="ottava">
	<l>Insino a qui la tua destra, Signore,</l>
<l>assai mi fu, sanz'altro filo o ingegno,</l>
<l>a uscir d'ogni laberinto fore;</l>
<l>ma ora in parte tanto oscura vegno</l>
<l>che convien che qui mostri il tuo splendore</l>
<l>il modo a colorir nostro disegno:</l>
<l>pertanto i tuoi cristian ti raccomando,</l>
<l>ma sopra tutto il tuo campione Orlando.</l>
</lg>
<lg type="ottava">
	<l>O Carlo, tu se' pur diliberato</l>
<l>di mandar con disdegno al tuo nimico</l>
<l>un traditor che t'ha sempre ingannato?</l>
<l>Non sai tu quanto possi un vizio antico</l>
<l>in un cor traditor sempre ostinato?</l>
<l>Tu pensi il re Marsilio fare amico:</l>
<l>la pace fia col sangue e con la lancia,</l>
<l>e piangerà tutto il regno di Francia.</l>
</lg>
<lg type="ottava">
	<l>Falserone avea già chiesto licenzia,</l>
<l>e Ganellon con lui dovea partire;</l>
<l>e inginocchiossi alla magnificenzia</l>
<l>di Carlo, e domandò s'altro vuol dire.</l>
<l>Carlo rispose: - Nella tua prudenzia</l>
<l>mi fido, e so ch'io non posso perire;</l>
<l>tu sai il proverbio, e puoi insegnare altrui:</l>
<l>commetti al savio e lascia fare a lui. -</l>
</lg>
<lg type="ottava">
	<l>Abbraccia Orlando poi quel fraudolente,</l>
<l>e, innanzi che la pace si conchiuda,</l>
<l>lo domandò, se gli avea a dir niente,</l>
<l>che gli scrivessi; e trafelava e suda,</l>
<l>tante abbracciate fa viziatamente;</l>
<l>poi baciòe Ulivier, come fe' Giuda,</l>
<l>ed appiccossi come una mignatta,</l>
<l>e disse: - Questa sia per pace fatta. -</l>
</lg>
<lg type="ottava">
	<l>Sorrise e disse fra sé il borgognone:</l>
<l>"<foreign lang="lat">O rabi, ave</foreign>. Io so che tu ne menti".</l>
<l>Il duca Namo e 'l savio Salamone,</l>
<l>Ottone e gli altri parean mal contenti,</l>
<l>ed ebbon sempre ferma oppinione</l>
<l>che Gan pensassi a nuovi tradimenti;</l>
<l>ed avean detto il lor parere a Carlo</l>
<l>che non dovessi a gnun modo mandarlo.</l>
</lg>
<lg type="ottava">
	<l>Ma benché questa andata ognun pur danni,</l>
<l>lo imperator non vi ponea l'orecchio:</l>
<l>ché, quando egli è barbato per molti anni,</l>
<l>convien che molto possi un error vecchio,</l>
<l>e par di se medesimo s'inganni</l>
<l>chi s'è sempre veduto in uno specchio:</l>
<l>era il tempo venuto al tristo pianto</l>
<l>che Malagigi avea predetto tanto.</l>
</lg>
<lg type="ottava">
	<l>Pareva a Carlo a suo modo di pignere</l>
<l>un uom, com'era Gan, da queste pratiche,</l>
<l>da saper ben dissimulare e fignere,</l>
<l>dove a trattar s'avea cose rematiche;</l>
<l>e 'l traditor si faceva sospignere,</l>
<l>mostrando omai che gli pesi le natiche:</l>
<l>ch'era pur vecchio e molto cagionevole,</l>
<l>sì che la scusa parea ragionevole.</l>
</lg>
<lg type="ottava">
	<l>E dicea: - Manda il figliuol di Mellone</l>
<l>a trattar queste cose della Spagna,</l>
<l>ch'a lui più crederrà Marsilione. -</l>
<l>E non dicea dove sta la magagna:</l>
<l>che questo tordo avea bianco il groppone</l>
<l>da rimanere alla pania o la ragna,</l>
<l>cioè prigion da non lasciare in fretta;</l>
<l>e mostrògli più volte la civetta.</l>
</lg>
<lg type="ottava">
	<l>Perché e' pensava: "Se costui vi resta,</l>
<l>Marsilio arà ciò che vuole a sua posta</l>
<l>sanza metter più lancia in su la resta,</l>
<l>e dirà a questa ch'ella è buona posta".</l>
<l>E cognosceva la spiga alla resta,</l>
<l>ché Falserone ha veduto alla posta,</l>
<l>e le sue maliziette avea ben conte,</l>
<l>che consigliava che v'andassi il conte,</l>
</lg>
<lg type="ottava">
	<l>dicendo a Carlo: - Il re Marsilio sa</l>
<l>ch'Orlando è mal contento, perché e' fu</l>
<l>colui che inver la Spagna acquistata ha</l>
<l>e morto Serpentino e Ferraù.</l>
<l>Io ti dirò la pura verità:</l>
<l>io il manderei sanza pensarvi più.</l>
<l>E basti io dico; io so tu intendi: mandalo,</l>
<l>ché potrebbe pur nascer qualche scandalo. -</l>
</lg>
<lg type="ottava">
	<l>E nel partire avea detto a Orlando:</l>
<l>- Io so che il mio signor qualche giannetto</l>
<l>ti manderà in qua presto, perché, quando</l>
<l>io mi parti', già me l'aveva detto. -</l>
<l>Così di giorno in giorno cavalcando</l>
<l>sen va con Falseron quel maladetto,</l>
<l>ed avea l'arco e l'archetto parato,</l>
<l>ed aspettava d'esser domandato.</l>
</lg>
<lg type="ottava">
	<l>Domandò Falseron più volte come</l>
<l>e' s'intendea con Orlando e 'l marchese;</l>
<l>e quando e' crede averlo per le chiome,</l>
<l>la nebbia strinse, e fummo e vento prese:</l>
<l>ch'a Siragozza vuol condur le some</l>
<l>Gano, e risponde "messere, albanese",</l>
<l>e salta pur di Bacchillone in Arno:</l>
<l>e il bacchillone è chi tentava indarno.</l>
</lg>
<lg type="ottava">
	<l>Intese Falseron, come discreto,</l>
<l>che Ganellon con Marsilio riserba</l>
<l>a scoprir della mente il suo segreto</l>
<l>e ruminava altro che fieno o erba;</l>
<l>sì che forse meglio era starsi cheto,</l>
<l>perché e' vedeva ancor la sorba acerba;</l>
<l>ed avea d'Ulivier notato il motto,</l>
<l>e 'l bacio dato come Scariotto.</l>
</lg>
<lg type="ottava">
	<l>E scrisse al re Marsilio che veniva</l>
<l>imbasciatore il signor di Maganza,</l>
<l>che porterà la palma con l'uliva:</l>
<l>che l'onorassi più sù che l'usanza,</l>
<l>ché forse i suoi pensier verranno a riva,</l>
<l>e insino a qui n'avea buona speranza,</l>
<l>se si mettessi diligenzia a questo;</l>
<l>ch'a bocca poi gli chioserebbe il testo.</l>
</lg>
<lg type="ottava">
	<l>Quando Marsilio intese come Gano</l>
<l>era mandato come falsa rozza,</l>
<l>per onorarlo ogni signor pagano</l>
<l>e tutta la sua corte insieme accozza.</l>
<l>Intanto, trapassando un colle, un piano,</l>
<l>s'appressa Ganellone a Siragozza;</l>
<l>sì che Marsilio si partì in persona,</l>
<l>e ognuno segnitava la Corona.</l>
</lg>
<lg type="ottava">
	<l>Quindici miglia fuor della cittate</l>
<l>venne Marsilio incontra a Ganellone,</l>
<l>con tutte le sue gente ammaestrate</l>
<l>che, giunti, ognuno smonti dell'arcione;</l>
<l>e molte ceremonie ebbe ordinate,</l>
<l>ed acconciossi in bocca Cicerone;</l>
<l>e scese in terra, come appresso è giunto.</l>
<l>Ma Ganellon sapea la soia appunto;</l>
</lg>
<lg type="ottava">
	<l>e disse: - Che vuoi tu, Marsilio, fare?</l>
<l>Non debbe al servo far per certo questo</l>
<l>il mio signor, che mi dèe comandare. -</l>
<l>E dismontato della sella presto,</l>
<l>si volle al re Marsilio inginocchiare;</l>
<l>se non che e' disse: - E' non sarebbe onesto,</l>
<l>sendo mandato dal tuo imperatore. -</l>
<l>Ed abbracciârsi con sincero amore.</l>
</lg>
<lg type="ottava">
	<l>Tutti i baroni, in terra inginocchiati,</l>
<l>Ganellone abbraccioron con gran festa;</l>
<l>e poi ch'e' furon tutti rimontati,</l>
<l>si trasse il re Marsilio una sua vesta</l>
<l>dove eran certi falcon ricamati,</l>
<l>e misse al conte Gano indosso questa</l>
<l>con le sue man, con gran magnificenzia,</l>
<l>per dimostrar maggior benivolenzia.</l>
</lg>
<lg type="ottava">
	<l>Poi gli dicea pel cammin ragionando:</l>
<l>- Come sta Carlo? Che è del duca Namo?</l>
<l>Che d'Ulivier? Che del mio caro Orlando?</l>
<l>Ora ecco il nostro Gan qui, ch'io tanto amo;</l>
<l>ecco il tuo Bianciardino. - E cavalcando</l>
<l>avea sempre alla bocca o l'esca o l'amo.</l>
<l>E 'l traditor gli ride l'occhiolino,</l>
<l>ed abbracciò più volte Bianciardino.</l>
</lg>
<lg type="ottava">
	<l>Ma poi che furon presso alla città,</l>
<l>l'alta regina e molte damigelle</l>
<l>incontra venne e grande onor gli fa,</l>
<l>e saltan tutte della sella quelle.</l>
<l>E Ganellon dicea, ser Benlesà:</l>
<l>- Cadute in terra qua mi par le stelle</l>
<l>o le ninfe fuggite di Diana. -</l>
<l>Disse la dama: - Che è di Gallerana? -</l>
</lg>
<lg type="ottava">
	<l>Rispose il conte Gan: - Magna regina,</l>
<l>Gallerana m'impose una imbasciata:</l>
<l>che, bench'ella sia fatta parigina,</l>
<l>non ha la patria sua dimenticata,</l>
<l>e forse assalteravvi una mattina</l>
<l>a Siragozza, e non sarà aspettata;</l>
<l>ch'ogni uccello aborrisce al suo nimico</l>
<l>e riveder s'allegra il nidio antico.</l>
</lg>
<lg type="ottava">
	<l>E nel partir mi diè questo gioiello;</l>
<l>ma maggior cose disse arrecherebbe. -</l>
<l>Rispose presto la reina a quello:</l>
<l>- Gallerana farà quel ch'ella debbe</l>
<l>di riveder la patria e 'l suo fratello,</l>
<l>che so che poi contento si morrebbe;</l>
<l>e ciò che manda lei, sia il ben venuto,</l>
<l>e così quel da ch'io l'ho ricevuto. -</l>
</lg>
<lg type="ottava">
	<l>Per Siragozza si facevan balli</l>
<l>e giochi e personaggi e fuochi e tresche,</l>
<l>e chi correva dinanzi a' cavalli,</l>
<l>buffoni e scoccobrin fanno moresche;</l>
<l>e gettan da' balcon fior bianchi e gialli</l>
<l>le dame addosso alle gente francesche;</l>
<l>e tutti i moricin gridon per ciancia:</l>
<l>- Mongioia! - e - Carlo! - e - San Dionigi! - e - Francia! -</l>
</lg>
<lg type="ottava">
	<l>E' pareva quel giorno veramente</l>
<l>che tornò Furio alla città degna alma,</l>
<l>ché correva a veder tutta le gente,</l>
<l>e non mancò se non gittar la palma.</l>
<l>Ma così tosto sarà ancor dolente</l>
<l>questa città, ch'oggi parea sì in calma</l>
<l>e reputava il suo salvator Gano</l>
<l>che dovessi portar la pace in mano.</l>
</lg>
<lg type="ottava">
	<l>Era il palagio del re Bianciardino</l>
<l>presso alla corte di Marsilione:</l>
<l>il re con tutto il popol saracino</l>
<l>accompagnoron quivi Ganellone,</l>
<l>acciò che quel diavol tentennino</l>
<l>tentassi Gan, ch'era la tentazione;</l>
<l>e così va furcifer con furcifero,</l>
<l>poi che il diavol vuol tentar Lucifero.</l>
</lg>
<lg type="ottava">
	<l>L'altra mattina, il consiglio adunato,</l>
<l>Marsilio fece una sedia parare</l>
<l>d'incontra a sé, perché il sinistro lato</l>
<l>non si potessi dal destro notare;</l>
<l>e Gan con grande onor fu accompagnato,</l>
<l>e tutto il popol veniva ascoltare</l>
<l>lo imbasciator che di Francia è venuto,</l>
<l>ch'ognun s'avea della pace creduto.</l>
</lg>
<lg type="ottava">
	<l>Posti a sedere il re Marsilio e Gano,</l>
<l>quivi era Falserone e Balugante,</l>
<l>e Bianciardino appresso, e Gallerano</l>
<l>e l'Arcaliffa ed alcun amirante.</l>
<l>Guardato un tratto il gran popol pagano,</l>
<l>quel traditor che le sa tutte quante</l>
<l>rivolse il viso al re Marsilione,</l>
<l>poi cominciò la sua degna orazione:</l>
</lg>
<lg type="ottava">
	<l>- Quel vero Iddio che fece la natura,</l>
<l>e dètte prima alle angeliche squadre</l>
<l>la forma, il loco, il moto e la misura,</l>
<l>poi nel campo amascen fe' il nostro padre,</l>
<l>che creato non fu, ma creatura,</l>
<l>onde tutti dannòe la prima madre,</l>
<l>salvi e mantenga il bel vessillo e degno</l>
<l>del re Marsilio in grande stato e regno.</l>
</lg>
<lg type="ottava">
	<l>Del mio signor l'alta Corona e magna</l>
<l>mi manda a te, famoso saracino,</l>
<l>a far la pace e renderti la Spagna,</l>
<l>come trattato fu con Bianciardino:</l>
<l>cioè sotto tua insegna si rimagna;</l>
<l>e giura a te per l'ossa di Pipino</l>
<l>che vuol che questa sia, poi che ti piace,</l>
<l>ultima, vera e intemerata pace.</l>
</lg>
<lg type="ottava">
	<l>Ma perché' saracin vengon da Sarra</l>
<l>che non tenne la legge di Macone,</l>
<l>come la vostra Bibbia e nostra narra,</l>
<l>vuol che tu abbi la iuridizione,</l>
<l>cioè che tu comandi, imperi e garra;</l>
<l>ma che più oltre non sare' ragione</l>
<l>che chi è battezzato si sbattezzi,</l>
<l>acciò che Cristo non si scandelezzi.</l>
</lg>
<lg type="ottava">
	<l>E perché al conte Orlando fue promesso</l>
<l>di coronarlo di questo paese,</l>
<l>sappi ch'Orlando il primo m'ha commesso</l>
<l>e mostro il petto aperto e 'l cor palese</l>
<l>che vuol che sia tutto tuo regno espresso;</l>
<l>e non guardar che giurassi al marchese</l>
<l>non menar la sua sposa Alda la bella</l>
<l>se già non fussi coronata quella.</l>
</lg>
<lg type="ottava">
	<l>Dunque, Marsilio, tu non hai perduto</l>
<l>d'avere il Mainetto tuo allevato,</l>
<l>ché si ricorda ben, come è dovuto,</l>
<l>quanto in tua corte tu l'abbi onorato,</l>
<l>e pentesi aver teco combattuto;</l>
<l>se non ch'e' dice: "Il tempo è pur passato</l>
<l>con fama insin che l'uno e l'altro è veglio",</l>
<l>ed ogni cosa reputa pel meglio.</l>
</lg>
<lg type="ottava">
	<l>Da ogni parte che tu vuoi, Marsilio,</l>
<l>ti proverrò che Carlo t'ama e stima,</l>
<l>perché molto conforme è il tuo aussilio,</l>
<l>e per l'altra ragion ch'io dissi prima,</l>
<l>quando tu l'allevasti come filio.</l>
<l>E se tu ti levassi troppo in cima,</l>
<l>tra le guerre di Francia e della Spagna</l>
<l>quando si perde e quando si guadagna;</l>
</lg>
<lg type="ottava">
	<l>ma sempre assai s'acquista d'ogni parte,</l>
<l>cioè che vi s'acquista esperienzia:</l>
<l>Carlo ha ben letto nelle antiche carte,</l>
<l>ed Alcuin fatto ha la Sapienzia</l>
<l>e legge in ogni facultate ed arte.</l>
<l>Pertanto io fermerò questa sentenzia:</l>
<l>che non s'acquista sanza ostacul fama,</l>
<l>perché l'una virtù l'altra a sé chiama.</l>
</lg>
<lg type="ottava">
	<l>E però consigliava Scipione</l>
<l>che si dovessi conservar Cartagine,</l>
<l>acciò che Roma avessi oppugnazione</l>
<l>in terra, e così in mar qualche voragine,</l>
<l>per non istare in ozio le persone,</l>
<l>se surgessi d'Anibal qualche imagine:</l>
<l>perché e' sapea ch'ogni virtù quel doma,</l>
<l>e che doveva ancor far cader Roma.</l>
</lg>
<lg type="ottava">
	<l>Dico così che il tuo certame o gara</l>
<l>con Carlo l'uno e l'altro ha fatto degno,</l>
<l>ché combattendo e vivendo s'appara,</l>
<l>e intanto onor s'acquista, gloria e regno:</l>
<l>però la tua grandezza gli fia cara,</l>
<l>poi che tutto riesce al suo disegno.</l>
<l>Vera cosa è che pel regno di Francia</l>
<l>più sicura è la pace che la lancia.</l>
</lg>
<lg type="ottava">
	<l>E perché Falseron detto ci avea</l>
<l>come tu avevi già le gente armate</l>
<l>in punto, poi che sentisti d'Antea,</l>
<l>e la cagion che non furon mandate</l>
<l>fu ch'ognun già del Danese sapea,</l>
<l>Carlo ringrazia la tua maestate</l>
<l>ed offerisce a te, quando e' bisogna,</l>
<l>la Francia e la Brettagna e la Borgogna,</l>
</lg>
<lg type="ottava">
	<l>Inghilterra, la Fiandra e sua possanza,</l>
<l>i paladini e tutta la sua corte</l>
<l>e tutte le mie forze di Maganza,</l>
<l>e in un corpo due anime consorte,</l>
<l>pace, lega, amicizia e fratellanza</l>
<l>che divider non possi altro che morte,</l>
<l><foreign lang="lat">alter alterius onera portando</foreign>;</l>
<l>e così confirmato ha il nostro Orlando. -</l>
</lg>
<lg type="ottava">
	<l>Molte altre cose ancor Ganellon disse,</l>
<l>che fe' maravigliar chi intorno ascolta;</l>
<l>e replicò tutte le guerre o risse,</l>
<l>che Demostene parve a quella volta,</l>
<l>e donde prima l'orrigin venisse;</l>
<l>tanto che fu questa orazion raccolta</l>
<l>e scritta, e molto commendato quello,</l>
<l>ché gl'intinse la lingua nel cervello.</l>
</lg>
<lg type="ottava">
	<l>E tentò insin della fede Marsilio,</l>
<l>dicendo: - A te solo una cosa or manca,</l>
<l>perché l'anima tua ne va in essilio</l>
<l>giù nell'inferno dove è Malabranca:</l>
<l>ricognoscere il Padre vero e 'l Filio: -</l>
<l>guarda se potea poi ciurmare in panca!</l>
<l>- ché, se tu confessassi il ver Vangelo,</l>
<l>tu saresti felice al mondo e in Cielo. -</l>
</lg>
<lg type="ottava">
	<l>Tutto faceva il traditor con arte,</l>
<l>ch'un certo santaficca parer vuole.</l>
<l>Marsilio, come e' venne a questa parte,</l>
<l>mostrò che l'avea tocco dove e' duole,</l>
<l>e disse: - Ognun si legga le sue carte -,</l>
<l>ché cognobbe di Gan ben le parole;</l>
<l>e fece la risposta egregia e magna</l>
<l>di Carlo e della pace e della Spagna.</l>
</lg>
<lg type="ottava">
	<l>Poi finse una sua certa novelletta:</l>
<l>- In una selva presso a Siragozza,</l>
<l>per quel ch'io udi' già dire in Tolletta</l>
<l>dove ogni nigromante si raccozza,</l>
<l>è una buca nello entrare stretta,</l>
<l>ma poi sotterra molto spazio ingozza,</l>
<l>dove stanno a guardar sei gran colonne</l>
<l>certi spirti gentil con varie gonne.</l>
</lg>
<lg type="ottava">
	<l>L'una colonna dicon che par d'oro,</l>
<l>l'altra d'argento, e poi rame, e poi ferro;</l>
<l>l'altra è di stagno tutto puro e soro,</l>
<l>e l'ultima di piombo, s'io non erro.</l>
<l>Io non credetti alcun tempo a costoro,</l>
<l>però che il ver con la ragion l'afferro,</l>
<l>sì che già molti vi mandai in effetto;</l>
<l>e ritornati, così m'hanno detto:</l>
</lg>
<lg type="ottava">
	<l>"Queste colonne son significate</l>
<l>per le sei fede, e quella d'oro è prima;</l>
<l>l'altre, secondo poi la qualitate,</l>
<l>di grado in grado più e men si stima:</l>
<l>quivi son le carattere segnate</l>
<l>di cui convien ch'ogni anima s'imprima</l>
<l>e la sua fede elegga in questo chiostro</l>
<l>prima che infusa sia nel corpo nostro.</l>
</lg>
<lg type="ottava">
	<l>Gli spiriti che guardan questo loco,</l>
<l>mentre l'anime passano, ognun priega;</l>
<l>elle sen vanno come uccello a gioco:</l>
<l>volgonsi a quella ove il desio le piega,</l>
<l>perché ancor semplicette sanno poco,</l>
<l>ma pur libero arbitrio non si nega;</l>
<l>quella che abbraccion, poi la fede è loro:</l>
<l>beato a quel ch'abbracciato arà l'oro".</l>
</lg>
<lg type="ottava">
	<l>Io parlo per paraboli a chi intende,</l>
<l>ch'io so che tu se' pur quel Gano antico</l>
<l>a cui bianco per nero non si vende,</l>
<l>e non si scambia il dattero col fico.</l>
<l>Ma sopra tutto un giusto amor raccende</l>
<l>di riveder sì caro e vero amico,</l>
<l>e ringrazio colui che t'ha mandato,</l>
<l>non so se Carlo o dal Cielo ordinato. -</l>
</lg>
<lg type="ottava">
	<l>- Poi che il parlar tra costor fu finito</l>
<l>e partito il gran popol saracino,</l>
<l>el conte Gan con gran corte n'è ito</l>
<l>al bel palazzo del re Bianciardino.</l>
<l>Marsilio fece un solenne convito</l>
<l>l'altra mattina ordinar nel giardino,</l>
<l>e Gan vi venne, e portò quella vesta</l>
<l>ch'e' gli donòe, per far più allegra festa.</l>
</lg>
<lg type="ottava">
	<l>Ma drento nella mente sua lavora</l>
<l>un pensier ch'era amaro, oscuro e fosco,</l>
<l>e dicea: "Che farò? Pentomi io ancora?</l>
<l>Questo peccato, poi ch'io lo cognosco,</l>
<l>tanto è più grave; e già s'appressa l'ora".</l>
<l>Ma l'anima avea già beuto il tòsco:</l>
<l>e non isperi ignun con Dio concordia,</l>
<l>passato il segno di misericordia.</l>
</lg>
<lg type="ottava">
	<l>O sodalizio, o maladetto loco</l>
<l>dove fu perpetrato tanto male!</l>
<l>Vennon quante vivande e feste e gioco</l>
<l>richiedeva il convito triunfale,</l>
<l>e ciò ch'io ne dicessi sare' poco;</l>
<l>e 'l traditor crudele e micidiale,</l>
<l>benché tutto turbato è in suo segreto,</l>
<l>si dimostrava il dì più che mai lieto.</l>
</lg>
<lg type="ottava">
	<l>Avea da Falseron Marsilio inteso</l>
<l>ciò che Gan pel cammino aveva fatto,</l>
<l>e che nel parlar suo poco ha compreso,</l>
<l>se non che tanto n'aveva ritratto</l>
<l>che gli pareva vederlo sospeso,</l>
<l>e non mostrassi quel che drento è piatto,</l>
<l>e che volessi a lui dir qualche cosa</l>
<l>ch'ancor nella sua mente era dubbiosa.</l>
</lg>
<lg type="ottava">
	<l>E Bianciardin, ch'era con Gan molto uso,</l>
<l>provato avea per iscalzargli il dente</l>
<l>tutti i suoi ferri, e poi del tarabuso</l>
<l>l'artiglio, e non avea fatto niente:</l>
<l>sì che Marsilio restava confuso,</l>
<l>ché interpetrar nol potea facilmente,</l>
<l>e cognosceva che v'è macchia e dolo;</l>
<l>ed accordârsi che e' tentassi solo.</l>
</lg>
<lg type="ottava">
	<l>Dopo molti piacer, sollazzi e balli,</l>
<l>canti, giuochi, buffoni, come è usanza,</l>
<l>e corso cervi, alepardi e cavalli</l>
<l>per onorare il signor di Maganza,</l>
<l>Marsilio chiamò a sé certi vassalli,</l>
<l>perché s'aveva a ballare altra danza,</l>
<l>e finse che la festa omai rincresca</l>
<l>ed ordinò ch'ognun fuor del parco esca.</l>
</lg>
<lg type="ottava">
	<l>Rimasi soli Marsilione e Gano,</l>
<l>il re si volse con allegra fronte</l>
<l>e disse: - Imbasciator, - presa la mano</l>
<l>- tu sai il proverbio: la mattina il monte</l>
<l>vicitare alle volte è grato e sano;</l>
<l>poi, verso sera, vicitar la fonte. -</l>
<l>Era già vespro e più che mezzo il giorno;</l>
<l>e così inverso una fonte n'andorno.</l>
</lg>
<lg type="ottava">
	<l>Posti a sedere e ragguardato un poco,</l>
<l>laudò la fonte Gan, ch'assai gli piacque,</l>
<l>però che tutto è circundato il loco</l>
<l>di pomi, e fresche e cristalline l'acque;</l>
<l>ma non poterno spegnere il gran foco</l>
<l>onde principio al gran peccato nacque.</l>
<l>Poi cominciò Marsilio come amico</l>
<l>a ragionar con Gan del tempo antico.</l>
</lg>
<lg type="ottava">
	<l>E cominciossi insino dal Mainetto,</l>
<l>e come Gallerana amassi quello</l>
<l>mentre ch'egli era in corte giovinetto,</l>
<l>molto pronto, leggiadro e savio e bello;</l>
<l>e come prima s'avvide nel petto</l>
<l>ardea di questi amanti Mongibello,</l>
<l>e che per gentilezza tacer volse</l>
<l>di quel che in verità spesso gli dolse;</l>
</lg>
<lg type="ottava">
	<l>e che pensava d'aversi allevato,</l>
<l>non altrimenti che 'l suo Zambugeri,</l>
<l>un altro figlio di lui proprio nato,</l>
<l>perché lo tenne in corte volentieri</l>
<l>e molto fu alcun tempo onorato;</l>
<l>e che fatti gli avea mille piaceri;</l>
<l>poi gli volse la punta della lancia</l>
<l>come in mano ebbe lo scettro di Francia.</l>
</lg>
<lg type="ottava">
	<l>E disse poi delle guerre passate;</l>
<l>e quante ingiurie gli avea fatte Carlo</l>
<l>onestamente furon ricordate,</l>
<l>dicendo: - A sicurtà con teco parlo -</l>
<l>con parole pur destre accomodate,</l>
<l>per mostrar come al cor gli rode un tarlo</l>
<l>a ricordarsi del tempo preterito,</l>
<l>e che aveva da lui cattivo merito;</l>
</lg>
<lg type="ottava">
	<l>e che gli aveva tre volte la Spagna</l>
<l>tolta, e volea pur coronarne il conte;</l>
<l>e ricordava al signor di Magagna,</l>
<l>non di Maganza, tutte le sue onte;</l>
<l>che, per veder se Marsilio si lagna</l>
<l>da beffe, gli occhi affisòe nella fonte,</l>
<l>e non guardava sé come Narciso,</l>
<l>ma gli atti e' gesti di Marsilio al viso.</l>
</lg>
<lg type="ottava">
	<l>E Marsilio anche, poi che vide attento</l>
<l>Gano in su questo, riprese speranza,</l>
<l>e le vele adattòe secondo il vento,</l>
<l>e mutò presto nuovo suono e danza;</l>
<l>e mostrò che il valor suo non è spento,</l>
<l>che avea tesoro ancor molto e possanza,</l>
<l>e come e' fussi Orlando un giorno morto,</l>
<l>che mosterrebbe a Carlo egli avea il torto.</l>
</lg>
<lg type="ottava">
	<l>Questo dicea come prudente quello,</l>
<l>per veder s'a la trappola guidarlo</l>
<l>volea quel traditor malvagio e fello,</l>
<l>ché poco poi si curava di Carlo.</l>
<l>Ma come e' gli ebbe tocco quel zimbello,</l>
<l>non bisognò più Gano stuzzicarlo</l>
<l>né tirar sì che si spicchi la coda;</l>
<l>e il capo alzò, pien di malizia e froda.</l>
</lg>
<lg type="ottava">
	<l>Questo ultimo parlar fu quella chiave</l>
<l>la qual con mille ingegni aperse il core</l>
<l>a Ganellon, tanto volse soave;</l>
<l>e sospiròe più volte il traditore</l>
<l>come chi cosa dir vuol dura e grave;</l>
<l>poi disse: - O savio, astuto tentatore</l>
<l>che mi costrigni a scoprir le mie colpe,</l>
<l>noi saren, veggo, in un sacco due volpe.</l>
</lg>
<lg type="ottava">
	<l>Tu vuoi che muoia Orlando, e così sia;</l>
<l>ed Ulivieri; e sai della guanciata</l>
<l>che mi diè in corte e della ingiuria mia</l>
<l>che nel core e nel volto è ancor segnata.</l>
<l>E Falseron credette per la via</l>
<l>avermi, e Bianciardin qua la ballata</l>
<l>più volte ha ribeccata, e 'l suo palagio</l>
<l>mi désti, ch'a tentar quello avessi agio;</l>
</lg>
<lg type="ottava">
	<l>e Falseron fe' in Francia l'abbracciate</l>
<l>col conte Orlando, e del suo Ferraùe</l>
<l>furon tutte le ingiurie perdonate,</l>
<l>non so se con la lingua o col cor fue:</l>
<l>tutte le vostre astuzie ho ben notate;</l>
<l>e ritentò più d'una volta e due</l>
<l>se ti poteva in qua guidare Orlando:</l>
<l>però il venne co' baci sciloppando.</l>
</lg>
<lg type="ottava">
	<l>Ma perché formicon vecchio è di sorbo</l>
<l>che non isbuca all'accetta o 'l martello,</l>
<l>tu potresti aspettar, Marsilio, il corbo,</l>
<l>ché sai ch'egli è molto malvagio uccello,</l>
<l>ed ha con teco l'animo sì torbo</l>
<l>ch'a Siragozza non verrebbe quello,</l>
<l>ché si tien della Spagna ingiuriato,</l>
<l>donde e' pensava d'esser coronato.</l>
</lg>
<lg type="ottava">
	<l>Ma s'io tel conducessi in Roncisvalle?</l>
<l>Io non ti chieggo, come Giuda, argento;</l>
<l>ma vuolsi queste cose ben pensalle</l>
<l>e misurar, non ch'una volta, cento:</l>
<l>ché questo è grave peso alle mie spalle.</l>
<l>Né vo' che sia chiamato tradimento,</l>
<l>ch'io porto d'Ulivier nel viso il segno,</l>
<l>e licito ogni cosa è per isdegno. -</l>
</lg>
<lg type="ottava">
	<l>Quando Marsilio intese Ganellone</l>
<l>che va su per la fatta a buon cammino,</l>
<l>parvegli tempo a metter l'artimone</l>
<l>e non calare or più il timon latino;</l>
<l>e va per Bianciardino e Falserone</l>
<l>per un uscio segreto del giardino,</l>
<l>e ritornò dove il malvagio conte</l>
<l>Ganellone aspettava a quella fonte;</l>
</lg>
<lg type="ottava">
	<l>e replicò ciò ch'e' gli aveva detto,</l>
<l>però che a questi nulla era segreto,</l>
<l>e come e' gli avea aperto il core e 'l petto;</l>
<l>e molto ognun di lor si fece lieto.</l>
<l>O traditor ribaldo e maladetto</l>
<l>che non cura più Iddio né suo decreto!</l>
<l>e disse: "Tante te n'ho fatte omai,</l>
<l>Cristo, che questa mi perdonerai.</l>
</lg>
<lg type="ottava">
	<l>L'anima mia dove ella debbe gire</l>
<l>credo che sia l'alloggiamento or preso,</l>
<l>e non può la sentenzia preterire.</l>
<l>Ulivier tante volte m'ha offeso</l>
<l>ch'io non intendo viver né morire</l>
<l>che merito per merito fia reso;</l>
<l>e s'io non porto questa ingiuria meco,</l>
<l>contento me ne vo nel mondo cieco".</l>
</lg>
<lg type="ottava">
	<l>Era Gan traditor di sua natura,</l>
<l>prescito più che Giuda Scariotto;</l>
<l>ma non offenda ignun sanza paura</l>
<l>della vendetta, e noti bene il motto</l>
<l>che per disperazion l'uom s'assicura</l>
<l>e dice: "Se il disegno fia pur rotto,</l>
<l>come Fortuna alle volte ingarbuglia,</l>
<l>che fia? Mort'io, mort'una mosca in Puglia".</l>
</lg>
<lg type="ottava">
	<l>Il tradimento Gano ha disegnato:</l>
<l>ch'Orlando in Roncisvalle venir debbe</l>
<l>a ricevere un don che fia mandato,</l>
<l>il qual sempre tributo poi sarebbe;</l>
<l>e Carlo a Piè di Porto abbi aspettato;</l>
<l>e che quivi la pace si farebbe,</l>
<l>dove Marsilio andar vuole in persona</l>
<l>e inginocchiarsi a sua santa Corona;</l>
</lg>
<lg type="ottava">
	<l>e che voleva infin baciarli il piede</l>
<l>e far con lui sincera e vera pace,</l>
<l>e che, se il Mainetto suo rivede,</l>
<l>dirà qual Simion: "Come a te piace,</l>
<l>l'anima mia omai, Signor, recede";</l>
<l>e tutte cose che parran capace,</l>
<l>digeste, essaminate a parte a parte,</l>
<l>con mille scaltrimenti e con mille arte:</l>
</lg>
<lg type="ottava">
	<l>Orlando in Roncisvalle, come io dico,</l>
<l>per fare al re Marsilio compagnia,</l>
<l>che paressi deposto ogni odio antico,</l>
<l>e il tributo ricevere: il qual fia</l>
<l>le frutte amare di frate Alberico.</l>
<l>Ma mentre Ganellon questo dicìa,</l>
<l>cadde la sedia ove Marsilio siede,</l>
<l>e la cagion non s'intendeva o vede.</l>
</lg>
<lg type="ottava">
	<l>Ma miracol non è quel che il Ciel vuole.</l>
<l>Poi appariron gran prodigi e segni:</l>
<l>e' si turbò in un tratto in aria il sole,</l>
<l>e' nugoli, che d'acqua eran già pregni,</l>
<l>cominciono a tonar come far suole</l>
<l>quando par Giove più crucciato sdegni;</l>
<l>e vento e furia e grandine e tempesta</l>
<l>sùbito apparve: o Iddio, gran cosa è questa!</l>
</lg>
<lg type="ottava">
	<l>E mentre spaventati eran costoro,</l>
<l>venne una folgor che cadde lor presso,</l>
<l>la qual percosse di cima un alloro</l>
<l>ed abbruciollo, e insino in terra è fesso.</l>
<l>O Febo, come hai tu que' be' crin d'oro</l>
<l>così lasciato fulminare adesso?</l>
<l>Dunque i suoi privilegi il lauro or perde,</l>
<l>che per ogni stagion suol parer verde?</l>
</lg>
<lg type="ottava">
	<l>Disse Marsilio: - O Macon, che fia questo?</l>
<l>ché certo esser non può sanza misterio.</l>
<l>O Bianciardino, io ti dirò il ver presto:</l>
<l>questo è cattivo augurio al nostro imperio. -</l>
<l>Intanto venne un tremuoto rubesto</l>
<l>che scosse questo e quell'altro emisperio.</l>
<l>Falseron si turbò tutto nel volto,</l>
<l>ed anche a Bianciardin non piacque molto;</l>
</lg>
<lg type="ottava">
	<l>ma per paura nessun non si mosse.</l>
<l>In questo mezzo sopra loro apparse</l>
<l>un vampo che parea di fuoco fosse;</l>
<l>e l'acque vidon traboccate e sparse</l>
<l>fuor della fonte, che parevon rosse;</l>
<l>e ciò che quelle toccorno, tutto arse,</l>
<l>sì che dintorno abbruciò la gramigna,</l>
<l>ché l'acqua bolle e pareva sanguigna.</l>
</lg>
<lg type="ottava">
	<l>Era disopra alla fonte un carrubbio,</l>
<l>l'arbor, si dice, ove s'impiccò Giuda:</l>
<l>questo più ch'altro misse Gano in dubbio,</l>
<l>perché di sangue gocciolava e suda;</l>
<l>poi si seccòe in un punto i rami e 'l subbio,</l>
<l>sì che di foglie si spogliava e muda;</l>
<l>e cascò in capo a Ganellone un pome</l>
<l>che tutte quante gli arriccia le chiome.</l>
</lg>
<lg type="ottava">
	<l>Gli animal che nel parco eran rinchiusi</l>
<l>comincioron tra lor tutti a urlare;</l>
<l>poi si rivolson musi contra musi</l>
<l>e insieme comincioronsi a cozzare.</l>
<l>E così stetton gran pezzo confusi</l>
<l>Marsilio e gli altri le cose a mirare,</l>
<l>e non sapeva ignun quel che si facci,</l>
<l>tanto l'ira del Ciel par che minacci.</l>
</lg>
<lg type="ottava">
	<l>Ma benché nel giardin le triste aguria</l>
<l>apparissin, di fuor non fu sentito</l>
<l>per la città, né da' baroni in curia:</l>
<l>onde Marsilio è poi più sbigottito.</l>
<l>E poi che fu passata questa furia</l>
<l>ed ognuno era attonito e smarrito,</l>
<l>cominciò Bianciardino a confortargli</l>
<l>ed a suo modo i segni a interpetrargli;</l>
</lg>
<lg type="ottava">
	<l>e mostrò con sua arte e sua dottrina</l>
<l>che questi segni appariti sì strani</l>
<l>denotavan l'incendio e la ruina</l>
<l>e 'l sangue che fia sparto de' cristiani.</l>
<l>Ma Ganellone altrimenti indovina</l>
<l>e ben cognobbe gli argumenti vani,</l>
<l>e tutta quella notte insino al giorno</l>
<l>varie cose alla mente ebbe dintorno,</l>
</lg>
<lg type="ottava">
	<l>e combatté col senso la ragione;</l>
<l>poi vinse sua natura maladetta.</l>
<l>L'altra mattina il re Marsilione</l>
<l>mandò per tutti i savi di Tolletta,</l>
<l>come colui che è in gran confusione,</l>
<l>che dovessino a lui venire in fretta;</l>
<l>e non si fida a Bianciardin di questo,</l>
<l>ché non s'accorda ben la chiosa e 'l testo.</l>
</lg>
<lg type="ottava">
	<l>A Siragozza vennon tutti quanti</l>
<l>a disputar sopra questa matera,</l>
<l>magi, astrolagi e molti nigromanti,</l>
<l>vaticini, auruspi, che ve n'era</l>
<l>gran copia allora, e famosi e prestanti.</l>
<l>Marsilio contò lor la cosa intera</l>
<l>e comandò che debbin dire a quello</l>
<l>il vero, come a Nabucco Daniello.</l>
</lg>
<lg type="ottava">
	<l>Furono insieme adunque gl'indovini,</l>
<l>e disson, dopo molto disputare,</l>
<l>che si potea per Carlo e' paladini</l>
<l>il sangue e queste cose interpetrare,</l>
<l>come contra a Marsilio e' saracini;</l>
<l>e d'alcun caso poi particulare</l>
<l>ebbon tra lor diverse oppinione;</l>
<l>pur fecion tutti una conclusione:</l>
</lg>
<lg type="ottava">
	<l>la folgor che l'alloro avea percosso</l>
<l>interpetrar si potea facilmente,</l>
<l>ché cesare o poeta e non uom grosso</l>
<l>si solea coronarne anticamente:</l>
<l>però sarebbe un imperio rimosso.</l>
<l>Poi disse un vecchio tra loro sapiente</l>
<l>che del carrubbio il caso era sì strano</l>
<l>che lo lasciava interpetrare a Gano.</l>
</lg>
<lg type="ottava">
	<l>Questa parola a Gan dètte terrore</l>
<l>più che non fece il fatto per se stesso:</l>
<l>non so se pur questo indovinatore</l>
<l>si disse a caso, come avviene spesso,</l>
<l>o cognosceva Gan per traditore.</l>
<l>Gan gli rispose: - Egli è più tuo interesso</l>
<l>che ogni cosa a Marsilio distingua,</l>
<l>che si vorrebbe cavarti la lingua. -</l>
</lg>
<lg type="ottava">
	<l>Riprese il re Marsilio il nigromante,</l>
<l>e dètte a tutti alla fine licenzia;</l>
<l>ed accordârsi e' si traessi avante</l>
<l>il tradimento con gran diligenzia,</l>
<l>e che si metta la gente affricante</l>
<l>in punto, e tutta la lor gran potenzia;</l>
<l>e sopra tutto ognun di loro intese</l>
<l>che si partissi di Spagna il Danese.</l>
</lg>
<lg type="ottava">
	<l>Intanto Ganellone a Carlo scrisse</l>
<l>come egli aveva la pace ordinata,</l>
<l>e bisognava che Orlando venisse</l>
<l>in Roncisvalle con la sua brigata;</l>
<l>e del tributo e d'ogni cosa disse,</l>
<l>e replicò tutta la intemerata,</l>
<l>e che venissi a Piè di Porto presto,</l>
<l>dove aspettar Marsilio pare onesto.</l>
</lg>
<lg type="ottava">
	<l>E disse: "Il re Marsilione ti manda</l>
<l>un don che sare' degno in cielo a Giove:</l>
<l>una ricca corona, una grillanda</l>
<l>con un carbonchio mai più visto altrove</l>
<l>che riluce la notte d'ogni banda</l>
<l>quand'ella è bene oscura e quando e' piove;</l>
<l>ed oltra questo una ricca collana</l>
<l>di pietre preziose a Gallerana;</l>
</lg>
<lg type="ottava">
	<l>mandagli un vel ch'è tutto lavorato</l>
<l>d'oro e di seta, e drento al foco imbianca,</l>
<l>e però salamandra è appellato</l>
<l>(dove alcuno scrittor forse qui manca);</l>
<l>un dente d'elefante smisurato,</l>
<l>e di serpente un corno ed una branca;</l>
<l>due selvaggi leon fuor di misura,</l>
<l>ch'a ognun fanno a vederli paura;</l>
</lg>
<lg type="ottava">
	<l>pel parco ancor molti destri alepardi</l>
<l>che in pochi salti raggiungon le fere,</l>
<l>e tigri e cefi e bissonti gagliardi</l>
<l>e coccodrilli e giraffe e pantere;</l>
<l>màndati tanti stambecchini e dardi,</l>
<l>turcassi ed archi di mille maniere,</l>
<l>brenuzi e cinti e molti cordovani,</l>
<l>falcon, girfalchi e ghezzi e cani alani.</l>
</lg>
<lg type="ottava">
	<l>E poi che fur caricati i cammelli</l>
<l>di ricche merce e d'ogni arnese vario,</l>
<l>bertucce e babbuin per soprasselli,</l>
<l>v'aggiunse il re Marsilio un dromedario</l>
<l>il qual t'arrecherà tanti gioielli</l>
<l>che non avea tanto tesoro Dario,</l>
<l>e s'io il dicessi, e' non sare' creduto:</l>
<l>e questo fia poi sempre il tuo tributo.</l>
</lg>
<lg type="ottava">
	<l>Màndati ancor due spiriti folletti,</l>
<l>Floro e Farès, e parlerai con loro</l>
<l>in uno specchio dove e' son costretti,</l>
<l>e molte cose degne dirà Floro;</l>
<l>cento bianchi destrier, cento giannetti</l>
<l>con tutte le lor selle e briglie d'oro,</l>
<l>al conte Orlando, e molte carovane</l>
<l>di drappi, arnesi e cose soriane;</l>
</lg>
<lg type="ottava">
	<l>a Ulivieri una leggiadra vesta</l>
<l>la qual tutta di gemme è ricamata:</l>
<l>diecimila seraffi o più val questa.</l>
<l>E poi che fu la pace divulgata,</l>
<l>per Siragozza si fa fuochi e festa,</l>
<l>e tutti i gran signor della Granata</l>
<l>vengono a corte a Marsilio adorarlo,</l>
<l>e non si grida se non "Pace!" e "Carlo!".</l>
</lg>
<lg type="ottava">
	<l>Credo per grazia il Ciel m'ha riserbato</l>
<l>a tanto bene, innanzi ch'io sia morto;</l>
<l>e parmi il luogo che s'è disegnato,</l>
<l>di venire a San Gianni Piè di Porto,</l>
<l>che sia proprio al bisogno accomodato.</l>
<l>Ma io sarò costà, credo, di corto;</l>
<l>intanto fa' che la tua corte adorni</l>
<l>e che tu scriva al Danese che torni".</l>
</lg>
<lg type="ottava">
	<l>La lettera il messaggio appresentòe</l>
<l>a Carlo, e mai non si vide più lieto,</l>
<l>e nel consiglio a tutti la mostròe,</l>
<l>e chiama Ganellon savio e discreto.</l>
<l>Ma Namo già non se ne rallegròe;</l>
<l>e giudicava ognun nel suo segreto</l>
<l>che Ganellon gittassi il giacchio tondo</l>
<l>a questa volta, e che toccassi fondo.</l>
</lg>
<lg type="ottava">
	<l>E perché Orlando andato era in Guascogna</l>
<l>e non voleva a Parigi più stare,</l>
<l>ed avea seco il duca di Borgogna,</l>
<l>Carlo gli scrisse ch'e' dovessi andare</l>
<l>in Roncisvalle presto, ove bisogna</l>
<l>il re Marsilio e 'l trebuto aspettare,</l>
<l>e che e' dovessi deporre ogni sdegno,</l>
<l>ché non gli mancherebbe stato e regno.</l>
</lg>
<lg type="ottava">
	<l>E mandògli la lettera che scrisse</l>
<l>Gano; e giurava per la sua corona,</l>
<l>poi che son terminate l'aspre risse</l>
<l>ed Antea ritornata a Bambillona,</l>
<l>benché d'accordo di Francia partisse,</l>
<l>che gli voleva ritòrre in persona</l>
<l>e Bambillona e Persia e la Soria,</l>
<l>e dar di tutto a lui la signoria:</l>
</lg>
<lg type="ottava">
	<l>ché, poi ch'egli era il campion ver di Cristo,</l>
<l>volea che 'l suo Sepulcro lui guardassi</l>
<l>che tolto aveva a' nimici di Cristo:</l>
<l>pertanto al tutto in Roncisvalle andassi,</l>
<l>e perché tanto umiliossi Cristo,</l>
<l>a Marsilio ancor lui s'umiliassi</l>
<l>(vedi s'egli era all'usato pur cieco!),</l>
<l>e che menassi il conte Anselmo seco.</l>
</lg>
<lg type="ottava">
	<l>Questo è quel conte Anselmo che si dice</l>
<l>che in Roncisvalle fe' mirabil cose,</l>
<l>donde l'anima in Ciel n'andò felice.</l>
<l>Orlando in man la lettera gli pose.</l>
<l>Ulivier questa andata contraddice;</l>
<l>ma poi seguire Orlando si dispose,</l>
<l>perché pure era una volta cognato</l>
<l>e lungo tempo l'avea seguitato.</l>
</lg>
<lg type="ottava">
	<l>Or oltre in Roncisvalle Orlando va</l>
<l>per obbedir, come e' fe' sempre, Carlo.</l>
<l>Non so se Rafael con lui sarà:</l>
<l>credo che sì, ché non dovea lasciarlo,</l>
<l>forse che no; ma più tosto verrà</l>
<l>cogli altri in paradiso accompagnarlo,</l>
<l>dove l'anima giusta e benedetta</l>
<l>nella gloria de' màrtiri s'aspetta.</l>
</lg>
<lg type="ottava">
	<l>Rescrisse a Gan lo imperator ch'avea</l>
<l>ogni cosa ordinato, e la partenzia</l>
<l>il tal dì di Parigi esser dovea;</l>
<l>e commendava la sua diligenzia.</l>
<l>Or come il traditor questo intendea,</l>
<l>dal re Marsilio pigliava licenzia,</l>
<l>e nel partire ordinava ogni cosa</l>
<l>acciò che a tempo fiorisca la rosa.</l>
</lg>
<lg type="ottava">
	<l>E reputava Gan tanto gagliardo</l>
<l>Orlando, che gli parve e' bisognassi</l>
<l>centomila pagan nel primo sguardo;</l>
<l>nella seconda schiera ne cacciassi</l>
<l>dugentomila; e poi nel retroguardo</l>
<l>altrettanto di tutti non mancassi:</l>
<l>ché il terzo dì, se la battaglia dura,</l>
<l>ognuno arebbe d'Orlando paura;</l>
</lg>
<lg type="ottava">
	<l>e disse: - Intendi ben quel ch'io ti dico,</l>
<l>Marsilio: a questa parte abbi respetto,</l>
<l>però che fu fatato per antico,</l>
<l>che il terzo dì nessun gli regge a petto,</l>
<l>e so che prezza poco ogni nimico;</l>
<l>e Carlo molte volte me l'ha detto</l>
<l>che e' fu fatato insino in Aspramonte,</l>
<l>al tempo d'Agolante e del re Almonte,</l>
</lg>
<lg type="ottava">
	<l>e che con le sue man l'angiol Michele</l>
<l>gli cinse quella spada Durlindana</l>
<l>e fecel cavalier di Dio fedele</l>
<l>che difendessi la fede cristiana:</l>
<l>benché alcun dica, più dolce che mèle,</l>
<l>che fu san Giorgio e la fata Morgana;</l>
<l>ma credi qualche cosa sia di questo,</l>
<l>perché la pruova lo fa manifesto.</l>
</lg>
<lg type="ottava">
	<l>Orlando è uom che non are' paura</l>
<l>di Marte, se venisse con sua insegna,</l>
<l>e farà cose il dì sopra natura,</l>
<l>ch'animo cesarèo nel suo cor regna.</l>
<l>Ed anche ci bisogna aver qui cura</l>
<l>a Ulivier, ch'io credo con lui vegna;</l>
<l>ed arà seco forse il conte Anselmo,</l>
<l>che miglior cavalier non s'allaccia elmo.</l>
</lg>
<lg type="ottava">
	<l>Però secentomila combattenti</l>
<l>de' miglior della Spagna ti bisogna;</l>
<l>e non sia ignun che consigli altrimenti,</l>
<l>ch'Orlando so ti farebbe vergogna.</l>
<l>Parmi da far certi provedimenti,</l>
<l>e non ti paia cosa che si sogna:</l>
<l>ché chi vuol quelle gente pigliar tosto</l>
<l>come le pecchie, gli pigli col mosto.</l>
</lg>
<lg type="ottava">
	<l>Però si mandi innanzi caricati</l>
<l>di vino e vettovaglia assai cammelli,</l>
<l>ché, come e' fieno un poco riscaldati,</l>
<l>al primo assalto vinceranno quelli,</l>
<l>tanto che i primi pagan fien tagliati;</l>
<l>poi torneranno di leoni agnelli;</l>
<l>pur la seconda schiera fia ancor rotta;</l>
<l>la terza, no: tu vincerai allotta.</l>
</lg>
<lg type="ottava">
	<l>Ma fa' che in Roncisvalle sien per tempo</l>
<l>prima che ignun la corazza s'affibbi,</l>
<l>ché non aràn così d'armarsi tempo,</l>
<l>e sconteranno e datteri e' zibibbi:</l>
<l>ché, se le cose si faranno a tempo,</l>
<l>gli uomini son, sanz'arme, come nibbi;</l>
<l>salvo ch'Orlando e' paladin faranno</l>
<l>cose che scritte non si crederranno. -</l>
</lg>
<lg type="ottava">
	<l>Poi disse Gano: - Una cosa ci resta:</l>
<l>Baldovin mio figliuol vi raccomando,</l>
<l>il qual verrà con la cristiana gesta,</l>
<l>però che vuol sempre esser con Orlando. -</l>
<l>Disse Marsilio: - La mia sopravvesta</l>
<l>gli porta, e di' così ch'io gliela mando,</l>
<l>e vo' che sempre per mio amor la tenga</l>
<l>e che con questa in Roncisvalle venga. -</l>
</lg>
<lg type="ottava">
	<l>Poi che fu ordinato il tradimento</l>
<l>e recato la Bibbia e l'Alcorano</l>
<l>e dato a tutti quanti il sacramento,</l>
<l>da Siragozza si partiva Gano.</l>
<l>Marsilio volea dargli oro ed argento,</l>
<l>ma Ganellon non vi porse la mano,</l>
<l>e fece un ben che sarà il primo e 'l sezzo,</l>
<l>che ricever non vuol di sangue prezzo.</l>
</lg>
<lg type="ottava">
	<l>E tanto ha cavalcato il traditore</l>
<l>che in pochi giorni a Parigi arrivava;</l>
<l>e come e' giunse ove è lo imperatore,</l>
<l>Carlo l'abbraccia, e quasi lacrimava</l>
<l>di tenerezza che gli venne al core;</l>
<l>e Gan poi questo e quell'altro abbracciava:</l>
<l>par che venga da far qualche santa opra,</l>
<l>e tutta quella corte va sozzopra.</l>
</lg>
<lg type="ottava">
	<l>Pensa, lettor, che il traditor rassetti</l>
<l>tutte sue bagattelle e sue bugie,</l>
<l>e mandragole e serpe e bossoletti</l>
<l>e polvere e cartocci e ciurmerie</l>
<l>mostrassi, e tutti sciogliessi i sacchetti;</l>
<l>e lo stagnon della triaca aprìe,</l>
<l>ma non mostròe, ch'e' l'ha nascoso, e sallo,</l>
<l>l'arsenico, il nappello e il risagallo.</l>
</lg>
<lg type="ottava">
	<l>E poi con Gallerana cicalava,</l>
<l>e disse come la reina Blanda</l>
<l>a Siragozza un giorno l'aspettava,</l>
<l>e però molte cose non gli manda.</l>
<l>Poi Carlo tuttavia sollecitava,</l>
<l>e sempre l'onor suo gli raccomanda</l>
<l>e che e' menassi la sua corte adorna;</l>
<l>e pure al fatto d'Orlando ritorna.</l>
</lg>
<lg type="ottava">
	<l>Carlo si studia che par che trafeli;</l>
<l>non dice come a Giuda: "<foreign lang="lat">Ad quid venisti</foreign>?"</l>
<l>ché Ganellon gli ha portati i Vangeli,</l>
<l>e son proprio di man de' vangelisti,</l>
<l>e non pensava a tanti amari feli</l>
<l>insin che gli fia detto un "<foreign lang="lat">Dirupisti</foreign>:</l>
<l>morto è Orlando e la sua gente tutta</l>
<l>e la tua Francia bella omai distrutta".</l>
</lg>
<lg type="ottava">
	<l>Io avevo pensato abbreviare</l>
<l>la storia, e non sapevo che Rinaldo</l>
<l>in Roncisvalle potrebbe arrivare;</l>
<l>un angel poi da ciel m'ha mostro Arnaldo,</l>
<l>che certo un auttor degno mi pare,</l>
<l>e dice: - Aspetta, Luigi, sta' saldo,</l>
<l>ché fia forse Rinaldo a tempo giunto. -</l>
<l>Sì ch'io dirò come egli scrive appunto.</l>
</lg>
<lg type="ottava">
	<l>E so che andar diritto mi bisogna,</l>
<l>ch'io non ci mescolassi una bugia,</l>
<l>ché questa non è istoria da menzogna;</l>
<l>ché, come io esco un passo della via,</l>
<l>chi gracchia, chi riprende e chi rampogna:</l>
<l>ognun poi mi riesce la pazzia;</l>
<l>tanto che eletto ho solitaria vita,</l>
<l>ché la turba di questi è infinita.</l>
</lg>
<lg type="ottava">
	<l>La mia accademia un tempo o mia ginnasia</l>
<l>è stata volentier ne' miei boschetti,</l>
<l>e puossi ben veder l'Affrica e l'Asia:</l>
<l>vengon le ninfe con lor canestretti</l>
<l>e portanmi o narciso o colocasia,</l>
<l>e così fuggo mille urban dispetti;</l>
<l>sì ch'io non torno a' vostri ariopaghi,</l>
<l>gente pur sempre di mal dicer vaghi.</l>
</lg>
<lg type="ottava">
	<l>Poi che Malgigi vide Carlo Mano</l>
<l>che come un bufol drieto al suo disegno</l>
<l>si lasciava guidar pel naso a Gano,</l>
<l>si partì da Parigi per isdegno;</l>
<l>e fece l'arte usata a Montalbano</l>
<l>per saper dove, in qual paese e regno,</l>
<l>si ritrovava Rinaldo e' frategli,</l>
<l>ché lungo tempo non sapea di quegli.</l>
</lg>
<lg type="ottava">
	<l>Uno spirto chiamato è Astarotte,</l>
<l>molto savio, terribil, molto fero;</l>
<l>questo si sta giù nelle infernal grotte:</l>
<l>non è spirto folletto, egli è più nero.</l>
<l>Malgigi scongiurò quello una notte,</l>
<l>e disse: - Dimmi di Rinaldo il vero;</l>
<l>poi ti dirò quel che mi par tu faccia.</l>
<l>Ma non guardar con sì terribil faccia.</l>
</lg>
<lg type="ottava">
	<l>Se questo tu farai, io ti prometto</l>
<l>ch'a forza ma' più non ti chiamo o invoco,</l>
<l>e d'ardere alla morte un mio libretto</l>
<l>che ti può sol costrigner d'ogni loco,</l>
<l>sì che poi più tu non sarai costretto. -</l>
<l>Per che lo spirto, braveggiato un poco,</l>
<l>istava pure a vedere alla dura</l>
<l>se far potessi al maestro paura;</l>
</lg>
<lg type="ottava">
	<l>ma poi che vide Malgigi crucciato,</l>
<l>che voleva mostrar l'anel dell'arte</l>
<l>e in qualche tomba l'arebbe cacciato,</l>
<l>volentier sotto si misse le carte,</l>
<l>e disse: - Ancor tu non hai comandato. -</l>
<l>E Malagigi rispose: - In qual parte</l>
<l>si ritruovi Rinaldo e Ricciardetto</l>
<l>fa' che tu dica, e d'ogni loro effetto.</l>
</lg>
<lg type="ottava">
	<l>- Rinaldo le piramide a vedere</l>
<l>è andato d'Egitto; - gli rispose</l>
<l>questo demòne - e se tu vuoi sapere</l>
<l>tutti i suoi fatti, io t'ho a dir tante cose</l>
<l>che 'l sonno so non potresti tenere. -</l>
<l>Disse Malgigi: - Delle più famose</l>
<l>notizia voglio, e però non t'incresca;</l>
<l>ma di' più forte, acciò che 'l sonno m'esca.</l>
</lg>
<lg type="ottava">
	<l>- Rinaldo Fuligatto aveva seco; -</l>
<l>disse Astaròt - e insino a qui t'ho detto</l>
<l>quando altra volta ne parlai già teco.</l>
<l>Guicciardo suo, Alardo e Ricciardetto</l>
<l>vollon veder tutto il paese greco,</l>
<l>e poi passar d'Elesponto lo stretto;</l>
<l>perché e' sapevon per antica fama</l>
<l>del monte eccelso che Olimpo si chiama.</l>
</lg>
<lg type="ottava">
	<l>E poi che furon tre giorni montati,</l>
<l>perché pure a salir si suda e spasima,</l>
<l>sendo in alto una notte addormentati,</l>
<l>uccise Fuligatto la fantasima:</l>
<l>credo ch'egli eran tanto affaticati</l>
<l>che per l'affanno venissi questa asima,</l>
<l>che il sangue al cor per le vene s'accolse:</l>
<l>e così mal della impresa gli colse.</l>
</lg>
<lg type="ottava">
	<l>Rinaldo il seppellì come e' potea,</l>
<l>e terminò pur di veder la cima:</l>
<l>vide che sotto le nugole avea,</l>
<l>e lettere gran tempo scritte prima</l>
<l>in su la rena scolpite leggea,</l>
<l>ché vento o pioggia non par che l'opprima.</l>
<l>Ma poi trovò, nello scendere il monte,</l>
<l>una strana chimera a una fonte.</l>
</lg>
<lg type="ottava">
	<l>Uccise questa, che fu maraviglia,</l>
<l>ché mai nessun più non v'era arrivato</l>
<l>ch'affisar sol questo mostro le ciglia</l>
<l>col guardo suo non l'avessi ammazzato.</l>
<l>Poi verso il Cair rivolse la briglia,</l>
<l>poi vèr Domasco, ed al Giaffo arrivato,</l>
<l>volle vedere il sepulcro di Cristo -</l>
<l>(benché il diavol non dicessi: "Cristo";</l>
</lg>
<lg type="ottava">
	<l>disse: "il sepulcro del monte Calvario").</l>
<l>- Poi lasciâr quivi ciascuno il destriere</l>
<l>e tolson chi cammel, chi dromedario,</l>
<l>e 'l monte Sinaì vollon vedere;</l>
<l>e perché il vento si misse contrario,</l>
<l>furno a pericol di non rimanere</l>
<l>tutti annegati in quel mar della rena,</l>
<l>e con fatica lo passorno appena.</l>
</lg>
<lg type="ottava">
	<l>E sopra a Sinaì saliti, e scesi</l>
<l>da quella parte ove il gran fiume corre,</l>
<l>vollon vedere anche molti paesi,</l>
<l>e dove fu di Nembrotte la torre.</l>
<l>Poi ritornati e' lor destrier ripresi,</l>
<l>saliti prima al bel monte Taborre,</l>
<l>trascorson fino in India al prete Ianni,</l>
<l>e combatteron là molti e molti anni,</l>
</lg>
<lg type="ottava">
	<l>tanto che sol v'era un signor rimaso</l>
<l>il qual non si voleva battezzare</l>
<l>e redurre alla fede di Tommaso.</l>
<l>Ma perché più non vollon soggiornare,</l>
<l>Rinaldo se n'andò verso l'occaso</l>
<l>e volle il grande Atlante superare</l>
<l>sanza curarsi o di fatica o gelo,</l>
<l>forse per tòrgli dalle spalle il cielo.</l>
</lg>
<lg type="ottava">
	<l>Poi vide i segni che Ercule già pose</l>
<l>acciò che i navicanti sieno accorti</l>
<l>di non passar più oltre, e molte cose</l>
<l>andò veggendo per tutti que' porti,</l>
<l>e quanto ell'eran più maravigliose</l>
<l>tanto pareva più che si conforti,</l>
<l>e sopra tutto commendava Ulisse</l>
<l>che per veder nell'altro mondo gisse.</l>
</lg>
<lg type="ottava">
	<l>Or finalmente si tornò in Egitto,</l>
<l>ed ha molte provincie battezzate.</l>
<l>Credo ch'egli abbi l'animo diritto</l>
<l>di non tornar mai più in Cristianitate.</l>
<l>E so che molte volte v'ha qua scritto,</l>
<l>ma non ci son le lettere arrivate,</l>
<l>che, s'egli avessi seco avuto Orlando,</l>
<l>sarebbe mezzo il mondo a suo comando. -</l>
</lg>
<lg type="ottava">
	<l>Già era Malagigi stato attento</l>
<l>tre ore o più che quel demòne ha detto,</l>
<l>e disse: - Non dir più, ch'i' m'addormento.</l>
<l>Chiamato t'ho sol per questo rispetto:</l>
<l>che tu vadi a Rinaldo in un momento</l>
<l>e che tu porti lui con Ricciardetto</l>
<l>in Runcisvalle, dove aspetta Orlando;</l>
<l>e so che intendi: io te gli raccomando. -</l>
</lg>
<lg type="ottava">
	<l>Disse Astaròt: - E' non si fideranno. -</l>
<l>Rispose Malagigi: - Entra in Baiardo:</l>
<l>Rinaldo e Ricciardetto vi saranno.</l>
<l>Guicciardo non importa, e così Alardo,</l>
<l>e inverso Montalban si torneranno.</l>
<l>Ma fa' che a questo tu abbi riguardo:</l>
<l>che non rincresca a Rinaldo la via,</l>
<l>e che in tre giorni in Roncisvalle sia.</l>
</lg>
<lg type="ottava">
	<l>Un'altra cosa ti bisogna dire,</l>
<l>ch'io son da un pensier tutto smarrito</l>
<l>e non posso la mente mia chiarire:</l>
<l>tu sai che Carlo di Francia è partito:</l>
<l>di questa andata che debbe seguire,</l>
<l>s'Orlando in Runcisvalle fia tradito,</l>
<l>e quel che fece il traditor di Gano</l>
<l>a Siragozza col gran re pagano. -</l>
</lg>
<lg type="ottava">
	<l>Disse Astaròt: - A giudicare è scuro,</l>
<l>s'io non pensassi tutta questa notte;</l>
<l>e non sarebbe il giudicio sicuro,</l>
<l>ché le strade del Ciel son per noi rotte:</l>
<l>noi veggiam come astrolagi il futuro</l>
<l>come tra voi molte persone dotte;</l>
<l>ché non camperebbe uomo né animale</l>
<l>se non che corte abbiam tarpate l'ale.</l>
</lg>
<lg type="ottava">
	<l>Dir ti potrei del Testamento vecchio,</l>
<l>e ciò che è stato per lo antecedente;</l>
<l>ma non viene ogni cosa al nostro orecchio,</l>
<l>perch'egli è solo un Primo onnipotente</l>
<l>dove sempre ogni cosa in uno specchio,</l>
<l>il futuro e 'l preterito, è presente:</l>
<l>Colui che tutto fe', sa il tutto solo,</l>
<l>e non sa ogni cosa il suo Figliuolo.</l>
</lg>
<lg type="ottava">
	<l>Però dir non ti posso, s'io non penso,</l>
<l>quel che debbe seguir di Carlo Mano.</l>
<l>Sappi che tutto questo aire è denso</l>
<l>di spirti, ognun con l'astrolabio in mano;</l>
<l>e 'l calcul tutto e 'l taccuin remenso,</l>
<l>minaccia il Ciel di qualche caso strano</l>
<l>e sangue e tradimento e guerra e storpio,</l>
<l>però che Marte angulare è in Scorpio;</l>
</lg>
<lg type="ottava">
	<l>e perché meglio intenda, in ascendente</l>
<l>si ritruova congiunto con Saturno,</l>
<l>nella revoluzion tanto potente</l>
<l>che non fu tanto alle guerre di Turno.</l>
<l>Questo dimostra occisione di gente</l>
<l>e quanti casi terribil mai furno</l>
<l>e mutazion di stati e di gran regni;</l>
<l>e non soglion mentir mai questi segni.</l>
</lg>
<lg type="ottava">
	<l>Non so s'a questi dì tu hai ben notate</l>
<l>quelle comete che sono apparite,</l>
<l>Veru e Dominus Àscone appellate,</l>
<l>che mostran tradimenti e guerre e lite</l>
<l>e morte di gran prìncipi e magnate;</l>
<l>ed anche queste mai non son mentite:</l>
<l>sì che a me par, per quel ch'io intendo e veggio,</l>
<l>che s'apparecchi quel ch'io dico e peggio.</l>
</lg>
<lg type="ottava">
	<l>Quel che Gan con Marsilio abbi trattato</l>
<l>non so, ch'io non v'avea la mente volta:</l>
<l>credo ch'e' sia quel ch'egli è sempre stato:</l>
<l>però questa fatica mi sia tolta;</l>
<l>e so ch'un seggio è per lui preparato,</l>
<l>e s'io ho la sua vita ben raccolta,</l>
<l>piangerà le sue colpe in sempiterno</l>
<l>tosto l'anima trista nello inferno. -</l>
</lg>
<lg type="ottava">
	<l>Diceva Malagigi: - Tu m'hai detto</l>
<l>un punto che mi tien tutto confuso:</l>
<l>che il Figliuol tutto non sappi in effetto.</l>
<l>Io non intendo il tuo parlar qui chiuso. -</l>
<l>Disse Astarotte: - Tu non hai ben letto</l>
<l>la Bibbia, e parmi con essa poco uso:</l>
<l>che, interrogato del gran dì, il Figliuolo</l>
<l>disse che il Padre lo sapeva solo.</l>
</lg>
<lg type="ottava">
	<l>Or nota, Malagigi, se tu vuoi</l>
<l>ch'io dica pur la mia diffinizione,</l>
<l>e domanda i teologi tuoi, poi:</l>
<l>voi dite: "in una essenzia tre persone",</l>
<l>ovvero "una sustanzia", e così noi:</l>
<l>"un atto puro sanza admistione";</l>
<l>però che questo di necessitate</l>
<l>convien che sia Quel che tutti adorate:</l>
</lg>
<lg type="ottava">
	<l>un motor donde ogni moto deriva,</l>
<l>un ordin donde ogni ordin sia construtto,</l>
<l>una causa a tutte primitiva,</l>
<l>un poter donde ogni poter vien tutto,</l>
<l>un foco donde ogni splendor s'avviva,</l>
<l>un principio onde ogni principio è indutto,</l>
<l>un saper donde ogni sapere è dato,</l>
<l>un bene donde ogni bene è causato.</l>
</lg>
<lg type="ottava">
	<l>Questo è quel Padre e quel Monarca antico</l>
<l>c'ha fatto tutto e può tutto sapere,</l>
<l>e non può preterir l'ordin ch'io dico,</l>
<l>ché 'l cielo e 'l mondo vedresti cadere.</l>
<l>Or, s'io non son, com'io solea già, amico,</l>
<l>non posso in quello specchio più vedere</l>
<l>dove apparisce or forse i vostri guai;</l>
<l>benché il futuro io nol sapessi mai.</l>
</lg>
<lg type="ottava">
	<l>E se Lucifer l'avessi saputo,</l>
<l>e' non avea tanta presunzione,</l>
<l>e non sarebbe nel centro caduto</l>
<l>per voler la sua sede in Aquilone;</l>
<l>ma non aveva ogni cosa veduto,</l>
<l>onde e' seguì la nostra dannazione;</l>
<l>e perché il primo lui fu in questa pecca,</l>
<l>caduto è il primo lui nella Giudecca.</l>
</lg>
<lg type="ottava">
	<l>- E non aremo invan tentati tanti</l>
<l>che tutti son felicitati in Cielo,</l>
<l>se non che, come io dico, tutti quanti</l>
<l>agli occhi della mente abbiamo un velo;</l>
<l>e non arebbe il gran Santo de' Santi</l>
<l>Satàn, come voi dite nel Vangelo,</l>
<l>tentato, e poi portato in sul pinnacolo</l>
<l>insin che pur cognobbe il suo miracolo.</l>
</lg>
<lg type="ottava">
	<l>- E perché tutto fa perfettamente</l>
<l>e tutto ha circunscritto e terminato</l>
<l>e ciò che fece gli è sempre presente</l>
<l>perché e' fu con giustizia essaminato,</l>
<l>nota che mai questo Signor si pente;</l>
<l>e s'alcun dice che e' s'è rimutato,</l>
<l>dico che il falso qui pel ver si stima,</l>
<l>ché così era nell'ordine prima.</l>
</lg>
<lg type="ottava">
	<l>- Dimmi - rispose Malagigi - ancora,</l>
<l>ché tu mi par' qualche angelo discreto:</l>
<l>se quel primo Motor ch'ognuno adora</l>
<l>cognosceva il mal vostro in suo segreto</l>
<l>e vedeva presente il punto e l'ora,</l>
<l>e' par che e' sia qui ingiusto il suo decreto,</l>
<l>e la sua carità qui non sarebbe,</l>
<l>perché creati e dannati v'arebbe</l>
</lg>
<lg type="ottava">
	<l>e presciti imperfetti e con peccati;</l>
<l>e tu di' ch'Egli è giusto e tanto pio,</l>
<l>e non c'è spazio a esservi emendati:</l>
<l>e' par che partigian si mostri Iddio</l>
<l>degli angioli che son lassù restati,</l>
<l>che cognobbon il ver dal falso e 'l rio</l>
<l>e se il fine era o tristo o salutifero,</l>
<l>e non seguiron, come voi, Lucifero.</l>
</lg>
<lg type="ottava">
	<l>Crucciossi come un diavol Astaròt,</l>
<l>poi disse: - E' non amòe più Miccael</l>
<l>che Lucifer quel giusto Sabaòt,</l>
<l>e non creò Cain peggior che Abel.</l>
<l>Se l'un superbo è poi più che Nembròt,</l>
<l>l'altro è tutto disforme a Gabriel</l>
<l>e non si pente e non esclama: "Osanna",</l>
<l>libero arbitrio l'uno e l'altro danna:</l>
</lg>
<lg type="ottava">
	<l>questo fu quel che ci ha dannati tutti.</l>
<l>E lungo tempo per la sua clemenzia</l>
<l>ci comportòe, per non ci far sì brutti,</l>
<l>insino al termin della penitenzia;</l>
<l>e non possian più in grazia esser redutti,</l>
<l>ché giusta è data la nostra sentenzia;</l>
<l>e non ci tolse il preveder suo il tempo,</l>
<l>ché la grazia al ben far fu sempre a tempo.</l>
</lg>
<lg type="ottava">
	<l>Giusto è il Padre e 'l Figliuolo, e giusto il Verbo,</l>
<l>e fu con gran pietà la sua giustizia,</l>
<l>e non fu men d'ingrato che superbo</l>
<l>il peccato di tutti e la malizia;</l>
<l>e non si pente il nostro animo acerbo,</l>
<l>però che ciò che dal volere inizia,</l>
<l>cognosciuto il ver prima, per se stesso,</l>
<l>non tentato d'alcun, mai fu dimesso.</l>
</lg>
<lg type="ottava">
	<l>Non cognobbe Adam vostro il suo peccato:</l>
<l>però dimessa fu questa fallenzia,</l>
<l>perché il serpente l'aveva tentato;</l>
<l>dispiacque sol la sua disobbedenzia:</l>
<l>però di paradiso fu cacciato,</l>
<l>e riservato della penitenzia</l>
<l>la grazia, e pace della sua discordia</l>
<l>e l'olio ancor della misericordia.</l>
</lg>
<lg type="ottava">
	<l>Ma la natura angelica corrotta</l>
<l>non può più ritornar perfetta e intera,</l>
<l>la qual peccò come natura dotta,</l>
<l>e per questa cagion poi si dispera.</l>
<l>Ché, se quel Savio non rispose allotta,</l>
<l>quando Pilato domandò quel ch'era</l>
<l>la verità, fu ch'e' l'aveva appresso,</l>
<l>sì che questo ignorar gli fu dimesso;</l>
</lg>
<lg type="ottava">
	<l>se non che nel ben far perseverato</l>
<l>non ha costui quando le man s'imbianca.</l>
<l>E non sarebbe anche Giuda dannato,</l>
<l>che si penté: ma la speranza manca,</l>
<l>sanza la qual nessun mai fia salvato;</l>
<l>e 'l detto d'Origen non lo rifranca;</l>
<l>né sia chi l'altra oppinion concluda:</l>
<l><foreign lang="lat">in diebus illis salvabitur Iuda</foreign>.</l>
</lg>
<lg type="ottava">
	<l>Dunque un Primo è nel Ciel, che tutto intese,</l>
<l>da cui tutte le cose son create;</l>
<l>e creando e dannando non ci offese,</l>
<l>ma fe' tutto in iustizia e in veritate;</l>
<l>e 'l futuro e 'l preterito ha palese,</l>
<l>ché, come io dissi, è di necessitate</l>
<l>che tutto appaia a quel Motor davante,</l>
<l>da cui procede ogni virtù informante.</l>
</lg>
<lg type="ottava">
	<l>E poi che del mio mal pur la cagione,</l>
<l>come maestro, m'hai costretto io dica,</l>
<l>tu vorresti sapere or la ragione</l>
<l>per che E' durassi invan questa fatica,</l>
<l>poi che vedea la nostra dannazione:</l>
<l>sappi che segnata è questa rubrica</l>
<l>e riservata a quel Signor giocondo,</l>
<l>sì ch'io nol so: però non ti rispondo.</l>
</lg>
<lg type="ottava">
	<l>Né detto l'ho per metterti alcun dubbio,</l>
<l>ma perch'io veggo che la umana gente</l>
<l>di molti errori avvolge a questo subbio,</l>
<l>e vuol saper, sanza saper niente,</l>
<l>onde esca il Nil, non pur solo il Danubbio:</l>
<l>basta che tutto ha fatto giustamente</l>
<l>e giusto e vero è quel Signor di sopra,</l>
<l>come dice il salmista, in ciascuna opra.</l>
</lg>
<lg type="ottava">
	<l>E poeti e filosofi e morali</l>
<l>queste cose ch'io dico anche non sanno;</l>
<l>ma la prosunzion vuol de' mortali</l>
<l>saper le gerarchie come elle stanno.</l>
<l>Io ero serafin de' principali,</l>
<l>e non sapea quel che quaggiù detto hanno</l>
<l>Dionisio e Gregorio, ch'ognun erra</l>
<l>a voler giudicare il Ciel di terra.</l>
</lg>
<lg type="ottava">
	<l>E sopra tutto a questo ti bisogna</l>
<l>non ti fidar di spiriti folletti,</l>
<l>ché non ti dicon mai se non menzogna</l>
<l>e metton nella mente assai sospetti</l>
<l>e farebbon più danno che vergogna;</l>
<l>e perché intenda, e' non vengon costretti</l>
<l>nell'acqua o nello specchio, e in aria stanno,</l>
<l>mostrando sempre falsitate e inganno.</l>
</lg>
<lg type="ottava">
	<l>Vannosi l'un con l'altro poi vantando</l>
<l>d'aver fatto parer quel che non sia:</l>
<l>chi si diletta ir gli uomini gabbando,</l>
<l>chi si diletta di filosofia,</l>
<l>chi venire i tesori rivelando,</l>
<l>chi del futuro dir qualche bugia;</l>
<l>sì ch'io t'ho letto un gentil mio quaderno,</l>
<l>ché gentilezza è bene anche in inferno.</l>
</lg>
<lg type="ottava">
	<l>- Or basti - disse Malagigi - questo.</l>
<l>Dimmi al presente quel che fa Marsilio. -</l>
<l>Disse Astaròt: - Io tel dirò, e presto:</l>
<l>a Siragozza ha chiamato a concilio</l>
<l>il popol tutto, e veggo manifesto</l>
<l>gran gente d'arme e di molto navilio</l>
<l>apparecchiarsi, e lui nel volto lieto;</l>
<l>ma non dice a persona il suo secreto.</l>
</lg>
<lg type="ottava">
	<l>- Potresti tu ritrar qualche parola</l>
<l>di Falserone o del re Bianciardino? -</l>
<l>Disse Astaròt: - E' basta questa sola:</l>
<l>che qualche tradimento m'indovino.</l>
<l>- Or non più! - disse Malagigi. - Vola</l>
<l>e piglia inverso Rinaldo il cammino,</l>
<l>e porta in Runcisvalle, ov'io t'ho detto,</l>
<l>quanto più presto lui con Ricciardetto. -</l>
</lg>
<lg type="ottava">
	<l>Disse il diavol: - Ricciardetto ha seco,</l>
<l>per quel ch'io veggo, un leggiadro cavallo,</l>
<l>che gliel donòe lo imperator là greco,</l>
<l>e non vorrebbe a gnun modo lasciallo:</l>
<l>però, se in groppa a Baiardo lui reco,</l>
<l>questo destrier non potre' seguitallo,</l>
<l>tanto che troppo ci terrebbe a tedio.</l>
<l>Ma per servirti ho pensato il rimedio:</l>
</lg>
<lg type="ottava">
	<l>io dirò per tua parte a Rubicante</l>
<l>che porti Ricciardetto, o a Farferello,</l>
<l>che tentano un signor là di Levante</l>
<l>perché e' voleva battezzarsi quello:</l>
<l>tu se' tanto famoso nigromante</l>
<l>che, sanza mostrar libro o altro anello,</l>
<l>per compiacerti, dello infernal chiostro</l>
<l>verrebbe Belzebù, principe nostro. -</l>
</lg>
<lg type="ottava">
	<l>Disse Malgigi: - S'e' non vien costretto,</l>
<l>potrebbe questo spirito ingannarmi</l>
<l>e gittare in un fiume Ricciardetto:</l>
<l>dimmi, Astarotte, s'io posso fidarmi. -</l>
<l>Disse Astarotte: - Non aver sospetto:</l>
<l>non ti bisogna adoperare altre armi;</l>
<l>e nota una parola: che ignun saggio</l>
<l>non fa mai cosa a suo disavvantaggio:</l>
</lg>
<lg type="ottava">
	<l>tu potresti cacciarlo in qualche tomba;</l>
<l>ma non bisogna, ché ti stima ed ama,</l>
<l>tanto il tuo nome giù fra noi rimbomba;</l>
<l>e vuolsi in ogni loco amici e fama. -</l>
<l>Poi si partì, che parve d'una fromba</l>
<l>quando il sasso esce, che per l'aria esclama;</l>
<l>anzi folgore proprio par che fosse,</l>
<l>e la terra tremò quando e' si mosse.</l>
</lg>
<lg type="ottava">
	<l>Or lasciam Astaròt andar per l'aria,</l>
<l>ché questa notte troverrà Rinaldo:</l>
<l>la nostra istoria è sì fiorita e varia</l>
<l>ch'i' non posso in un luogo star mai saldo;</l>
<l>e non sia altra oppinion contraria,</l>
<l>ché troppe belle cose dice Arnaldo;</l>
<l>e ciò ch'e' dice, il ver con man si tocca,</l>
<l>ch'una bugia mai non gli esce di bocca.</l>
</lg>
<lg type="ottava">
	<l>E ringrazio il mio car non Angiolino,</l>
<l>sanza il qual molto laboravo invano,</l>
<l>più tosto un cherubino o serafino,</l>
<l>onore e gloria di Montepulciano,</l>
<l>che mi dètte d'Arnaldo e d'Alcuino</l>
<l>notizia, e lume del mio Carlo Mano:</l>
<l>ch'io ero entrato in un oscuro bosco,</l>
<l>or la strada o 'l sentier del ver cognosco.</l>
</lg>
<lg type="ottava">
	<l>E bisognava che Rinaldo vegna,</l>
<l>se non che Carlo non avea rimedio:</l>
<l>ché, se non fussi sua potenzia degna</l>
<l>che molto tenne la battaglia a tedio,</l>
<l>Marsilio ne venìa con la sua insegna,</l>
<l>e posto arebbe alla fine l'assedio</l>
<l>dove Carlo era, a San Gianni di Porto;</l>
<l>e forse Gan non sarebbe alfin morto.</l>
</lg>
<lg type="ottava">
	<l>Era il Danese di Spagna tornato,</l>
<l>e Berlinghieri, Astolfo e Sansonetto;</l>
<l>e Carlo a Piè di Porto hanno trovato,</l>
<l>e molto di Marsilio avevon detto:</l>
<l>che Ganellone avea tanto onorato</l>
<l>che e' parea lor da pigliarne sospetto,</l>
<l>e come e' fece nel parco il convito:</l>
<l>ognun dicea quel ch'egli avea sentito.</l>
</lg>
<lg type="ottava">
	<l>Carlo pure all'usato si credea;</l>
<l>il perché Astolfo e Berlinghier partissi</l>
<l>e Sansonetto, ch'ognun Gan vedea</l>
<l>sempre con Carlo che fa pissi pissi.</l>
<l>E 'l traditor, che la birba sapea,</l>
<l>volle con lor Baldovino anche gissi,</l>
<l>per orpellare e coprir le sue colpe:</l>
<l>guarda se questo fu tratto di volpe!</l>
</lg>
<lg type="ottava">
	<l>E nel partir sopra l'armi la vesta</l>
<l>gli misse che Marsilio avea mandata,</l>
<l>dicendo: - Omai la tua divisa è questa,</l>
<l>tanto è degno colui che l'ha donata;</l>
<l>e vo' che tu la porti in guerra e in festa.</l>
<l>Saluta Orlando e tutta la brigata,</l>
<l>e di' che facci al re Marsilio onore,</l>
<l>ché così piace al nostro imperatore. -</l>
</lg>
<lg type="ottava">
	<l>In questo il re Marsilio ne venìa</l>
<l>con le sue gente per trovare Orlando,</l>
<l>ed ognun si vantava per la via</l>
<l>d'uccidere il nimico minacciando.</l>
<l>Diceva un certo Arlotto di Soria:</l>
<l>- La testa d'Ulivieri al tuo comando,</l>
<l>ché sai ben quanto m'è stato nimico,</l>
<l>ti porterò, Marsilio, come io il dico. -</l>
</lg>
<lg type="ottava">
	<l>E Falseron volea cavare il core</l>
<l>al conte Orlando, che il suo figlio uccise:</l>
<l>non si ricorda, in Francia, il traditore,</l>
<l>che l'abbracciòe più volte e pianse e rise.</l>
<l>Marsilion, che disiava onore,</l>
<l>in questo modo le schiere divise,</l>
<l>e ricordossi ben di mano in mano</l>
<l>di tutto l'ordin ch'avea dato Gano.</l>
</lg>
<lg type="ottava">
	<l>Però la prima schiera, centomila,</l>
<l>volle che fussi sotto Falserone,</l>
<l>e missevi di satrapi una fila,</l>
<l>gente di pregio e d'alta condizione,</l>
<l>come colui che l'opera compila,</l>
<l>sì come savio, con gran discrezione:</l>
<l>fra gli altri un re di fama e gagliardia,</l>
<l>ch'io dissi appresso, Arlotto di Soria;</l>
</lg>
<lg type="ottava">
	<l>Turchion, Fidasso e Finadusto nero,</l>
<l>ch'era ben sette braccia per lunghezza,</l>
<l>e porta un bastonaccio sodo e fiero</l>
<l>il qual tanta arme quanto e' truova spezza:</l>
<l>non basta a questo il giorno un cimitero,</l>
<l>tanti n'uccise per la sua fierezza;</l>
<l>il re Malprimo e Malducco di Frasse</l>
<l>credo ch'ancora in questa schiera entrasse.</l>
</lg>
<lg type="ottava">
	<l>Dico ch'io credo, di questo Malducco,</l>
<l>ché nella terza lo mette Turpino,</l>
<l>acciò che ignun non mi ponga al baucco</l>
<l>che mi sia riprovato un bruscolino,</l>
<l>che il popol ne fa poi suo badalucco.</l>
<l>Ma nella schiera del re Bianciardino</l>
<l>dugentomila cavalier vi misse</l>
<l>Marsilio, avvegna che di più si disse.</l>
</lg>
<lg type="ottava">
	<l>Ed èvvi un re, chiamato Chiariello,</l>
<l>di Portogallo, e il re Margheritonne,</l>
<l>Balsamin, Fieramonte e il re Fiorello</l>
<l>e Buiaforte e il gran re Sirionne</l>
<l>e tanti altri signori in un drappello</l>
<l>che tanti mai non ne vide Ilionne.</l>
<l>L'ultima schiera fu di Balugante,</l>
<l>col resto delle gente tutte quante.</l>
</lg>
<lg type="ottava">
	<l>Io chiamo qui Turpin mio testimonio:</l>
<l>trecentomila è questa schiera terza.</l>
<l>Quivi era l'Arcaliffa e 'l re Grandonio,</l>
<l>che portava un baston come una sferza</l>
<l>con certe palle, e pareva un demonio</l>
<l>nero, e con questo baston non ischerza;</l>
<l>e chi 'l vedeva sanza l'elmo in faccia</l>
<l>dicea: "Quel garre e bestemmia e minaccia".</l>
</lg>
<lg type="ottava">
	<l>Orlando in Runcisvalle era venuto</l>
<l>con la sua schiera usata anticamente,</l>
<l>ed aspettava Marsilio e 'l tributo,</l>
<l>che verrà presto sì miseramente.</l>
<l>Il campo in ogni parte è sproveduto,</l>
<l>e già per tutto era sparta la gente;</l>
<l>Orlando a spasso, per darsi diletto,</l>
<l>ispesso andava col suo Sansonetto.</l>
</lg>
<lg type="ottava">
	<l>E Sansonetto, figliuol del Soldano,</l>
<l>era del conte Orlando innamorato,</l>
<l>che per suo amore era fatto cristiano</l>
<l>allor che nella Mecche fu arrivato,</l>
<l>e sempre lo seguia per monte e piano,</l>
<l>tanto che spesso il Soldan fu ammirato.</l>
<l>Ma Ulivier pur mal contento stassi</l>
<l>e confortava il campo s'afforzassi.</l>
</lg>
<lg type="ottava">
	<l>Aveva il re Marsilio già mandato</l>
<l>molti cammelli innanzi e vettovaglia;</l>
<l>e Bianciardin con essi era arrivato</l>
<l>appunto il dì dinanzi alla battaglia,</l>
<l>e molto aveva Orlando confortato</l>
<l>di pace, e d'ogni cosa lo ragguaglia,</l>
<l>e che volessi il re Marsilio amico</l>
<l>e lasciar questa volta ogni odio antico.</l>
</lg>
<lg type="ottava">
	<l>Poi finse insino a Carlo dovere ire</l>
<l>con certi scaltrimenti suo' malvagi,</l>
<l>e seppe al re Marsilio riuscire,</l>
<l>per altra via tornato come i Magi,</l>
<l>e d'Orlando e del campo a referire:</l>
<l>ch'alloggiato era con assai disagi</l>
<l>di guardie a scolte e d'ogni cosa narra,</l>
<l>che non vi si vedea solo una sbarra.</l>
</lg>
<lg type="ottava">
	<l>Fece Marsilio una bella orazione</l>
<l>la notte a tutti, dove e' fecion alto,</l>
<l>e cominciò: - Laudato sia Macone!</l>
<l>ché sempre quello invoco, onoro, essalto.</l>
<l>E' convien pur ch'io dica la cagione,</l>
<l>prima noi siam co' cristiani all'assalto,</l>
<l>per quel ch'io v'ho condotti in questo loco;</l>
<l>e vorrei molto dir, ma il tempo è poco.</l>
</lg>
<lg type="ottava">
	<l>Ognun sa quanto tempo combattuto</l>
<l>io ho con Carlo Magno e co' cristiani,</l>
<l>tanto che vecchio son fatto canuto</l>
<l>e tanto sangue sparto è de' pagani;</l>
<l>e non ho con Orlando mai potuto</l>
<l>essere un tratto in su' campi alle mani,</l>
<l>ch'io sarei forse fuor d'un lungo affanno</l>
<l>che s'apparecchia, o con salute o danno.</l>
</lg>
<lg type="ottava">
	<l>Tre volte m'ha la Spagna rebellata,</l>
<l>come sapete, e parte d'Araona:</l>
<l>appena Siragozza m'è restata;</l>
<l>ed or pensava mettersi corona</l>
<l>di tutti i nostri regni e di Granata;</l>
<l>e in Runcisvalle si truova in persona,</l>
<l>e Macon credo che dal Ciel lo mandi,</l>
<l>e che la fede sua ci raccomandi.</l>
</lg>
<lg type="ottava">
	<l>Io mandai Bianciardin, poi Falserone</l>
<l>in Francia a Carlo, a domandargli pace,</l>
<l>poi ch'io vidi la mia distruzione;</l>
<l>ma so che al nostro Dio questo non piace;</l>
<l>e la risposta fu per Ganellone,</l>
<l>come sapete, superba ed audace:</l>
<l>che non volea che torni al paganesimo</l>
<l>la Spagna o sbattezzar chi avea battesimo.</l>
</lg>
<lg type="ottava">
	<l>Cesare disse che se <foreign lang="lat">iusiurando</foreign>,</l>
<l>cioè la fede che è data ed accetta,</l>
<l>romper si debba, lecito era quando</l>
<l>si fa per tener regno o per vendetta:</l>
<l>sì ch'io non curo di tradire Orlando;</l>
<l>e lecito fu ancor la vedovetta</l>
<l>per tradimento al lume di lanterne</l>
<l>riportarne la testa d'Oloferne.</l>
</lg>
<lg type="ottava">
	<l>Non so se ognun di voi s'ha bene inteso</l>
<l>del miracolo stato nella Mec:</l>
<l>questo è che il nostro Iddio si tiene offeso:</l>
<l>credo che fu di maggio, il primo <emph>alec</emph>,</l>
<l>ch'egli apparì nell'aria un vampo acceso,</l>
<l>e fu sentito dir "<emph>Salamalec</emph>",</l>
<l>e l'arca santa di sangue sudare:</l>
<l>non so se questo gran segno vi pare.</l>
</lg>
<lg type="ottava">
	<l>Sì ch'io non veggo quel che far più deggio,</l>
<l>da poi che Macometto è in ciel crucciato,</l>
<l>tanto che sempre andian di male in peggio;</l>
<l>e non m'è tanto di spazio restato</l>
<l>ch'io possi appena più locarvi il seggio</l>
<l>ch'era pur già sopra ogn'altro onorato;</l>
<l>e so che presto verrà nelle mani,</l>
<l>e l'arca e quel, de' ribaldi cristiani.</l>
</lg>
<lg type="ottava">
	<l>Io v'ho per tanti paesi menati,</l>
<l>per tanti error, tante fatiche, affanni:</l>
<l>tutti siàn per morir nel mondo nati:</l>
<l>venite ad onorar questi ultimi anni:</l>
<l>voi sarete nel ciel ben ristorati;</l>
<l>ben si ricorda de' suoi mussurmanni</l>
<l>Macone e serba a chi fia suo fedele</l>
<l>le fonte e' fiumi di latte e di mèle.</l>
</lg>
<lg type="ottava">
	<l>Però, militi miei, se voi sarete</l>
<l>quel ch'io v'ho lungo tempo cognosciuti,</l>
<l>questo è quel dì che voi vittoria arete;</l>
<l>Orlando, sanguinosi i suoi tributi</l>
<l>ch'aspetta in Runcisvalle, voi il sapete,</l>
<l>come se schiavi ci avessi venduti.</l>
<l>Ma se ancor taglian pur le nostre spade,</l>
<l>noi piglierem tutta Cristianitade;</l>
</lg>
<lg type="ottava">
	<l>noi piglierem la Francia e la Borgogna,</l>
<l>Inghilterra, la Fiandra e la Brettagna,</l>
<l>la Normandia, Navarra e la Guascogna,</l>
<l>la Piccardia, Provenza, e poi Lamagna;</l>
<l>e basta solo a me quel che bisogna:</l>
<l>conservar la mia sedia antica e magna;</l>
<l>il resto, imperii e regni, si sia vostro,</l>
<l>ché sanza voi son nulla, e tutto è nostro.</l>
</lg>
<lg type="ottava">
	<l>E manderò poi Bianciardino a Roma</l>
<l>al gran papasso, a comandar ch'e' vegna</l>
<l>a Siragozza a pena della chioma;</l>
<l>se non, ch'io volgerò là la mia insegna,</l>
<l>e in su l'altar che di Pietro si noma,</l>
<l>per mostrar più la mia grandezza degna</l>
<l>e come il ver profeta è Macometto,</l>
<l>mangeranno i cavalli a suo dispetto.</l>
</lg>
<lg type="ottava">
	<l>Pertanto ognun si metta l'elmo in testa,</l>
<l>la lancia in mano, e segua il suo stendardo.</l>
<l>Non so s'a ricordarvi altro mi resta;</l>
<l>penso che sì: ch'ognun abbi riguardo,</l>
<l>se voi vedessi la mia sopravvesta</l>
<l>che porta un giovinetto assai gagliardo:</l>
<l>fate che questo sia salvato solo,</l>
<l>però ch'egli è di Ganellon figliuolo. -</l>
</lg>
<lg type="ottava">
	<l>Poi ch'egli ebbe finita l'orazione</l>
<l>e tutti i cavalieri ammaestrati,</l>
<l>rimontò a caval Marsilione,</l>
<l>e furon gli stendardi in alto dati.</l>
<l>E nella prima schiera è Falserone</l>
<l>con le sue gente, tutti bene armati,</l>
<l>e Belfagor avea nello stendardo,</l>
<l>di color nero, e il campo era leardo.</l>
</lg>
<lg type="ottava">
	<l>Nella seconda schiera è Bianciardino,</l>
<l>ed occupava tutta una montagna,</l>
<l>però che molto popol saracino</l>
<l>avea con seco menato di Spagna;</l>
<l>e diguazzava il vento un Apollino</l>
<l>nella ricca bandiera azurra e magna;</l>
<l>questo Apollino offende più d'un testo,</l>
<l>e dice alcun che Trevigante è questo.</l>
</lg>
<lg type="ottava">
	<l>La terza schiera guida Balugante,</l>
<l>e pare un nuovo Marte in su l'arcione;</l>
<l>pensa che e' v'era più d'un amostante,</l>
<l>però che in questa viene Marsilione;</l>
<l>e lo stendardo suo venìa davante,</l>
<l>dove era figurato il lor Macone</l>
<l>nel campo rosso, con due ale d'oro.</l>
<l>E in questo modo si schierâr costoro.</l>
</lg>
<lg type="ottava">
	<l>Or mi convien lasciar Marsilio, il quale</l>
<l>inverso Roncisvalle s'è diritto,</l>
<l>perché Astaròt anche avea seco l'ale,</l>
<l>e già Rinaldo ha trovato in Egitto,</l>
<l>ch'ancor bisogno non avea d'occhiale,</l>
<l>e lesse ciò che Malagigi ha scritto;</l>
<l>poi domandò quel messaggier chi e' sia</l>
<l>che così tosto ha spacciata la via.</l>
</lg>
<lg type="ottava">
	<l>E poi che l'ebbe da presso veduto,</l>
<l>perché gli fece molto fiero sguardo,</l>
<l>sorrise e disse: - Tu sia il benvenuto. -</l>
<l>E poi chiamava Guicciardo ed Alardo</l>
<l>e domandò se l'avean cognosciuto.</l>
<l>Ma Farferel, che non v'ebbe riguardo,</l>
<l>apparì intanto in una forma oscura,</l>
<l>tanto che a tutti faceva paura.</l>
</lg>
<lg type="ottava">
	<l>Ricciardetto era a contemplar rimaso</l>
<l>una certa piramida che avea</l>
<l>un cerchio d'oro, e nol fe' Chemi a caso,</l>
<l>ché tutto il corso del ciel vi vedea.</l>
<l>L'altra di Mucerin, di Armeo, d'Amaso</l>
<l>non così bella o degna gli parea;</l>
<l>forse la prima gli pareva brutta,</l>
<l>da quei dodici satrapi construtta.</l>
</lg>
<lg type="ottava">
	<l>Ma poi che tutto da Rinaldo intese,</l>
<l>pargli mill'anni di vedere Orlando;</l>
<l>e così tosto il partito si prese:</l>
<l>Guicciardo, Alardo ne vadin trottando</l>
<l>a Montalban per qualche altro paese;</l>
<l>e poi Rinaldo venìa domandando:</l>
<l>- Sarebbe, dimmi, Astaròt, possibile</l>
<l>che pel cammin tu ci porti invisibile? -</l>
</lg>
<lg type="ottava">
	<l>Disse Astaròt: - E' fia per certo: aspetta</l>
<l>tanto ch'io mandi insino in Etiopia,</l>
<l>e porteratti uno spirto una erbetta</l>
<l>che può far questo, e non pure elitropia;</l>
<l>e basta sol ch'addosso te la metta,</l>
<l>ché così è la sua natura propia;</l>
<l>e dove manca ragione o scienzia,</l>
<l>basta al savio veder la sperienzia. -</l>
</lg>
<lg type="ottava">
	<l>E poi si volse a un certo scudiere,</l>
<l>e disse: - Va' per questa erba, Milusse. -</l>
<l>Rinaldo guarda, e non seppe vedere</l>
<l>con chi quel parli, e paura gl'indusse.</l>
<l>Disse Astaròt: - Io intendo il tuo tacere:</l>
<l>non chiamerei, se qualcun non ci fusse:</l>
<l>sappi ch'io ho mille demòn qui intorno</l>
<l>che m'accompagnon di notte e di giorno. -</l>
</lg>
<lg type="ottava">
	<l>Disse Rinaldo: - Adunque io son nel gagno</l>
<l>de' diavoli! Orsù, qui siam: che fia? -</l>
<l>Disse Astaròt: - Ognun fia buon compagno</l>
<l>o buon briccon, tu il vedrai per la via;</l>
<l>ed ogni dì qualche convito magno</l>
<l>vedrai sempre, e parata l'osteria,</l>
<l>e chiederai tu stesso le vivande,</l>
<l>ch'io ti darò mangiare altro che ghiande.</l>
</lg>
<lg type="ottava">
	<l>Noi abbiàn, come voi, principe e duce</l>
<l>giù nell'inferno, e 'l primo è Belzebùe:</l>
<l>chi una cosa, chi altra conduce,</l>
<l>ognuno attende alle faccende sue;</l>
<l>ma tutto a Belzebù poi si riduce,</l>
<l>perché Lucifer religato fue</l>
<l>ultimo a tutti e nel centro più imo,</l>
<l>poi ch'egli 'ntese esser nel Ciel sù primo.</l>
</lg>
<lg type="ottava">
	<l>E se vuoi pur che il ver presto ti dica,</l>
<l>non ti fidar di noi se non col pegno,</l>
<l>perché alla vostra natura è nimica</l>
<l>la nostra per invidia e per isdegno.</l>
<l>Tu mi dài di portar questa fatica:</l>
<l>io fui già serafin più di te degno;</l>
<l>or, per piacere al nostro Malagigi,</l>
<l>vedi ch'io fo di bastagio i servigi.</l>
</lg>
<lg type="ottava">
	<l>Ma perch'io so che tu farai macello</l>
<l>in Roncisvalle, volentier ti porto,</l>
<l>e così Ricciardetto Farferello:</l>
<l>ch'io vedrò certo molto popol morto,</l>
<l>e correrà di sangue ogni ruscello;</l>
<l>ché sai ch'egli è de' miseri conforto</l>
<l>di veder come lor qualch'altro afflitto:</l>
<l>però ti traggo volentier d'Egitto. -</l>
</lg>
<lg type="ottava">
	<l>Venne Milusse, e portò l'erba seco</l>
<l>e dèttela a Rinaldo in un sacchetto,</l>
<l>e disse: - Dagli Antipodi l'arreco. -</l>
<l>Disse Astarotte: - Dàlla a Ricciardetto. -</l>
<l>Rinaldo guarda, e rimase alfin cieco,</l>
<l>e disse: - Il vero, Astarotte, m'hai detto;</l>
<l>pertanto andianne. - E saltò in su Baiardo,</l>
<l>che questa volta gli parrà gagliardo.</l>
</lg>
<lg type="ottava">
	<l>Quando Baiardo il diavol sentiva,</l>
<l>perch'altra volta di questi alloggiòe,</l>
<l>intese ben come la cosa giva,</l>
<l>e come un drago a soffiar cominciòe;</l>
<l>e così l'altro cavallo annitriva</l>
<l>e raspa e salta, e 'l cammin suo pigliòe</l>
<l>con tanta furia, e così Astarotte,</l>
<l>che l'uno e l'altro non sente di gotte.</l>
</lg>
<lg type="ottava">
	<l>Lasciate le piramide, accadea</l>
<l>di Miride passar la gran palude;</l>
<l>per che Astaròt a Rinaldo dicea:</l>
<l>- Che vuoi ch'io facci? - e Rinaldo conclude:</l>
<l>- Parmi tu salti. - E così si facea.</l>
<l>Ma Ricciardetto pur gli occhi si chiude</l>
<l>per non veder quanto il caval vadi alto.</l>
<l>Tanto è che questa si spaccia in un salto.</l>
</lg>
<lg type="ottava">
	<l>Poi cavalcando, e già per Libia entrato,</l>
<l>trovato ha il fiume ovver palude o lago</l>
<l>il qual Triton da Tritonia è chiamato;</l>
<l>e poi più oltre, lasciata Cartago,</l>
<l>a destra il fiume Bagrade ha trovato,</l>
<l>dove uccise il serpente Attilio o 'l drago</l>
<l>onde e' si dice ancor tante novelle</l>
<l>e come a Roma quel mandò la pelle.</l>
</lg>
<lg type="ottava">
	<l>Ma vogliàn noi che Rinaldo cavalchi</l>
<l>e non si facci però collezione,</l>
<l>benché la fretta del cammin c'incalchi?</l>
<l>Ben sai che no, ché non sare' ragione.</l>
<l>Disse Astaròt: - Orsù, qua tutti, scalchi!</l>
<l>Apparecchiate la nostra magione. -</l>
<l>Disse Rinaldo: - E che il becco s'immolli!</l>
<l>E poi cantando ce n'andren satolli. -</l>
</lg>
<lg type="ottava">
	<l>In questo, in su 'n un prato è apparito</l>
<l>un padiglion che parea tutto d'oro,</l>
<l>ed ordinato sùbito un convito.</l>
<l>Dunque da beffe non fanno costoro:</l>
<l>le mense acconce, e chi abbi servito,</l>
<l>e tanti camerier già intorno loro,</l>
<l>con reverenzie ed abiti sì destri</l>
<l>che parean tutti di nozze maestri.</l>
</lg>
<lg type="ottava">
	<l>Chi butta, alla lombarda, il pannisello,</l>
<l>ed acqua lanfa è trovata alle mani.</l>
<l>Posti a sedere, ecco giunto un piattello</l>
<l>di beccafichi e di grassi ortolani.</l>
<l>Vedi che anticamente questo uccello</l>
<l>era, e non pur ne' paesi toscani!</l>
<l>E perché qui non se ne crede altrove,</l>
<l>ambrosia o nèttar non s'invidia a Giove,</l>
</lg>
<lg type="ottava">
	<l>e come un dice: "Gli ortolan", di botto</l>
<l>par che si lievi in tanta boria Prato;</l>
<l>e però disse già il piovano Arlotto</l>
<l>ch'avea più volte in su questo pensato</l>
<l>perché e' sapeva e' v'è misterio sotto,</l>
<l>e finalmente or l'avia ritrovato:</l>
<l>cioè che Cristo a Maddalena apparve</l>
<l>in ortolan, che buon sozio gli parve.</l>
</lg>
<lg type="ottava">
	<l>- Vennon tante vivande in un baleno</l>
<l>che mai convito si fe' più solenne,</l>
<l>e d'ogni cosa si missono in seno:</l>
<l>e' vi fu insino a' pavon con le penne;</l>
<l>i cavalli hanno dell'orzo e del fieno.</l>
<l>Rinaldo quasi per le risa svenne,</l>
<l>e dice: - Questi mi paion miracoli!</l>
<l>Facciam qui sei, non che tre tabernacoli! -</l>
</lg>
<lg type="ottava">
	<l>E Ricciardetto diceva: - Fratello,</l>
<l>a me par che noi siàn bene alloggiati,</l>
<l>da poi che c'è buon oste e buon piattello</l>
<l>e vernacce e razzesi dilicati. -</l>
<l>Ed Astaròt è intorno e Farfarello</l>
<l>col grembiul, come l'oste, apparecchiati,</l>
<l>e dicean pur così piacevolmente:</l>
<l>- Messer, che dite? Màncavi niente? -</l>
</lg>
<lg type="ottava">
	<l>Disse Rinaldo: - Qui sta buon ostiere:</l>
<l>venghin poi le vivande dell'inferno;</l>
<l>ch'io avea voglia di mangiare e bere!</l>
<l>E so che, per un tratto io mi governo,</l>
<l>ch'io potrò cavalcare a mio piacere. -</l>
<l>E finalmente buono scotto ferno.</l>
<l>Poi domandorno onde l'oste abbi avute</l>
<l>queste vivande che son lor venute.</l>
</lg>
<lg type="ottava">
	<l>Disse il diavol: - Questa collezione</l>
<l>e le vivande che mangiate avete</l>
<l>apparecchiava il re Marsilione;</l>
<l>e giunti in Runcisvalle lo saprete,</l>
<l>ché i servi insieme ne fecion quistione.</l>
<l>E se del vostro imperator volete</l>
<l>ch'io facci qui venire lesso o arrosto,</l>
<l>comanda pur, ch'e' ci sarà tantosto.</l>
</lg>
<lg type="ottava">
	<l>- Andiam via presto pel nostro cammino, -</l>
<l>dicea Rinaldo - ché il desio mi sprona</l>
<l>di rivedere il mio gentil cugino.</l>
<l>Ogni cosa, Astaròt, è stata buona. -</l>
<l>E mentre questo dice il paladino,</l>
<l>il padiglion non veggon né persona;</l>
<l>per la qual cosa a caval rimontorno,</l>
<l>ch'era passato più che mezzo il giorno.</l>
</lg>
<lg type="ottava">
	<l>E perché il fiume Bagrade è pur grande,</l>
<l>e per la pioggia sette rami avea</l>
<l>fatti, e per tutto il paese si spande,</l>
<l>con Ricciardetto Rinaldo dicea:</l>
<l>- Noi smaltirem qui forse le vivande -,</l>
<l>però che il mar questo fiume parea.</l>
<l>- E' ci convien saltar, questo è l'effetto.</l>
<l>- Saltian pur tosto - dicea Ricciardetto. -</l>
</lg>
<lg type="ottava">
	<l>Disse Rinaldo: - O mio gentil Baiardo,</l>
<l>tu non avesti ancor già mai vergogna:</l>
<l>or ti cognosco se sarai gagliardo.</l>
<l>O Astaròt, andar qui ci bisogna</l>
<l>di salto in salto, come il leopardo,</l>
<l>che forse ancor fia scritto per menzogna. -</l>
<l>Disse Astarotte: - Non temer, Rinaldo,</l>
<l>attienti in sulla sella e sta' pur saldo. -</l>
</lg>
<lg type="ottava">
	<l>Era Baiardo fier di sua natura,</l>
<l>e se non fusse anco Astaròt in quello,</l>
<l>saltato arebbe, e non are' paura</l>
<l>a trattar l'aria come lieve uccello;</l>
<l>e cominciò, quanto la terra è dura,</l>
<l>come gru per levarsi o altro uccello</l>
<l>a trottar; poi si chiudea di gualoppo;</l>
<l>poi si levò, che non pareva zoppo.</l>
</lg>
<lg type="ottava">
	<l>Vedes' tu mai, lettor, di salto in salto</l>
<l>il pesce in mar, per ischifare il gurro?</l>
<l>Così questo caval; ma va sù alto,</l>
<l>da dir: "Fetonte più basso ebbe il curro";</l>
<l>da creder, prima che torni allo smalto,</l>
<l>che tocchi l'air dove e' pare azzurro.</l>
<l>Credo che Giuno ebbe paura e sdegno</l>
<l>e dubitassi del suo scettro o regno.</l>
</lg>
<lg type="ottava">
	<l>Passato il fiume Bagrade ch'io dico,</l>
<l>presso allo stretto son di Giubilterra,</l>
<l>dove pose i suoi segni il Greco antico,</l>
<l>Abila e Calpe, a dimostrar ch'egli erra</l>
<l>non per iscogli o per vento nimico,</l>
<l>ma perché il globo cala della terra,</l>
<l>chi va più oltre, e non truova poi fondo,</l>
<l>tanto che cade giù nel basso mondo.</l>
</lg>
<lg type="ottava">
	<l>Rinaldo allor, ricognosciuto il loco,</l>
<l>perché altra volta l'aveva veduto,</l>
<l>dicea con Astarotte: - Dimmi un poco</l>
<l>a quel che questo segno ha proveduto. -</l>
<l>Disse Astaròt: - Un error lungo e fioco,</l>
<l>per molti secol non ben cognosciuto,</l>
<l>fa che si dice "d'Ercul le colonne"</l>
<l>e che più là molti periti sonne.</l>
</lg>
<lg type="ottava">
	<l>Sappi che questa oppinione è vana,</l>
<l>perché più oltre navicar si puote,</l>
<l>però che l'acqua in ogni parte è piana,</l>
<l>benché la terra abbi forma di ruote.</l>
<l>Era più grossa allor la gente umana,</l>
<l>tal che potrebbe arrossirne le gote</l>
<l>Ercule ancor d'aver posti que' segni,</l>
<l>perché più oltre passeranno i legni.</l>
</lg>
<lg type="ottava">
	<l>E puossi andar giù nell'altro emisperio,</l>
<l>però che al centro ogni cosa reprime,</l>
<l>sì che la terra per divin misterio</l>
<l>sospesa sta fra le stelle sublime,</l>
<l>e laggiù son città, castella e imperio;</l>
<l>ma nol cognobbon quelle gente prime:</l>
<l>vedi che il sol di camminar s'affretta</l>
<l>dove io ti dico, ché laggiù s'aspetta.</l>
</lg>
<lg type="ottava">
	<l>E come un segno surge in oriente,</l>
<l>un altro cade con mirabile arte</l>
<l>come si vede qua nell'occidente,</l>
<l>però che il ciel giustamente comparte.</l>
<l>Antipodi appellata è quella gente;</l>
<l>adora il sole e Iuppiter e Marte,</l>
<l>e piante ed animal, come voi, hanno,</l>
<l>e spesso insieme gran battaglie fanno. -</l>
</lg>
<lg type="ottava">
	<l>Disse Rinaldo: - Poi che a questo siamo,</l>
<l>dimmi, Astaròt, un'altra cosa ancora:</l>
<l>se questi son della stirpe d'Adamo;</l>
<l>e, perché vane cose vi s'adora,</l>
<l>se si posson salvar qual noi possiamo. -</l>
<l>Disse Astarotte: - Non tentar più ora,</l>
<l>perché più oltre dichiarar non posso,</l>
<l>e par che tu domandi come uom grosso.</l>
</lg>
<lg type="ottava">
	<l>Dunque sarebbe partigiano stato</l>
<l>in questa parte il vostro Redentore,</l>
<l>che Adam per voi quassù fussi formato,</l>
<l>e crucifisso Lui per vostro amore?</l>
<l>Sappi ch'ognun per la croce è salvato;</l>
<l>forse che il ver, dopo pur lungo errore,</l>
<l>adorerete tutti di concordia,</l>
<l>e troverrete ognun misericordia.</l>
</lg>
<lg type="ottava">
	<l>Basta che sol la vostra fede è certa,</l>
<l>e la Virgine è in Ciel glorificata.</l>
<l>Ma nota che la porta è sempre aperta</l>
<l>e insino a quel gran dì non fia serrata,</l>
<l>e chi farà col cor giusta l'offerta,</l>
<l>sarà questa olocausta accettata;</l>
<l>ché molto piace al Ciel la obbedienzia,</l>
<l>e timore, osservanzia e reverenzia.</l>
</lg>
<lg type="ottava">
	<l>Mentre lor ceremonie e devozione</l>
<l>con timore osservorono i Romani,</l>
<l>benché Marte adorassino e Iunone</l>
<l>e Giuppiter e gli altri idoli vani,</l>
<l>piaceva al Ciel questa religione</l>
<l>che discerne le bestie dagli umani;</l>
<l>tanto che sempre alcun tempo innalzorno,</l>
<l>e così pel contrario rovinorno.</l>
</lg>
<lg type="ottava">
	<l>- Dico così che quella gente crede,</l>
<l>adorando i pianeti, adorar bene;</l>
<l>e la giustizia sai così concede</l>
<l>al buon remunerazio, al tristo pene:</l>
<l>sì che non debbe disperar merzede</l>
<l>chi rettamente la sua legge tiene:</l>
<l>la mente è quella che vi salva e danna,</l>
<l>se la troppa ignoranzia non v'inganna.</l>
</lg>
<lg type="ottava">
	<l>Nota ch'egli è certa ignoranzia ottusa</l>
<l>o crassa o pigra, accidiosa e trista,</l>
<l>che, la porta al veder tenendo chiusa,</l>
<l>ricevette invan l'anima e la vista:</l>
<l>però questa nel Ciel non truova scusa:</l>
<l>"<foreign lang="lat">Noluit intelligere</foreign>" il salmista</l>
<l>dice d'alcun tanto ignorante e folle</l>
<l>che per bene operar saper non volle.</l>
</lg>
<lg type="ottava">
	<l>Tanto è, chi serverà ben la sua legge</l>
<l>potrebbe ancora aver redenzione,</l>
<l>come de' Padri del Limbo si legge;</l>
<l>e che nulla non fe' sanza cagione</l>
<l>quel primo Padre ch'ogni cosa regge:</l>
<l>sì che il mondo non fe' sanza persone</l>
<l>dove tu vedi andar laggiù le stelle,</l>
<l>pianeti e segni e tante cose belle.</l>
</lg>
<lg type="ottava">
	<l>Non fu quello emisperio fatto a caso,</l>
<l>né il sol tanta fatica indarno dura</l>
<l>la notte, il dì, dall'uno all'altro occaso:</l>
<l>ché il sommo Giove non n'arebbe cura</l>
<l>se fussi colaggiù vòto rimaso.</l>
<l>E nota che l'angelica natura,</l>
<l>poi ch'a te piace di saper più addentro,</l>
<l>da quella parte rovinòe nel centro.</l>
</lg>
<lg type="ottava">
	<l>Vera è la fede sola de' cristiani</l>
<l>e giusta legge e ben fondata e santa;</l>
<l>tutti i vostri dottor son giusti e piani</l>
<l>e ciò che appunto la Scrittura canta;</l>
<l>e tutti i Giudei perfidi e i pagani,</l>
<l>se la grazia del Ciel qui non rammanta,</l>
<l>dannati sono, e le lor legge tutte</l>
<l>dell'Alcoran de' matti e del Talmutte.</l>
</lg>
<lg type="ottava">
	<l>Vedi quanto gridato hanno i profeti</l>
<l>della Virgin, dell'alto Emanuello,</l>
<l>e da quel tempo in qua son tutti cheti</l>
<l>che il Verbo santo si congiunse a quello;</l>
<l>tante Sibille, insin vostri poeti</l>
<l>disson che il secol si dovea far bello:</l>
<l>leggi Eritrea, del signor nazzareno,</l>
<l>che dice insin che e' giacerà nel fieno.</l>
</lg>
<lg type="ottava">
	<l>E se la prava oppinion de' matti</l>
<l>aspetta altro Messia che il vostro ancora,</l>
<l>e confessa i miracol ch'Egli ha fatti,</l>
<l>e come E' disse a Lazzer: "Veni fora"</l>
<l>e muti e ciechi sanava ed attratti,</l>
<l>che negar non si può; certo ella ignora</l>
<l>che liberassi gli uomini e le donne</l>
<l>per la virtù del Tetragramatonne.</l>
</lg>
<lg type="ottava">
	<l>Ed altro argumentar non vi bisogna</l>
<l>contra a' Giudei, d'Eliseo o d'Elia:</l>
<l>che s'Egli avessi detto in ciò menzogna</l>
<l>come egli era mandato il ver Messia</l>
<l>dal Padre, il qual sol veritate agogna,</l>
<l>perché Egli è vita e verità e via,</l>
<l>potèsta non arebbe in quella vece</l>
<l>di far le cose mirabil che e' fece.</l>
</lg>
<lg type="ottava">
	<l>Io ho queste parole ritrattate</l>
<l>ch'io dissi, e forse Malgigi m'appunta,</l>
<l>che molte cose non son rivelate</l>
<l>al Figliuol, quanto alla natura assunta:</l>
<l>sì ch'io parlavo della umanitate;</l>
<l>ma la natura divina congiunta,</l>
<l>perch'ella è sol la somma sapienzia,</l>
<l>ogni cosa <foreign lang="lat">ab initio</foreign> ha in sua presenzia. -</l>
</lg>
<lg type="ottava">
	<l>Disse Rinaldo: - Orsù, troviam Orlando.</l>
<l>Poi, perché di' colaggiù si fa guerra,</l>
<l>io voglio andar que' paesi cercando</l>
<l>e passar questo mar dove Ercul erra,</l>
<l>ché vivere e morir vuolsi apparando.</l>
<l>Ma or passar ci convien Giubilterra.</l>
<l>Lasciami un poco smontar dell'arcione. -</l>
<l>Poi scese, e fe' questa breve orazione:</l>
</lg>
<lg type="ottava">
	<l>- Se tu se', Signor mio, deliberato</l>
<l>ch'io vadi in Runcisvalle, abbi merzé</l>
<l>di me che son da' nimici portato</l>
<l>per soccorrere Orlando e la tua fé:</l>
<l>ricòrdati che il mare fu allargato,</l>
<l>per salvar la tua gente, a Moisè;</l>
<l>spira in me quel ch'io per me non intendo:</l>
<l><foreign lang="lat">in manus tuas me valde commendo</foreign>. -</l>
</lg>
<lg type="ottava">
	<l>Come Baiardo alla riva fu presso,</l>
<l>parve che tutto di fuoco sfavilli;</l>
<l>poi prese il salto ed in air si fu messo;</l>
<l>ma così alto non saltono i grilli,</l>
<l>e non è tempo di segnarsi adesso,</l>
<l>ché non piace al demòn nostri sigilli.</l>
<l>O potenzia del Ciel, poi ch'a te piacque,</l>
<l>maraviglia non fia saltar queste acque!</l>
</lg>
<lg type="ottava">
	<l>Ricciardetto ebbe paura e riprezzo,</l>
<l>perché tanto alto si vide di botto</l>
<l>che si trovò con Farfarello al rezzo,</l>
<l>e dubitò, ché si vide il sol sotto</l>
<l>come s'e' fussi tra 'l cielo e lui in mezzo;</l>
<l>e ricordossi di Icaro del botto</l>
<l>per confidarsi alle incerate penne;</l>
<l>e con fatica alla sella s'attenne.</l>
</lg>
<lg type="ottava">
	<l>Rinaldo arebbe voluto in quel salto</l>
<l>potere al sole aggiugnere alla chioma;</l>
<l>ma non potea, ché si truova più alto,</l>
<l>perché quel già sotto l'acque giù torna.</l>
<l>Baiardo, quando cascò in su lo smalto,</l>
<l>anche non parve la sua forza doma,</l>
<l>e poco cura il salto ch'egli ha fatto,</l>
<l>e cadde in terra lieve come un gatto.</l>
</lg>
<lg type="ottava">
	<l>Diceva Ricciardetto a Farferello,</l>
<l>come e' giunse alla riva: - Io ti confesso</l>
<l>che questa volta io non son buon uccello,</l>
<l>però che il sol non mi parea più desso,</l>
<l>quand'io mi vidi volar sopra a quello:</l>
<l>credo ch'io ero al Zodiaco appresso.</l>
<l>Troppo gran salto a questa volta fue:</l>
<l>io non mi vanterei di farne piùe. -</l>
</lg>
<lg type="ottava">
	<l>Il caval si sentì di Ricciardetto</l>
<l>in un modo annitrir che par che rida,</l>
<l>ché quel diavol ne prese diletto</l>
<l>delle parole, che colui si sfida;</l>
<l>e poi diceva: - Non aver sospetto,</l>
<l>o Ricciardetto: tu hai buona guida. -</l>
<l>Dicea Rinaldo: - Facciàn questo patto:</l>
<l>che in Runcisvalle si salti in un tratto. -</l>
</lg>
<lg type="ottava">
	<l>Rispose Ricciardetto: - Adagio un poco!</l>
<l>Volgi pur largo, Farferello, a' canti.</l>
<l>Tu non ti curi come vadi il giuoco,</l>
<l>o drento o fuor; poi te ne ridi e vanti.</l>
<l>Io sono ancor per la paura fioco</l>
<l>e sento i sensi tremar tutti quanti,</l>
<l>e parmi i panni in capo aver rovesci</l>
<l>e cader giù nell'acqua in bocca a' pesci. -</l>
</lg>
<lg type="ottava">
	<l>Era la notte appunto cominciata</l>
<l>quando costoro hanno passato Calpe,</l>
<l>e poi la Spagna Betica trovata,</l>
<l>e vanno attraversando i piani e l'alpe;</l>
<l>e così costeggiando la Granata</l>
<l>si ritruovano al buio come talpe;</l>
<l>e di dormir per certo avean bisogno,</l>
<l>ma non è tempo a caminare in sogno.</l>
</lg>
<lg type="ottava">
	<l>E capitorno al fiume detto Beti,</l>
<l>presso a Corduba antica, in un momento,</l>
<l>ove dicon gli storici e i poeti</l>
<l>nacque Avicenna e quel che il sentimento</l>
<l>intese d'Aristotile e i segreti,</l>
<l>Averroìs che fece il gran comento.</l>
<l>Ma questo all'uno ed all'altro cavallo</l>
<l>credo che fussi un saltellin da ballo.</l>
</lg>
<lg type="ottava">
	<l>Egli avevon disposto di saltare:</l>
<l>orsù, noi salteremo anche Guadiana,</l>
<l>un altro fiume che s'avea a passare,</l>
<l>che dagli antichi appellato fu Ana,</l>
<l>là dove Castulon posson mirare,</l>
<l>città famosa in quel tempo pagana;</l>
<l>ed anche il Tago più oltre saltorno,</l>
<l>presso a Tolletto, al cominciar del giorno.</l>
</lg>
<lg type="ottava">
	<l>Che dirai tu, lettor, che un nigromante,</l>
<l>sendo in Tolletto, avea chiamato a caso</l>
<l>quello spirto ch'io dissi, Rubicante?</l>
<l>Il qual verso lo Egitto era rimaso</l>
<l>a tentar quel signore o amirante;</l>
<l>e sendo dal maestro persuaso</l>
<l>di saper quel che Marsilio facea,</l>
<l>molte cose di lui dette gli avea.</l>
</lg>
<lg type="ottava">
	<l>E mentre col maestro suo favella,</l>
<l>vede Rinaldo e vede Ricciardetto</l>
<l>che fuor della città passano in quella;</l>
<l>e perché e' sa di costoro ogni effetto,</l>
<l>disse: - Marsilio arà trista novella,</l>
<l>tanto ch'io ho del suo regno sospetto,</l>
<l>ché di qua passa, mentre io ti rispondo,</l>
<l>il miglior paladin ch'abbi oggi il mondo;</l>
</lg>
<lg type="ottava">
	<l>ed ha con seco un suo gentil fratello</l>
<l>che Ricciardetto per nome è chiamato,</l>
<l>e portagli Astaròt e Farferello,</l>
<l>ché così Malagigi ha ordinato.</l>
<l>Rinaldo, il paladin ch'i' dico, è quello</l>
<l>che in Runcisvalle ne va difilato;</l>
<l>e farà de' pagan crudel governo,</l>
<l>sì che doman triunferà lo 'nferno. -</l>
</lg>
<lg type="ottava">
	<l>Questa città di Tolletto solea</l>
<l>tenere studio di nigromanzia:</l>
<l>quivi di magica arte si leggea</l>
<l>publicamente e di piromanzia;</l>
<l>e molti geomanti sempre avea,</l>
<l>e sperimenti assai di idromanzia</l>
<l>e d'altre false oppinion di sciocchi,</l>
<l>come è fatture o spesso batter gli occhi.</l>
</lg>
<lg type="ottava">
	<l>Dicea quel nigromante: - Sai tu chiaro</l>
<l>che questo sia il signor di Montalbano?</l>
<l>Se così fusse, e' non ci fia riparo. -</l>
<l>Disse lo spirto: - Egli attraversa il piano,</l>
<l>ché que' diavol ne' cavalli entraro,</l>
<l>e van per bricche e d'ogni luogo strano</l>
<l>sempre attraverso, e folgor par che sieno,</l>
<l>e domattina in Runcisvalle fieno. -</l>
</lg>
<lg type="ottava">
	<l>Disse il maestro: - Sai tu ignun rimedio</l>
<l>che si potessi impedire il cammino</l>
<l>in qualche modo, e di tenergli a tedio? -</l>
<l>Rispose Rubicante: - Io m'indovino</l>
<l>che presto aranno dalla sete assedio</l>
<l>i lor cavalli a un certo confino</l>
<l>dove bisogna attraversare un monte,</l>
<l>sopra il qual nella cima è una fonte.</l>
</lg>
<lg type="ottava">
	<l>Credo che a questa si riposeranno</l>
<l>ed aràn voglia di mangiare e bere,</l>
<l>però che molto affannati saranno:</l>
<l>io posso adunque loro persuadere</l>
<l>di dar bere a' cavalli; e se beranno,</l>
<l>quasi a piè questi vedrai rimanere,</l>
<l>e non saranno in Runcisvalle a tempo,</l>
<l>ché la battaglia fia doman per tempo:</l>
</lg>
<lg type="ottava">
	<l>perché quel santo che Galizia onora</l>
<l>arrivòe una volta a quella fonte</l>
<l>tutto affannato, come fien questi ora,</l>
<l>e riposossi e lavossi la fronte;</l>
<l>onde un pastor, che nol cognosce e ignora,</l>
<l>che guardava le capre in su quel monte,</l>
<l>gli disse: "Peregrin, mal se' venuto</l>
<l>a questa fonte, se tu v'hai beuto.</l>
</lg>
<lg type="ottava">
	<l>Sappi che ognun che v'ha beuto mai,</l>
<l>sùbito par che spiritato sia:</l>
<l>però, se tu bevesti, in corpo l'hai".</l>
<l>Rispose il santo: "Per la fede mia,</l>
<l>che questa volta tu non t'apporrai,</l>
<l>perch'io farò che pel contrario fia</l>
<l>che quanti indemoniati qua beranno,</l>
<l>gli spiriti da dosso fuggiranno;</l>
</lg>
<lg type="ottava">
	<l>e però, bestia, ritorna nel gagno".</l>
<l>E così doppia grazia render volle.</l>
<l>Io manderò là presto un mio compagno,</l>
<l>prima che sien montati in su quel colle,</l>
<l>Squarciaferro, uno spirito mascagno:</l>
<l>vedren se ignun di lor fia tanto folle</l>
<l>che e' creda a questo all'abito e la voce.</l>
<l>Tu sai il proverbio, che il tentar non nuoce. -</l>
</lg>
<lg type="ottava">
	<l>Rispose il nigromante: - Or ferma il punto:</l>
<l>pensa ch'ognuno abbi la sua malizia:</l>
<l>questo Astarotte sa la birba appunto</l>
<l>della fonte e del santo di Galizia;</l>
<l>guarda che qui tu non resti poi giunto,</l>
<l>però che c'è de' cattivi dovizia;</l>
<l>grattugia con grattugia non guadagna:</l>
<l>altro cacio bisogna a tal lasagna!</l>
</lg>
<lg type="ottava">
	<l>Non so quel che Astaròt o Farferello -</l>
<l>rispose Rubicante - facci o dica;</l>
<l>ma spesso par serrato un chiavistello</l>
<l>il qual tu non tentasti per fatica,</l>
<l>che non era chiavato il buncinello;</l>
<l>e così, per non legger la rubrica,</l>
<l>la poca diligenzia paga il frodo;</l>
<l>perde il punto il sartor che non fa il nodo.</l>
</lg>
<lg type="ottava">
	<l>Solo una cosa contrappesa qui:</l>
<l>che se Rinaldo in Runcisvalle va,</l>
<l>molti pagan per lui morranno il dì,</l>
<l>sì che l'inferno in gran festa sarà,</l>
<l>però che verisimil par così;</l>
<l>ed Astaròt il suo conto farà</l>
<l>che Belzebù non lo possi riprendere;</l>
<l>e so ch'egli ha del cattivo da vendere.</l>
</lg>
<lg type="ottava">
	<l>Ora io t'ho detto d'ogni cosa il vero:</l>
<l>lasciami andare alla faccenda mia,</l>
<l>ch'io non posso chiarirti il suo pensiero,</l>
<l>ma, sì o no, tutto in suo arbitrio fia.</l>
<l>Ecco qui in punto un gentil messaggiero.</l>
<l>Nota che il tempo fugge tuttavia. -</l>
<l>Intanto Squarciaferro si dimostra,</l>
<l>per non tediar tanto la istoria nostra.</l>
</lg>
<lg type="ottava">
	<l>- Or oltre, Squarciaferro, e' ti bisogna</l>
<l>adoperar qui tutte le tue arti -</l>
<l>disse il maestro - e dir qualche menzogna.</l>
<l>Io posso in molti modi ristorarti.</l>
<l>So che tu sai quel che 'l mio core agogna:</l>
<l>non bisogna le cose replicarti,</l>
<l>se non ch'una parola sol ti dico:</l>
<l>ch'io ti sarò ancor forse buono amico. -</l>
</lg>
<lg type="ottava">
	<l>Già era al monte Rinaldo salito,</l>
<l>e l'uno e l'altro cavallo affannato;</l>
<l>e 'l messaggiero è a tempo apparito</l>
<l>allato all'acque, ed aresti giurato</l>
<l>che fusse un santo e devoto eremito,</l>
<l>con un baston, con un viso intagliato,</l>
<l>la barba, i paternostri, col mantello</l>
<l>di frate Lupo, ma parea d'agnello;</l>
</lg>
<lg type="ottava">
	<l>e stava allato alla fonte a sedere,</l>
<l>e facea bao bao e pissi pissi</l>
<l>che par che venga da un <foreign lang="lat">Miserere</foreign></l>
<l>o che dal vespro di poco partissi;</l>
<l>e poi dicea: - Ben vegnate, messere!</l>
<l>Per carità vi ricordo non gissi</l>
<l>più oltre un passo a cavarvi la sete,</l>
<l>perché più acqua oggi non troverrete.</l>
</lg>
<lg type="ottava">
	<l>Questa è la migliore acqua che sia al mondo,</l>
<l>e non fa male a bestie né persone;</l>
<l>questi cavalli ognun par sitibondo:</l>
<l>pigliate alquanto di refezione. -</l>
<l>Ed accostossi, frate Ciullo Biondo,</l>
<l>all'acqua, che parea la devozione,</l>
<l>e guazza quella come un anitrino,</l>
<l>e faceva a' cavalli il zufolino.</l>
</lg>
<lg type="ottava">
	<l>Or gusta qui, lettor, ben quel ch'io dico:</l>
<l>che sempre in ogni parte si vorrebbe</l>
<l>aver giusta sua possa ognuno amico,</l>
<l>ché nessun sa dov'e' capitar debbe.</l>
<l>Parea questo eremito un uomo antico,</l>
<l>tal che Rinaldo creduto gli arebbe,</l>
<l>e più ch'io credo Rinaldo credessi</l>
<l>che sol per santità colui il vedessi;</l>
</lg>
<lg type="ottava">
	<l>perch'egli era invisibil, come è detto.</l>
<l>Pertanto, uditor mio, ti dico: nota</l>
<l>che Astarotte non era constretto</l>
<l>di scoprire a Rinaldo questa nuota;</l>
<l>e non sia ignun che si fidi in effetto,</l>
<l>quando egli è bene in colmo della ruota,</l>
<l>di non condursi a ogni cosa estrema,</l>
<l>ed ognun prezzi e d'ogni cosa tema.</l>
</lg>
<lg type="ottava">
	<l>Ognun sa quasi sempre dove e' nasce,</l>
<l>ma nessun sa dove e' debbe morire.</l>
<l>Quanti son già felici morti in fasce,</l>
<l>pe' casi avversi che posson venire!</l>
<l>Quanti n'uccide la speranza e pasce!</l>
<l>Quanti gran legni si vede perire,</l>
<l>disse il Poeta, all'entrar della foce!</l>
<l>Benché foco né ferro a virtù nuoce.</l>
</lg>
<lg type="ottava">
	<l>Talvolta a discrezion d'un zolfanello</l>
<l>si ritruova in un bosco e di poca esca;</l>
<l>e spesso un uom mendico e poverello</l>
<l>ti può salvar, pur che di te gl'incresca.</l>
<l>Potea dunque Astarotte come fello</l>
<l>lasciar Baiardo andar per l'acqua fresca;</l>
<l>ma perché e' gli era Rinaldo piaciuto,</l>
<l>l'ammaestrò che non abbi beuto,</l>
</lg>
<lg type="ottava">
	<l>e disse: - Posa, posa, Squarciaferro!</l>
<l>Non ti bisogna l'acque diguazzalle,</l>
<l>ché le tue maliziette sai non erro;</l>
<l>e Malagigi, perché tutte salle,</l>
<l>ti metterà la coda in qualche cerro.</l>
<l>Ma se tu vuoi venire in Runcisvalle,</l>
<l>vienne con meco, e vedremo un bel fiocco;</l>
<l>o tu ritorna al tuo maestro sciocco,</l>
</lg>
<lg type="ottava">
	<l>e di' ch'io fui cattivo insin nel Cielo:</l>
<l>pensi quel ch'io son fatto negli abbissi!,</l>
<l>e che m'avea molto tondo di pelo</l>
<l>a creder che il suo inganno riuscissi;</l>
<l>e tu credevi abbagliarmi col velo</l>
<l>e che Baiardo al tuo fischio venissi:</l>
<l>tra furbo e furbo sai non si camuffa.</l>
<l>Vienne tu, dico, a veder questa zuffa. -</l>
</lg>
<lg type="ottava">
	<l>Rinaldo, quando intese il parlar, sùbito</l>
<l>si fermò col caval, turbato e presto,</l>
<l>ch'era presso alla fonte a men d'un cubito;</l>
<l>e disse: - Dimmi quel che vuol dir questo,</l>
<l>o Astaròt: a questa volta io dubito,</l>
<l>e non intendo la chiosa né il testo;</l>
<l>e perch'io so che l'uno e l'altro io erro,</l>
<l>vorrei saper che cosa è Squarciaferro. -</l>
</lg>
<lg type="ottava">
	<l>Disse Astaròt: - Or vuoi tu confessarti?</l>
<l>Sappi che questo è un romito santo</l>
<l>che veniva la sete a ricordarti,</l>
<l>come tu vedi; e quel devoto ammanto</l>
<l>non è fatto per man de' vostri sarti. -</l>
<l>Rinaldo lo squadrava tutto quanto,</l>
<l>poi disse: - Frate, tu se' pur de' nostri.</l>
<l>Chi non ti crederrebbe a' paternostri? -</l>
</lg>
<lg type="ottava">
	<l>E poi ch'egli ebbe ogni cosa saputo,</l>
<l>disse: - Astarotte, tu se' pure amico,</l>
<l>ed io ti son veramente tenuto,</l>
<l>e tanto in verità t'affermo e dico:</l>
<l>se mai per grazia sarà conceduto</l>
<l>che il Ciel rimuti il suo decreto antico,</l>
<l>sua legge, sua sentenzia o suo giudicio,</l>
<l>ricorderommi d'un tal benificio.</l>
</lg>
<lg type="ottava">
	<l>Altro certo offerir non ti posso ora:</l>
<l>l'anima, Chi la diè, credo sua fia;</l>
<l>il resto tutto sai convien che mora.</l>
<l>O sommo amore, o nuova cortesia! -</l>
<l>Vedi che forse ognun si crede ancora</l>
<l>che questo verso del Petrarca sia,</l>
<l>ed è già tanto e' lo disse Rinaldo;</l>
<l>ma chi non ruba è chiamato rubaldo.</l>
</lg>
<lg type="ottava">
	<l>Disse Astaròt: - Il buon volere accetto.</l>
<l>Per noi fien sempre perdute le chiavi:</l>
<l>Maestà lesa, infinito è il defetto.</l>
<l>O felici cristian, voi par che lavi</l>
<l>una lacrima sol col pugno al petto,</l>
<l>e dir: "Signor, <foreign lang="lat">tibi soli peccavi</foreign>!".</l>
<l>Noi peccamo una volta, e in sempiterno</l>
<l>religati siàn tutti nello inferno.</l>
</lg>
<lg type="ottava">
	<l>Ché pur, se dopo un milione e mille</l>
<l>di secol noi sperassin rivedere</l>
<l>di quello Amor le minime faville,</l>
<l>ancor sarebbe ogni peso leggiere.</l>
<l>Ma che bisogna far queste postille?</l>
<l>Se non si può, non si debbe volere;</l>
<l>ond'io ti prego che tu sia contento</l>
<l>che noi mutiamo altro ragionamento.</l>
</lg>
<lg type="ottava">
	<l>- Or oltre, padre santo, e' non bisogna -</l>
<l>disse Rinaldo - arrossir però in volto. -</l>
<l>Rispose Squarciaferro in la vergogna:</l>
<l>- Non t'accostar. Ma s'io t'avessi còlto? -</l>
<l>Disse Astaròt: - O Malagigi in gogna</l>
<l>ti metterà prima che passi molto,</l>
<l>o tutti in Runcisvalle insieme andremo;</l>
<l>poi nello inferno ci ritorneremo.</l>
</lg>
<lg type="ottava">
	<l>E so ch'e' vi sarà faccenda assai</l>
<l>per la virtù di questi paladini;</l>
<l>e come ghezzo staffier ne verrai,</l>
<l>e fa' che allato a Rinaldo cammini. -</l>
<l>Rispose Squarciaferro: - Or lo vedrai. -</l>
<l>E poi in un tratto apparirono i crini</l>
<l>neri arricciati, e gli occhi come fuoco,</l>
<l>e transmutossi in ghezzo a poco a poco.</l>
</lg>
<lg type="ottava">
	<l>E poi rivolse a Rinaldo lo sguardo,</l>
<l>e disse: - Andianne, ch'io sono indiano,</l>
<l>e non son più quel romito bugiardo:</l>
<l>la pace è fatta -; e toccògli la mano.</l>
<l>Allor Rinaldo moveva Baiardo,</l>
<l>e monti e balzi ogni cosa era piano,</l>
<l>sì che di poco si mostrava il giorno</l>
<l>che presso a Siragozza capitorno.</l>
</lg>
<lg type="ottava">
	<l>Rinaldo, quando vide Siragozza</l>
<l>e 'l fiume Iber, pargli una cosa strana</l>
<l>che così tosto la via fussi mozza;</l>
<l>e ricordossi pur di Luciana:</l>
<l>non so se questa volta parrà sozza;</l>
<l>e come e' giunse sopra alla fiumana,</l>
<l>disse: - Astarotte, poi che presso siamo,</l>
<l>io vo' per mezzo la terra passiamo,</l>
</lg>
<lg type="ottava">
	<l>e squadrar le fortezze d'ogni banda:</l>
<l>però di questo mi contenterai;</l>
<l>e quel che facci or la reina Blanda</l>
<l>dimmi, ti priego, ch'ogni cosa sai. -</l>
<l>Disse Astarotte: - In punto è la vivanda,</l>
<l>e se con essa desinar vorrai,</l>
<l>appiè della sua mensa ci porremo.</l>
<l>Non domandar se noi trionferemo!</l>
</lg>
<lg type="ottava">
	<l>- Or m'ha' tu il gorgozzul grattato e l'occhio, -</l>
<l>disse Rinaldo - ch'io veggo la fame,</l>
<l>e non è tempo a indugiarsi al finocchio.</l>
<l>Noi ci staremo un poco con le dame,</l>
<l>e gratteren col piè loro il ginocchio,</l>
<l>ed udirem dir mille belle trame</l>
<l>di Runcisvalle, e forse il tradimento. -</l>
<l>Disse il diavol: - Tu sarai contento. -</l>
</lg>
<lg type="ottava">
	<l>E come e' furno in Siragozza entrati,</l>
<l>non vi si vede bestie né persone,</l>
<l>ché solo i moricini eron restati,</l>
<l>e non si truova un uom per testimone,</l>
<l>ché tutti alla battaglia sono andati</l>
<l>in Runcisvalle con Marsilione.</l>
<l>Dunque al palagio in corte dismontorno</l>
<l>la prima cosa, e' destrier governorno;</l>
</lg>
<lg type="ottava">
	<l>e Farferello il famiglio facea,</l>
<l>ed orzo e fien traboccava a' cavalli.</l>
<l>Per che il maestro di stalla dicea:</l>
<l>- Chi è costui? - a certi suoi vassalli;</l>
<l>ognun risponde che nol cognoscea.</l>
<l>Ma Farferel due occhi rossi e gialli</l>
<l>gli strabuzzò, poi gli fece paura</l>
<l>con un baston che è di lunga misura;</l>
</lg>
<lg type="ottava">
	<l>e disse: - L'arcifànfan di Baldacco</l>
<l>è venuto madonna a vicitare.</l>
<l>Questo baston, se addosso te l'attacco,</l>
<l>ti farà d'altro linguaggio parlare. -</l>
<l>Ed attendeva a dar dell'orzo a macco,</l>
<l>sì che e' faceva colui disperare;</l>
<l>e perché ignun non uscissi del guscio</l>
<l>e' s'arrecava col bastone all'uscio.</l>
</lg>
<lg type="ottava">
	<l>Rinaldo e Ricciardetto in su la sala</l>
<l>ed Astaròt intanto è comparito:</l>
<l>vede che quivi si fa buona gala,</l>
<l>e non è né veduto né sentito,</l>
<l>perché la turba dintorno cicala</l>
<l>e cominciava a bollire il convito;</l>
<l>e Luciana ancor parea pur bella,</l>
<l>però che allato alla reina è quella.</l>
</lg>
<lg type="ottava">
	<l>Posonsi appiè della mensa a sedere.</l>
<l>Ecco un piattello: Astarotte lo ciuffa;</l>
<l>onde e' si volge a un altro scudiere</l>
<l>colui che il porta, e con esso s'azzuffa.</l>
<l>Intanto la reina volea bere,</l>
<l>mentre che sono in su questa baruffa;</l>
<l>e Ricciardetto s'accosta pian piano,</l>
<l>e poi gli lieva la tazza di mano.</l>
</lg>
<lg type="ottava">
	<l>Rinaldo intanto attende a pettinarsi,</l>
<l>e d'ogni cosa che lo scalco manda</l>
<l>e' faceva la parte sua recarsi:</l>
<l>i servi a chi tolta era la vivanda</l>
<l>cominciavon tra lor tutti azzuffarsi;</l>
<l>e intanto grida la reina Blanda:</l>
<l>- Che cosa è questa? E dove è la mia tazza?</l>
<l>Voi mi parete qualche ciurma pazza. -</l>
</lg>
<lg type="ottava">
	<l>Ognun con la reina facea scusa,</l>
<l>tanto che infine ella si maraviglia.</l>
<l>Rinaldo star non voleva alla musa,</l>
<l>e del tagliere di Luciana piglia;</l>
<l>e Luciana pareva confusa</l>
<l>e in qua ed in là rivolgeva le ciglia</l>
<l>e non sapeva fra sé che si dire,</l>
<l>ché la vivanda vedeva sparire.</l>
</lg>
<lg type="ottava">
	<l>Egli era il dì dinanzi un lupo entrato</l>
<l>nella città per mezzo della turba,</l>
<l>e fu per mal augurio interpetrato,</l>
<l>ché non sanza cagion lupo si inurba;</l>
<l>e la reina la notte ha sognato</l>
<l>ch'un gran leon la sua casa conturba;</l>
<l>e non sapea che 'l leone era appresso,</l>
<l>cioè che quel di Rinaldo era desso;</l>
</lg>
<lg type="ottava">
	<l>sì che ell'aveva questo sogno detto.</l>
<l>E poi, veggendo questi effetti strani,</l>
<l>conturbato gli avien la mente e 'l petto,</l>
<l>dicendo: "Egli è mal segno pe' pagani;</l>
<l>e certo qualche spirito folletto,</l>
<l>da poi che son con Orlando alle mani,</l>
<l>annunziar ci vien trista novella";</l>
<l>e così tutta avviluppata è quella.</l>
</lg>
<lg type="ottava">
	<l>Isquarciaferro per piacevolezza</l>
<l>tra le gambe per sala s'attraversa</l>
<l>a questo e quello, onde e' cadeva e spezza</l>
<l>o vetro o vaso o qualche cosa versa;</l>
<l>e tutto la reina raccapezza</l>
<l>e dubitava d'ogni cosa avversa;</l>
<l>e così tutti i baron suoi dintorno</l>
<l>di queste cose si maravigliorno.</l>
</lg>
<lg type="ottava">
	<l>Rinaldo un pome che si chiama musa</l>
<l>a un buffon che gli pareva sciocco</l>
<l>trasse, e con esso la bocca gli ha chiusa;</l>
<l>onde e' si volge dintorno, lo ignocco,</l>
<l>e la reina e Luciana accusa;</l>
<l>ma Ricciardetto gli dètte un barnocco</l>
<l>nel capo, e come una pera è caduto.</l>
<l>Ma ogni cosa guastò lo starnuto:</l>
</lg>
<lg type="ottava">
	<l>ché, mentre scompigliato era il convito,</l>
<l>non si poté Ricciardetto tenere,</l>
<l>ch'un tratto e due e tre ha starnutito;</l>
<l>e non potendo chi fusse vedere,</l>
<l>comunque questo romor fu sentito</l>
<l>a furia ognun si lieva da sedere,</l>
<l>sì che in un punto si vòta la sala,</l>
<l>e beato è chi ritruova la scala.</l>
</lg>
<lg type="ottava">
	<l>Rinaldo tempo gli parve accostarsi</l>
<l>a Luciana che volea fuggire,</l>
<l>e fu tentato a costei palesarsi;</l>
<l>ma dubitò di non farla stupire.</l>
<l>Ella gridava e voleva levarsi,</l>
<l>ma non poté tanto destro partire</l>
<l>che gli appiccò due baci alla franciosa,</l>
<l>ed ogni volta rimase la rosa.</l>
</lg>
<lg type="ottava">
	<l>Già erano i cavalli apparecchiati,</l>
<l>e lo staffiere è ritornato ghezzo.</l>
<l>Rinaldo e Ricciardetto, rimontati,</l>
<l>si dipartiron, trastullati un pezzo,</l>
<l>e lascion color tutti spaventati,</l>
<l>che per fuggir non s'aspettava il sezzo,</l>
<l>e tutti quanti d'accordo diciéno</l>
<l>come il palagio di demòni è pieno.</l>
</lg>
<lg type="ottava">
	<l>Rinaldo pel cammin poi ragionando</l>
<l>diceva: - Ancora è Luciana bella.</l>
<l>O Astaròt, io mi ricordo quando,</l>
<l>giovane, un tratto innamorai di quella</l>
<l>a Siragozza per caso arrivando:</l>
<l>questa fu alcun tempo la mia stella,</l>
<l>e venne insino in Persia a ritrovarmi</l>
<l>con Balugante e con gran gente d'armi;</l>
</lg>
<lg type="ottava">
	<l>ed arrecommi un padiglion sì bello</l>
<l>che sempre per suo amor l'ho riservato,</l>
<l>però che molto artificioso è quello:</l>
<l>il foco è d'una banda figurato,</l>
<l>dall'altra l'aria con ciascun uccello,</l>
<l>poi nella terra ogni animal notato,</l>
<l>nell'acqua i pesci; ma qui dèi comprendere</l>
<l>che il ver di tutti non si possi intendere. -</l>
</lg>
<lg type="ottava">
	<l>Disse Astarotte: - Questo padiglione</l>
<l>io il veggo come e mi fusse presente,</l>
<l>però che al nostro veder non si oppone</l>
<l>o monti o mura: spirto è una mente</l>
<l>che vede ove e' rivolge sua intenzione.</l>
<l>Tu hai cercato il Levante e 'l Ponente:</l>
<l>ora all'occhio mentale è conceduto</l>
<l>di riveder ciò che tu hai veduto.</l>
</lg>
<lg type="ottava">
	<l>Ma perché di' che tutti gli animali</l>
<l>vi si veggon dell'aria e della terra,</l>
<l>sappi che manca assai de' principali</l>
<l>di quei che l'emisperio vostro serra:</l>
<l>però fia buon rimettersi gli occhiali;</l>
<l>e perché vegga Astaròt non erra,</l>
<l>a Montalban nella tua zambra è quello</l>
<l>padiglion, certo, come detto hai, bello. -</l>
</lg>
<lg type="ottava">
	<l>Disse Rinaldo: - Tu m'hai punto il core,</l>
<l>o Astarotte, con sì dolce ortica</l>
<l>che, se pur Luciana prese errore</l>
<l>nel padiglione, io vo' che tu mel dica;</l>
<l>ed io v'aggiugnerò per lo suo amore,</l>
<l>ch'io sento ancor della mia fiamma antica;</l>
<l>e ragionar di qualche bella cosa</l>
<l>fa la via breve, piana e men sassosa. -</l>
</lg>
<lg type="ottava">
	<l>Disse Astarotte: - La gran Libia mena</l>
<l>molti animali incogniti alle genti,</l>
<l>de' quali alcun si dice anfisibena,</l>
<l>e innanzi e indrieto van questi serpenti</l>
<l>che in mezzo di due capi hanno la schiena;</l>
<l>altri in bocca hanno tre filar di denti,</l>
<l>con volto d'uom, manticore appellati;</l>
<l>poi son pegàsi cornuti ed alati:</l>
</lg>
<lg type="ottava">
	<l>da questi è detto il fonte di Pegàso.</l>
<l>Un altro, il qual rinoceronte è detto,</l>
<l>offende con un corno ch'egli ha al naso,</l>
<l>perché molto ha l'elefante in dispetto,</l>
<l>e se con esso si riscontra a caso,</l>
<l>convien che l'un resti morto in effetto;</l>
<l>e callirafio il dosso ha maculato;</l>
<l>e crocuta è di lupo e di can nato.</l>
</lg>
<lg type="ottava">
	<l>Leucrocuta è un altro animale:</l>
<l>groppa ha di cervio, e collo e petto e coda</l>
<l>di leon tutto, e bocca da far male,</l>
<l>che fessa insino agli orecchi la snoda,</l>
<l>e contraffà la voce naturale</l>
<l>alcuna volta per malizia e froda;</l>
<l>ed assi un'altra fera è nominata,</l>
<l>molto crudel, di bianco indanaiata.</l>
</lg>
<lg type="ottava">
	<l>Ed un serpente è detto catoblepa,</l>
<l>che va col capo in terra e con la bocca</l>
<l>per sua pigrizia, e par col corpo repa;</l>
<l>secca le biade e l'erba e ciò che tocca,</l>
<l>tal che col fiato il sasso scoppia e crepa,</l>
<l>tanto caldo velen da questo fiocca;</l>
<l>col guardo uccide periglioso e fello;</l>
<l>ma poi la donnoletta uccide quello.</l>
</lg>
<lg type="ottava">
	<l>Icneumone, poco animal noto,</l>
<l>con l'aspido combatte, e l'armadura</l>
<l>prima si fa tuffandosi nel loto;</l>
<l>dormendo il coccodrillo, il tempo fura,</l>
<l>e in corpo gli entra come in vaso vòto,</l>
<l>però ch'e' tiene aperta per natura</l>
<l>la bocca, quando di sonno ha capriccio,</l>
<l>e lascia addormentarsi dallo scriccio.</l>
</lg>
<lg type="ottava">
	<l>Un'altra bestia, che si chiama eale,</l>
<l>la coda ha d'elefante e nero e giallo</l>
<l>il dosso tutto, e dente di cinghiale;</l>
<l>il resto è quasi forma di cavallo;</l>
<l>ed ha due corni, e non par naturale,</l>
<l>ché può qual vuole a sua posta piegallo,</l>
<l>come ogni fera talvolta dirizza</l>
<l>gli orecchi e piega per paura o stizza.</l>
</lg>
<lg type="ottava">
	<l>Ippotamo, animal molto discreto,</l>
<l>quasi cavallo o di mare o di fiume,</l>
<l>entra ne' campi, per malizia, a drieto;</l>
<l>e se di sangue soperchio presume,</l>
<l>cercando va dove fusse canneto</l>
<l>tagliato, e pugne, come è suo costume,</l>
<l>la vena e purga l'omor tristo allotta;</l>
<l>poi risalda con loto ov'ella è rotta.</l>
</lg>
<lg type="ottava">
	<l>E non ti paia oppinion qui folle</l>
<l>che da quel tratto è la flobotomia,</l>
<l>perché Natura benigna ci volle</l>
<l>insegnar tutto, per sua cortesia.</l>
<l>Non si passa di questo se non molle</l>
<l>il cuoio, tanto duro par che sia;</l>
<l>co' denti quasi di verro ferisce</l>
<l>e con la lingua forcuta annitrisce.</l>
</lg>
<lg type="ottava">
	<l>Leontofono è poco cognosciuto,</l>
<l>che del leone è pasto velenoso;</l>
<l>tragelafo è come becco barbuto;</l>
<l>toos, il qual non è sempre piloso:</l>
<l>la state è nudo, e di verno velluto;</l>
<l>licaon è come lupo famoso;</l>
<l>altri animali appellati sono alci,</l>
<l>cavai silvestri, e traggon di gran calci.</l>
</lg>
<lg type="ottava">
	<l>Poi son bissonti, buoi silvestri ancora</l>
<l>che nascon molto in Iscizia e in Germania;</l>
<l>ed un serpente che si chiama bora;</l>
<l>e macli è bestia, ch'a dir pare insania,</l>
<l>che con le giunte niente lavora,</l>
<l>sì che dormendo rimane alla pania,</l>
<l>perché appoggiato a un alber s'accosta,</l>
<l>e chi quel taglia lo piglia a sua posta.</l>
</lg>
<lg type="ottava">
	<l>E cefi sono altri animali strani</l>
<l>che nascon nelle parti d'Etiopia,</l>
<l>c'hanno le gambe di drieto e le mani</l>
<l>dinanzi, come forma umana propia:</l>
<l>questi vide ne' giuochi pompeani</l>
<l>prima già Roma, e poi non n'ebbe copia.</l>
<l>E Gano a questi giorni a Carlo scrisse</l>
<l>e come falso di questi promisse.</l>
</lg>
<lg type="ottava">
	<l>Ed una fera tarando è chiamata,</l>
<l>la qual, dov'ella giace, il color piglia</l>
<l>di quella cosa che ella è circundata,</l>
<l>sì che a vederla la vista assottiglia;</l>
<l>un'altra ancora è salpiga appellata,</l>
<l>che nuoce assai sanza muover le ciglia;</l>
<l>e spettafico, arunduco e molti angue</l>
<l>che pur Medusa non creò col sangue.</l>
</lg>
<lg type="ottava">
	<l>Poi son celidri, serpenti famosi,</l>
<l>e dipsa, emorroìs e caferaco,</l>
<l>saure e prèster, tutti velenosi;</l>
<l>e non pur nota una spezie di draco;</l>
<l>ed animali incogniti e nascosi,</l>
<l>che stanno in mare e chi in padule o laco;</l>
<l>e molti nomi stran di basilischi</l>
<l>si truova ancor con vari effetti e fischi;</l>
</lg>
<lg type="ottava">
	<l>dracopopode, armene e calcatrice,</l>
<l>irundo, alsordio, arache, altinanite,</l>
<l>centupede e cornude e rimatrice;</l>
<l>naderos molto è solitario, immite,</l>
<l>berus e boa e passer e natrice,</l>
<l>che Luciana non avea sentite,</l>
<l>ed andrio, edisimon ed arbatraffa;</l>
<l>e non si ricordò della giraffa.</l>
</lg>
<lg type="ottava">
	<l>E degli uccelli ibìs, che par cicogna,</l>
<l>perché e' si pasce d'uova di serpente;</l>
<l>fassi il cristeo al tempo che bisogna</l>
<l>con l'acqua salsa, chi v'ha posto mente,</l>
<l>rivolto al culo il becco per zampogna:</l>
<l>ché la Natura sagace e prudente</l>
<l>intese, mediante questo uccello,</l>
<l>apparare poi i fisici da quello.</l>
</lg>
<lg type="ottava">
	<l>Agotile, appellato caprimulgo,</l>
<l>poppa le capre sì che il latte secca;</l>
<l>e chite, uccello ignorato dal vulgo,</l>
<l>la madre e 'l padre in senettute imbecca;</l>
<l>un altro è appellato cinamulgo,</l>
<l>del qual chi mangia, le dita si lecca:</l>
<l>e non ispari il ghiotto questo uccello,</l>
<l>perché di spezierie si pasce quello.</l>
</lg>
<lg type="ottava">
	<l>Meonide ancor son famosi uccelli</l>
<l>che fanno appena creder quel che è scritto,</l>
<l>però ch'ogni cinque anni vengon quelli</l>
<l>di Meon al sepulcro insin d'Egitto;</l>
<l>combatton quivi, o gran misteri e belli!</l>
<l>mostrando pianto naturale afflitto</l>
<l>come facessin l'essequie e 'l mortoro;</l>
<l>poi si ritornon nel paese loro.</l>
</lg>
<lg type="ottava">
	<l>Ed ardea quasi l'aghiron simiglia,</l>
<l>che fugge sopra i nugol la tempesta;</l>
<l>coredul, ciò che per ventura piglia,</l>
<l>del cor si pasce, e l'avanzo si resta;</l>
<l>carità vola, e parrà maraviglia,</l>
<l>per mezzo il foco, e non incende questa.</l>
<l>Né so se ancora un uccel cognoscete</l>
<l>nimico al corbo, appellato corete.</l>
</lg>
<lg type="ottava">
	<l>Ed un uccel che di state si vede</l>
<l>dopo la pioggia, si chiama driaca,</l>
<l>che la Natura creò sanza piede;</l>
<l>ed atilon, che gridando s'indraca</l>
<l>drieto alla volpe; se l'asino vede,</l>
<l>amico il segue e con esso si placa;</l>
<l>bistarda è grave, e dir non ne bisogna,</l>
<l>ché, come vil, si pasce di carogna.</l>
</lg>
<lg type="ottava">
	<l>Non so se del caladrio udito hai dire,</l>
<l>il qual, posto all'infermo per obietto,</l>
<l>si volge addrieto se quel dèe morire,</l>
<l>così al contrario pel contrario effetto;</l>
<l>ibor come caval s'ode annitrire;</l>
<l>luce licidia, un pulito ugelletto,</l>
<l>tanto che quasi carbonchio par sia,</l>
<l>sì che di notte dimostra la via.</l>
</lg>
<lg type="ottava">
	<l>Incendula, col gufo combattendo,</l>
<l>vince il dì lei, e il gufo poi la notte.</l>
<l>Ma sopra tutto porfirio commendo,</l>
<l>un certo uccel che non teme di gotte:</l>
<l>ché ciò che piglia lo mangia bevendo,</l>
<l>sì che e' vuol presso la madia e la botte;</l>
<l>l'un piè par d'oca, perché e' nuota spesso,</l>
<l>e l'altro con che e' mangia è tutto fesso.</l>
</lg>
<lg type="ottava">
	<l>Or s'io volessi de' pesci contare</l>
<l>e tante forme diverse narralle,</l>
<l>sarebbe come in Puglia annumerare</l>
<l>le mosche, le zenzare e le farfalle.</l>
<l>Io veggo la battaglia apparecchiare,</l>
<l>e non saremo a tempo in Runcisvalle. -</l>
<l>Or lasciàn questi così ragionando.</l>
<l>Cristo ci scampi, se si può, Orlando.</l>
</lg>

</div1>
<div1 type="canto">
<head>CANTARE VENTESIMOSESTO</head>

<lg type="ottava">
	<l>Benigno Padre, a questa volta sia</l>
<l>la tua somma pietà più che mai fosse;</l>
<l>manda il tuo arcangel con sua compagnia,</l>
<l>che le spade del Ciel sien fatte rosse:</l>
<l>ché tanto sangue in Runcisvalle fia</l>
<l>che correrà pe' fiumi e per le fosse,</l>
<l>poi che l'ultimo giorno è pur venuto</l>
<l>che Malagigi ha più tempo temuto.</l>
</lg>
<lg type="ottava">
	<l>O Carlo, omè! quanto sarai meschino</l>
<l>quando vedrai de' nuovi casi avversi,</l>
<l>e morto il tuo nipote e paladino!</l>
<l>O tristi, afflitti, o lamentabil versi!</l>
<l>O traditor Marsilio saracino,</l>
<l>or potranno i tuoi inganni alfin vedersi!</l>
<l>O Ganellon, tosto sarai contento</l>
<l>d'aver condotto il sezzo tradimento!</l>
</lg>
<lg type="ottava">
	<l>Avea colui che ancor Prometeo piange</l>
<l>cavato il capo fuor dell'orizonte</l>
<l>di fuoco e sangue, onde e' parea che Gange</l>
<l>mostrassi de' cristian le future onte;</l>
<l>quando appresso si scuopron le falange</l>
<l>del re Marsilio e de' pagan già a fronte,</l>
<l>ed apparivan sopra una montagna</l>
<l>a poco a poco le turbe di Spagna.</l>
</lg>
<lg type="ottava">
	<l>Or chi vedessi al vento gli stendardi</l>
<l>bianchi, azurri, vermigli e neri e gialli,</l>
<l>e serpenti e leon, cervieri e pardi,</l>
<l>e sentissi il tumulto de' cavalli</l>
<l>e l'annitrir per le tube gagliardi,</l>
<l>istupefatto sarebbe a guardalli,</l>
<l>tanti stormenti e vari segni e strani</l>
<l>si sentiva e scorgeva de' pagani.</l>
</lg>
<lg type="ottava">
	<l>Ma Guottibuoffi, che ne dubitava,</l>
<l>ch'era un famoso vecchio borgognone,</l>
<l>ogni dì con Orlando ricordava</l>
<l>che si facessi altra provisione,</l>
<l>e tuttavolta il campo rafforzava.</l>
<l>Orlando, qual si fusse la cagione,</l>
<l>a questa volta non ci ponea cura,</l>
<l>e non parea che conosca paura.</l>
</lg>
<lg type="ottava">
	<l>Ulivieri avea il dì dinanzi detto</l>
<l>che fatto avea molto terribil sogno,</l>
<l>tanto che messo gli aveva sospetto,</l>
<l>per che di Daniello avea bisogno.</l>
<l>Orlando disse: - Chi fa col barletto,</l>
<l>pensa quel che farebbe con un cogno! -</l>
<l>ed avea detto in suo linguaggio e tosto,</l>
<l>onestamente, ch' e' sognava il mosto.</l>
</lg>
<lg type="ottava">
	<l>Credo che Orlando, come antico e saggio,</l>
<l>cognosceva il suo mal già presso alfine,</l>
<l>ma non mostrava nel volto il coraggio;</l>
<l>ed aspettava corona di spine</l>
<l>omai di Spagna e 'l tributo e l'omaggio;</l>
<l>e poco vaglion le nostre dottrine,</l>
<l>però che quando un gran periglio è presso,</l>
<l>difficil molto è consigliar se stesso.</l>
</lg>
<lg type="ottava">
	<l>La mattina Ulivier per tempo è ito</l>
<l>in su 'n un monte, e Guottibuoffi v'era,</l>
<l>che sempre stava la notte assentito</l>
<l>ed ordinava le guardie ogni sera.</l>
<l>Intanto, com'io dissi, è comparito</l>
<l>del re Marsilio già la prima schiera,</l>
<l>e cognobbe gl'inganni de' pagani,</l>
<l>che cominciavon già a calare a' piani;</l>
</lg>
<lg type="ottava">
	<l>e disse: - O Guottibuoffi, egli è venuto</l>
<l>l'ultimo dì per la gloria di Carlo!</l>
<l>E 'l conte nostro non t'ha mai creduto</l>
<l>che si voleva il campo rafforzarlo.</l>
<l>Questo è Marsilio traditore astuto</l>
<l>che a tradimento viene a ritrovarlo,</l>
<l>però che segno di pace non parmi</l>
<l>ch'io veggo a tutti rilucer qua l'armi.</l>
</lg>
<lg type="ottava">
	<l>Or son le profezie di Malagigi</l>
<l>adempiute per sempre a questa volta!</l>
<l>Io sento insin di qua tremar Parigi.</l>
<l>O Ganellon, tu hai pur fatto còlta</l>
<l>e ristorato Carlo de' servigi! -</l>
<l>E detto questo, al caval dètte volta</l>
<l>e scese presto gualoppando il monte,</l>
<l>e ritornò dove lasciato ha il conte.</l>
</lg>
<lg type="ottava">
	<l>Aveva Orlando strana fantasia</l>
<l>quella mattina; e veggendo venire</l>
<l>Ulivier che correva tuttavia,</l>
<l>gridò da lungi: - Questo che vuol dire? -</l>
<l>Disse Ulivier: - Mal, per la fede mia!</l>
<l>Non mi volesti ier sera appena udire:</l>
<l>Marsilio è qua che t'arreca il tributo</l>
<l>con l'arme, e 'l mondo è con seco venuto. -</l>
</lg>
<lg type="ottava">
	<l>Tutti i baroni a Orlando dintorno</l>
<l>furno in un tratto, ed ognun confortava</l>
<l>che si dovessi sonar presto il corno.</l>
<l>Orlando presto in sul caval montava</l>
<l>e Sansonetto, e in sul monte n'andorno;</l>
<l>e come e' giunse, dintorno guardava,</l>
<l>e ben cognobbe che Marsilio viene</l>
<l>per dar tributo di future pene.</l>
</lg>
<lg type="ottava">
	<l>E poi si volse inverso Runcisvalle,</l>
<l>e pianse la sua gente dolorosa,</l>
<l>e disse: - O trista, o infortunata valle,</l>
<l>oggi sarai per sempre sanguinosa! -</l>
<l>Quivi eran molti già intorno alle spalle,</l>
<l>e tutti consigliavano una cosa,</l>
<l>da poi che pure il caso è qui transcorso:</l>
<l>che si chiamassi col corno soccorso.</l>
</lg>
<lg type="ottava">
	<l>Era salito in su questa montagna</l>
<l>Astolfo e Berlinghier presto ed Avino,</l>
<l>e ragguardando ognun per la campagna,</l>
<l>veggendo tanto popol saracino:</l>
<l>- Abbi pietà della tua gente magna, -</l>
<l>dicevan tutti - o franco paladino:</l>
<l>va' suona il corno quanto puoi più forte,</l>
<l>ch'ogni cosa è men dura che la morte! -</l>
</lg>
<lg type="ottava">
	<l>Rispose Orlando: - Se venissi adesso</l>
<l>Cesare, Scipio, Anibale e Marcello</l>
<l>e Dario e Serse ed Alessandro appresso,</l>
<l>e Nabucco con tutto il suo drappello,</l>
<l>e vedessi la Morte innanzi esplesso</l>
<l>colla falce affilata o col coltello,</l>
<l>non sonerò perché e' m'aiuti Carlo,</l>
<l>ché per viltà mai non volli sonarlo. -</l>
</lg>
<lg type="ottava">
	<l>Tornossi adunque con sue gente Orlando,</l>
<l>e 'l campo fece con gran furia armare:</l>
<l>per tutto Runcisvalle è ito il bando</l>
<l>ch'ognun presto a caval debbi montare;</l>
<l>e Turpin va con la croce segnando,</l>
<l>e cominciava tutti a confortare</l>
<l>ch'ognun morissi volentier per Cristo</l>
<l>e ricordare la passion di Cristo.</l>
</lg>
<lg type="ottava">
	<l>Or chi vedessi il campo armare in fretta,</l>
<l>certo pietà gliene verrebbe al core,</l>
<l>come ogni cosa a chi il contrario aspetta</l>
<l>par che più porti dolcezza o terrore;</l>
<l>e risonava più d'una trombetta</l>
<l>per Runcisvalle con certo clangore</l>
<l>che parea proprio al Giudicio chiamassi</l>
<l>in Giusaffà, sì che i morti destassi.</l>
</lg>
<lg type="ottava">
	<l>Pensa ch'ognun con gran furore assetti</l>
<l>quivi i cavalli e sue armi raggruppi,</l>
<l>e chi gridava e batteva paggetti,</l>
<l>e tutti sieno occupati i gualuppi;</l>
<l>ed alcun l'armi al contrario si metti</l>
<l>e le parole co' fatti avviluppi,</l>
<l>sì come avvien nelle gran cose spesso,</l>
<l>gridando: - Arme! Arme! I nimici son presso! -</l>
</lg>
<lg type="ottava">
	<l>Già eran tutti i paladini insieme</l>
<l>ristretti con Orlando, a consigliare</l>
<l>della battaglia che ciascun qui teme,</l>
<l>come e' si debba le gente ordinare.</l>
<l>Orlando per dolor sospira e geme,</l>
<l>e non poteva a gnun modo parlare,</l>
<l>d'aver condotto sì miseramente</l>
<l>in Runcisvalle a morir la sua gente.</l>
</lg>
<lg type="ottava">
	<l>Ed Ulivier dicea: - Caro cognato,</l>
<l>meglio era, omè, tu m'avessi creduto!</l>
<l>Già è più tempo ch'io t'ho predicato</l>
<l>ch'io avevo Marsilio cognosciuto</l>
<l>traditor prima che fussi creato;</l>
<l>e tu credevi e' mandassi il tributo!</l>
<l>E Carlo aspetta le mummie a San Gianni!</l>
<l>Di Gan, non credo che nessun s'inganni,</l>
</lg>
<lg type="ottava">
	<l>salvo che lui, poi che gli crede ancora,</l>
<l>ed ha condotti a questa morte tutti.</l>
<l>Ma quel Marsilio, se nessun lo ignora,</l>
<l>fra molti vizii tutti osceni e brutti</l>
<l>una invidia ha nell'ossa che il divora,</l>
<l>che si cognosce finalmente a' frutti:</l>
<l>io l'ho sempre veduto in uno specchio</l>
<l>un tristo, un doppio, un vil traditor vecchio.</l>
</lg>
<lg type="ottava">
	<l>Malgigi è quel che lo cognosce appunto,</l>
<l>e mille volte pur te l'ha già detto;</l>
<l>e che e' dovessi il campo stare in punto</l>
<l>gridato ho tanto, ch'io n'avea sospetto.</l>
<l>Non m'hai creduto: ora è quel tempo giunto</l>
<l>che tanti annunzii tristi hanno predetto;</l>
<l>ora hai tanto bramato, or mi perdona,</l>
<l>come nespola in capo la corona. -</l>
</lg>
<lg type="ottava">
	<l>Orlando non rispose a quel che disse</l>
<l>Ulivier, perché il ver non ha risposta;</l>
<l>e benché la risposta pur venisse,</l>
<l>le parole non vengono a sua posta.</l>
<l>Il campo intanto a ordine si misse,</l>
<l>e per fare alto a Orlando s'accosta,</l>
<l>che fece a tutti ordinar collezione;</l>
<l>poi disse pur questa ultima orazione:</l>
</lg>
<lg type="ottava">
	<l>- S'io avessi pensato il traditore</l>
<l>Marsilio in questo modo a vicitarmi</l>
<l>venissi come ingiusto e peccatore,</l>
<l>io arei preparato i cori e l'armi;</l>
<l>ma perché sempre gli portai amore,</l>
<l>credea che così lui dovessi amarmi,</l>
<l>e che fussi sepolto ogni odio antico:</l>
<l>ché qualche volta ognun pur torna amico;</l>
</lg>
<lg type="ottava">
	<l>salvo che lui, che per viltà perdona</l>
<l>e resta pur la mente acerba e cruda.</l>
<l>Pertanto io gli confermo la corona</l>
<l>de' traditori, e scuso or Gano e Giuda;</l>
<l>ch'io non truovo in lui cosa che sia buona,</l>
<l>ma fa come sparvier che in selva muda,</l>
<l>che t'assicura e par che e' sia la fede;</l>
<l>poi, se tu il lasci un tratto, mai non riede.</l>
</lg>
<lg type="ottava">
	<l>Ecco la fede or di Melchisedec,</l>
<l>un uom che è di più lingue che Babel,</l>
<l>da dirgli <emph>alecsalam salamalec</emph>,</l>
<l>proprio un altro Cain che invidi Abel.</l>
<l>Ma forse sarò io nuovo Lamec;</l>
<l>forse lo spirto è quel d'Achitofel,</l>
<l>forse di Marsia, che s'asconde al cielo</l>
<l>di corpo in corpo anzi al signor di Delo.</l>
</lg>
<lg type="ottava">
	<l>Or pur chi inganna ognun, anche sé inganna,</l>
<l>e non sia ignun che a se stesso si celi,</l>
<l>perché pur se medesimo alfin danna.</l>
<l>Se voi sarete alla morte fedeli,</l>
<l>ristoreravvi con la dolce manna</l>
<l>il Signor vostro degli amari feli;</l>
<l>e se il pan del dolor mangiato avete,</l>
<l>stasera in paradiso cenerete,</l>
</lg>
<lg type="ottava">
	<l>come disse quel greco anticamente</l>
<l>lieto a' suoi già; ma disse: "nello inferno".</l>
<l>Vedete in su la grata paziente</l>
<l>Lorenzo, per fruir quel gaudio etterno:</l>
<l>"Volgi quest'altro!". O giusto amor sì ardente</l>
<l>che non sentia d'altro foco lo scherno!</l>
<l>Ché dolce cosa è voluntaria morte</l>
<l>quando l'anima è in Dio costante e forte.</l>
</lg>
<lg type="ottava">
	<l>Quant'io per me, qual mansueto agnello</l>
<l>me ne vo come Isac al sacrificio,</l>
<l>bench'io vegga già fuor tutto il coltello:</l>
<l>ch'io sento già quello etterno giudicio</l>
<l>dove fia giudicato il buono e il fello;</l>
<l>tosto fia ministrato il grande oficio:</l>
<l>"<foreign lang="lat">Venite, benedicti patris mei</foreign>",</l>
<l>e nell'inferno discacciati i rei.</l>
</lg>
<lg type="ottava">
	<l>Però, mentre di vita ancor ci avanza,</l>
<l>perché il fine è quel ch'ogni cosa onora,</l>
<l>ognun di paladin mostri possanza,</l>
<l>acciò che il corpo solamente mora;</l>
<l>ed abbiate buon cor sanza speranza,</l>
<l>perch'io non so quel che si fia ancora,</l>
<l>e spesso, ove i rimedii sono scarsi,</l>
<l>fu a molti salute il desperarsi.</l>
</lg>
<lg type="ottava">
	<l>E' m'incresce che Carlo in sua vecchiezza</l>
<l>vedrà forse pur fine posto al regno</l>
<l>di Francia bella e d'ogni gentilezza,</l>
<l>perch'egli è stato imperator pur degno.</l>
<l>Ma ciò che sale, alfin vien poi in bassezza;</l>
<l>tutte cose mortal vanno a un segno:</l>
<l>mentre l'una sormonta, un'altra cade:</l>
<l>così fia forse di Cristianitade.</l>
</lg>
<lg type="ottava">
	<l>E increscemi del mio fratel Rinaldo,</l>
<l>ch'io non lo vegga innanzi alla mia morte</l>
<l>a punir questo traditor ribaldo;</l>
<l>e come cosa immaginata forte,</l>
<l>non posso in un proposito star saldo,</l>
<l>e par che nella mente mi conforte</l>
<l>un pensier che mi dica: "Egli è qui presso",</l>
<l>e guardo ognun ch'io veggo s'egli è desso.</l>
</lg>
<lg type="ottava">
	<l>La cagion perché il corno io non sonai</l>
<l>è per veder quel che sa far Fortuna;</l>
<l>non vo' che ignun se ne vanti già mai</l>
<l>ch'io lo sonassi per viltà nessuna:</l>
<l>prima fien tenebrosi in cielo i rai,</l>
<l>prima il sole arà lume dalla luna,</l>
<l>forse a Marsilio pria trarrò l'orgoglio;</l>
<l>e con questo pensier sol morir voglio.</l>
</lg>
<lg type="ottava">
	<l>Ed oltra questo, e' nol concede il loco,</l>
<l>perché da noi a Carlo è tanto spazio</l>
<l>che il suo soccorso gioverebbe poco.</l>
<l>Io vo' che Ganellon si facci sazio.</l>
<l>Ma innanzi che partiti siàn da gioco,</l>
<l>noi faren di costor sì fatto strazio</l>
<l>che essemplo sarà al mondo quanto e' dura:</l>
<l>sì ch'io non ho della morte paura.</l>
</lg>
<lg type="ottava">
	<l>La morte è da temere o la partita</l>
<l>quando l'anima e 'l corpo muore insieme;</l>
<l>ma se da cosa finita a infinita</l>
<l>si va qui in Cielo fra tante diademe,</l>
<l>questo è cambiar la vita a miglior vita.</l>
<l>Ora abbiate in Gesù perfetta speme,</l>
<l>e vita e morte rimettete in Quello</l>
<l>che salvò da' leoni già Daniello.</l>
</lg>
<lg type="ottava">
	<l>Un filosofo antico, detto Tale,</l>
<l>la prima cosa ringraziava Iddio</l>
<l>che fatto l'aveva uom, non animale;</l>
<l>però, se così fusti e voi ed io,</l>
<l>consegue or che l'effetto sia mortale;</l>
<l>dunque è proprio dell'uomo, al parer mio,</l>
<l>amar quanto conviensi il breve mondo,</l>
<l>ma sopra tutto il suo Signor giocondo.</l>
</lg>
<lg type="ottava">
	<l>Ricordatevi ognun di que' buon Deci</l>
<l>c'hanno sol per la patria fatto tanto,</l>
<l>e molti altri Roman famosi e Greci,</l>
<l>per lasciar poi nel mondo un piccol vanto:</l>
<l>del qual fo poco conto e sempre feci</l>
<l>respetto a conseguir quel regno santo</l>
<l>dove è Colui che sparse il giusto sangue</l>
<l>per liberarci dal mortifero angue.</l>
</lg>
<lg type="ottava">
	<l>Non crediate d'Orazio o Curzio sia</l>
<l>felice il nome come il vostro certo</l>
<l>perché quello a salute al mondo fia,</l>
<l>ma l'anima non ha qui premio o merto.</l>
<l>Mentre ch'io parlo con voi, tuttavia</l>
<l>mi par tutto veder già il Cielo aperto,</l>
<l>e gli angeli apparar sù con gran fretta</l>
<l>il loco che perdé la ingrata setta.</l>
</lg>
<lg type="ottava">
	<l>Io veggo un nuvoletto in aire, un nembo,</l>
<l>che certo vien per voi di paradiso,</l>
<l>e già di Miccael si scuopre un lembo,</l>
<l>tal ch'io non posso contemplarlo fiso;</l>
<l>parmi vedervi giubilare in grembo</l>
<l>di quello Amor che tutto applaude in riso,</l>
<l>come que' padri già nel sen d'Abramo,</l>
<l>e che tutti già in Ciel felici siamo.</l>
</lg>
<lg type="ottava">
	<l>Però vi do la mia benedizione;</l>
<l>e come tutti assolverà Turpino,</l>
<l>è fatta in Ciel la nostra assoluzione. -</l>
<l>E detto questo, pigliò Vegliantino</l>
<l>e saltò della terra in su l'arcione,</l>
<l>e disse: - Andianne al popol saracino! -</l>
<l>E pianse in sul cavallo amaramente,</l>
<l>quando e' rivide tutta la sua gente;</l>
</lg>
<lg type="ottava">
	<l>e disse un'altra volta: - O dolorosa</l>
<l>valle, che presto i nostri casi avversi</l>
<l>faran per molti secoli famosa,</l>
<l>tanto sangue convien sopra te versi:</l>
<l>tu sarai recordata in rima e in prosa.</l>
<l>Ma se preghi mortal mai giusti fersi,</l>
<l>Virgine, i servi tuoi ti raccomando,</l>
<l>e non guardare al peccatore Orlando. -</l>
</lg>
<lg type="ottava">
	<l>Intanto l'arcivescovo segnava</l>
<l>e tutta quella gente benedisse,</l>
<l>e dice: - Io vi perdono. - E confortava</l>
<l>ch'ognun pel suo Gesù lieto morisse.</l>
<l>Così piangendo l'un l'altro abbracciava,</l>
<l>e poi la lancia alla coscia si misse;</l>
<l>e la bandiera innanzi era d'Almonte,</l>
<l>la qual fue acquistata in Aspramonte.</l>
</lg>
<lg type="ottava">
	<l>Ora ecco la gran ciurma de' pagani</l>
<l>che Falserone ha presso i suoi stendardi,</l>
<l>ch'eran tutti calati giù ne' piani;</l>
<l>e dicea: - Questi Franciosi e Piccardi,</l>
<l>quando in su' campi saremo alle mani,</l>
<l>tosto vedren se saranno gagliardi!</l>
<l>Oggi fia vendicato il mio figliuolo! -</l>
<l>E minacciava il conte Orlando solo.</l>
</lg>
<lg type="ottava">
	<l>- Io v'ho pur, cavalieri, a tutti detto,</l>
<l>ognun di questo ammaestrato sia,</l>
<l>che come Orlando si muove in effetto,</l>
<l>e' non sia ignun che mi tagli la via:</l>
<l>io gli trarrò per forza il cuor del petto;</l>
<l>ognun si scosti, la vendetta è mia,</l>
<l>ché Ferraù, s'io non ne sono errato,</l>
<l>degno fu certo d'esser vendicato. -</l>
</lg>
<lg type="ottava">
	<l>E' si sentiva i più stran naccheroni</l>
<l>e tante busne e corni alla moresca</l>
<l>che rimbombava per tutti i valloni,</l>
<l>e par che degli abissi quel suono esca;</l>
<l>tanti pennacchi, tanti stran pennoni,</l>
<l>tante divise, la più nuova tresca,</l>
<l>era cosa a veder per certo oscura,</l>
<l>e fatto arebbe ' Alessandro paura.</l>
</lg>
<lg type="ottava">
	<l>L'annitrir de' cavalli e il mormorare</l>
<l>de' pagan che venivan minacciando</l>
<l>ch'ognun voleva e cristian trangugiare,</l>
<l>e sopra tutto Falserone Orlando,</l>
<l>parea quando più forte freme il mare,</l>
<l>Scilla e Cariddi co' mostri abbaiando;</l>
<l>e tutta l'aria di polvere è piena</l>
<l>come si dice del mar della rena.</l>
</lg>
<lg type="ottava">
	<l>Quivi eran Zingani, Arbi e Soriani,</l>
<l>dello Egitto e dell'India e d'Etiopia,</l>
<l>e sopra tutto di molti marrani</l>
<l>che non avevon fede ignuna propia,</l>
<l>di Barberia, d'altri luoghi lontani;</l>
<l>ed Alcuin, che questa istoria copia,</l>
<l>dice che gente di Guascogna v'era:</l>
<l>pensa che ciurma è questa prima schiera!</l>
</lg>
<lg type="ottava">
	<l>Ed avean pur le più strane armadure</l>
<l>e i più stran cappellacci quelle genti:</l>
<l>certe pellacce sopra 'l dosso dure</l>
<l>di pesci, coccodrilli e di serpenti,</l>
<l>e mazzafrusti e crave, accette e scure;</l>
<l>e molti i colpi commettono a' venti</l>
<l>con dardi ed archi e spuntoni e stambecchi</l>
<l>e catapulte che cavon gli stecchi.</l>
</lg>
<lg type="ottava">
	<l>Quivi già i campi l'uno all'altro accosto,</l>
<l>da ogni parte si gridava forte:</l>
<l>chi vuol lesso Macon, chi l'altro arrosto;</l>
<l>ognun volea del nimico far torte.</l>
<l>Dunque vegnamo alla battaglia tosto,</l>
<l>sì ch'io non tenga in disagio la Morte,</l>
<l>che con la falce minaccia ed accenna</l>
<l>ch'io muova presto le lance e la penna.</l>
</lg>
<lg type="ottava">
	<l>Orlando aveva alla sua gente detto:</l>
<l>- Della battaglia ognun libero sia:</l>
<l>qui non è cavalier se non perfetto;</l>
<l>e Miccael vi farà compagnia. -</l>
<l>Astolfo il primo si mosse in effetto;</l>
<l>vennegli incontra Arlotto di Soria,</l>
<l>e l'uno e l'altro abbassò la sua lancia,</l>
<l>e - Siragozza! - si sentiva e - Francia! -</l>
</lg>
<lg type="ottava">
	<l>Or non ci far questa volta vergogna:</l>
<l>pòrtati, Astolfo, come paladino!</l>
<l>attienti al legno forte, e se bisogna,</l>
<l>abbraccia quel come un tuo nipotino!,</l>
<l>però che Arlotto sorian non sogna,</l>
<l>che vien di verso il campo saracino;</l>
<l>e con sopportazion tutto sia detto</l>
<l>che invero Astolfo n'aveva difetto;</l>
</lg>
<lg type="ottava">
	<l>tanto che, come la lancia ebbe in resta,</l>
<l>ed Ulivieri a Orlando dicea:</l>
<l>- Che sì che Astolfo farà bella festa! -</l>
<l>In questo tempo allo scudo giugnea</l>
<l>il saracin con sì fatta tempesta</l>
<l>che mancò poco che non s'apponea</l>
<l>a questa volta d'Astolfo il marchese;</l>
<l>se non che a schembo la lancia lo prese.</l>
</lg>
<lg type="ottava">
	<l>Astolfo ferì lui discretamente,</l>
<l>perché la lancia alla vista gli appicca;</l>
<l>e fu quel colpo per modo possente</l>
<l>ch'un palmo e mezzo di ferro gli ficca,</l>
<l>e mandò presto fra la morta gente</l>
<l>l'anima, e 'l corpo di sella gli spicca.</l>
<l>Adunque Astolfo ha fatto il suo dovuto,</l>
<l>poi che il pagano e non lui è caduto.</l>
</lg>
<lg type="ottava">
	<l>Allora il franco Angiolin di Baiona</l>
<l>diceva: - Orlando, io vo' il colpo secondo. -</l>
<l>E detto questo, un suo giannetto sprona</l>
<l>che miglior corridor non avea il mondo.</l>
<l>Vennegli appetto un gran sir di corona,</l>
<l>molto crudel, di sangue sitibondo,</l>
<l>Malducco detto, del regno di Frasse;</l>
<l>e calaron le lance ambo giù basse;</l>
</lg>
<lg type="ottava">
	<l>e l'uno e l'altro poneva al baucco,</l>
<l>ché l'uno e l'altro di porre è maestro;</l>
<l>ed Angiolin pel colpo di Malducco</l>
<l>se n'andò quasi in sul lato sinestro;</l>
<l>ma non pertanto è il suo valor ristucco;</l>
<l>e perché e' pose al pagan molto destro,</l>
<l>gli fe' toccar coll'elmetto la groppa,</l>
<l>tanto che ruppe del cimier la coppa;</l>
</lg>
<lg type="ottava">
	<l>e se non fusse che trasse il cavallo</l>
<l>quando e' sentì che il pennacchio lo tocca,</l>
<l>sì che, traendo, aiutava rizzallo,</l>
<l>era la corda rasente alla cocca.</l>
<l>Avino intanto saltava nel ballo:</l>
<l>la lancia abbassa e 'l corridor suo brocca:</l>
<l>- Chi meco vuol giostrar - gridando forte</l>
<l>- venga a trovarmi, e troverrà la morte! -</l>
</lg>
<lg type="ottava">
	<l>Partissi della schiera de' pagani</l>
<l>re Mazzarigi, un uom molto superbo,</l>
<l>che confessò la legge de' cristiani</l>
<l>e rinnegò poi Cristo e 'l Padre e 'l Verbo;</l>
<l>e come e' furno ristretti alle mani,</l>
<l>il colpo del pagan fu molto acerbo;</l>
<l>pure Avin gli rispose con la lancia,</l>
<l>ma questa volta della morte ciancia.</l>
</lg>
<lg type="ottava">
	<l>Ulivier si fe' innanzi con Rondello,</l>
<l>ché non potea più star saldo alle mosse.</l>
<l>Il re Malprimo, come e' vide quello,</l>
<l>dall'altra parte a rincontra si mosse.</l>
<l>Or qui, sanza operare altro pennello,</l>
<l>si cominciono a far le lance rosse,</l>
<l>e gli scudi e le falde e le corazze</l>
<l>e le barde a dipigner paonazze.</l>
</lg>
<lg type="ottava">
	<l>Il saracin percoteva il marchese,</l>
<l>e nello scudo la lancia gli attacca,</l>
<l>tal che più oltre la punta si stese</l>
<l>ed una costa del petto gli ammacca,</l>
<l>ché la corazza o 'l giubbon nol difese;</l>
<l>ma pur la lancia alla fine si fiacca;</l>
<l>ed Ulivier di cader consigliossi,</l>
<l>e in qua ed in là molte volte piegossi.</l>
</lg>
<lg type="ottava">
	<l>Pur la sua gagliardia, la sua fierezza</l>
<l>non si nascose a questa volta certo,</l>
<l>ché la sua lancia non si piega o spezza,</l>
<l>ma tutto quanto lo scudo gli ha aperto,</l>
<l>e la corazza gli parve una rezza:</l>
<l>sì che Malprimo si truova deserto,</l>
<l>ché gli misse nel cor proprio la lancia,</l>
<l>e mostrò pur le prodezze di Francia.</l>
</lg>
<lg type="ottava">
	<l>Falseron, quando ha veduto cadere</l>
<l>così sùbito morto del cavallo</l>
<l>un tal campion, cominciava a temere:</l>
<l>"Questo è" disse "un miracol sanza fallo;</l>
<l>qui non si giostra a diminino o viere.</l>
<l>O Macon, come lasciasti cascallo?";</l>
<l>e molto fu di tal caso turbato,</l>
<l>perché Malprimo era il primo stimato.</l>
</lg>
<lg type="ottava">
	<l>Ulivier non si misse nella pressa</l>
<l>de' saracin, ch'ancor gli duole il petto.</l>
<l>Intanto in resta la lancia avea messa</l>
<l>Turpino, e salta che pare un capretto,</l>
<l>ché non è tempo a cantar or la messa.</l>
<l>Vennegli incontra Turchion maladetto</l>
<l>con la sua lancia, con superbia e furia,</l>
<l>per vendicar di Malprimo la ingiuria;</l>
</lg>
<lg type="ottava">
	<l>e nello scudo alla treccia gli colse</l>
<l>e ruppel come bambola di specchio,</l>
<l>sì che dal petto fatica gli tolse.</l>
<l>Ma Turpin sa ancor l'arte, così vecchio,</l>
<l>e perché il saracin civettar volse,</l>
<l>e' gli accoccòe la lancia a un orecchio</l>
<l>e schiacciò l'elmo e 'l capo come al tordo,</l>
<l>e in questo modo lo guarì del sordo.</l>
</lg>
<lg type="ottava">
	<l>Orlando aveva nel suo colonnello</l>
<l>di Normandia quel possente Riccardo</l>
<l>e Guottibuoffi e 'l conte Anselmo, quello</l>
<l>che tanto fu questo giorno gagliardo,</l>
<l>Avolio, Avin, Berlinghieri e 'l fratello</l>
<l>e Sansonetto e 'l buon duca Egibardo</l>
<l>e tutti gli altri paladin di Francia,</l>
<l>gente ch'ognun porterà ben sua lancia.</l>
</lg>
<lg type="ottava">
	<l>Or quando Orlando e la schiera si mosse,</l>
<l>pensi chi legge che il furore e 'l rombo</l>
<l>di Vulcan parve la fucina fosse,</l>
<l>tanto ch'a Giove n'andò sù il rimbombo,</l>
<l>e Marte credo nel ciel si riscosse;</l>
<l>e tante lance si calorno a piombo</l>
<l>ch'un vento par ch'ogni cosa abbattessi</l>
<l>e il cielo e 'l mondo e l'abbisso cadessi.</l>
</lg>
<lg type="ottava">
	<l>Falseron, ch'avea tanto desiato</l>
<l>di ritrovarsi alle man con Orlando,</l>
<l>fu d'un altro proposito mutato</l>
<l>quando e' lo vide venir furiando</l>
<l>che Lucifer pareva scatenato:</l>
<l>"Apollin," disse "io mi ti raccomando:</l>
<l>non mi lasciar così morire in fretta;</l>
<l>lasciami far del mio figliuol vendetta".</l>
</lg>
<lg type="ottava">
	<l>Ma come Orlando a Falseron fu presso:</l>
<l>- O traditor, - gridò di lunge forte</l>
<l>- questo non è quel che mi fu promesso</l>
<l>di perdonar di Ferraù la morte!</l>
<l>Or si cognosce traditore esplesso</l>
<l>il tuo Marsilio e tutta la sua corte,</l>
<l>che si vorrebbe con teco impiccarlo!</l>
<l>Questo è il tributo che s'aspetta a Carlo?</l>
</lg>
<lg type="ottava">
	<l>Non ti vergogni d'avermi tradito</l>
<l>e dato il bacio come Scariotto,</l>
<l>quando di Francia ti fusti partito? -</l>
<l>E non si vide mai crucciato o rotto</l>
<l>Orlando, quanto quel dì fu sentito.</l>
<l>Poi lasciava la lancia andar di botto,</l>
<l>e prese Falserone appunto al petto,</l>
<l>gridando: - Or chiama il tuo can Macometto! -</l>
</lg>
<lg type="ottava">
	<l>Maraviglia fu grande, al parer mio,</l>
<l>che gli passò lo scudo, ch'era d'osso</l>
<l>d'un certo pesce, come piacque a Dio,</l>
<l>e 'l piastron sotto molto duro e grosso;</l>
<l>e benché Falseron presto morìo,</l>
<l>niente della sella si fu mosso,</l>
<l>tanto che gnun del suo caso s'accorse.</l>
<l>Orlando col cavallo oltre trascorse;</l>
</lg>
<lg type="ottava">
	<l>poi ritornò, ché volea pur vedere</l>
<l>di Falseron come la cosa vada,</l>
<l>ché nel passar non lo vide cadere;</l>
<l>ma come questo toccòe con la spada,</l>
<l>sùbito cadde fra' morti a giacere;</l>
<l>e maraviglia non fu perché e' cada,</l>
<l>ma perché, come alla terra fu giunto,</l>
<l>dicon che il corpo disparì in un punto.</l>
</lg>
<lg type="ottava">
	<l>Ora hai tu, Falseron, la tua vendetta</l>
<l>fatta, e condotto a Siragozza Gano!</l>
<l>La gente sua vi corse con gran fretta,</l>
<l>e scesi in terra e distesa la mano,</l>
<l>l'arme trovoron come quando getta</l>
<l>il guscio il granchio, ché drento era vano.</l>
<l>O nuovo caso, o segno, o gran portento,</l>
<l>quanto Iddio abbi in odio il tradimento!</l>
</lg>
<lg type="ottava">
	<l>Quando i pagan Falseron vidon morto,</l>
<l>ognuno spazzerebbe la campagna,</l>
<l>tanto ne preson terrore e sconforto;</l>
<l>ma d'ogni parte era tesa la ragna,</l>
<l>ché il re Marsilio, per veder più scorto,</l>
<l>recato s'era in su l'alta montagna</l>
<l>e circundava tutta quella valle,</l>
<l>sì che voltar non potevon le spalle.</l>
</lg>
<lg type="ottava">
	<l>Fecesi innanzi quel corbacchion nero</l>
<l>che si chiamava tra lor Finadusto,</l>
<l>con un baston che non era leggiero;</l>
<l>e sette braccia il pagano era giusto.</l>
<l>Berlinghier vide venir questo cero,</l>
<l>e non guardò perché e' fusse gran fusto</l>
<l>e 'l baston grave e mazzocchiuto e grosso,</l>
<l>ma con la lancia gli correva addosso.</l>
</lg>
<lg type="ottava">
	<l>Egli aveva una scoglia di testudo,</l>
<l>questo ghiottone, adattata a suo modo,</l>
<l>e porta quella al petto per iscudo:</l>
<l>la lancia il passa, benché e' fussi sodo,</l>
<l>e tanto il ferro temperato è crudo</l>
<l>che gli sbarrò della piastra ogni nodo,</l>
<l>ed un giubbon sì grosso di catarzo</l>
<l>che non pareva per quello anche scarzo;</l>
</lg>
<lg type="ottava">
	<l>e cacciògli nel petto più che mezzo</l>
<l>il ferro: benché e' non fusse mortale</l>
<l>il colpo, pure e' gli dètte riprezzo;</l>
<l>e se non fusse che il caval misse ale,</l>
<l>e' non sentia mai più caldo né rezzo;</l>
<l>ma così tosto non fugge uno strale</l>
<l>che si diparta da corda di noce,</l>
<l>come quel presto il portò via veloce.</l>
</lg>
<lg type="ottava">
	<l>Era venuto intanto Gallerano</l>
<l>con molta gente, ed ha seco Fidasso.</l>
<l>Or qui comincia a insanguinar più il piano,</l>
<l>e nuove lance rovinano in basso,</l>
<l>e fassi innanzi ogni buon capitano.</l>
<l>Orlando fa come un vento fracasso,</l>
<l>ed avea sempre appresso il conte Anselmo</l>
<l>che facea spesso risonar qualch'elmo.</l>
</lg>
<lg type="ottava">
	<l>Ulivieri Altachiara avea ristretta</l>
<l>e ritornato è già nella battaglia.</l>
<l>Gualtieri da Mulion quivi si getta,</l>
<l>e Baldovin come un leon si scaglia.</l>
<l>Avino, Avolio, Ottone, ognun affetta</l>
<l>come le rape di questa canaglia,</l>
<l>Angiolin di Bellanda e Guottibuoffi,</l>
<l>dando e togliendo di maturi ingoffi.</l>
</lg>
<lg type="ottava">
	<l>Marco e Matteo, ch'ognun dice del Piano</l>
<l>di San Michele, ed io truovo del Monte,</l>
<l>per Runcisvalle con la spada in mano</l>
<l>a molti avevon frappata la fronte.</l>
<l>Il duca Astolfo non si stava invano,</l>
<l>e Turpin caccia le pecore al monte.</l>
<l>Angiolin di Bordea solo era morto</l>
<l>de' paladin, ma gli fu fatto torto.</l>
</lg>
<lg type="ottava">
	<l>Or lasciam così il campo insieme stretto.</l>
<l>Non vogliàn noi che ne venga Rinaldo</l>
<l>alla battaglia col suo Ricciardetto?</l>
<l>Che ne venìa con un desio sì caldo</l>
<l>ch'a ogni passo ha domandato e detto</l>
<l>quel che faceva Marsilio ribaldo;</l>
<l>ed Astaròt ogni cosa dicea,</l>
<l>ché la battaglia tuttavia vedea.</l>
</lg>
<lg type="ottava">
	<l>E Ricciardetto si consuma e rode,</l>
<l>quando sentia la battaglia rinforza</l>
<l>e d'Ulivieri e d'Orlando alte lode,</l>
<l>e come il campo de' pagan va ad orza;</l>
<l>e benché pur dall'un canto ne gode,</l>
<l>pargli mill'anni mostrar la sua forza</l>
<l>e ritrovarsi nel mezzo alle busse,</l>
<l>e gittò l'erba che dètte Milusse.</l>
</lg>
<lg type="ottava">
	<l>E come presso a Runcisvalle sono</l>
<l>calati giù da' monti Pirenei,</l>
<l>onde s'udia della battaglia il tuono,</l>
<l>del suon dell'arme e degli spessi omèi,</l>
<l>dicea Rinaldo: - Io credo ch'e' sia buono</l>
<l>(dico così quel ch'io per me farei)</l>
<l>che s'assaltassi il campo saracino</l>
<l>in mezzo, dove è quaggiù Bianciardino. -</l>
</lg>
<lg type="ottava">
	<l>Disse Astarotte: - Bianciardino è quello</l>
<l>che attorno va con quella sopravvesta.</l>
<l>Noi ce n'andremo ora io e Farferello</l>
<l>tra le campane, e soneremo a festa</l>
<l>quando vedren che tu farai macello;</l>
<l>e Squarciaferro ti si manifesta</l>
<l>(<foreign lang="lat">rogatus rogo</foreign>, intendi quel ch'io dico)</l>
<l>che in ogni modo vuole esser tuo amico.</l>
</lg>
<lg type="ottava">
	<l>Non creder nello inferno anche fra noi</l>
<l>gentilezza non sia: sai che si dice</l>
<l>che in qualche modo, un proverbio fra voi,</l>
<l>serba ogni pianta della sua radice</l>
<l>benché sia tralignato il frutto poi.</l>
<l>Or non parliam di quel tempo felice...</l>
<l>Quivi è Marsilio, e qua combatte Orlando.</l>
<l>Valete in pace. A te mi raccomando. -</l>
</lg>
<lg type="ottava">
	<l>Rinaldo non sapea formar parole</l>
<l>alla risposta accommodate a quello,</l>
<l>e ringraziare Astarotte suo vuole,</l>
<l>e così Squarciaferro e Farferello;</l>
<l>poi gli rispose: - Astaròt, e' mi duole</l>
<l>il tuo partir quanto fussi fratello;</l>
<l>e nell'inferno ti credo che sia</l>
<l>gentilezza, amicizia e cortesia.</l>
</lg>
<lg type="ottava">
	<l>E se lecito t'è quel ch'io dico ora,</l>
<l>qualche volta mi torna a rivedere,</l>
<l>e Squarciaferro e Farferello ancora,</l>
<l>ch'io penso sol di potervi piacere;</l>
<l>e quel Signor che la mia legge adora</l>
<l>prego, se il prego dovessi valere,</l>
<l>che vi perdoni, e che ciascun si penti,</l>
<l>ché ristorar non vi posso altrimenti. -</l>
</lg>
<lg type="ottava">
	<l>Disse Astarotte: - Se vuoi ch'io domandi,</l>
<l>una grazia sol chieggio, qual puoi farmi,</l>
<l>e poi contento da te me ne mandi:</l>
<l>tu facci a Malagigi liberarmi,</l>
<l>e in qualche modo me gli raccomandi;</l>
<l>però che sempre potrai comandarmi,</l>
<l>ché di servirti non mi fia fatica;</l>
<l>e basta solo "Astarotte" tu dica,</l>
</lg>
<lg type="ottava">
	<l>ed io ti sentirò fin dello inferno</l>
<l>e verrà per mio amor qui Farferello.</l>
<l>- Io ti sono obligato in sempiterno, -</l>
<l>disse Rinaldo - e così il mio fratello;</l>
<l>però, non ch'una lettera, un quaderno</l>
<l>iscriverrò di buono inchiostro a quello,</l>
<l>e farà ciò che vorrai Malagigi.</l>
<l>Pensa s'io posso farti altri servigi.</l>
</lg>
<lg type="ottava">
	<l>E manderògli un messaggier volando,</l>
<l>e scriverrò della tua cortesia,</l>
<l>e così farò scrivere a Orlando,</l>
<l>sì dolce è stata la tua compagnia. -</l>
<l>Disse Astaròt: - A te mi raccomando. -</l>
<l>E disparì co' suoi compagni via,</l>
<l>che parve proprio un baleno sparissi</l>
<l>e che la terra di sotto s'aprissi.</l>
</lg>
<lg type="ottava">
	<l>In Runcisvalle una certa chiesetta</l>
<l>era in quel tempo, ch'avea due campane:</l>
<l>quivi stetton coloro alla veletta</l>
<l>per ciuffar di quelle anime pagane,</l>
<l>sparvier tra ramo e ramo aspetta;</l>
<l>e bisognòe che menassin le mane</l>
<l>e che battessin tutto 'l giorno l'ali,</l>
<l>a presentarle a' giudici infernali.</l>
</lg>
<lg type="ottava">
	<l>Pensa quel dì se menoron la coda</l>
<l>Eaco, il gran Minòs e Rodomanta,</l>
<l>e quel Satàn se tu credi che e' goda;</l>
<l>e se Caron nella sua cimba canta,</l>
<l>rassetta i remi, e la vela rannoda</l>
<l>col mataffione, e le vele rammanta;</l>
<l>e se si fece più d'una moresca</l>
<l>giù nello inferno e taferugia e tresca!</l>
</lg>
<lg type="ottava">
	<l>E così in Ciel si faceva apparecchio</l>
<l>d'ambrosia e nèttar con celeste manna;</l>
<l>e perché Pietro alla porta è pur vecchio,</l>
<l>credo che molto quel giorno s'affanna,</l>
<l>e converrà ch'egli abbi buono orecchio,</l>
<l>tanto gridavan quelle anime - Osanna! -</l>
<l>ch'eran portate dagli angeli in Cielo;</l>
<l>sì che la barba gli sudava e 'l pelo.</l>
</lg>
<lg type="ottava">
	<l>Or ritorniamo a Rinaldo, che assalta</l>
<l>il campo in mezzo, e come e' dètte drento,</l>
<l>sùbito rossa si fece la malta:</l>
<l>ed arà fatto buono scaltrimento,</l>
<l>ché, non sapendo Marsilio la falta,</l>
<l>dubitò nel suo cor di tradimento,</l>
<l>che non fussi tra lor congiura o setta,</l>
<l>ché non si può sempre esser savio in fretta.</l>
</lg>
<lg type="ottava">
	<l>Avea Marsilio il suo popol pagano</l>
<l>e 'l campo ben diviso, ed ordinato</l>
<l>chi dovessi ferir di mano in mano;</l>
<l>Rinaldo, ch'ancor questo avea pensato,</l>
<l>sapea il pericol d'ogni capitano</l>
<l>che guasto non gli sia l'ordine dato;</l>
<l>perché e' si vede per esperienzia</l>
<l>che la battaglia è solo obedienzia:</l>
</lg>
<lg type="ottava">
	<l>"Non ti partir di qui se a te non torno,</l>
<l>cioè ch'io ti ci truovi, o vivo o morto!".</l>
<l>"Fa' che tu sia alla bocca del corno</l>
<l>la tramontana, o nave surta in porto!".</l>
<l>E perché molti già prevaricorno,</l>
<l>l'un più che l'altro capitano accorto</l>
<l>cognobbe del nimico qui il periglio,</l>
<l>e come savio fe' nuovo consiglio.</l>
</lg>
<lg type="ottava">
	<l>Parve a Marsilio, che stava a vedere,</l>
<l>che i pagan combattessin co' pagani,</l>
<l>ché non potea di Rinaldo sapere;</l>
<l>e bisognò che calassi giù a' piani,</l>
<l>perché e' vedeva abbaruffar le schiere,</l>
<l>e non v'è contrassegni di cristiani;</l>
<l>e disse: "Gano è un malvagio gatto;</l>
<l>e Bianciardin chi sa quel che s'ha fatto?".</l>
</lg>
<lg type="ottava">
	<l>E dubitò ch'e' non sonassi a doppio,</l>
<l>perché pure era stato in Francia a Carlo,</l>
<l>che non avessi arrecato qualche oppio</l>
<l>e volessi con esso addormentarlo;</l>
<l>e già sentir gli pareva lo scoppio,</l>
<l>tanto forte comincia a imaginarlo</l>
<l>che tradimento nel campo non fosse:</l>
<l>per la qual cosa a gran furia si mosse.</l>
</lg>
<lg type="ottava">
	<l>Rinaldo, quando Marsilio ha veduto,</l>
<l>diceva a Ricciardetto: - E' cala il monte.</l>
<l>Lo star qui tutto sarebbe perduto:</l>
<l>tempo fia ora a ritrovare il conte. -</l>
<l>E perché egli era molto combattuto</l>
<l>da ogni parte, e dinanzi e da fronte,</l>
<l>e Ricciardetto in qua e in là si scaglia,</l>
<l>ed urta e rompe la calca e sbaraglia,</l>
</lg>
<lg type="ottava">
	<l>Rinaldo aspetta che il cerchio sia fatto;</l>
<l>e come e' vede tondo il rigoletto,</l>
<l>Baiardo fece girare in un tratto,</l>
<l>ie volle un colpo fare a suo diletto,</l>
<l>e trasse in modo un rovescio di piatto</l>
<l>che il capo spicca dal busto di netto</l>
<l>a venti o più, se chi scrive non erra,</l>
<l>e caddon tutti i mozziconi in terra.</l>
</lg>
<lg type="ottava">
	<l>E quando e' furon veduti cadere,</l>
<l>ognun si scosta per la maraviglia,</l>
<l>e dicevano, alzate le visiere:</l>
<l>- Chi è costui ch'ogni cosa scompiglia? -</l>
<l>Rinaldo Orlando voleva vedere</l>
<l>e inverso il campo girava la briglia</l>
<l>dove combatte la gente di Francia,</l>
<l>e tolse a un ch'era appresso la lancia.</l>
</lg>
<lg type="ottava">
	<l>Orlando, quando lo vide venire</l>
<l>con tanta furia, come e' fu più presso,</l>
<l>giurato arebbe, al cavallo, allo ardire,</l>
<l>che fussi certo, come egli era, desso;</l>
<l>intanto vede il lione scoprire,</l>
<l>e non capea d'allegrezza in se stesso;</l>
<l>e fu tanto il desio che il cor disserra</l>
<l>che cadde quasi del cavallo in terra.</l>
</lg>
<lg type="ottava">
	<l>E Ricciardetto il suo segno ha scoperto,</l>
<l>ed Ulivieri intanto è quivi giunto,</l>
<l>e poi che questi ha cognosciuti certo,</l>
<l>tanto gaudio nel cor sente in un punto</l>
<l>che gli spirti vital, quel sendo aperto</l>
<l>e già per l'artarìa di sangue munto,</l>
<l>usciron quasi della ròcca fora:</l>
<l>ché spesso avvien ch'uom d'allegrezza mòra.</l>
</lg>
<lg type="ottava">
	<l>Gran festa Orlando alla fine facea,</l>
<l>ritornato in se stesso, al suo cugino,</l>
<l>e domandava, e Rinaldo dicea</l>
<l>de' suoi processi e del lungo cammino,</l>
<l>e ciò che Malagigi fatto avea;</l>
<l>ed Ulivier, tornato in suo domìno,</l>
<l>istupefatto ancor tutto e smarrito,</l>
<l>Lazzer pareva del sepulcro uscito.</l>
</lg>
<lg type="ottava">
	<l>Il campo de' pagan s'era scostato,</l>
<l>ché i paladin ristretti erano insieme</l>
<l>e molto avevon questo danneggiato,</l>
<l>tanto ch'ognun di lor forza pur teme.</l>
<l>Orlando mille volte ha rabbracciato</l>
<l>Rinaldo pure, e d'allegrezza geme,</l>
<l>e spera ancor di salvar la sua gente</l>
<l>quando e' ragguarda il suo cugin possente.</l>
</lg>
<lg type="ottava">
	<l>E fece il campo rinfrescare intanto</l>
<l>e rassettar, ché n'aveva bisogno;</l>
<l>e poi dicea con Rinaldo da canto:</l>
<l>- O fratel mio, tanto vederti agogno,</l>
<l>che quando io t'ho ben rimirato alquanto,</l>
<l>io penso pur s'io ti parlo qui in sogno.</l>
<l>Ringrazio il Cielo e più altro non chieggio,</l>
<l>ché innanzi alla mia morte io ti riveggio.</l>
</lg>
<lg type="ottava">
	<l>Vorrei che tu m'avessi in altro modo</l>
<l>trovato, a venir qua fin dello Egitto;</l>
<l>pur tuttavolta di vederti godo</l>
<l>e par che e' fugga ogni pensiero afflitto.</l>
<l>E benché io non mi dolga, anche non lodo</l>
<l>che tu non m'abbi, è tanto tempo, scritto:</l>
<l>quantunque doppio sia questo conforto,</l>
<l>vederti vivo ove io pensavo morto.</l>
</lg>
<lg type="ottava">
	<l>- Sappi ch'io t'ho più lettere mandate, -</l>
<l>disse Rinaldo - e così Ricciardetto;</l>
<l>ma non sono a buon porto capitate,</l>
<l>ed ogni cosa quel demòne ha detto.</l>
<l>Or lasciàn le parole addentellate,</l>
<l>ché tutto il mondo qua ti veggo appetto.</l>
<l>Dimmi, cugin, quel che tu vuoi ch'i' faccia,</l>
<l>ché il tempo è breve e fortuna minaccia.</l>
</lg>
<lg type="ottava">
	<l>- Quel traditor, non dico di Maganza,</l>
<l>anzi Marsilio, anzi altro Scariotto, -</l>
<l>rispose Orlando - ci dètte speranza</l>
<l>di far la pace, e inganno v'era sotto:</l>
<l>così con questa pitetta leanza</l>
<l>Carlo aspetta a San Gianni, il sempliciotto,</l>
<l>ed io qui venni per certo tributo,</l>
<l>il qual tu vedi in che modo è venuto.</l>
</lg>
<lg type="ottava">
	<l>Poi che tu ti partisti ed io rimasi,</l>
<l>par che il Ciel sopra me disfoghi ogni ira;</l>
<l>e' mi sono avvenuti i più stran casi,</l>
<l>che la Fortuna, che in più modi gira,</l>
<l>tanti non credo che ne intenda quasi;</l>
<l>onde l'anima mia sempre sospira,</l>
<l>ch'io so che mi persegue un gran peccato,</l>
<l>del qual più tempo è ch'io ho dubitato.</l>
</lg>
<lg type="ottava">
	<l>Da poi in qua ch'io uccisi Don Chiaro,</l>
<l>non mi poté mai più bene incontrare:</l>
<l>né creder tu che mi fusse già caro,</l>
<l>ma il mio signor mi potea comandare.</l>
<l>Forse quel sangue innocente sì claro</l>
<l>vendetta debbe or nel Cielo esclamare,</l>
<l>il qual con Carlo ha conceputo sdegno,</l>
<l>ché assai dato gli avea d'onore e regno.</l>
</lg>
<lg type="ottava">
	<l>Credo, Rinaldo mio, s'io non m'inganno,</l>
<l>ch'oggi tutti morremo in questa valle;</l>
<l>benché tanti pagan prima morranno</l>
<l>che sempre si dirà di Runcisvalle. -</l>
<l>Disse Rinaldo: - Non ti dar più affanno.</l>
<l>Ecco Marsilio che t'è già alle spalle</l>
<l>con tutto il popol di Serse e di Dario:</l>
<l>non c'è più tempo a tanto correlario. -</l>
</lg>
<lg type="ottava">
	<l>Marsilio a Bianciardino aveva detto,</l>
<l>poi ch'egli scese con sua gente al piano:</l>
<l>- O Bianciardin, tu m'hai messo sospetto.</l>
<l>Io non lo intendo questo caso strano:</l>
<l>Orlando è là con la mia gente appetto;</l>
<l>Rinaldo so ch'è in paese lontano</l>
<l>ed al presente si truova in Egitto</l>
<l>con Ricciardetto: così Gan m'ha scritto. -</l>
</lg>
<lg type="ottava">
	<l>Rispose Bianciardin: - Qua son venuti</l>
<l>due cavalier valenti e bene armati,</l>
<l>e benché molto gli abbiam combattuti,</l>
<l>per forza son tra la schiera passati</l>
<l>e dispariti, e poi non gli ho veduti:</l>
<l>credo che sieno diavoli incantati,</l>
<l>ché l'uno e l'altro è paruto invisibile,</l>
<l>e fatto han quel che non parea possibile.</l>
</lg>
<lg type="ottava">
	<l>E' si vedea sempre in alto le mane</l>
<l>e in modo le percosse spesseggiare</l>
<l>che sonavano a doppio due campane.</l>
<l>Io vidi intorno a questi un cerchio fare,</l>
<l>e seguir cose che non sono umane,</l>
<l>ché si sentì una spada fischiare</l>
<l>d'un certo manrovescio tondo e giusto</l>
<l>ch'a venti il capo levò dallo imbusto. -</l>
</lg>
<lg type="ottava">
	<l>Per che Marsilio rispondeva allotta:</l>
<l>- Questi son masnadier di Malagigi.</l>
<l>Parmi la nostra schiera mal condotta,</l>
<l>ché innanzi vien la gente di Parigi:</l>
<l>veggo che il campo fugge in volta rotta. -</l>
<l>Intanto vien gridando Mazzarigi:</l>
<l>- Aiuto, presto! Noi siamo a mal porto:</l>
<l>il campo è rotto, e Falserone è morto! -</l>
</lg>
<lg type="ottava">
	<l>Quando Marsilio udì queste parole,</l>
<l>si fece a Mazzarigi incontra presto,</l>
<l>perché di Falseron troppo gli duole,</l>
<l>e domandava pur: - Che vuol dir questo? -</l>
<l>Rispose Mazzarigi: - Così vuole</l>
<l>Macon, che a questa volta è disonesto;</l>
<l>e per tagliar più le parole corte,</l>
<l>sappi ch'io fuggo, ed ho drieto la morte.</l>
</lg>
<lg type="ottava">
	<l>Orlando a Falseron tolse la vita,</l>
<l>e Ricciardetto è venuto e Rinaldo,</l>
<l>e spezza il ferro, e l'ossa e' nervi trita:</l>
<l>pensa se 'l campo si può tener saldo!</l>
<l>Però tutta la gente s'è fuggita. -</l>
<l>Disse Marsilio: - Becco, can ribaldo,</l>
<l>o Macon crudelaccio e sanza fede,</l>
<l>maladetto sia tu e chi ti crede!</l>
</lg>
<lg type="ottava">
	<l>Io non t'adorerò più in Pagania,</l>
<l>traditor, ghiotto, pien d'ogni magagna!</l>
<l>Può fare il Ciel che qua Rinaldo sia?</l>
<l>Tu se' venuto per ogni campagna</l>
<l>accompagnarlo, come quel Tobia.</l>
<l>Ora aren noi riavuta la Spagna,</l>
<l>or sarà vendicato Ferraùe!</l>
<l>Maladetto sia egli e il Cielo e tue! -</l>
</lg>
<lg type="ottava">
	<l>Era Marsilio un uom che in suo segreto</l>
<l>credea manco nel Ciel che negli abissi:</l>
<l>bestemmiator, ma bestemmiava cheto;</l>
<l>pur questa volta volle ognuno udissi;</l>
<l>e se fu anche gentile e discreto,</l>
<l>come in altro cantar già dissi e scrissi,</l>
<l>io il dico un'altra volta, e parlo retto,</l>
<l>ché questo non emenda altro defetto:</l>
</lg>
<lg type="ottava">
	<l>ché e' sapeva anche simulare e fignere</l>
<l>castità, santimonia e devozione,</l>
<l>e la sua vita per modo dipignere</l>
<l>che il popol n'ebbe un tempo espettazione.</l>
<l>Ma perch'io sento la battaglia strignere,</l>
<l>diciàn che si dolea di Falserone</l>
<l>e bestemmiava il Ciel devotamente,</l>
<l>pur come io dissi, in modo ch'ognun sente:</l>
</lg>
<lg type="ottava">
	<l>- Sia maladetto il dì che il conte Gano</l>
<l>a Siragozza, quel malvagio, venne,</l>
<l>che mi mostrò di porre il cielo in mano</l>
<l>dov'io credetti volar sanza penne:</l>
<l>ché e' mi rendea la Spagna Carlo Mano</l>
<l>d'accordo, in pace. Oh, quante volte avvenne</l>
<l>che si ricorda un detto savio antico,</l>
<l>che l'uomo ha solo il meglio per nimico!</l>
</lg>
<lg type="ottava">
	<l>O Bianciardin, tu mi dicesti tanto,</l>
<l>allor ch'io vidi la fonte turbare,</l>
<l>ch'io mi dovessi confortare alquanto,</l>
<l>però che quel dovea significare</l>
<l>de' cristian solo il loro ultimo pianto;</l>
<l>dicesti ch'era il sangue che versare</l>
<l>e sparger si dovea de' cor cristiani.</l>
<l>Ma pure alfin sarà quel de' pagani!</l>
</lg>
<lg type="ottava">
	<l>Ed io pur semplicetto fui e folle,</l>
<l>e non credetti a tanti strani augùri,</l>
<l>ché qualche deità benigna volle</l>
<l>ammaestrarmi de' casi futuri</l>
<l>sanza chiamar gli spirti nelle ampolle</l>
<l>e i nigromanti, a interpetrare oscuri!</l>
<l>Omè, che 'l ver m'apparve in chiaro specchio,</l>
<l>ma troppo a quel ch'i' volli posi orecchio!</l>
</lg>
<lg type="ottava">
	<l>Ed or tra male branche son condotto,</l>
<l>e Falserone è morto, e più non posso;</l>
<l>il campo al primo assalto è quasi rotto,</l>
<l>e so che Carlo a furia sarà mosso,</l>
<l>ché il tradimento sentirà di botto:</l>
<l>tanto che tosto Ibero sarà rosso,</l>
<l>che e' mi par già veder di sangue sozza</l>
<l>e in pianti e strida ed urla Siragozza. -</l>
</lg>
<lg type="ottava">
	<l>Intanto il gran tumulto de' cristiani</l>
<l>innanzi s'avea messo a saccomanno</l>
<l>il campo che fuggiva de' pagani,</l>
<l>come innanzi a' leon gli armenti fanno</l>
<l>o spesso in parco i cavriuoli e i dani,</l>
<l>tal che le grida a' nugoli sù vanno;</l>
<l>e sopra tutto Rinaldo gli caccia,</l>
<l>e mentre uccide l'un, l'altro minaccia.</l>
</lg>
<lg type="ottava">
	<l>Quando Marsilio ha veduto venire</l>
<l>il campo suo così miseramente,</l>
<l>riprese, come disperato, ardire,</l>
<l>e innanzi pinse tutta la sua gente,</l>
<l>e disse: "Io so ch'e' mi convien morire;</l>
<l>ma qualcun altro sarà ancor dolente!";</l>
<l>sì che le schiere ambo scontrate sono,</l>
<l>e rimbombava in ogni parte il suono.</l>
</lg>
<lg type="ottava">
	<l>Rinaldo, quando e' fu nella battaglia,</l>
<l>gli parve essere in Ciel tra' cherubini</l>
<l>tra suoni e canti, e nel mezzo si scaglia,</l>
<l>e minacciava que' can saracini:</l>
<l>- Tutti sarete straziati, canaglia! -</l>
<l>e cominciava a far de' moncherini</l>
<l>e mozziconi e uomini da sarti,</l>
<l>e spesso appunto faceva due quarti.</l>
</lg>
<lg type="ottava">
	<l>E così dalla parte de' pagani</l>
<l>eran venuti con Marsilio innanzi</l>
<l>uomini degni e tanti capitani</l>
<l>ch'io non credo con lor molto s'avanzi;</l>
<l>e faranno ben contro a' lor sovrani,</l>
<l>e insegneranno a' Franciosi i romanzi,</l>
<l>forse la solfa della Margherita,</l>
<l>ch'ognuno alfin ci lascerà la vita.</l>
</lg>
<lg type="ottava">
	<l>Bianciardino avea seco Chiariello</l>
<l>di Portogallo, un re famoso e forte,</l>
<l>Fieramonte di Balzia e il re Fiorello,</l>
<l>e Balsamin, che è peggio che la morte,</l>
<l>che sarà pe' cristian mortal flagello;</l>
<l>e s'io non l'ho più detto, Buiaforte</l>
<l>v'era, figliuol già del famoso Veglio,</l>
<l>che facea forse a non venirvi il meglio.</l>
</lg>
<lg type="ottava">
	<l>Brusbacca v'era e il re Margheritonne,</l>
<l>e Mattafirro, un feroce pagano,</l>
<l>che non si fe' più strazio d'Ateonne</l>
<l>quanto costui farà d'ogni cristiano;</l>
<l>e non si lasci indrieto Sirionne,</l>
<l>che porta un bastonaccio sconcio in mano:</l>
<l>questi eran tutti sotto una bandiera</l>
<l>di Bianciardin nella seconda schiera.</l>
</lg>
<lg type="ottava">
	<l>E nella terza schiera vien davante,</l>
<l>sotto l'insegna dello iddio Macone,</l>
<l>Grandonio e l'Arcaliffa e Balugante</l>
<l>in compagnia del re Marsilione,</l>
<l>e Zambuger, che ancora è piccol fante</l>
<l>e vuol trovarsi al marziale agone,</l>
<l>e molti gran baron là della Spagna,</l>
<l>tanto che molto è questa schiera magna.</l>
</lg>
<lg type="ottava">
	<l>E' si vedeva in manco d'un baleno</l>
<l>tante lance abbassate che e' parea</l>
<l>che tremi sotto a' cavalli il terreno,</l>
<l>tanta gente in un tratto si movea.</l>
<l>Taccia chi scrisse Canni o Transimeno,</l>
<l>ché Marte credo paura n'avea,</l>
<l>e Giuppitèr alla ròcca sua cresca</l>
<l>a questa volta più d'una bertesca.</l>
</lg>
<lg type="ottava">
	<l>Orlando disse: - Con Marsilione</l>
<l>lasciate a me la battaglia, perch'io</l>
<l>lo tratterò come il suo Falserone,</l>
<l>e pagherà de' suoi peccati il fio:</l>
<l>ché non crede il ribaldo anche in Macone,</l>
<l>e spergiurato ha nel Cielo ogni Iddio</l>
<l>come vero marran malvagio e fello. -</l>
<l>E tuttavolta va cercando quello.</l>
</lg>
<lg type="ottava">
	<l>Baldovin, che di Gano era figliuolo,</l>
<l>nella battaglia è con la spada entrato,</l>
<l>e transcorreva a suo modo lo stuolo</l>
<l>de' saracin, ch'ognun s'era allargato,</l>
<l>tanto che spesso si ritruova solo:</l>
<l>della qual cosa e' s'è maravigliato,</l>
<l>e non sapeva interpetrare il testo,</l>
<l>ché sua prodezza non dovea far questo.</l>
</lg>
<lg type="ottava">
	<l>Or chi vedessi il conte Anselmo il giorno,</l>
<l>cose vedrebbe inaudite e nuove:</l>
<l>egli avea sempre assai pagan dintorno,</l>
<l>ma poi in un tratto gli mandava altrove;</l>
<l>e Sansonetto si faceva adorno</l>
<l>per la battaglia di mirabil pruove;</l>
<l>e Terigi anche venìa punzecchiando,</l>
<l>che si pascea de' rilievi d'Orlando.</l>
</lg>
<lg type="ottava">
	<l>Ulivier con la spada suona spesso</l>
<l>qualche bacino o qualche cemmamella,</l>
<l>e quanti saracin vengono appresso,</l>
<l>non portavan più oltre le cervella,</l>
<l>ché tutte saltan fuor del capo fesso;</l>
<l>tanto ch'a molti avanza briglia e sella,</l>
<l>ed ognun fugge la furia di Vienna,</l>
<l>che con la spada quel dì non accenna.</l>
</lg>
<lg type="ottava">
	<l>Il valoroso duca d'Inghilterra</l>
<l>fece quel dì quel che in molti anni ferno</l>
<l>già molti cavalier mastri di guerra.</l>
<l>Oh, quanti saracin manda all'inferno!</l>
<l>Le strette schiere a sua posta disserra:</l>
<l>non si fe' mai di bestie tanto scherno.</l>
<l>E Berlinghier ritrovò Finadusto</l>
<l>con quel bastone all'usato pur giusto;</l>
</lg>
<lg type="ottava">
	<l>e benché molto con lui sia pitetto</l>
<l>si ricordò della eccellenzia antica,</l>
<l>e non potendo ferirlo all'elmetto,</l>
<l>perché e' gli aggiugne allo scudo a fatica,</l>
<l>alzò la spada insino al gorzaretto;</l>
<l>e se tu vuoi, lettor, che il ver si dica,</l>
<l>vedrai ch'io non ci levo e non ci abborro:</l>
<l>e' levò il capo che parve d'un porro.</l>
</lg>
<lg type="ottava">
	<l>Era il sangue alto insino alle ginocchia,</l>
<l>che correa già per la valle meschina;</l>
<l>e Ricciardetto col brando non crocchia</l>
<l>e molte volte a traverso sciorina,</l>
<l>e spicca i capi come una pannocchia</l>
<l>di panìco o di miglio o di saggina,</l>
<l>e non poteva a gnun modo star saldo.</l>
<l>Pensa quel dì quel che facea Rinaldo!</l>
</lg>
<lg type="ottava">
	<l>Del Monte a San Michel pose Matteo</l>
<l>la lancia alla visiera al re Fiorello,</l>
<l>e prese appunto ove egli aveva un neo</l>
<l>e riuscì di drieto pel cervello:</l>
<l>are' quel colpo atterrato anche Anteo;</l>
<l>pensa se cadde in su la terra quello!</l>
<l>Non si poteva por più appunto a sesta;</l>
<l>benché a molti altri forerà la testa.</l>
</lg>
<lg type="ottava">
	<l>Aveva il conte Anselmo il giorno seco</l>
<l>appresso sempre il buon duca Egibardo,</l>
<l>ch'a molti dètte percosse di cieco</l>
<l>e spesso corse insino allo stendardo,</l>
<l>e disse: - Che di' tu, s'io te lo reco? -</l>
<l>e molto fu reputato gagliardo;</l>
<l>tanto che il campo in modo spaventava</l>
<l>ch'ognun lo fugge come fera brava.</l>
</lg>
<lg type="ottava">
	<l>E' si vedea, dove combatte Orlando,</l>
<l>prima che il busso agli orecchi pervegna</l>
<l>della percossa, in sù tornato il brando,</l>
<l>come avvien dell'accetta a qualche legna.</l>
<l>E Turpin più non veniva segnando</l>
<l>col granchio in man, ma con la spada segna,</l>
<l>ché non è tempo la croce or si mostri,</l>
<l>e infilza saracin per paternostri.</l>
</lg>
<lg type="ottava">
	<l>Gualtieri da Mulion pareva un drago,</l>
<l>e Guottibuoffi non volea fuggire,</l>
<l>ma con la spada va crescendo il lago</l>
<l>e cerca sol come e' possi morire.</l>
<l>Ognun più che 'l tafàn di sangue è vago,</l>
<l>sì che quel verso si poteva dire</l>
<l>per la battaglia e pel crudele scempio:</l>
<l>"Sangue sitisti, ed io di sangue t'empio".</l>
</lg>
<lg type="ottava">
	<l>Angiolin di Baiona e di Bellanda</l>
<l>ognun feriva molto ardito e franco;</l>
<l>Ottone il campo scorrea d'ogni banda;</l>
<l>Avin non si tenea la spada al fianco;</l>
<l>Rinaldo tanti a Astarotte ne manda</l>
<l>ch'egli è già tutto trafelato e stanco;</l>
<l>Avolio e Marco e 'l possente Riccardo</l>
<l>ognun parea come egli era gagliardo.</l>
</lg>
<lg type="ottava">
	<l>La battaglia veniva rinforzando,</l>
<l>e in ogni parte apparisce la Morte.</l>
<l>E mentre in qua e in là combatte, Orlando</l>
<l>un tratto a caso trovò Buiaforte</l>
<l>e in su la testa gli dètte col brando;</l>
<l>e perché l'elmo è temperato forte</l>
<l>o forse incantato era, al colpo ha retto;</l>
<l>ma della testa gli balzò di netto.</l>
</lg>
<lg type="ottava">
	<l>Orlando prese costui per le chiome</l>
<l>e disse: - Dimmi, se non ch'io t'uccido,</l>
<l>di questo tradimento appunto e come,</l>
<l>e se tu il di', della morte ti fido;</l>
<l>e vo' che tu mi dica presto il nome. -</l>
<l>Onde il pagan rispose con gran grido:</l>
<l>- Aspetta!... Buiaforte... io te lo dico...</l>
<l>della Montagna, del Veglio tuo amico. -</l>
</lg>
<lg type="ottava">
	<l>Orlando, quando intese il giovinetto,</l>
<l>sùbito al padre suo raffigurollo:</l>
<l>lasciò la chioma, e poi l'abbracciò stretto</l>
<l>per tenerezza, e coll'elmo baciollo,</l>
<l>e disse: - O Buiaforte, il vero hai detto:</l>
<l>il Veglio mio! - e da canto tirollo:</l>
<l>- Di questo tradimento dimmi appunto,</l>
<l>poi che così la fortuna m'ha giunto.</l>
</lg>
<lg type="ottava">
	<l>Ma ben ti dico, per la fede mia,</l>
<l>che di combatter con mia gente hai torto,</l>
<l>e so che il padre tuo, dovunque sia,</l>
<l>non ti perdona questo, così morto. -</l>
<l>Buiaforte piangeva tuttavia;</l>
<l>poi disse: - Orlando mio, datti conforto!</l>
<l>Il mio signore a forza qua mi manda,</l>
<l>ed obbedir convien quel ch'e' comanda.</l>
</lg>
<lg type="ottava">
	<l>Io son della mia patria sbandeggiato;</l>
<l>Marsilio in corte sua m'ha ritenuto</l>
<l>e promesso rimettermi in istato:</l>
<l>io vo cercando consiglio ed aiuto,</l>
<l>poi ch'io sono da ognuno abandonato,</l>
<l>e per questa cagion qua son venuto;</l>
<l>e bench'i' mostri far grande schermaglia,</l>
<l>non ho morto nessun nella battaglia.</l>
</lg>
<lg type="ottava">
	<l>Io t'ho tanto per fama ricordare</l>
<l>sentito a tutto il mondo, che nel core</l>
<l>sempre poi t'ebbi, e mi puoi comandare,</l>
<l>e so del padre mio l'antico amore.</l>
<l>Del tradimento, tu tel puoi pensare:</l>
<l>sai che Gano e Marsilio è traditore;</l>
<l>e so per discrezion tu intendi bene</l>
<l>che tanta gente per tua morte viene.</l>
</lg>
<lg type="ottava">
	<l>E Baldovin di Marsilio ha la vesta,</l>
<l>ché così il vostro Gano ha ordinato:</l>
<l>vedi che ignun non gli pon lancia in resta,</l>
<l>ché il signor nostro ce l'ha comandato. -</l>
<l>Disse Orlando: - Rimetti l'elmo in testa</l>
<l>e torna alla battaglia al modo usato.</l>
<l>Vedren che seguirà; tanto ti dico:</l>
<l>ch'io t'arò sempre, come il Veglio, amico. -</l>
</lg>
<lg type="ottava">
	<l>Poi disse: - Aspetta un poco, intendi saldo,</l>
<l>che non ti punga qualche strana ortica:</l>
<l>sappi ch'egli è nella zuffa Rinaldo:</l>
<l>guarda che il nome per nulla non dica,</l>
<l>che non dicessi in quella furia caldo:</l>
<l>"Dunque tu se' dalla parte nimica?";</l>
<l>sì che tu giuochi netto, destro e largo,</l>
<l>ché ti bisogna aver qui gli occhi d'Argo. -</l>
</lg>
<lg type="ottava">
	<l>Rispose Buiaforte: - Bene hai detto.</l>
<l>Se la battaglia passerà a tuo modo,</l>
<l>ti mosterrò che amico son perfetto</l>
<l>come fu il padre mio, ch'ancor ne godo. -</l>
<l>Ma perché il tempo a tante cose è stretto,</l>
<l>noi faren punto alla materia e nodo,</l>
<l>che sarà piena d'angoscia e di pianto,</l>
<l>con l'aiuto del Ciel, nell'altro canto.</l>
</lg>

</div1>
<div1 type="canto">
<head>CANTARE VENTESIMOSETTIMO</head>

<lg type="ottava">
	<l>Come posso io cantar più rime o versi,</l>
<l>Signor, che m'hai condotto a scriver cose</l>
<l>che per pietà il sol par lacrime versi,</l>
<l>e già son le sue luce tenebrose?</l>
<l>Tu vedrai tutti i tuoi cristian dispersi</l>
<l>e tante lance e spade sanguinose</l>
<l>che, s'altro aiuto qui non si dimostra,</l>
<l>sarà pur tragedia la istoria nostra.</l>
</lg>
<lg type="ottava">
	<l>Ed io pur comedìa pensato avea</l>
<l>iscriver del mio Carlo finalmente,</l>
<l>ed Alcuin così mi promettea;</l>
<l>ma la battaglia crudele al presente,</l>
<l>che s'apparecchia impetuosa e rea,</l>
<l>mi fa pur dubitar drento alla mente;</l>
<l>e vo con la ragion qui dubitando,</l>
<l>perch'io non veggo da salvare Orlando.</l>
</lg>
<lg type="ottava">
	<l>E benché e' sia sopraggiunto Rinaldo</l>
<l>e Ricciardetto, tuttavolta io temo,</l>
<l>né posso ancor giudicio dar qui saldo,</l>
<l>che non si vuol conducer mai in estremo.</l>
<l>Marsilio è tanto cattivo ribaldo</l>
<l>che e' farà forza di vela e di remo,</l>
<l>ché vincere o morir qui gli bisogna,</l>
<l>se non che il danno abbraccia la vergogna.</l>
</lg>
<lg type="ottava">
	<l>Orlando, poi che e' lasciò Buiaforte,</l>
<l>pargli mill'anni trovar Baldovino,</l>
<l>che cerca pure e non truova la morte,</l>
<l>e ricognobbe il caval Vegliantino</l>
<l>per la battaglia, e va correndo forte</l>
<l>dove era Orlando, e diceva il meschino:</l>
<l>- Sappi ch'io ho fatto oggi il mio dovuto,</l>
<l>e contra me nessun mai è venuto.</l>
</lg>
<lg type="ottava">
	<l>Molti pagani ho pur fatti morire:</l>
<l>però quel che ciò sia pensar non posso,</l>
<l>se non ch'io veggo la gente fuggire. -</l>
<l>Rispose Orlando: - Tu ti fai ben grosso!</l>
<l>Di questo fatto s' tu ti vuoi chiarire,</l>
<l>la sopravvesta ti cava di dosso:</l>
<l>vedrai che Gan, come tu te la cavi,</l>
<l>ci ha venduti a Marsilio per ischiavi. -</l>
</lg>
<lg type="ottava">
	<l>Rispose Baldovin: - Se il padre mio</l>
<l>ci ha qui condotti come traditore,</l>
<l>s'i' posso oggi campar, pel nostro Iddio,</l>
<l>con questa spada passerògli il core!</l>
<l>Ma traditore, Orlando, non sono io,</l>
<l>ch'io t'ho seguito con perfetto amore.</l>
<l>Non mi potesti dir maggiore ingiuria. -</l>
<l>Poi si stracciò la vesta con gran furia,</l>
</lg>
<lg type="ottava">
	<l>e disse: - Io tornerò nella battaglia,</l>
<l>poi che tu m'hai per traditore scorto.</l>
<l>Io non son traditor, se Dio mi vaglia!</l>
<l>Non mi vedrai più oggi se non morto. -</l>
<l>E inverso l'oste de' pagan si scaglia,</l>
<l>dicendo sempre: - Tu m'hai fatto torto. -</l>
<l>Orlando si pentea d'aver ciò detto,</l>
<l>ché disperato vide il giovinetto.</l>
</lg>
<lg type="ottava">
	<l>Per la battaglia correa Baldovino,</l>
<l>e riscontrò quel crudel Mazzarigi,</l>
<l>e disse: - Tu se' qui, can saracino,</l>
<l>per distrugger la gente di Parigi?</l>
<l>io marran rinnegato paterino,</l>
<l>tu sarai presto giù ne' bassi Stigi. -</l>
<l>E trasse con la spada in modo a questo</l>
<l>che lo mandò dove egli disse presto.</l>
</lg>
<lg type="ottava">
	<l>Fece Marsilio, come dotto e saggio,</l>
<l>uno squadron ristretto di pagani,</l>
<l>uomini tutti ch'avevon coraggio;</l>
<l>e cominciorno a strignere i cristiani,</l>
<l>sì che del campo piglioron vantaggio:</l>
<l>quivi eran tutti quanti i capitani,</l>
<l>e sopra tutti un infernal demonio</l>
<l>ch'io dissi prima, appellato Grandonio.</l>
</lg>
<lg type="ottava">
	<l>E per ventura trovò Sansonetto</l>
<l>che combatteva al conte Orlando appresso,</l>
<l>e cavògli la muffa dall'elmetto,</l>
<l>ché il capo gli ha come una zucca fesso;</l>
<l>e come e' cadde in terra il giovinetto,</l>
<l>Gualtieri da Mulion quivi s'è messo</l>
<l>per vendicar, se potea, la sua morte;</l>
<l>ma non potea, ché non è tanto forte.</l>
</lg>
<lg type="ottava">
	<l>Ulivier s'accostòe con Altachiara</l>
<l>e trasse al saracin di molte botte,</l>
<l>che col bastone ogni cosa ripara,</l>
<l>ed aveva a Gualtier le spalle rotte,</l>
<l>tanto che e' cadde per la pena amara</l>
<l>e innanzi vespro gli parve di notte:</l>
<l>sì che Grandonio col baston fa fiacco,</l>
<l>che par quel d'Ercul quando uccise Cacco.</l>
</lg>
<lg type="ottava">
	<l>Orlando in altra parte combatteva,</l>
<l>e Sansonetto non avea veduto;</l>
<l>ed Ulivieri alla fine ne leva,</l>
<l>tal che bisogna a questa volta aiuto,</l>
<l>perché la scrima niente valeva.</l>
<l>Intanto quivi Marsilio è venuto,</l>
<l>e mentre innanzi il suo cavallo sprona,</l>
<l>si riscontrò col signor di Baiona.</l>
</lg>
<lg type="ottava">
	<l>Angiolin non aveva in man la lancia,</l>
<l>sì che Marsilio allo scudo gli porse</l>
<l>un colpo tal che gli passa la pancia.</l>
<l>Orlando, poi che in più luoghi soccorse,</l>
<l>di qua, di là, la sua gente di Francia,</l>
<l>di Sansonetto alla fine s'accorse,</l>
<l>e domandò Terigi ove sia quello:</l>
<l>non sa che morto è questo meschinello.</l>
</lg>
<lg type="ottava">
	<l>Disse Terigi: - E' combatteva dianzi</l>
<l>dove tu vedi quella gente stretta. -</l>
<l>Orlando sprona Vegliantino innanzi,</l>
<l>e dove e' vede il marchese si getta,</l>
<l>ch'era già al resto, all'ultimo e gli avanzi,</l>
<l>però ch'e' v'era corso con gran fretta</l>
<l>Marsilio e l'Arcaliffa e Zambugeri,</l>
<l>e tutti son dintorno a Ulivieri.</l>
</lg>
<lg type="ottava">
	<l>Quando Orlando Ulivier vide soletto,</l>
<l>maravigliossi che e' si difendea;</l>
<l>e Vegliantin gli metteva sospetto,</l>
<l>perché più oltre passar non volea</l>
<l>per non porre i piè addosso a Sansonetto.</l>
<l>Ma quando Orlando lo ricognoscea,</l>
<l>gridò: - Fortuna, tu m'hai fatto torto! -</l>
<l>Disse Ulivier: - Questo ghiotton l'ha morto. -</l>
</lg>
<lg type="ottava">
	<l>Quando Grandonio questo gergo intese,</l>
<l>e' si fuggì che non fuggì mai vento;</l>
<l>Marsilio e gli altri lasciorno il marchese,</l>
<l>perché tutti d'Orlando hanno spavento.</l>
<l>Orlando, poi che del cavallo scese,</l>
<l>di Sansonetto facea gran lamento;</l>
<l>poi lo cavò tra quella gente morta,</l>
<l>sì che Terigi al padiglion nel porta.</l>
</lg>
<lg type="ottava">
	<l>Astolfo andava pel campo scorrendo,</l>
<l>e riscontrossi con re Balsamino;</l>
<l>e finalmente, l'un l'altro ferendo,</l>
<l>un colpo trasse quel can saracino</l>
<l>un tratto ' Astolfo, non se n'avvedendo,</l>
<l>che la spada gli entrò pel gorzarino</l>
<l>e riuscì di drieto per la nuca,</l>
<l>tanto che morto lo mandò alla buca.</l>
</lg>
<lg type="ottava">
	<l>Poi riscontrò quel pagan maladetto</l>
<l>nella battaglia Angiolin di Bellanda,</l>
<l>e con un colpo gl'intronò l'elmetto</l>
<l>e come morto per terra lo manda.</l>
<l>Intanto quivi giugnea Ricciardetto,</l>
<l>ed Angiolino a lui si raccomanda,</l>
<l>e per l'angoscia a fatica favella;</l>
<l>e Ricciardetto lo ripose in sella.</l>
</lg>
<lg type="ottava">
	<l>Orlando aveva morto Chiariello</l>
<l>in questo tempo, re di Portogallo,</l>
<l>e Fieramonte accompagnato ha quello;</l>
<l>e in quella parte rivolse il cavallo.</l>
<l>Astolfo giacea morto, il meschinello;</l>
<l>Avino aveva veduto cascallo</l>
<l>e veniva a cercar di far vendetta,</l>
<l>ma non poteva aprir la calca stretta.</l>
</lg>
<lg type="ottava">
	<l>Orlando giunse e con gran furia aprilla,</l>
<l>e fe' de' saracin di sangue un golfo,</l>
<l>ché Durlindana ogni volta sfavilla,</l>
<l>tanto che acceso si sarebbe il zolfo;</l>
<l>e parve un toro bravo quando assilla,</l>
<l>quando e' vedeva in su la terra Astolfo:</l>
<l>ché sempre amato assai l'aveva in vita;</l>
<l>e pensa pur come la cosa è ita.</l>
</lg>
<lg type="ottava">
	<l>E ben cognobbe come Balsamino</l>
<l>ucciso aveva il duca d'Inghilterra.</l>
<l>Intanto si fe' incontra il saracino,</l>
<l>ed una punta per modo disserra</l>
<l>ch'egli arebbe forato il serpentino;</l>
<l>ma questa volta la scrima sua erra,</l>
<l>però che Orlando nella prima giunta</l>
<l>con Durlindana gli levò la punta;</l>
</lg>
<lg type="ottava">
	<l>e non gli aveva Chiron insegnato</l>
<l>tanto che basti, ch'ogni scrima è invano:</l>
<l>Orlando aveva l'occhio in ogni lato</l>
<l>e terminò di tagliargli la mano,</l>
<l>e trasse un colpo in modo misurato</l>
<l>che Balsamin non se lo truova sano:</l>
<l>perché le dita gli tagliava tutte,</l>
<l>salvo che al primo resta il gammautte;</l>
</lg>
<lg type="ottava">
	<l>e non potrà, se volessi fare ora,</l>
<l>levar più d'un con la mano, o dir sette</l>
<l>al giuoco delle corna o della mora,</l>
<l>o nasconder più in quella le buschette.</l>
<l>Avin soggiunse, e con la spada ancora</l>
<l>un vecchio colpo all'elmetto gli dètte,</l>
<l>tanto che in terra se n'andòe cadavero,</l>
<l>ché il capo gli spiccò come un papavero.</l>
</lg>
<lg type="ottava">
	<l>Rinaldo ritrovò quel Buiaforte,</l>
<l>al mio parer, che sarebbe scoppiato</l>
<l>se non avessi trovato la morte;</l>
<l>e come e' gli ebbe a parlar cominciato</l>
<l>del re Marsilio e di stare in sua corte,</l>
<l>Rinaldo gli rispose infuriato:</l>
<l>- Chi non è meco, avverso me sia detto! -</l>
<l>e cominciògli a trassinar l'elmetto,</l>
</lg>
<lg type="ottava">
	<l>e trasse un mandiritto e due e tre</l>
<l>con tanta furia, e quattro e cinque e sei,</l>
<l>ch'e' non ebbe agio a domandar merzé</l>
<l>e morto cadde sanza dire "Omèi":</l>
<l>e così Buiaforte il peggio fé;</l>
<l>e Squarciaferro co' suoi farisei,</l>
<l>come l'anima uscì del corpo fore,</l>
<l>parve che un pollo ciuffassi un astore.</l>
</lg>
<lg type="ottava">
	<l>Ricciardetto era a Rinaldo daccanto,</l>
<l>e non si potre' dir quel ch'egli ha fatto;</l>
<l>e dove e' crede acquistar gloria o vanto,</l>
<l>e' si chiudea come un uccel di ratto,</l>
<l>benché le starne gli dànno nel guanto.</l>
<l>E Turpino ancor salta come un gatto</l>
<l>e non si può tener con cento strambe,</l>
<l>e spicca nasi, orecchi e mane e gambe.</l>
</lg>
<lg type="ottava">
	<l>Grandonio aveva trovato un bel giuoco:</l>
<l>egli aveva un baston come una trave,</l>
<l>tanto che l'arme e' le stimava poco;</l>
<l>e chi l'aspetta, per natura grave,</l>
<l>un vespro canta che rimanea fioco</l>
<l>e muto e sordo e smarrisce la chiave.</l>
<l>Ma tanto infine poi s'andò aggirando,</l>
<l>ch'un tratto pur l'ha ritrovato Orlando,</l>
</lg>
<lg type="ottava">
	<l>e gridò: - Guârti, ghiotton maladetto,</l>
<l>che d'aver morto non ti vanterai</l>
<l>il mio più caro amico Sansonetto,</l>
<l>ma nello inferno la istoria dirai.</l>
<l>Non mi potevi far maggior dispetto!</l>
<l>Can, fi' di can, tu te ne penterai!</l>
<l>Volgiti a me; dunque tu vuoi fuggire?</l>
<l>Cocchin pagliardo, e' ti convien morire. -</l>
</lg>
<lg type="ottava">
	<l>Grandonio, perché Orlando avea veduto,</l>
<l>volse fuggir, ché morto giudicossi,</l>
<l>e per paura ogni orgoglio è caduto.</l>
<l>Ma innanzi a Vegliantin fuggir non puossi,</l>
<l>ché tigre o pardo, anzi un uccel pennuto</l>
<l>non credo a tempo a questa volta fossi;</l>
<l>parea che il suo signor quello intendessi</l>
<l>che Sansonetto vendicar volessi.</l>
</lg>
<lg type="ottava">
	<l>E se fussi in quel punto lo iddio Marte</l>
<l>per aiutar Grandonio in terra sceso</l>
<l>armato in sul caval da ogni parte,</l>
<l>e' non l'arebbe alla fine difeso</l>
<l>né per sua deità né forza o arte:</l>
<l>tanto si tien di Sansonetto offeso</l>
<l>Orlando, che la spada aveva stretta,</l>
<l>gridando forte ancor: - Malfusso, aspetta! -</l>
</lg>
<lg type="ottava">
	<l>E come il saracin fermo si volse,</l>
<l>alzò la spada in alto quanto e' puote</l>
<l>e sopra l'elmo a traverso gli colse,</l>
<l>tanto che tutte divide le gote</l>
<l>e 'l petto e 'l corpo, onde l'anima sciolse;</l>
<l>e poi la spada la sella percuote,</l>
<l>sì che pel mezzo ricise il cavallo.</l>
<l>Ma Vegliantin fe' questa volta fallo:</l>
</lg>
<lg type="ottava">
	<l>perché la spada con tal forza viene</l>
<l>che bisognòe per forza inginocchiarsi,</l>
<l>tanto che quasi si ruppe le rene;</l>
<l>e non poteva alla fine rizzarsi,</l>
<l>ché Durlindana confitta lo tiene,</l>
<l>ch'un braccio e mezzo si vide ficcarsi</l>
<l>in su 'n un sasso che sotterra truova:</l>
<l>per la qual cosa Vegliantin giù cova.</l>
</lg>
<lg type="ottava">
	<l>E con fatica Orlando la ritrasse,</l>
<l>e gridòe: - Vegliantin, che hai tu fatto? -</l>
<l>tal che e' parve il caval si vergognasse,</l>
<l>e saltò in quattro destro come un gatto.</l>
<l>Credo che il Cielo Orlando suo aiutasse</l>
<l>per grazia, come e' fe' già più d'un tratto,</l>
<l>ch'aiuta sempre i buon quando e' bisogna:</l>
<l>però non sia quel ch'io dico menzogna.</l>
</lg>
<lg type="ottava">
	<l>Orlando fe' da Grandonio partita</l>
<l>per la battaglia sospirando forte,</l>
<l>ché non aveva renduto la vita</l>
<l>a Sansonetto però la sua morte;</l>
<l>e parea quando l'orsacchia accanita</l>
<l>abbatte i rami e sforza le ritorte</l>
<l>ed ogni cosa si reca in dispetto;</l>
<l>e gran vendetta fe' di Sansonetto.</l>
</lg>
<lg type="ottava">
	<l>E per ventura Marsilio vedea,</l>
<l>ed una lancia a un pagano arrappa,</l>
<l>ché il cor con essa passar gli volea.</l>
<l>Ma intanto un altro dinanzi gl'incappa,</l>
<l>sì che la lancia nel petto giugnea,</l>
<l>tal che di drieto riesce la nappa</l>
<l>e passa il corpo a un altro e la milza:</l>
<l>e così fece di due una filza.</l>
</lg>
<lg type="ottava">
	<l>Poi disse al re Marsilio: - Il tempo è giunto</l>
<l>a punir te dell'opere tue ladre,</l>
<l>perché tu meritasti un capresto unto</l>
<l>mentre tu eri in corpo di tua madre. -</l>
<l>Ma Zambuger, che intese il caso appunto,</l>
<l>volle coprir con lo scudo il suo padre;</l>
<l>ma Durlindana il trattò come ghiaccio,</l>
<l>sì che lo scudo gli tagliava e il braccio.</l>
</lg>
<lg type="ottava">
	<l>Zambuger cadde per la pena in terra,</l>
<l>e calpestato fu poi, meschinello:</l>
<l>il qual, nuovo tiron, questa volta erra,</l>
<l>però ch'egli era un semplicetto agnello</l>
<l>con un bravo leon ch'ognuno atterra.</l>
<l>Marsilio sparì via come un uccello</l>
<l>o come cervio spaventato in caccia;</l>
<l>e Zambuger non farà più alle braccia.</l>
</lg>
<lg type="ottava">
	<l>Fece Marsilio del braccio cercare,</l>
<l>acciò che questa reliquia devota</l>
<l>per le moschee si potessi mostrare:</l>
<l>non so s'ognun che legge intende e nota;</l>
<l>e comincia Fortuna a bestemmiare</l>
<l>che non volgeva a suo modo la ruota,</l>
<l>Apollin, Belfagor e la sua setta,</l>
<l>e minacciava di farne vendetta.</l>
</lg>
<lg type="ottava">
	<l>Ma non so come e' sarà vendicato,</l>
<l>ché poco il dì si partì poi da bomba,</l>
<l>tanto era ancor d'Orlando impaurato:</l>
<l>credo più tosto vorrebbe una fromba,</l>
<l>come disse Trason già col suo Gnato</l>
<l>per trar discosto al sicuro la romba;</l>
<l>perché quanto è più il traditor sottile,</l>
<l>tanto più sempre per natura è vile.</l>
</lg>
<lg type="ottava">
	<l>Un cerchio immaginato ci bisogna</l>
<l>a voler ben la spera contemplare:</l>
<l>così, chi intender questa istoria agogna,</l>
<l>conviensi altro per altro immaginare;</l>
<l>perché qui non si canta e finge e sogna:</l>
<l>venuto è il tempo da filosofare;</l>
<l>non passerà la mia barchetta Lete,</l>
<l>che forse su Misen vi sentirete.</l>
</lg>
<lg type="ottava">
	<l>Ma perché e' c'è d'una ragion cicale</l>
<l>ch'io l'ho proprio agguagliate all'indiane,</l>
<l>che cantan d'ogni tempo e dicon male,</l>
<l>voi che leggete queste cose strane,</l>
<l>andate drieto al senso litterale</l>
<l>e troverretel per le strade piane:</l>
<l>ch'io non m'intendo di vostro anagogico</l>
<l>o morale o le more o tropologico.</l>
</lg>
<lg type="ottava">
	<l>In questo tempo il re Margheritonne</l>
<l>con la sua iscimitarra non ischerza;</l>
<l>ed avea seco quel gran Sirionne</l>
<l>con un baston ch'ognun fugge alla terza:</l>
<l>per che i cristiani impauriti sonne</l>
<l>come il cane al sonaglio della sferza,</l>
<l>ché si sentia le catene e le palle</l>
<l>sempre quel dì sopra gli elmi sonalle.</l>
</lg>
<lg type="ottava">
	<l>Uccise questo Angiolin di Bellanda</l>
<l>d'una percossa che fu sì crudele</l>
<l>che 'l capo gli schiacciò come una ghianda,</l>
<l>e Marco e il suo fratel da San Michele.</l>
<l>Rinaldo è capitato in quella banda</l>
<l>per aiutare il suo popol fedele:</l>
<l>vede costui che menava la mazza</l>
<l>e molta gente crudelmente ammazza,</l>
</lg>
<lg type="ottava">
	<l>e grida: - Ah, Saracin, che vuoi tu fare?</l>
<l>Se' tu venuto qua con una antenna</l>
<l>per voler nostre gente mazzicare?</l>
<l>Volgiti a me, ché la Morte t'accenna. -</l>
<l>Poi lasciava Frusberta scaricare,</l>
<l>e spezza l'elmo e truova la cotenna</l>
<l>e parte il teschio e 'l collo e passa l'omero,</l>
<l>e divise costui come un cocomero.</l>
</lg>
<lg type="ottava">
	<l>Margheriton con gran furor si getta</l>
<l>addosso al prenze, e credette aiutallo;</l>
<l>Rinaldo il capo pel mezzo gli affetta</l>
<l>come si parte una noce col mallo;</l>
<l>poi rovina la spada con gran fretta</l>
<l>e trovava la testa del cavallo,</l>
<l>tanto che morto col signor suo cade,</l>
<l>perché Frusberta non taglia, anzi rade.</l>
</lg>
<lg type="ottava">
	<l>Bianciardin con gran gente venne avante,</l>
<l>e Galleran, Mattafirro e Fidasso,</l>
<l>l'Arcaliffa famoso e Balugante,</l>
<l>Brusbacca il sire e Malducco di Frasso</l>
<l>ed alcun capitano ed amirante;</l>
<l>e cominciossi avviare un fracasso</l>
<l>che par che caggi o ruini la torre</l>
<l>di Babel già, sì ch'ognun quivi corre.</l>
</lg>
<lg type="ottava">
	<l>Orlando corse alle grida e 'l romore</l>
<l>e trovò Baldovino, il poveretto,</l>
<l>ch'era già presso all'ultime sue ore</l>
<l>e da due lance avea passato il petto;</l>
<l>e disse: - Or non sono io più traditore! -</l>
<l>e cadde in terra morto, così detto:</l>
<l>della qual cosa duolsi Orlando forte,</l>
<l>e pianse esser cagion della sua morte;</l>
</lg>
<lg type="ottava">
	<l>e fece al padiglion portarlo via.</l>
<l>Poi si scagliò dove Rinaldo vide</l>
<l>che con la spada gran cose facìa,</l>
<l>e dove il popol de' pagan più stride</l>
<l>per la battaglia sanguinosa e ria,</l>
<l>benché la parte de' cristian non ride.</l>
<l>Chi grida: - Carne! - e chi grida: - Vendetta! -</l>
<l>Verso questo tumulto ognun si getta.</l>
</lg>
<lg type="ottava">
	<l>Quivi correva il buon duca Egibardo,</l>
<l>Anselmo, Avino, Avolio e Guottibuoffi</l>
<l>e Berlinghieri ed Ottone e Riccardo:</l>
<l>ognun vuol la sua parte degl'ingoffi;</l>
<l>e Ricciardetto par tanto gagliardo</l>
<l>che i miglior cavalier parevon goffi;</l>
<l>e sopra tutto il buon Turpin di Rana</l>
<l>i saracin come i mattoni spiana.</l>
</lg>
<lg type="ottava">
	<l>E' si vedeva tante spade e mane,</l>
<l>tante lance cader sopra la resta,</l>
<l>e' si sentia tante urle e cose strane</l>
<l>che si poteva il mar dire in tempesta.</l>
<l>Tutto il dì tempelloron le campane</l>
<l>sanza saper chi suoni a morto o festa;</l>
<l>sempre tuon sordi con baleni a secco</l>
<l>e per le selve rimbombar poi Ecco.</l>
</lg>
<lg type="ottava">
	<l>E' si sentiva in terra e in aria zuffa,</l>
<l>perché Astarotte, non ti dico come,</l>
<l>e Farferello ognun l'anime ciuffa:</l>
<l>e' n'avean sempre un mazzo per le chiome,</l>
<l>e facean pur la più strana baruffa,</l>
<l>e spesso fu d'alcun sentito il nome:</l>
<l>- Lascia a me il tale: a Belzebù lo porto. -</l>
<l>L'altro diceva: - È Marsilio ancor morto?</l>
</lg>
<lg type="ottava">
	<l>E' ci farà stentar prima che muoia.</l>
<l>Non gli ha Rinaldo ancor forbito il muso,</l>
<l>che noi portian giù l'anima e le cuoia? -</l>
<l>O Ciel, tu par' questa volta confuso!</l>
<l>O battaglia crudel, qual Roma o Troia!</l>
<l>Questa è certo più là che al mondano uso.</l>
<l>Il sol pareva di fuoco sanguigno,</l>
<l>e così l'aire d'un color maligno.</l>
</lg>
<lg type="ottava">
	<l>Credo ch'egli era più bello a vedere</l>
<l>certo gli abissi, il dì, che Runcisvalle:</l>
<l>ch'e' saracin cadevon come pere</l>
<l>e Squarciaferro gli portava a balle;</l>
<l>tanto che tutte l'infernal bufere</l>
<l>occupan questi, ogni roccia, ogni calle</l>
<l>e le bolge e gli spaldi e le meschite,</l>
<l>e tutta in festa è la città di Dite.</l>
</lg>
<lg type="ottava">
	<l>Lucifero avea aperte tante bocche</l>
<l>che pareva quel giorno i corbacchini</l>
<l>alla imbeccata, e trangugiava a ciocche</l>
<l>l'anime che piovean de' saracini,</l>
<l>che par che neve monachina fiocche</l>
<l>come cade la manna a' pesciolini:</l>
<l>non domandar se raccoglieva i bioccoli</l>
<l>e se ne fece gozzi d'anitroccoli!</l>
</lg>
<lg type="ottava">
	<l>E' si faceva tante chiarentane</l>
<l>che ciò ch'io dico è disopra una zacchera,</l>
<l>e non dura la festa mademane,</l>
<l>crai e poscrai e poscrigno e posquacchera,</l>
<l>come spesso alla vigna le romane;</l>
<l>e chi sonava tamburo, e chi nacchera,</l>
<l>baldosa e cicutrenna e zufoletti,</l>
<l>e tutti affusolati gli scambietti.</l>
</lg>
<lg type="ottava">
	<l>E Runcisvalle pareva un tegame</l>
<l>dove fussi di sangue un gran mortito,</l>
<l>di capi e di peducci e d'altro ossame</l>
<l>un certo guazzabuglio ribollito,</l>
<l>che pareva d'inferno il bulicame</l>
<l>che innanzi a Nesso non fusse sparito;</l>
<l>e 'l vento par certi sprazzi avviluppi</l>
<l>di sangue in aria con nodi e con gruppi.</l>
</lg>
<lg type="ottava">
	<l>La battaglia era tutta paonazza,</l>
<l>sì che il Mar Rosso pareva in travaglio,</l>
<l>ch'ognun per parer vivo si diguazza:</l>
<l>e' si poteva gittar lo scandaglio</l>
<l>per tutto, in modo nel sangue si guazza,</l>
<l>e poi guardar come e' suol l'ammiraglio</l>
<l>ovver nocchier se cognosce la sonda,</l>
<l>ché della valle trabocca ogni sponda.</l>
</lg>
<lg type="ottava">
	<l>Credo che Marte di sangue ristucco</l>
<l>a questa volta chiamar si potea;</l>
<l>e sopra tutto Rinaldo era il cucco,</l>
<l>che con la spada a suo modo facea.</l>
<l>Orlando intanto ha trovato Malducco,</l>
<l>che Berlinghieri ed Otton morto avea:</l>
<l>ma questa morte gli saprà di lezzo,</l>
<l>ché Durlindana lo tagliò pel mezzo.</l>
</lg>
<lg type="ottava">
	<l>Ed Ulivier riscontrava Brusbacca</l>
<l>che per lo stormo combatteva forte,</l>
<l>e 'l capo e l'elmo a un tratto gli fiacca;</l>
<l>ma non sapea ch'egli ha presso la morte:</l>
<l>ché l'Arcaliffa intanto di Baldacca</l>
<l>lo sopraggiunse, per disgrazia o sorte,</l>
<l>a tradimento, e la spada gli mise</l>
<l>nel fianco sì che alla fine l'uccise.</l>
</lg>
<lg type="ottava">
	<l>Ulivier, come ardito, invitto e franco,</l>
<l>si volse indrieto, e vide il traditore</l>
<l>che ferito l'avea dal lato manco,</l>
<l>e gridò forte: - O crudel peccatore,</l>
<l>a tradimento mi désti nel fianco</l>
<l>per riportar come tu suoli onore:</l>
<l>questa sia sempiterna egregia lalde</l>
<l>del re Marsilio e sue gente ribalde. -</l>
</lg>
<lg type="ottava">
	<l>E trasse d'Altachiara con tanta ira</l>
<l>che gli spezzò l'elmetto e le cervella,</l>
<l>sì che del saracin l'anima spira,</l>
<l>ché tutto il fésse insino in su la sella;</l>
<l>e come cieco pel campo s'aggira</l>
<l>e con la spada percuote e martella,</l>
<l>ma non sapea dove e' si meni il brando;</l>
<l>e non vorrebbe anche saperlo Orlando.</l>
</lg>
<lg type="ottava">
	<l>Orlando aveva il marchese sentito,</l>
<l>e come il veltro alle grida si mosse.</l>
<l>Ulivier tanto sangue gli era uscito</l>
<l>che' non vedeva in che luogo e' si fosse;</l>
<l>tanto che Orlando in su l'elmo ha ferito,</l>
<l>che non sentì mai più simil percosse,</l>
<l>e disse: - Che fai tu, cognato mio?</l>
<l>Ora hai tu rinnegato il nostro Iddio? -</l>
</lg>
<lg type="ottava">
	<l>Disse Ulivier: - Perdonanza ti chieggio</l>
<l>s'io t'ho ferito, o mio signore Orlando:</l>
<l>sappi che più niente lume veggio,</l>
<l>sì ch'io non so dove io mi meni il brando,</l>
<l>se non che presso alla morte vaneggio,</l>
<l>tanto sangue ho versato e vo versando;</l>
<l>ché l'Arcaliffa m'ha ferito a torto,</l>
<l>quel traditor; ma di mia man l'ho morto. -</l>
</lg>
<lg type="ottava">
	<l>Gran pianto Orlando di questo facea,</l>
<l>perché molto Ulivier gli era nel core</l>
<l>e la battaglia perduta vedea,</l>
<l>e maladiva il pagan traditore.</l>
<l>Ed Ulivier, così orbo, dicea:</l>
<l>- Se tu mi porti, come suoli, amore,</l>
<l>menami ancor tra la gente più stretta:</l>
<l>non mi lasciar morir sanza vendetta. -</l>
</lg>
<lg type="ottava">
	<l>Rispose Orlando: - Sanza te non voglio</l>
<l>viver quel poco che di vita avanza:</l>
<l>io ho perduto ogni ardir, ogni orgoglio,</l>
<l>sì ch'io non ho più di nulla speranza;</l>
<l>perch'io t'amo, Ulivier, come io soglio,</l>
<l>vienne con meco a mostrar tua possanza:</l>
<l>una morte, una fede, un voler solo. -</l>
<l>Poi lo menò nel mezzo dello stuolo.</l>
</lg>
<lg type="ottava">
	<l>Ulivier, sendo nella pressa entrato,</l>
<l>come e' soleva la gente rincalcia,</l>
<l>e par che tagli dell'erba del prato</l>
<l>da ogni parte menando la falcia,</l>
<l>ché combatteva come disperato</l>
<l>e pota e tonda e scapezzava e stralcia,</l>
<l>e in ogni luogo faceva una piazza,</l>
<l>ché come gli orbi girava la mazza.</l>
</lg>
<lg type="ottava">
	<l>E tanto insieme per lo stormo vanno</l>
<l>Orlando ed Ulivier ferendo forte,</l>
<l>che molti saracin traboccar fanno.</l>
<l>Ma Ulivier già presso era alla morte;</l>
<l>e poi che il padiglion ritrovato hanno,</l>
<l>diceva Orlando: - Io vo' che ti conforte:</l>
<l>aspetta, Ulivier mio, che a te ritorno,</l>
<l>ché in su quel poggio vo a sonare il corno. -</l>
</lg>
<lg type="ottava">
	<l>Disse Ulivieri: - Omai non ti bisogna:</l>
<l>l'anima mia da me già vuol partire,</l>
<l>che ritornare al suo Signore agogna. -</l>
<l>E non poté le parole espedire,</l>
<l>come chi parla molte volte e sogna,</l>
<l>e bisognòe quel che e' voleva dire</l>
<l>per discrezion intender: che Alda bella</l>
<l>raccomandar volea, la sua sorella.</l>
</lg>
<lg type="ottava">
	<l>Orlando, sendo spirato il marchese,</l>
<l>parvegli tanto solo esser rimaso</l>
<l>che di sonar per partito pur prese,</l>
<l>acciò che Carlo sentissi il suo caso;</l>
<l>e sonò tanto forte che lo intese,</l>
<l>e 'l sangue uscì per la bocca e pel naso,</l>
<l>dice Turpino, e che il corno si fésse</l>
<l>la terza volta ch'a bocca sel messe.</l>
</lg>
<lg type="ottava">
	<l>Il caval d'Ulivier niente aspetta</l>
<l>e ritornò nel campo tra' pagani</l>
<l>come chi fa del suo signor vendetta;</l>
<l>e morde per tre lupi e per sei cani,</l>
<l>e molta gente co' calci rassetta</l>
<l>e con le zampe s'arrosta i tafani.</l>
<l>Ma Ricciardetto, come vide questo,</l>
<l>giudicò d'Ulivieri il caso presto.</l>
</lg>
<lg type="ottava">
	<l>Rinaldo la battaglia ancor teneva.</l>
<l>Balugante e Marsilio era fuggito,</l>
<l>il qual con Bianciardin fece alto leva</l>
<l>come il corno d'Orlando ebbe sentito;</l>
<l>e drento nella mente si rodeva,</l>
<l>ché del suo Zambuger nulla ha udito,</l>
<l>qual per febbre leon si rode in gabbia:</l>
<l>dunque giusto martìr par la sua rabbia.</l>
</lg>
<lg type="ottava">
	<l>Era tanto il terror ch'avean d'Orlando</l>
<l>i saracin, che assai fuggiti sono</l>
<l>per la campagna e per le selve quando</l>
<l>sentito fu questo terribil suono.</l>
<l>Dice Turpin che per l'aria volando</l>
<l>molti uccelli stordirono a quel tuono,</l>
<l>e maraviglia non fu Carlo udissi,</l>
<l>ch'e' si pensò che la terra s'aprissi.</l>
</lg>
<lg type="ottava">
	<l>Or quel che fece allo estremo Rinaldo</l>
<l>non ardisce narrar più la mia penna:</l>
<l>ché pareva un serpente irato in caldo,</l>
<l>e questo e l'altro e poi quello scotenna</l>
<l>e ributtava quel popol ribaldo,</l>
<l>e non sapea del marchese di Vienna;</l>
<l>e rompe e fiacca e sdruce e smaglia e straccia,</l>
<l>e con gran furia innanzi se gli caccia.</l>
</lg>
<lg type="ottava">
	<l>Baiardo ritto le zampe menava,</l>
<l>e come l'orso fa scostare i cani;</l>
<l>talvolta un braccio o la coscia ciuffava</l>
<l>e sgretola quelle ossa de' pagani</l>
<l>come pan fresco che allotta si cava:</l>
<l>non fur tanto crudel mai tigri ircani;</l>
<l>con tanta rabbia mordeva e dimembra,</l>
<l>tanto che Ecùba forsennata sembra.</l>
</lg>
<lg type="ottava">
	<l>E Ricciardetto facea cose ancora</l>
<l>che l'auttor che le vide nol crede:</l>
<l>egli avea fatto pel campo una gora;</l>
<l>beato a chi potea studiare il piede,</l>
<l>ché non uccide, anzi proprio divora:</l>
<l>non fe' pirrato di bestie mai prede</l>
<l>qual fa costui de' saracini il giorno,</l>
<l>tanto ch'ognun gli spariva dintorno.</l>
</lg>
<lg type="ottava">
	<l>Dicemi alcun che la istoria compila,</l>
<l>tra Rinaldo e Baiardo e Ricciardetto</l>
<l>che n'uccison quel dì ben trenta mila:</l>
<l>non so s'è vero o falso: io l'ho pur detto.</l>
<l>Pensa che Orlando n'uccise una fila,</l>
<l>ed Ulivieri, Anselmo e Sansonetto.</l>
<l>Ma la spada del Ciel qui mi bisogna,</l>
<l>che a torto il ver non riporti vergogna.</l>
</lg>
<lg type="ottava">
	<l>Chi sa se Miccael qui scognosciuto,</l>
<l>come altra volta là a Gerusalemme,</l>
<l>n'uccise il dì quanti egli arà voluto,</l>
<l>ch'a ogni colpo può segnare un emme?</l>
<l>Forse che e' venne a' cristiani in adiuto</l>
<l>da quel Signor che nacque in Betleemme,</l>
<l>il qual tien sempre degli amici cura;</l>
<l>e la forza del Ciel non ha misura.</l>
</lg>
<lg type="ottava">
	<l>E bisognava e' vi ponga le mani,</l>
<l>ché i cristian son ventimilasecento</l>
<l>contra secento migliaia di pagani:</l>
<l>tanto è ch'io ci ho trovato fondamento,</l>
<l>tutti degni auttor, modesti e piani,</l>
<l>che non iscaglion le parole al vento;</l>
<l>e so che il nostro Turpino ed Ormanno</l>
<l>iscrivon quel che è vero e quel che sanno.</l>
</lg>
<lg type="ottava">
	<l>E s'alcun dice che Turpin morisse</l>
<l>in Runcisvalle, mente per la strozza,</l>
<l>ch'io proverrò il contrario, e come e' visse</l>
<l>insin che Carlo prese Siragozza,</l>
<l>e questa istoria di sua mano scrisse;</l>
<l>ed Alcuin con lui poi si raccozza</l>
<l>e scrive insino alla morte di Carlo,</l>
<l>e molto fu discreto ad onorarlo.</l>
</lg>
<lg type="ottava">
	<l>Dopo costui venne il famoso Arnaldo,</l>
<l>che molto diligentemente ha scritto,</l>
<l>e investigòe dell'opre di Rinaldo,</l>
<l>delle gran cose che fece in Egitto,</l>
<l>e va pel fil della sinopia saldo</l>
<l>sanza uscir punto mai del segno ritto:</l>
<l>grazie che date son prima che in culla;</l>
<l>ché non direbbe una bugia per nulla.</l>
</lg>
<lg type="ottava">
	<l>Tornossi Orlando sbigottito in tutto</l>
<l>al campo, poi che il marchese fu morto,</l>
<l>come chi torna dal funereo lutto</l>
<l>alla sua famigliuola a dar conforto;</l>
<l>o come nave, sperando alcun frutto,</l>
<l>con gran giattura è ritornata in porto,</l>
<l>e duolsi ben di sua fortuna acerva,</l>
<l>ma molto ancor più della sua conserva.</l>
</lg>
<lg type="ottava">
	<l>Non v'ha trovato il buon duca Egibardo,</l>
<l>e Guottibuoffi è morto in su la terra,</l>
<l>Avolio, Avino e Gualtieri e Riccardo:</l>
<l>però tanto dolor lo strigne e serra</l>
<l>che si fe' più che l'usato gagliardo,</l>
<l>e disse: "Omai questa è l'ultima guerra;</l>
<l>fammi, Signore, tu allo estremo forte,</l>
<l>ch'io ti sarò fedele insino a morte".</l>
</lg>
<lg type="ottava">
	<l>Restava Anselmo e Ricciardetto allora,</l>
<l>Turpin, Rinaldo, e de' pagan pur molta</l>
<l>gente la qual si difendeva ancora,</l>
<l>benché per tutto è sonato a raccolta.</l>
<l>Orlando trasse Durlindana fora:</l>
<l>non so se questa fia l'ultima volta</l>
<l>(credo che sì, per non tener qui a bada)</l>
<l>che trarrà fuor questa onorata spada.</l>
</lg>
<lg type="ottava">
	<l>Gran pianto fecion que' pochi cristiani</l>
<l>d'Ulivier che restati erano al campo,</l>
<l>e cominciorno a straziare i pagani</l>
<l>e far gran cose all'ultimo lor vampo;</l>
<l>tal che fuggìen que' miseri profani</l>
<l>sanza trovar misericordia o scampo,</l>
<l>e non è tempo da dire al cul: "Vienne".</l>
<l>Ma la battaglia è già presso all'amenne.</l>
</lg>
<lg type="ottava">
	<l>E' si vedea cader tante cervella</l>
<l>che le cornacchie faran taferugia;</l>
<l>chi avea men forate le budella</l>
<l>pareva il corpo come una grattugia</l>
<l>o da far le bruciate la padella,</l>
<l>tanto che falsa sarà la minugia;</l>
<l>e perché Orlando per grande ira scoppia,</l>
<l>sempre la furia e la forza raddoppia.</l>
</lg>
<lg type="ottava">
	<l>E' si cacciava innanzi quelle torme,</l>
<l>ch'un superbo leon parea foresto</l>
<l>che fa tremar con la voce e con l'orme;</l>
<l>e dice: "In ogni modo fia pel resto</l>
<l>a questa volta!" e fa svegliar chi dorme,</l>
<l>anzi forse dormir chi era desto:</l>
<l>ché viver non volea più con dispetto,</l>
<l>poi che Ulivieri è morto e Sansonetto.</l>
</lg>
<lg type="ottava">
	<l>Egli arebbe il dì Cesare in Tessaglia</l>
<l>rotto, e il Barchino a Transimeno o Canni:</l>
<l>e' si sentia rugghiar per la battaglia,</l>
<l>tanto che un verro par ch'ognuno azzanni,</l>
<l>e braccia e capi e mani in aria scaglia</l>
<l>per finir con onor questi ultimi anni:</l>
<l>ché il tempo è breve e pur la voglia pronta,</l>
<l>e dolce cosa è vendicar giusta onta.</l>
</lg>
<lg type="ottava">
	<l>E dove e' vede la gente s'aggruppa</l>
<l>come aquila gentil si chiude e serra,</l>
<l>sì che la schiera sbaraglia e sviluppa</l>
<l>e tutti gli stendardi caccia in terra.</l>
<l>Pensa, lettor, come il campo s'inzuppa!</l>
<l>Alla turchesca si facea la guerra:</l>
<l>abbatte ed urta e spezza e sbrana e strugge,</l>
<l>tanto che solo sperar può chi fugge.</l>
</lg>
<lg type="ottava">
	<l>E' si vedeva ora a poggia, ora a orza</l>
<l>la battaglia venirsi travagliando:</l>
<l>il campo de' cristian facea gran forza,</l>
<l>tanto l'alto valor, l'ardir d'Orlando</l>
<l>folgore par che nulla cosa ammorza;</l>
<l>ed ogni volta che menava il brando</l>
<l>e' rimanea del maestro la stampa,</l>
<l>tanto che pochi di sua man ne scampa.</l>
</lg>
<lg type="ottava">
	<l>E non pareva né sorda né cieca</l>
<l>certo quel dì quella vecchia scagnarda,</l>
<l>che spesso affila la falce sua bieca,</l>
<l>po' raschia l'unghia, e d'Orlando pur guarda;</l>
<l>talvolta drieto a Rinaldo si reca,</l>
<l>e fassi quivi a suo modo gagliarda,</l>
<l>ch'ognun s'appicca ove e' vede guadagno;</l>
<l>e Ricciardetto anche fu buon compagno.</l>
</lg>
<lg type="ottava">
	<l>Rinaldo fece al crudel Gallerano</l>
<l>un tratto a caso il più bel moncherino,</l>
<l>perché e' parea sopra il popol cristiano</l>
<l>un lupo in selva arrabbiato menino:</l>
<l>ché gli trovò con Frusberta la mano</l>
<l>e lo incanto gli fe' del mal del pino</l>
<l>e dell'abete e del faggio e del leccio,</l>
<l>e non vi venne poi sù il patereccio.</l>
</lg>
<lg type="ottava">
	<l>E benché i saracin fugghino all'erta,</l>
<l>un macco ne facea da Filistei,</l>
<l>e quante volte calava Frusberta</l>
<l>non ne faceva cader men che sei,</l>
<l>tanto che fia più d'una tomba aperta,</l>
<l>ché, come dice Benedetto Dei,</l>
<l>e' se n'andranno in qualche buco strano</l>
<l>a sentir sotto come nasce il grano.</l>
</lg>
<lg type="ottava">
	<l>Mostrava ancor tutto affannato e stanco</l>
<l>Anselmo pur la sua virtù perfetta;</l>
<l>ma Mattafirro gli venne dal fianco</l>
<l>e dètte al suo caval con una accetta,</l>
<l>tanto che in terra il fece venir manco,</l>
<l>e poi gli corse addosso con gran fretta,</l>
<l>e finalmente gli cavò fuor l'elmo:</l>
<l>e in questo modo uccise il conte Anselmo.</l>
</lg>
<lg type="ottava">
	<l>Rimontò a caval quel Mattafirro</l>
<l>colpi menando disperati e forti;</l>
<l>Rinaldo lo sgridòe poi come un birro,</l>
<l>dicendo: - Fama a tuo modo riporti</l>
<l>non altrimenti che Marcello o Pirro,</l>
<l>uccider sanza elmetto uomini morti. -</l>
<l>E trasse un tondo di maestro vecchio</l>
<l>che il capo portò via sopra l'orecchio.</l>
</lg>
<lg type="ottava">
	<l>E poi trovò nella zuffa Fidasso,</l>
<l>che faceva il leprone e 'l piccinaco</l>
<l>tra gente e gente, e va col capo basso</l>
<l>per la battaglia diguazzando il laco,</l>
<l>perché e' sentia di Rinaldo il fracasso,</l>
<l>che par per Libia indiavolato un draco;</l>
<l>ma pure un tratto Fidasso fidossi,</l>
<l>tanto che in terra per sempre acquattossi.</l>
</lg>
<lg type="ottava">
	<l>Il caval si rizzò di Ricciardetto</l>
<l>indrieto sì che e' convien che rovesci,</l>
<l>e con l'arcion se gli posa in sul petto;</l>
<l>e' pagan sotto frugavano a' pesci</l>
<l>con lance e dardi; e restava in effetto</l>
<l>morto, ch'un tratto non potea dir: "Mesci!",</l>
<l>se non che Orlando le cinghie e 'l cavallo</l>
<l>tagliò in un colpo, e poi fece rizzallo,</l>
</lg>
<lg type="ottava">
	<l>e gridòe: - Ricciardetto, hai tu paura?</l>
<l>Piglia un altro caval, ché ce n'avanza. -</l>
<l>E Ricciardetto a saltar s'assicura,</l>
<l>come de' paladin sempre era usanza,</l>
<l>sopra un caval con tutta l'armadura.</l>
<l>Ma qui resta il valor sanza speranza,</l>
<l>benché il cor generoso si conforti,</l>
<l>perché tutti i cristian quasi eran morti.</l>
</lg>
<lg type="ottava">
	<l>E' saracin pochi restati sono,</l>
<l>benché Rinaldo e Turpin gli persegua.</l>
<l>Ah, Turpin vecchio, ah, Turpin nostro buono!</l>
<l>Qui non si ragionava or della triegua!</l>
<l>Bianciardin fuggito era come un tuono,</l>
<l>Marsilio e Balugante si dilegua,</l>
<l>e vorrebbon trovar qualche via mozza</l>
<l>che gli guidi in due passi a Siragozza.</l>
</lg>
<lg type="ottava">
	<l>Terigi era rimasto per un piede</l>
<l>in terra avviluppato in certa stretta,</l>
<l>e il suo signore Orlando non lo vede,</l>
<l>sì che nel sangue si storce e gambetta</l>
<l>che pareva un tocchetto di lamprede;</l>
<l>ma la gente pagana maladetta,</l>
<l>come io dissi disopra, è già sparita,</l>
<l>sì che per questo pur campò la vita.</l>
</lg>
<lg type="ottava">
	<l>Orlando per lo affanno ricevuto</l>
<l>non potea sostener più l'elmo in testa,</l>
<l>tanto aveva quel giorno combattuto;</l>
<l>e perché molto la sete il molesta,</l>
<l>si ricordòe dove egli avea beuto</l>
<l>a una fonte, e va cercando questa;</l>
<l>e ritrovata appiè della montagna,</l>
<l>quivi soletto si riposa e bagna.</l>
</lg>
<lg type="ottava">
	<l>Vegliantin, come Orlando in terra scese,</l>
<l>a' piè del suo signor caduto è morto,</l>
<l>e inginocchiossi e licenzia gli chiese,</l>
<l>quasi dicessi: "Io t'ho condotto a porto".</l>
<l>Orlando presto le braccia distese</l>
<l>all'acqua, e cerca di dargli conforto;</l>
<l>ma poi che pure il caval non si sente,</l>
<l>si condolea molto pietosamente:</l>
</lg>
<lg type="ottava">
	<l>- O Vegliantin, tu m'hai servito tanto!</l>
<l>O Vegliantin, dove è la tua prodezza?</l>
<l>O Vegliantin, nessun si dia più vanto.</l>
<l>O Vegliantin, venuta è l'ora sezza.</l>
<l>O Vegliantin, tu m'hai cresciuto il pianto.</l>
<l>O Vegliantin, tu non vuoi più cavezza.</l>
<l>O Vegliantin, s'io ti feci mai torto,</l>
<l>perdonami, ti priego, così morto. -</l>
</lg>
<lg type="ottava">
	<l>Dice Turpin, che mi par maraviglia,</l>
<l>che come Orlando: - Perdonami - disse,</l>
<l>quel caval parve ch'aprissi le ciglia</l>
<l>e col capo e co' gesti acconsentisse;</l>
<l>tanto che Orlando riprese la briglia,</l>
<l>forse pensando che si risentisse:</l>
<l>dunque Pirramo e Tisbe al gelso o fonte</l>
<l>a questa volta è Vegliantino e 'l conte.</l>
</lg>
<lg type="ottava">
	<l>Ma poi che Orlando si vide soletto,</l>
<l>si volse e guarda inverso la pianura,</l>
<l>e non vede Rinaldo o Ricciardetto;</l>
<l>tanto che' morti gli fanno paura,</l>
<l>ché il sangue aveva trovato ricetto,</l>
<l>e Runcisvalle era una cosa oscura;</l>
<l>e pensi ognun quanto dolor quel porta,</l>
<l>quando e' vedeva tanta gente morta.</l>
</lg>
<lg type="ottava">
	<l>E disse: "<foreign lang="lat">O terque, o quaterque beati</foreign>",</l>
<l>come disse il troian famoso ancora,</l>
<l>"e miseri color che son restati,</l>
<l>come sono io, insino all'ultima ora!</l>
<l>Ché, benché i corpi sien per terra armati,</l>
<l>l'anime son dove Gesù s'onora.</l>
<l>O felice Ulivier, voi siete in vita:</l>
<l>pregate or tutti per la mia partita!</l>
</lg>
<lg type="ottava">
	<l>Or sarà ricordato Malagigi;</l>
<l>or sarà tutta Francia in bruna vesta;</l>
<l>or sarà in pianti e lacrime Parigi;</l>
<l>or sarà la mia sposa afflitta e mesta;</l>
<l>or sarà quasi inculto San Dionigi;</l>
<l>or sarà spenta la cristiana gesta;</l>
<l>or sara Carlo e il suo regno distrutto;</l>
<l>or sara Ganellon contento in tutto".</l>
</lg>
<lg type="ottava">
	<l>Intanto vede Terigi apparito,</l>
<l>che come il tordo pur s'era spaniato,</l>
<l>e tanto il suo signor cercando è ito</l>
<l>che finalmente l'avea ritrovato;</l>
<l>e domandò quel che fusse seguito,</l>
<l>e dove sia Rinaldo capitato.</l>
<l>Disse Terigi: - Io non v'ho posto cura. -</l>
<l>E raccontò poi ben la sua sciagura.</l>
</lg>
<lg type="ottava">
	<l>Dice la istoria che Orlando percosse</l>
<l>in su 'n un sasso Durlindana bella</l>
<l>più e più volte con tutte sue posse,</l>
<l>né romper né piegar non poté quella,</l>
<l>e 'l sasso aprì come una scheggia fosse;</l>
<l>e tutti i peregrin questa novella</l>
<l>riportan di Galizia ancora esplesso</l>
<l>d'aver veduto il sasso e 'l corno fesso.</l>
</lg>
<lg type="ottava">
	<l>Orlando disse: - O Durlindana forte,</l>
<l>se io t'avessi cognosciuta prima</l>
<l>com'io t'ho cognosciuta ora alla morte,</l>
<l>di tutto il mondo facea poca stima</l>
<l>e non sarei condotto a questa sorte.</l>
<l>Io t'ho più volte, operando ogni scrima,</l>
<l>per non saper quanta virtù in te regna,</l>
<l>riguardata, o mia spada tanto degna. -</l>
</lg>
<lg type="ottava">
	<l>Or ritorniamo a Rinaldo, che scaccia</l>
<l>i saracini, e non truova più intoppo,</l>
<l>che si ritorna, finita la caccia,</l>
<l>come il can richiamato, di gualoppo,</l>
<l>ovver segugio indietro per la traccia</l>
<l>talvolta stanco, faticato e zoppo,</l>
<l>per la fatica e pel sudore ansando;</l>
<l>tanto che truova a quella fonte Orlando.</l>
</lg>
<lg type="ottava">
	<l>Gran festa Orlando al suo cugin facea,</l>
<l>e domandò come la cosa è ita.</l>
<l>Rinaldo tutto affannato dicea</l>
<l>come la gente pagana è fuggita.</l>
<l>E Ricciardetto e Turpin poi giugnea.</l>
<l>E per far più la nostra istoria trita,</l>
<l>dice Turpin che il dì di San Michele</l>
<l>di maggio fu la battaglia crudele.</l>
</lg>
<lg type="ottava">
	<l>L'anno correva ottocentesmo sesto,</l>
<l>dominante il pianeta che vuol guerra;</l>
<l>e bisognòe che sia mezzo bisesto,</l>
<l>perché un dì natural sopra la terra</l>
<l>istette il sole, ond'io non so per questo</l>
<l>se forse ancor lo astrolago qui erra:</l>
<l>ciò è la terra lo emisperio nostro,</l>
<l>ch'i' non iscriva anche io con bianco inchiostro.</l>
</lg>
<lg type="ottava">
	<l>Non so chi leggerà come e' consente</l>
<l>che tanta gente però morta sia;</l>
<l>ma perch'io ho quella parola a mente:</l>
<l>"E Miccael vi farà compagnia",</l>
<l>io non credo che Orlando veramente</l>
<l>avessi simulata la bugia,</l>
<l>ma che e' vi fusse il campion benedetto.</l>
<l>E poi ch'e' fu di maggio sia ridetto.</l>
</lg>
<lg type="ottava">
	<l>Sai ch'e' si dice: "Noi non siàn di maggio",</l>
<l>e non si fa così degli altri mesi,</l>
<l>perché e' canta ogni uccel nel suo linguaggio</l>
<l>e l'asin fa que' suoi ragghi distesi,</l>
<l>sì che la cosa ridire è vantaggio;</l>
<l>ma non son tutti i proverbi compresi,</l>
<l>come a dir che alla mensa non s'invecchia,</l>
<l>ché poco vive chi molto sparecchia.</l>
</lg>
<lg type="ottava">
	<l>E per tornare alla materia mia,</l>
<l>o vero o no, con pace si comporti:</l>
<l>se Michel venne, il ben venuto sia;</l>
<l>se non vi venne, e' basta che son morti:</l>
<l>colui che scrive istoria o comedìa</l>
<l>convien che alla scrittura si rapporti</l>
<l>o grido o fama, e quel ch'e' truova dica</l>
<l>in ogni cosa moderna o antica.</l>
</lg>
<lg type="ottava">
	<l>Or qui incomincian le pietose note!</l>
<l>Orlando essendo in terra ginocchione,</l>
<l>bagnate tutte di pianto le gote,</l>
<l>domandava a Turpino remissione;</l>
<l>e cominciò con parole devote</l>
<l>a dirgli in atto di confessione</l>
<l>tutte sue colpe e chieder penitenzia,</l>
<l>ché facea di tre cose conscienzia.</l>
</lg>
<lg type="ottava">
	<l>Disse Turpin: - Quale è la prima cosa? -</l>
<l>Rispose Orlando: - <foreign lang="lat">Maiestatis laesae</foreign></l>
<l><foreign lang="lat">idest in Carlo verba iniuriosa</foreign>;</l>
<l>e l'altra è la sorella del marchese</l>
<l>menata non aver come mia sposa:</l>
<l>queste son verso Iddio le prime offese;</l>
<l>l'altra un peccato che mi costa amaro,</l>
<l>come ognun sa: ch'io uccisi Don Chiaro. -</l>
</lg>
<lg type="ottava">
	<l>Disse Turpino: - E' ti fu comandato,</l>
<l>e piace tanto a Dio la obbedienzia</l>
<l>che ti fia facilmente perdonato.</l>
<l>Di Carlo e della poca riverenzia,</l>
<l>io so che lui se l'ha sempre cercato.</l>
<l>D'Alda la bella, se in tua conscienzia</l>
<l>sono state tue opre e pensier casti,</l>
<l>credo che questo appresso a Dio ti basti.</l>
</lg>
<lg type="ottava">
	<l>Ha'mi tu altro a dir che ti ricordi? -</l>
<l>Rispose Orlando: - Noi siàn tutti umani,</l>
<l>superbi, invidiosi, irosi, ingordi,</l>
<l>accidiosi, golosi e in pensier vani,</l>
<l>al peccar pronti, al ben far ciechi e sordi;</l>
<l>e così ho, de' peccati mondani,</l>
<l>non aver per pigrizia o mia secordia</l>
<l>l'opere usate di misericordia.</l>
</lg>
<lg type="ottava">
	<l>Altro non so, che sien peccati gravi. -</l>
<l>Disse Turpino: - E' basta un paternostro</l>
<l>e dir sol "<foreign lang="lat">Miserere</foreign>" o vuoi "<foreign lang="lat">peccavi</foreign>",</l>
<l>ed io t'assolvo per lo uficio nostro</l>
<l>del gran Cefàs, che apparecchia le chiavi</l>
<l>per collocarti nello etterno chiostro. -</l>
<l>E poi gli dètte la benedizione.</l>
<l>Allora Orlando fe' questa orazione:</l>
</lg>
<lg type="ottava">
	<l>- O Redentor de' miseri mortali,</l>
<l>il qual tanto per noi t'umiliasti</l>
<l>che, non guardando a' nostri tanti mali,</l>
<l>in quella unica Virgine incarnasti</l>
<l>quel dì che Gabriel aperse l'ali,</l>
<l>e la umana natura rilevasti,</l>
<l>dimetti il servo tuo come a te piace:</l>
<l>lasciami a te, Signor, venire in pace.</l>
</lg>
<lg type="ottava">
	<l>Io dico pace dopo lunga guerra,</l>
<l>ch'io son per gli anni pur defesso e stanco:</l>
<l>rendi il misero corpo a questa terra,</l>
<l>il qual tu vedi già canuto e bianco,</l>
<l>mentre che la ragion meco non erra,</l>
<l>la carne è inferma e l'animo ancor franco;</l>
<l>sì che al tempo accettabil tu m'accetti,</l>
<l>ché molti son chiamati e pochi eletti.</l>
</lg>
<lg type="ottava">
	<l>Io ho per la tua fede combattuto,</l>
<l>come tu sai, Signor, sanza ch'io il dica,</l>
<l>mentre che al mondo son quaggiù vivuto:</l>
<l>io non posso oramai questa fatica;</l>
<l>però l'arme ti rendo, ché è dovuto;</l>
<l>e tu perdona a questa chioma antica,</l>
<l>ch'a contemplare omai suo uficio parmi</l>
<l>la gloria tua, e porre in posa l'armi.</l>
</lg>
<lg type="ottava">
	<l>Porgi, Signore, al tuo servo la mano,</l>
<l>tra'mi di questo laberinto fori,</l>
<l>perché tu se' quel nostro pellicano</l>
<l>che pregasti pe' tuoi crucifissori;</l>
<l>perch'io cognosco il nostro viver vano,</l>
<l><foreign lang="lat">vanitas vanitatum</foreign>, pien d'errori,</l>
<l>ché quanto io ho nel mondo adoperato</l>
<l>non ne riporto alfin se non peccato,</l>
</lg>
<lg type="ottava">
	<l>salvo se mai fu nella tua concordia</l>
<l>di dover col tuo segno militare:</l>
<l>per questo io spero pur misericordia;</l>
<l>bench'io non possi Don Chiaro scusare,</l>
<l>che forse or prega per la mia discordia;</l>
<l>ma perché tu sol mi puoi perdonare,</l>
<l>benché a Turpino il dissi genuflesso,</l>
<l>di nuovo a te, Signor, mi riconfesso.</l>
</lg>
<lg type="ottava">
	<l>Quando tu ci creasti, Signor, prima,</l>
<l>perché tu se' magnalmo e molto pio,</l>
<l>credo che tu facesti questa stima,</l>
<l>che noi fussin figliuol tutti di Dio.</l>
<l>Se quel serpente con sua sorda lima</l>
<l>Adam tentò, tu hai pagato il fio,</l>
<l>come magno Signor, non obligato,</l>
<l>poi che pure era di tua man plasmato;</l>
</lg>
<lg type="ottava">
	<l>e perdonasti a tutta la natura</l>
<l>quando tu perdonasti al primo padre;</l>
<l>e poi degnasti farti sua fattura</l>
<l>quando tu assumesti in terra madre:</l>
<l>non so s'io entro in valle troppo oscura:</l>
<l>dunque proprio i cristian son le tue squadre.</l>
<l>Io ho sempre difese quelle al mondo:</l>
<l>aiuta or me tu, mio Signor giocondo.</l>
</lg>
<lg type="ottava">
	<l>Le legge che in sul monte Sinaì</l>
<l>tu désti anticamente a Moisè,</l>
<l>io l'ho tutte obedite insino a qui</l>
<l>ed osservata la tua vera fé:</l>
<l>però, giusto Signor, s'egli è così,</l>
<l>giustizia fa' pur con la tua merzé,</l>
<l>perché a giusto Signor così conviensi</l>
<l>che le sue petizion giuste ognun pensi.</l>
</lg>
<lg type="ottava">
	<l>Non entrare in iudicio, Signor, meco,</l>
<l>ché nel cospetto tuo giustificato</l>
<l>non sarà alcun se tu non vuoi già teco,</l>
<l>perché tutti nascemo con peccato,</l>
<l>e ciò che nasce al mondo nasce cieco,</l>
<l>se non sol tu nascesti alluminato:</l>
<l>abbi pietà della mia senettute;</l>
<l>non mi negare il porto di salute.</l>
</lg>
<lg type="ottava">
	<l>Alda la bella mia ti raccomando,</l>
<l>la qual presto per me fia in veste bruna,</l>
<l>che, s'altro sposo mai torrà che Orlando,</l>
<l>sia maritata con miglior fortuna.</l>
<l>E poi che molte cose ti domando,</l>
<l>Signor, se vuoi ch'io ne chiegga ancor una,</l>
<l>ricòrdati del tuo buon Carlo vecchio</l>
<l>e di questi tuoi servi in ch'io mi specchio. -</l>
</lg>
<lg type="ottava">
	<l>Poi che Orlando ebbe dette le parole</l>
<l>con molte amare lacrime e sospiri,</l>
<l>parve tre corde o tre linee dal sole</l>
<l>venissin giù come mosse da Iri.</l>
<l>Rinaldo e gli altri stavan come suole</l>
<l>chi padre o madre ragguarda che spiri,</l>
<l>ed ognun tanta contrizione avea</l>
<l>che Francesco alle stimite parea.</l>
</lg>
<lg type="ottava">
	<l>Intanto, giù per quel lampo apparito,</l>
<l>un certo dolce mormorio suave,</l>
<l>come vento talvolta, fu sentito</l>
<l>venire in giù, non qual materia grave.</l>
<l>Orlando stava attonito e contrito;</l>
<l>ecco quell'angel che a Maria disse "<foreign lang="lat">Ave</foreign>",</l>
<l>che vien per grazia de' superni Iddei,</l>
<l>e disse un tratto: - <foreign lang="lat">Viri Galilei</foreign>. -</l>
</lg>
<lg type="ottava">
	<l>Poi prese umana forma e in aria stette,</l>
<l>e innanzi al conte Orlando inginocchiato</l>
<l>disse queste parole benedette:</l>
<l>- Messaggio sono a te da Dio mandato,</l>
<l>e son colui che venni in Nazzarette</l>
<l>quando il vostro Gesù fu incarnato</l>
<l>nella Virgine santa, che dimostra</l>
<l>quant'ella è in Ciel sempre avvocata vostra.</l>
</lg>
<lg type="ottava">
	<l>E perch'io amo assai la umana prole,</l>
<l>come piace a Chi fece quel pianeta,</l>
<l>ti porterò lassù sopra quel sole</l>
<l>dove l'anima tua fia sempre lieta,</l>
<l>e sentirai cantar nostre carole;</l>
<l>perché tu se' di Dio nel mondo atleta,</l>
<l>vero campion, perfetto archimandrita</l>
<l>della sua gregge sanza te smarrita.</l>
</lg>
<lg type="ottava">
	<l>Sappi che in Ciel fu bene essaminata</l>
<l>la tua giusta devota orazion latria,</l>
<l>ch'a tutti i santi e gli angeli fu grata,</l>
<l>sendo tu cittadin di quella patria;</l>
<l>e perché la sua insegna hai onorata</l>
<l>e spento quasi in terra ogni idolatria,</l>
<l>Iddio t'essaudirà pe' tuoi gran meriti,</l>
<l>ché scritti son tutti i tempi preteriti:</l>
</lg>
<lg type="ottava">
	<l>però che t'ha veduto giovinetto</l>
<l>a Sutri, ove più volte perturbasti</l>
<l>la corte del tuo Carlo a tuo diletto,</l>
<l>e ciò che in Aspramonte adoperasti</l>
<l>e in Francia e poi in Ispagna, e Sansonetto</l>
<l>e tanti nella Mecche battezzasti,</l>
<l>e reducesti al figliuol di Maria</l>
<l>Gerusalem e Persia e la Soria;</l>
</lg>
<lg type="ottava">
	<l>e poi che Carlo intorno a Pampalona</l>
<l>più tempo s'era indarno affaticato,</l>
<l>venisti, e bisognòe la tua persona,</l>
<l>ché così era già pronosticato,</l>
<l>come a Troia d'Acchille si ragiona;</l>
<l>e poi che e' fu da Maccario ingannato,</l>
<l>in Francia andò come fu tuo disegno,</l>
<l>e racquistòe la sposa insieme e il regno.</l>
</lg>
<lg type="ottava">
	<l>E Pantalisse e 'l superbo Troiano,</l>
<l>e ciò che tu facesti per antico,</l>
<l>Ferraù, Serpentin, di mano in mano,</l>
<l>notato è tutto; Adastro, il gran nimico,</l>
<l>e ciò che già nel corno egiziano</l>
<l>facesti, come a Dio perfetto amico,</l>
<l>mentre ch'egli era il tuo Morgante teco,</l>
<l>forse lo spirto del quale è qui meco:</l>
</lg>
<lg type="ottava">
	<l>il qual nel Ciel ti farà compagnia</l>
<l>come soleva un tempo fare al mondo,</l>
<l>perché tu il dirizzasti per la via</l>
<l>che lo condusse al suo stato giocondo.</l>
<l>E perch'io intendo la tua fantasia</l>
<l>poi ch'io dissi "Morgante", io ti rispondo:</l>
<l>tu vuoi saper di Margutte il ribaldo:</l>
<l>sappi che egli è di Belzebù giù araldo;</l>
</lg>
<lg type="ottava">
	<l>e ride ancora, e riderà in etterno</l>
<l>come solea, ma tu nol cognoscesti,</l>
<l>ed è quanto sollazzo è nello inferno.</l>
<l>Or perché a Dio la morte tu chiedesti</l>
<l>come que' santi màrtiri già ferno,</l>
<l>non so se onestamente ti dolesti:</l>
<l>ché per provarti nella pazienzia</l>
<l>ha di te fatta ultima esperienzia.</l>
</lg>
<lg type="ottava">
	<l>Vuolsi a Dio inclinar le spalle gobbe</l>
<l>e dir: "Signor, fammi constante e forte</l>
<l>a patire ogni pena" come Iobbe,</l>
<l>"sì ch'io sia obedente insino a morte";</l>
<l>il qual, poi che il voler di Dio cognobbe,</l>
<l>contento fu d'ogni sua afflitta sorte;</l>
<l>né cosa alcuna più gli era rimasa,</l>
<l>quando e' gli fece rovinar la casa;</l>
</lg>
<lg type="ottava">
	<l>e perché pur la moglie si dolea,</l>
<l>e' disse: "Donna mia, ora m'ascolta:</l>
<l><foreign lang="lat">Dominus dedit</foreign>: lui data l'avea;</l>
<l><foreign lang="lat">Dominus abstulit</foreign>: lui l'ha ritolta;</l>
<l><foreign lang="lat">sicut Domino placuit, in ea</foreign></l>
<l><foreign lang="lat">factum est</foreign>: così fatto è questa volta";</l>
<l>e poi: "<foreign lang="lat">Sit nomen Domini</foreign>" ebbe detto:</l>
<l>"il nome del Signor sia benedetto".</l>
</lg>
<lg type="ottava">
	<l>Ma se tu vuogli ancor nel mondo stare,</l>
<l>Iddio ti darà ben di nuovo gente,</l>
<l>e tremerrà di te la terra e 'l mare.</l>
<l>Ma perché il nostro Signor non si pente,</l>
<l>que' che son morti non posson tornare,</l>
<l>ché tutti son mescolati al presente</l>
<l>tra gli angeli e tra' santi benedetti</l>
<l>e nel numero assunti degli eletti.</l>
</lg>
<lg type="ottava">
	<l>Non creder che color che son nel Cielo</l>
<l>volessin ritornar più quaggiù in terra</l>
<l>e ripor le lor membra al caldo e 'l gelo,</l>
<l>però che quivi è pace sanza guerra</l>
<l>e non si muta più cogli anni il pelo;</l>
<l>ma quel Signor che 'l suo voler non erra,</l>
<l>ti manderà, poi che tu vuoi, la morte,</l>
<l>com'io sù torno nella eccelsa corte.</l>
</lg>
<lg type="ottava">
	<l>Alda la bella, che hai raccomandata,</l>
<l>tu la vedrai nel Ciel felice ancora,</l>
<l>appresso a quella sponsa collocata</l>
<l>che il monte santo Sinaì onora,</l>
<l>e di gigli e di rose coronata</l>
<l>che non creò vostro Ariete o Flora;</l>
<l>e serverà la vesta oscura e 'l velo</l>
<l>insin che a te si rimariti in Cielo.</l>
</lg>
<lg type="ottava">
	<l>Carlo pe' merti suoi devoti e giusti</l>
<l>confirmato è nel corno della Croce</l>
<l>con Iosuè, con tutti i suoi robusti,</l>
<l>d'accordo tutti in Cielo a una voce;</l>
<l>e tu sarai con lui qual sempre fusti.</l>
<l>Vedi quel sol, che parea sì veloce,</l>
<l>che non si cala all'occeàn giù in fretta,</l>
<l>e già venti ore il tuo signore aspetta.</l>
</lg>
<lg type="ottava">
	<l>E perché Carlo sarà qui di corto,</l>
<l>il popol tuo fia tutto seppellito,</l>
<l>ché e' si partì da San Gianni di Porto</l>
<l>come il suon tanto rubesto ha sentito.</l>
<l>Al traditor che la tua gente ha morto</l>
<l>perdona pur, ché sarà ben punito.</l>
<l>E perché Iddio nel Ciel ti benedica,</l>
<l>piglia la terra, la tua madre antica:</l>
</lg>
<lg type="ottava">
	<l>però che Iddio Adam plasmòe di questa,</l>
<l>sì che e' ti basta per comunione.</l>
<l>Rinaldo dopo a te nel mondo resta</l>
<l>per difender di Cristo il gonfalone;</l>
<l>e tosto faran sù gli angeli festa</l>
<l>di Turpin vostro pien d'affezione,</l>
<l>e Ricciardetto anche al Signor mio piace.</l>
<l>Rimanetevi, o servi di Dio, in pace. -</l>
</lg>
<lg type="ottava">
	<l>Così posto in silenzio le parole,</l>
<l>si dipartì questo messaggio santo.</l>
<l>Ognun piangeva, e d'Orlando gli duole.</l>
<l>Orlando si levò sù con gran pianto</l>
<l>ed abbracciò Rinaldo quanto e' vuole,</l>
<l>Turpino e gli altri; ed adorato alquanto,</l>
<l>parea proprio Geronimo quel fosse,</l>
<l>tante volte nel petto si percosse.</l>
</lg>
<lg type="ottava">
	<l>Era a vedere una venerazione:</l>
<l>- <foreign lang="lat">Nunche dimittis</foreign> - mormorando seco,</l>
<l>come disse nel tempio il buon vecchione.</l>
<l>- O Signor mio, quando sarò io teco?</l>
<l>L'anima è in carcer di confusione:</l>
<l>libera me da questo mondo cieco,</l>
<l>non per merito già, per grazia intendo;</l>
<l>nelle tue man lo spirto mio commendo. -</l>
</lg>
<lg type="ottava">
	<l>Rinaldo l'avea molto combattuto,</l>
<l>e Turpino e Terigi e Ricciardetto,</l>
<l>dicendo: - Io son dello Egitto venuto;</l>
<l>dove mi lasci, o cugin mio, soletto? -</l>
<l>Ma poi che tempo era tutto perduto,</l>
<l>inteso quel che Gabriello ha detto,</l>
<l>per reverenzia alla fine ognun tacque:</l>
<l>ché quel che piace a Dio sempre a' buon piacque.</l>
</lg>
<lg type="ottava">
	<l>Orlando ficcòe in terra Durlindana,</l>
<l>poi l'abbracciava e dicea: - Fammi degno,</l>
<l>Signor, ch'io ricognosca la via piana;</l>
<l>questa sia in luogo di quel santo legno</l>
<l>dove patì la giusta carne umana,</l>
<l>sì che il cielo e la terra ne fe' segno,</l>
<l>e non sanza alto misterio gridasti</l>
<l>"<hi rend="italic">Elì</hi>, <hi rend="italic">Elì</hi>", tanto martìr portasti. -</l>
</lg>
<lg type="ottava">
	<l>Così tutto serafico, al ciel fisso,</l>
<l>una cosa parea transfigurata</l>
<l>e che parlassi col suo Crucifisso.</l>
<l>O dolce fine, o anima ben nata,</l>
<l>o santo vecchio, o ben nel mondo visso!</l>
<l>E finalmente, la testa inclinata,</l>
<l>prese la terra come gli fu detto,</l>
<l>e l'anima ispirò del casto petto;</l>
</lg>
<lg type="ottava">
	<l>ma prima il corpo compose alla spada,</l>
<l>le braccia in croce e 'l petto al pome fitto.</l>
<l>Poi si sentì un tuon, che par che cada</l>
<l>il ciel, che certo allor s'aperse al gitto;</l>
<l>e come nuvoletta che in sù vada,</l>
<l>"<foreign lang="lat">In exitu 'Srael</foreign>" cantar "<foreign lang="lat">de Egitto</foreign>"</l>
<l>sentito fu dagli angeli solenne,</l>
<l>che si cognobbe al tremolar le penne.</l>
</lg>
<lg type="ottava">
	<l>Poi appari molte altre cose belle,</l>
<l>perché quel santo nimbo a poco a poco</l>
<l>tanti lumi scoprì, tante fiammelle,</l>
<l>che tutta l'aria pareva di fuoco,</l>
<l>e sempre raggi cadean dalle stelle;</l>
<l>poi si sentì con un suon dolce e roco</l>
<l>certa armonia con sì soavi accenti</l>
<l>che ben parea d'angelici instrumenti.</l>
</lg>
<lg type="ottava">
	<l>Turpino e gli altri accesi d'un fervore</l>
<l>eran, che ignun già non parea più desso:</l>
<l>perché quel foco dello etterno amore,</l>
<l>quando per grazia ci si fa sì presso,</l>
<l>conforta e scalda sì l'anima e 'l core</l>
<l>che ci dà forza d'obliar se stesso;</l>
<l>e pensi ognun quanto fussi il lor zelo</l>
<l>veder portarne quell'anima in cielo.</l>
</lg>
<lg type="ottava">
	<l>E dopo lunga e dolce salmodia,</l>
<l>ad alte voce udir cantar "<foreign lang="lat">Te Deo</foreign>",</l>
<l>"<foreign lang="lat">Salve Regina</foreign>", "<foreign lang="lat">Virgo alma Maria</foreign>";</l>
<l>e guardavano in sù, come Eliseo</l>
<l>quando il carro innalzar vide d'Elia;</l>
<l>o come tutto stupido si feo</l>
<l>Moisè, quando il gran rubo gli apparse;</l>
<l>insin ch'alfine ogni cosa disparse,</l>
</lg>
<lg type="ottava">
	<l>sì che di nuovo un altro tuon rimbomba,</l>
<l>che fu proprio la porta in sul serralla.</l>
<l>Poi si sentì come un rombar di fromba,</l>
<l>e pareva di lungi una farfalla:</l>
<l>ecco apparire una bianca colomba,</l>
<l>e posossi a Turpino in su la spalla,</l>
<l>a Rinaldo, a Terigi, a Ricciardetto:</l>
<l>or qui di gaudio ben traboccòe il petto!</l>
</lg>
<lg type="ottava">
	<l>Donde Turpino oppinion qui tenne</l>
<l>che questa fusse l'anima d'Orlando,</l>
<l>e ch'e' la vide con tutte le penne</l>
<l>in bocca entrargli veramente, quando</l>
<l>Carlo quel dì poi in Runcisvalle venne</l>
<l>e che e' richiese l'onorato brando:</l>
<l>e bisognòe che Orlando vivo fossi,</l>
<l>ché innanzi a lui ridendo inginocchiossi.</l>
</lg>
<lg type="ottava">
	<l>E poi che e' son così soli rimasi</l>
<l>Rinaldo e gli altri, dopo lungo pianto,</l>
<l>e' s'accordorno i dolorosi casi</l>
<l>Carlo sentissi, benché e' venga intanto;</l>
<l>ma Terigi era come morto quasi</l>
<l>per gran dolor; pur, riposato alquanto,</l>
<l>a tutti parve che montassi in sella</l>
<l>e che portassi la trista novella.</l>
</lg>
<lg type="ottava">
	<l>Dunque Terigi da lor s'è partito,</l>
<l>e lascia il suo signore Orlando morto.</l>
<l>Or ritorniam, ch'io non paia smarrito,</l>
<l>a Carlo e la sua gente a Piè di Porto;</l>
<l>che, come il corno sonare ha sentito,</l>
<l>sùbito parve del suo danno accorto,</l>
<l>e disse a Namo ed agli altri dintorno:</l>
<l>- Udite voi com'io sonare il corno? -</l>
</lg>
<lg type="ottava">
	<l>Questa parola fe' ch'ognuno ascolta;</l>
<l>Gan si turbò, ché gli parve sentire.</l>
<l>Orlando suona la seconda volta.</l>
<l>Carlo dicea pur: - Questo che vuol dire? -</l>
<l>Rispose Gan: - Suona forse a raccolta,</l>
<l>perché la caccia sarà in sul finire.</l>
<l>Da poi ch'ognun qui tace, io ti rispondo.</l>
<l>Che pensi tu? Che rovini là il mondo?</l>
</lg>
<lg type="ottava">
	<l>E' par che ancor tu non cognosca Orlando,</l>
<l>tanto che quasi ci hai messo sospetto,</l>
<l>ch'ogni dì debbe ir pe' boschi cacciando</l>
<l>con Ulivieri e col suo Sansonetto.</l>
<l>Non ti ricorda un'altra volta, quando</l>
<l>in Agrismonte, sendo giovinetto,</l>
<l>ogni dì era o con orsi alle mani</l>
<l>o porci o cervi o cavriuoli o dani? -</l>
</lg>
<lg type="ottava">
	<l>Ma poi che Orlando alla terza risuona,</l>
<l>perché e' sonòe tanto terribilmente</l>
<l>che fe' maravigliare ogni persona,</l>
<l>Carlo, il quale era a sua posta prudente:</l>
<l>- Quel corno - disse alla fine - m'intruona</l>
<l>l'anima e 'l cuore, e fa tremar la mente,</l>
<l>ed altra caccia mi par che di bosco:</l>
<l>duolmi che tardi i miei danni cognosco.</l>
</lg>
<lg type="ottava">
	<l>Io mi son risvegliato d'un gran sogno,</l>
<l>o Gano, o Gano, o Gan! - tre volte disse.</l>
<l>- Di me stesso e non d'altro mi vergogno,</l>
<l>a non creder che questo m'avvenisse.</l>
<l>D'aiuto e di consiglio è qui bisogno,</l>
<l>ché s'apparecchian dolorose risse.</l>
<l>Voi siete, dico, mondi, ma non tutti,</l>
<l>e parmi or tempo a giudicare a' frutti.</l>
</lg>
<lg type="ottava">
	<l>Pigliate adunque questo, traditore.</l>
<l>Meglio era al mondo e' non fussi mai suto.</l>
<l>O scelerato, o crudel peccatore!</l>
<l>Misero a me, che son tanto vivuto!</l>
<l>O quanto ha forza un ostinato errore!</l>
<l>O Malagigi, or t'avess'io creduto!</l>
<l>Omè, tu eri pur del ver pronostico!</l>
<l>Ed è ragion se il duol mi par più ostico. -</l>
</lg>
<lg type="ottava">
	<l>Disse il Danese: - O quante volte, Carlo,</l>
<l>tel dissi pure, e Salamone e Namo,</l>
<l>ch'a Siragozza non dovei mandarlo,</l>
<l>che si vedea quasi scoperto l'amo!</l>
<l>Ed Ulivier, quando io vidi baciarlo,</l>
<l>io dissi: "O Giuda, noi ti conosciamo!</l>
<l>O infamia del mondo e di natura,</l>
<l>tu sarai infin la nostra sepultura!".</l>
</lg>
<lg type="ottava">
	<l>Ma tu non fusti da noi consigliato</l>
<l>com'e' si conveniva in questo caso,</l>
<l>perché tu eri in quel tempo ostinato. -</l>
<l>Intanto Gan si truova sanza naso,</l>
<l>e come volpe da' cani è straziato,</l>
<l>e 'l capo e 'l ciglio pareva già raso;</l>
<l>e chi gli pela la barba a furore</l>
<l>- Crucifiggi - gridando - il traditore! -</l>
</lg>
<lg type="ottava">
	<l>Ma finalmente consigliato fu</l>
<l>che incarcerato in una torre sia,</l>
<l>dove si va per molti errori in giù</l>
<l>e come un laberinto par che stia.</l>
<l>E perché tempo non è da star più,</l>
<l>Carlo partì con la sua baronia,</l>
<l>e serra l'uscio ricevuto il danno;</l>
<l>e così inverso Runcisvalle vanno.</l>
</lg>
<lg type="ottava">
	<l>E ben cognobbe che Marsilione</l>
<l>era venuto con le squadre armate</l>
<l>come aveva ordinato Ganellone,</l>
<l>e la sua gente è in gran calamitate:</l>
<l>ch'Orlando non sonòe sanza cagione,</l>
<l>però che in caso di necessitate,</l>
<l>quando il suon troppo non fussi discosto,</l>
<l>avea con Carlo quel segno composto.</l>
</lg>
<lg type="ottava">
	<l>Avea già il sol mezzo passato il giorno</l>
<l>e cominciava a calare al Murrocco,</l>
<l>quando Carlo sentì sonare il corno,</l>
<l>e dipartissi dopo al terzo tocco,</l>
<l>ché così Namo e gli altri consigliorno</l>
<l>e tutti i lor pensieri furno a un brocco;</l>
<l>e perché il tempo parea scarso forse,</l>
<l>Carlo al suo Cristo all'usato ricorse:</l>
</lg>
<lg type="ottava">
	<l>- O Crucifisso, il qual già, sendo in croce,</l>
<l>oscurasti quel sol contra natura,</l>
<l>io ti priego, Signor, con umil voce,</l>
<l>insin ch'io giunga in quella valle oscura,</l>
<l>che tu raffreni il suo corso veloce,</l>
<l>acciò che al popol tuo dia sepultura,</l>
<l>e che non vadi sì tosto all'occaso:</l>
<l>non mi lasciare in così estremo caso;</l>
</lg>
<lg type="ottava">
	<l>non pe' meriti miei, che non son tali</l>
<l>che come Iosuè meriti questo,</l>
<l>ma perché al volo mio son corte l'ali,</l>
<l>acciò che in Runcisvalle io vadi presto,</l>
<l>vinchino i preghi giusti de' mortali,</l>
<l>sì che più il tuo poter sia manifesto,</l>
<l>l'ordine dato delle etterne rote,</l>
<l>tanto ch'io truovi il mio caro nipote. -</l>
</lg>
<lg type="ottava">
	<l>Fermossi il sol, ch'era turbato prima</l>
<l>per la pietà del suo popol cristiano,</l>
<l>per tutto l'universo, in ogni clima;</l>
<l>e dice alcun, ma par supervacano,</l>
<l>benché e' sia auttor da farne stima,</l>
<l>che le montagne diventorno piano,</l>
<l>ché Carlo aggiunse al suo prego ancor questo.</l>
<l>Ma io qui danno l'auttore e 'l testo:</l>
</lg>
<lg type="ottava">
	<l>io me n'andrò con un mio carro a vela</l>
<l>e giugnerò le lepre e' leopardi;</l>
<l>ché in picciol tempo la fama si cela</l>
<l>degli scrittor, quando e' son pur bugiardi,</l>
<l>e rimangonsi al lume di candela</l>
<l>la sera al fuoco annighittosi e tardi,</l>
<l>e gente son prosuntuose quelle,</l>
<l>tanto che Marsia ne perdé la pelle.</l>
</lg>
<lg type="ottava">
	<l>Basta che Carlo, dette le parole,</l>
<l>sùbito il prego suo fu essaudito,</l>
<l>sanza servar più l'ordine che suole</l>
<l>quel bel pianeta etterno stabilito.</l>
<l>O clemenzia del Ciel, tu fermi il sole</l>
<l>a Carlo tuo! O amore infinito!</l>
<l>O chiaro essemplo che quel dì ci mostra</l>
<l>quanto Iddio ama la umanità nostra!</l>
</lg>
<lg type="ottava">
	<l>E cavalcando d'uno in altro monte,</l>
<l>ecco Terigi doloroso e mesto</l>
<l>che ne venìa diguazzando la fronte.</l>
<l>Ma come Carlo ha cognosciuto questo,</l>
<l>sùbito disse: - O mio famoso conte!</l>
<l>La sua loquela mi fa manifesto</l>
<l>ch'a nunziar quel vien trista novella. -</l>
<l>Perché e' pareva un uom di carta in sella.</l>
</lg>
<lg type="ottava">
	<l>Giunto Terigi, a Carlo inginocchiossi,</l>
<l>e disse: - O signor mio, <foreign lang="lat">tarde venisti</foreign></l>
<l>sappi ch'Orlando è morto, e più non puossi,</l>
<l>e tutti i tuoi baron miseri e tristi. -</l>
<l>Carlo, sentendol, con le man graffiossi.</l>
<l>Disse Terigi: - Se tu avessi visti</l>
<l>gli angeli i quali il portorno sù in cielo,</l>
<l>non che graffiar, non torceresti un pelo.</l>
</lg>
<lg type="ottava">
	<l>Sappi che e' chiese la morte lui stesso,</l>
<l>e nel morir tanta [avea] contrizione</l>
<l>che dal ciel Gabriel, quel santo messo,</l>
<l>venne, e rispose alla sua orazione;</l>
<l>ed ogni cosa sentavàn dappresso,</l>
<l>ché tutti savàn quivi ginocchione.</l>
<l>Pensi ciascun quanto parea soave</l>
<l>veder quell'angel che per noi disse "<foreign lang="lat">Ave</foreign>".</l>
</lg>
<lg type="ottava">
	<l>Rinaldo era venuto insin d'Egitto</l>
<l>e Ricciardetto, e fatto hanno oggi cose</l>
<l>che il re Marsilio si fuggì sconfitto.</l>
<l>Tu vedrai le tue gente dolorose</l>
<l>per Runcisvalle, ognun nel sangue fitto,</l>
<l>ché son tutte le rive sanguinose:</l>
<l>non è ignun ch'a veder non lacrimassi;</l>
<l>e piangon l'erbe ancor, le piante e' sassi.</l>
</lg>
<lg type="ottava">
	<l>Io vidi Astolfo morto e Sansonetto,</l>
<l>che ti sare' paruto oggi gagliardo,</l>
<l>tanto che Orlando per questo dispetto</l>
<l>cacciò per terra a furia ogni stendardo;</l>
<l>e Berlinghier fu morto, il poveretto,</l>
<l>Anselmo tuo e 'l valente Egibardo,</l>
<l>Gualtieri da Mulione, Avolio, Avino;</l>
<l>non v'è, di tre, campato un Angiolino.</l>
</lg>
<lg type="ottava">
	<l>L'Arcaliffa ribaldo di Baldacco</l>
<l>uccise Ulivier nostro a tradimento,</l>
<l>e prima fe' della tua gente un macco,</l>
<l>tanto che molto ci dètte spavento;</l>
<l>Riccardo cadde morto per istracco,</l>
<l>Ottone e Guottibuoffi ognun è spento,</l>
<l>Marco e Matteo del Monte a San Michele:</l>
<l>non fu battaglia mai tanto crudele.</l>
</lg>
<lg type="ottava">
	<l>E Baldovin con certa sopravvesta</l>
<l>oggi pel campo combatteva forte,</l>
<l>e come e si cavòe di dosso questa,</l>
<l>da un pagan gli fu dato la morte:</l>
<l>ch'Orlando trasse l'elmetto di testa</l>
<l>a quel figliuol del Veglio, Buiaforte,</l>
<l>e intese appunto come il fatto era ito,</l>
<l>e come Gan fu quel ch'avea tradito.</l>
</lg>
<lg type="ottava">
	<l>Turpin, Rinaldo e Ricciardetto solo</l>
<l>campati son di tutta la tua gente:</l>
<l>il resto è tutto morto dello stuolo;</l>
<l>e in Runcisvalle gli lasciai al presente,</l>
<l>però ch'io son venuto quasi a volo</l>
<l>per recarti novella sì dolente,</l>
<l>poi che stato non v'è, per mio dolore,</l>
<l>oggi una lancia che mi passi il core,</l>
</lg>
<lg type="ottava">
	<l>da poi ch'io ho perduto il signor mio.</l>
<l>Tanto è che più il tuo Gan non puoi scusarlo,</l>
<l>e commettesti un gran peccato e rio</l>
<l>quando a Marsilio lo mandasti, Carlo;</l>
<l>e se tu vuoi placar nel cielo Iddio,</l>
<l>fallo squartar. Ma, mentre ch'io ti parlo,</l>
<l>sappi ch'io sento della morte il gelo -;</l>
<l>disse Terigi, e poi se n'andò in cielo.</l>
</lg>
<lg type="ottava">
	<l>Carlo, ascoltata la trista novella</l>
<l>e Terigi vedendo a' suoi piè morto,</l>
<l>per gran dolor fu per cader di sella,</l>
<l>e disse: - Ignun non mi dia più conforto.</l>
<l>O battaglia per me crudele e fella!</l>
<l>O re Marsilio, tu m'hai fatto torto:</l>
<l>ch'io avea fatto, come imperatore,</l>
<l>pace con teco con sincero core;</l>
</lg>
<lg type="ottava">
	<l>ma non credetti un re di tanta fama,</l>
<l>di tanto scettro e monarchia e regno,</l>
<l>sendo antico proverbio amar chi ama,</l>
<l>oscurassi così la gloria e 'l segno.</l>
<l>O Ganellon ch'ordinasti la trama</l>
<l>e conducesti il mio nipote degno</l>
<l>in Runcisvalle aspettar la sua morte,</l>
<l>maladetto sia il dì ch'io t'ebbi in corte!</l>
</lg>
<lg type="ottava">
	<l>Che faren noi, o Salamone, o Namo?</l>
<l>O mia fortuna, ove mi guidi o meni?</l>
<l>in Runcisvalle ove meschini andiamo</l>
<l>come ciechi smarriti sanza freni?</l>
<l>O morte, vieni a me, vien', ch'i' ti chiamo,</l>
<l>ché tu se' più crudel, se tu non vieni;</l>
<l>ma se tu vieni a mia vita dogliosa,</l>
<l>tu sarai detta ancor per me pietosa. -</l>
</lg>
<lg type="ottava">
	<l>Namo diceva, e Salamone ancora:</l>
<l>Maraviglia non è se Orlando è morto:</l>
<l>con questi patti della terra fora</l>
<l>trasse Iddio Adamo, e non gli è fatto torto;</l>
<l>tanto un legno il gran mar solca per prora,</l>
<l>che a qualche scoglio si conduce o porto:</l>
<l>questa sentenzia è data pria che in fasce,</l>
<l>che morte è il fin d'ogni cosa che nasce.</l>
</lg>
<lg type="ottava">
	<l>Veggiam se in questo tempo che ci resta</l>
<l>qualche cosa ancor far siamo obligati,</l>
<l>la qual sia proprio all'uom da Dio richiesta,</l>
<l>ché per bene operar tutti siàn nati</l>
<l>e d'ogni savio la sentenzia è questa.</l>
<l>Tu sai ch'io ci ho quattro figliuol lasciati:</l>
<l>facciàn che' morti non restino al vento,</l>
<l>però che il Ciel non ne sare' contento. -</l>
</lg>
<lg type="ottava">
	<l>Disse il Danese: - In Runcisvalle andremo,</l>
<l>la prima cosa, a ritrovare Orlando,</l>
<l>e tutti i morti poi seppelliremo,</l>
<l>sì che alle fiere non restino in bando.</l>
<l>Poi con Rinaldo ci consiglieremo. -</l>
<l>E così Carlo venien consolando,</l>
<l>e cavalcavan via d'un buon gualoppo,</l>
<l>quando e' trovorno altro cattivo intoppo.</l>
</lg>
<lg type="ottava">
	<l>Aveva Orlando pel tempo passato,</l>
<l>come altra volta in molte istorie è detto,</l>
<l>il Sepulcro di Cristo racquistato;</l>
<l>ed Ansuigi, nobil giovinetto,</l>
<l>con molta gente a guardar fu lasciato,</l>
<l>sì che dieci anni lo tenne in effetto;</l>
<l>poi gli fu tolto per forza di lancia,</l>
<l>ed al presente si tornava in Francia;</l>
</lg>
<lg type="ottava">
	<l>e riscontrossi nello imperatore.</l>
<l>Carlo, veggendo la gente venire,</l>
<l>dubitòe di Marsilio nel suo core</l>
<l>che nol venissi di nuovo assalire;</l>
<l>ma non istette molto in questo errore,</l>
<l>ché la bandiera si vide scoprire</l>
<l>nel campo bianco con la croce negra,</l>
<l>per dimostrar vittoria poco allegra.</l>
</lg>
<lg type="ottava">
	<l>Giunto Ansuigi, per abbreviare,</l>
<l>gli disse come i Mori della Mec</l>
<l>Gerusalemme vennono a scalare</l>
<l>di notte, sanza dir <emph>salamalec</emph>:</l>
<l>sì che il Sepulcro bisognòe lasciare</l>
<l>a guardia d'altro che Melchisedec;</l>
<l>e ch'avea ferma oppinion che Gano</l>
<l>a questo fatto tenessi la mano.</l>
</lg>
<lg type="ottava">
	<l>Disse Carlo: - Tu, Iddio, fa' la vendetta,</l>
<l>poi che il Sepulcro in tal modo si ruba!</l>
<l>Sarebbe mai quel dì che il mondo aspetta,</l>
<l>quando e' verrà quella terribil tuba? -</l>
<l>E ricordossi della poveretta</l>
<l>afflitta, vecchia e sventurata Eccùba,</l>
<l>che dopo al pianto d'ogni suo martoro</l>
<l>ultimamente pianse Polidoro;</l>
</lg>
<lg type="ottava">
	<l>e disse: - Pazienzia! - come Giobbe.</l>
<l>- Or oltre, in Runcisvalle andar si vuole -,</l>
<l>ché come savio il partito cognobbe</l>
<l>per non tenere in disagio più il sole,</l>
<l>il qual non va per le orbite sue gobbe</l>
<l>per lo eccentrico il dì, come far suole,</l>
<l>per obbedire il suo Signore e Carlo,</l>
<l>perché Chi il fece, anche potea disfarlo.</l>
</lg>
<lg type="ottava">
	<l>E poi che in Runcisvalle andar vogliamo,</l>
<l>e perché il sole aspetta, come è detto,</l>
<l>dove era Orlando alla fonte arriviamo</l>
<l>e Turpino e Rinaldo e Ricciardetto,</l>
<l>ch'ognun piangeva doloroso e gramo</l>
<l>e guardavan quel corpo benedetto.</l>
<l>Ma, come Carlo in Runcisvalle è giunto,</l>
<l>parve che il cor si schiantassi in un punto.</l>
</lg>
<lg type="ottava">
	<l>E ragguardava i cavalieri armati</l>
<l>l'un sopra l'altro in su la terra rossa,</l>
<l>gli uomini co' cavalli attraversati;</l>
<l>e molti son caduti in qualche fossa,</l>
<l>nel fango in terra fitti arrovesciati;</l>
<l>chi mostra sanguinosa la percossa,</l>
<l>chi 'l capo avea quattro braccia discosto,</l>
<l>da non trovargli in Giusaffà sì tosto;</l>
</lg>
<lg type="ottava">
	<l>tanti squartati, smozzicati e monchi,</l>
<l>tante intestine fuor, tante cervella;</l>
<l>parean gli uomini fatti schegge e bronchi,</l>
<l>rimasi in istran modi in su la sella;</l>
<l>tanti scudi per terra e lance in tronchi.</l>
<l>O quanto gente parea meschinella!</l>
<l>O quanto fia scontento più d'un padre!</l>
<l>E misera colei che sarà madre!</l>
</lg>
<lg type="ottava">
	<l>Carlo piangeva, e per la maraviglia</l>
<l>gli trema il core e 'l capo se gli arriccia,</l>
<l>e Salamone strabuzza le ciglia,</l>
<l>Uggieri e Namo ognun si raccapriccia:</l>
<l>perché la terra si vede vermiglia</l>
<l>e tutta l'erba sanguinosa, arsiccia;</l>
<l>gli arbori, i sassi gocciolavan sangue,</l>
<l>sì che ogni cosa si potea dir langue.</l>
</lg>
<lg type="ottava">
	<l>Ma po' che Carlo ebbe guardato tutto,</l>
<l>si volse, e disse inverso Runcisvalle:</l>
<l>- Po' che in te il pregio d'ogni gloria è strutto,</l>
<l>maladetta sia tu, dolente valle!</l>
<l>Che non ci facci più ignun seme frutto,</l>
<l>co' monti intorno e le superbe spalle!</l>
<l>Venga l'ira del Cielo in sempiterno</l>
<l>sopra te, bolgia o Caina d'inferno! -</l>
</lg>
<lg type="ottava">
	<l>Ma poi che e' giunse appiè della montagna</l>
<l>a quella fonte ove Rinaldo aspetta,</l>
<l>di più misere lacrime si bagna</l>
<l>e come morto da caval si getta;</l>
<l>abbraccia Orlando e quanto può si lagna,</l>
<l>e dice: - Anima giusta e benedetta,</l>
<l>ascolta almen dal Ciel quel ch'io ti dico,</l>
<l>perché pure ero il tuo signor già antico:</l>
</lg>
<lg type="ottava">
	<l>io benedico il dì che tu nascesti;</l>
<l>io benedico la tua giovinezza;</l>
<l>io benedico i tuoi concetti onesti;</l>
<l>io benedico la tua gentilezza;</l>
<l>io benedico ciò che mai facesti;</l>
<l>io benedico la tua gran prodezza;</l>
<l>io benedico l'opre alte e leggiadre;</l>
<l>io benedico il seme del tuo padre.</l>
</lg>
<lg type="ottava">
	<l>E chieggo a te perdon, se mi bisogna,</l>
<l>perché di Francia tu sai ch'io ti scrissi,</l>
<l>quando tu eri crucciato in Guascogna,</l>
<l>che in Runcisvalle a Marsilio venissi</l>
<l>col conte Anselmo e 'l signor di Borgogna.</l>
<l>Ma non pensavo, omè, che tu morissi;</l>
<l>quantunque giusto guidardon riporto,</l>
<l>ché tu se' vivo, ed io son più che morto.</l>
</lg>
<lg type="ottava">
	<l>Ma dimmi, o figliuol mio, dove è la fede</l>
<l>al tempo lieto già data ed accetta?</l>
<l>O se tu hai di me nel Ciel merzede</l>
<l>come solevi al mondo, alma diletta,</l>
<l>rendimi, se Dio tanto ti concede,</l>
<l>ridendo quella spada benedetta,</l>
<l>come tu mi giurasti in Aspramonte</l>
<l>quando ti feci cavaliere e conte. -</l>
</lg>
<lg type="ottava">
	<l>Come a Dio piacque, intese le parole,</l>
<l>Orlando sorridendo in piè rizzossi</l>
<l>con quella reverenzia che far suole,</l>
<l>e innanzi al suo signore inginocchiossi</l>
<l>(e non sia maraviglia, poi che il sole</l>
<l>oltre al corso del ciel per lui fermossi),</l>
<l>e poi distese ridendo la mana</l>
<l>e rendégli la spada Durlindana.</l>
</lg>
<lg type="ottava">
	<l>Carlo tremar si sentì tutto quanto</l>
<l>per maraviglia e per affezione,</l>
<l>ed a fatica la strinse col guanto.</l>
<l>Orlando si rimase ginocchione,</l>
<l>l'anima si tornò nel regno santo.</l>
<l>Carlo cognobbe la sua salvazione;</l>
<l>che, se non fussi questo sol conforto,</l>
<l>dice Turpin che certo e' sare' morto.</l>
</lg>
<lg type="ottava">
	<l>Quivi era ognuno in terra inginocchiato</l>
<l>e tremava d'orrore e di paura,</l>
<l>quando vidono Orlando in piè rizzato,</l>
<l>come avvien d'ogni cosa oltre a natura:</l>
<l>però ch'egli era in parte ancora armato</l>
<l>e molto fiero nella guardatura;</l>
<l>ma perché poi ridendo inginocchiossi</l>
<l>dinanzi a Carlo, ognun rassicurossi.</l>
</lg>
<lg type="ottava">
	<l>Poi abbracciâr molto pietosamente</l>
<l>Carlo e tutti, Rinaldo e Ricciardetto,</l>
<l>e ragionorno pur succintamente</l>
<l>della battaglia e d'ogni loro effetto;</l>
<l>ed ordinossi per la morta gente</l>
<l>dove fussi il sepulcro e il lor ricetto.</l>
<l>Ma Carlo un corpo era colmo d'angosce,</l>
<l>ché tanta gente non si ricognosce,</l>
</lg>
<lg type="ottava">
	<l>e disse: - O Signor mio, fammi ancor degno,</l>
<l>fra tante grazie che tu mi concedi,</l>
<l>ch'io ricognosca in qualche modo o segno</l>
<l>la gente mia, che quaggiù morta vedi,</l>
<l>ch'io non so dove io sia né donde i' vegno;</l>
<l>e come in Giusaffà, le mane e' piedi</l>
<l>e l'altre membra insieme accozza, e mostra</l>
<l>per carità qual sia la gente nostra. -</l>
</lg>
<lg type="ottava">
	<l>E poi che furon nella valle entrati,</l>
<l>trovoron tutti i cristian c'hanno insieme</l>
<l>i membri appresso e i volti al ciel levati,</l>
<l>perché questo era d'Adamo il buon seme.</l>
<l>O Dio, quanti miracoli hai mostrati!</l>
<l>Quanto è felice chi in te pon sua speme!</l>
<l>E tutti i corpi di que' saracini</l>
<l>dispersi son, co' volti a terra chini.</l>
</lg>
<lg type="ottava">
	<l>Ringraziò Carlo Iddio devotamente</l>
<l>che tante grazie gli avea conceduto.</l>
<l>Or qui comincia un mar tanto frangente</l>
<l>di pianto e duol, che non sare' creduto:</l>
<l>chi truova il figliuol morto e chi 'l parente,</l>
<l>amico o frate; e quel ricognosciuto,</l>
<l>abbraccia il corpo e l'elmo gli dilaccia</l>
<l>e mille volte poi lo bacia in faccia.</l>
</lg>
<lg type="ottava">
	<l>Carlo si pose per dolor la mano</l>
<l>agli occhi, quando Astolfo morto vide,</l>
<l>e se potessi, come il pellicano</l>
<l>quando la serpe i suoi nati gli uccide,</l>
<l>lo sanerebbe col suo sangue umano.</l>
<l>Così per tutto quel campo si stride:</l>
<l>Rinaldo piange, Ricciardetto plora;</l>
<l>pensa se Namo anche piangeva allora!</l>
</lg>
<lg type="ottava">
	<l>Qui ci bisogna più d'una carretta,</l>
<l>e tempo non è più tener quel sole</l>
<l>che per servire al suo Fattore aspetta.</l>
<l>"O fidanza gentil, chi Iddio ben cole</l>
<l>(o del nostro Ancisan parola eletta!),</l>
<l>il ciel tener con semplici parole!".</l>
<l>O sicuri cristian, gran parte è questa</l>
<l>di quella fede che v'è manifesta.</l>
</lg>
<lg type="ottava">
	<l>Credo che quegli Antipodi di sotto</l>
<l>dubitassin fra lor più volte, il giorno,</l>
<l>che non fussi del ciel l'ordine rotto,</l>
<l>ché il bel pianeta non facea ritorno,</l>
<l>o che e' fussi quel dì l'ultimo botto,</l>
<l>e ritornassi all'antico soggiorno</l>
<l>prima che fussi il gran caòs aperto;</l>
<l>e in dubbio stessi lo emisperio incerto.</l>
</lg>
<lg type="ottava">
	<l>E' se n'andò pure all'altro orizzonte,</l>
<l>finito un giorno naturale appunto:</l>
<l>forse la terra pensò che Fetonte</l>
<l>avessi il carro nuovamente assunto.</l>
<l>Carlo si stette con sua gente al monte</l>
<l>la notte insin che il mattin poi fu giunto,</l>
<l>ed ordinò che la gente cristiana</l>
<l>portata fussi in parte in Aquisgrana.</l>
</lg>
<lg type="ottava">
	<l>E molti corpi furno imbalsimati,</l>
<l>massime tutti que' de' paladini;</l>
<l>ed alcun furno a Parigi mandati</l>
<l>e per la Francia e per tutti i confini;</l>
<l>e tanti padri furno sconsolati,</l>
<l>e tante donne si stracciano i crini,</l>
<l>e chi la faccia e chi il petto s'infranse,</l>
<l>ch'Affrica tanto o Grecia mai non pianse.</l>
</lg>
<lg type="ottava">
	<l>E sopra tutto pianse Alda la bella,</l>
<l>chiamando sé fra l'altre dolorosa</l>
<l>d'Ulivieri e d'Orlando, meschinella,</l>
<l>dicendo: - Omè, quanto felice sposa</l>
<l>del più degn'uom che mai montassi in sella</l>
<l>fui alcun tempo, or misera angosciosa!</l>
<l>Già non invidio sua felice sorte,</l>
<l>ma increscemi di me insino alla morte.</l>
</lg>
<lg type="ottava">
	<l>O dolce sposo mio, signore e padre,</l>
<l>or non ti vedrò io più fiero ed ardito,</l>
<l>quando tu eri armato fra le squadre!</l>
<l>Non creder che mai prenda altro marito;</l>
<l>ma sopra il corpo e tue membra leggiadre,</l>
<l>ché sento in Aquisgran se' seppellito,</l>
<l>giurerà come Dido Alda la bella. -</l>
<l>E così fece a luogo e tempo quella.</l>
</lg>
<lg type="ottava">
	<l>Carlo fece il sepulcro al suo nipote</l>
<l>in Aquisgrana, e 'l corpo quivi misse;</l>
<l>ed onorar lo fece quanto e' puote</l>
<l>prima che inverso Siragozza gisse,</l>
<l>dove poi furon le dolente note;</l>
<l>e nel sepulcro lettere si scrisse,</l>
<l>e conteneva in latino idioma:</l>
<l>"Uno Iddio, uno Orlando ed una Roma".</l>
</lg>
<lg type="ottava">
	<l>E tutta Francia pianse il suo campione,</l>
<l>e spezialmente il popol di Parigi,</l>
<l>che non pianse più Roma Scipione;</l>
<l>e fatte furno essequie in San Dionigi,</l>
<l>vestite a nero tutte le persone,</l>
<l>ch'usavan prima a' morti i panni bigi</l>
<l>come Pericle fe' vestir già Atene,</l>
<l>e parve annunzio di future pene.</l>
</lg>
<lg type="ottava">
	<l>Astolfo in Inghilterra fu mandato,</l>
<l>e dice alcun che Ottone era già morto,</l>
<l>e molto fu nella patria onorato.</l>
<l>Né Sansonetto gli fu fatto torto,</l>
<l>anzi un ricco sepulcro ha ordinato</l>
<l>Carlo a San Gianni, per lui, Piè di Porto.</l>
<l>E Berlinghieri e gli altri suoi fratelli</l>
<l>ebbon tutti sepulcri antichi e belli.</l>
</lg>
<lg type="ottava">
	<l>Ulivier fu seppellito in Borgogna,</l>
<l>e tutto il popol fe' di pianger roco.</l>
<l>Ma perché molte cose dir bisogna,</l>
<l>a Balugante torneremo un poco,</l>
<l>che va cercando trovare altra rogna:</l>
<l>non so se poi il grattar gli parrà giuoco.</l>
<l>E' ritrovò la sua gente smarrita,</l>
<l>ch'era per boschi e montagne fuggita;</l>
</lg>
<lg type="ottava">
	<l>e terminò tornare in Runcisvalle,</l>
<l>ché non sapea s'Orlando fussi morto,</l>
<l>e volea le sue gente sotterralle.</l>
<l>E come e' fu in su la montagna scorto</l>
<l>che voleva calar giù nella valle,</l>
<l>Rinaldo, come astuto e molto accorto,</l>
<l>a Carlo disse: - Balugante viene:</l>
<l>io lo cognosco a' contrassegni bene.</l>
</lg>
<lg type="ottava">
	<l>- Parmi che in punto tua gente si metta,</l>
<l>da poi che Iddio per grazia ce lo manda,</l>
<l>per cominciare a far nostra vendetta. -</l>
<l>Il perché Carlo sùbito comanda</l>
<l>che si dovessi armare ognuno in fretta.</l>
<l>Era apparita l'alba a randa a randa</l>
<l>- quando la schiera de' pagan vien giùe</l>
<l>il terzo dì che la battaglia fue.</l>
</lg>
<lg type="ottava">
	<l>- E consiglioron Salamone e Namo</l>
<l>e Ricciardetto e Turpino e 'l Danese:</l>
<l>- O Carlo, poi che condotti qui siamo,</l>
<l>e piacque sempre a Dio le giuste imprese,</l>
<l>Balugante e sua gente seguitiamo</l>
<l>tanto che alfine sien le fiamme accese</l>
<l>e che si metta a sacco Siragozza,</l>
<l>e Marsilio s'impicchi per la strozza.</l>
</lg>
<lg type="ottava">
	<l>E come fe' Vespasiano e Tito,</l>
<l>venderen per ischiavi que' marrani</l>
<l>a corsari o pirrati in qualche lito,</l>
<l>perché e' son peggio che porci o che cani. -</l>
<l>E così presto si prese partito;</l>
<l>e com'egli hanno scontrati i pagani,</l>
<l>e' cominciorno a gridar: - Carne, carne! -</l>
<l>e - Morte! - e - Sangue! - ed ogni strazio a farne.</l>
</lg>
<lg type="ottava">
	<l>Rinaldo il primo calò giù la lancia,</l>
<l>e grida a Balugante: - Ah, traditore!</l>
<l>Già non è spenta la gloria di Francia! -</l>
<l>e morto in terra il metteva a furore,</l>
<l>se non che il ferro gli striscia la guancia</l>
<l>e truova un altro pagan peccatore,</l>
<l>sì che la lancia gli caccia per gli occhi,</l>
<l>e bisognò che giù morto trabocchi.</l>
</lg>
<lg type="ottava">
	<l>Carlo aveva quel giorno Durlindana</l>
<l>e vendicar volea con essa Orlando,</l>
<l>e dice: - Ben che la mia forza è vana</l>
<l>respetto al signor tuo, famoso brando,</l>
<l>non perdonare alla gente pagana,</l>
<l>ché teco insieme lo vo vendicando;</l>
<l>e poi che e' t'ha ridendo a me renduto,</l>
<l>non è sanza cagion per certo suto. -</l>
</lg>
<lg type="ottava">
	<l>O gloria al secol prisco, o lume, o specchio,</l>
<l>o difensor della cristiana fede,</l>
<l>o santo Carlo, o ben vivuto vecchio,</l>
<l>dell'alta fama di tua stirpe erede,</l>
<l>tu taglieresti a Malco l'altro orecchio!</l>
<l>Così fa chi in Gesù si fida e crede;</l>
<l>e bisognava al mondo tu venissi</l>
<l>per cavarci di nuovo degli abissi.</l>
</lg>
<lg type="ottava">
	<l>Balugante transcorse tra' cristiani</l>
<l>perché il cavallo a forza Io transporta.</l>
<l>Carlo, che il vide, con ambo le mani</l>
<l>alzò la spada, e tanto sdegno il porta</l>
<l>che disse: - Tu n'andrai fra gli altri cani! -</l>
<l>tanto che cadde come cosa morta;</l>
<l>e come Balugante in terra cade,</l>
<l>sùbito addosso gli fur cento spade.</l>
</lg>
<lg type="ottava">
	<l>E' non si vide mai più spade a Roma</l>
<l>addosso a qualche toro, quando in caccia</l>
<l>isciolto giù dal plaustro quel toma</l>
<l>quando si fa la festa di Testaccia:</l>
<l>tanto che infine la barba e la chioma</l>
<l>gli pela alcun, che l'elmo gli dilaccia;</l>
<l>e chi voleva pur cavargli il core,</l>
<l>ma non poteva, tanto era il furore.</l>
</lg>
<lg type="ottava">
	<l>E come Balugante morto fu,</l>
<l>i saracin fuggivon d'ogni banda;</l>
<l>e s'io non l'ho qui ricordato più,</l>
<l>il valoroso Arnaldo di Bellanda</l>
<l>molti pagani il dì in Cafarnaù,</l>
<l>anzi più tosto allo inferno giù manda.</l>
<l>E così fu questa nuova battaglia</l>
<l>di Balugante un gran fuoco di paglia.</l>
</lg>
<lg type="ottava">
	<l>Furon costor presto abbattuti tutti,</l>
<l>o fuggiron per boschi e per campagne;</l>
<l>e Balugante andò cercando frutti</l>
<l>che il punson più che ricci di castagne.</l>
<l>E poi che Carlo gli vide distrutti,</l>
<l>diterminò di passar le montagne;</l>
<l>e inverso Siragozza cavalcorno,</l>
<l>e in ogni luogo i paesi guastorno:</l>
</lg>
<lg type="ottava">
	<l>a fuoco, a sacco, a morte, in preda, in fuga,</l>
<l>le donne, i moricini e le fanciulle,</l>
<l>sanza trovare ignun dove e' rifuga,</l>
<l>ammazzavano insin drento alle culle.</l>
<l>Carlo dicea ch'ogni cosa si struga,</l>
<l>pur che Marsilio e 'l suo regno s'annulle.</l>
<l>E così sempre per tutto il viaggio</l>
<l>parean corsari in terra a far carnaggio.</l>
</lg>
<lg type="ottava">
	<l>Hai tu veduto innanzi alla tempesta</l>
<l>fuggir pastor con le lor pecorelle?</l>
<l>Così fuggien la morte manifesta</l>
<l>quelle gente cacciate meschinelle.</l>
<l>E insino a Siragozza ignun non resta,</l>
<l>la notte e 'l giorno sempre in su le selle;</l>
<l>e passan valle e piagge e colli e monti,</l>
<l>e in ogni parte fêr tagliare i ponti.</l>
</lg>
<lg type="ottava">
	<l>Era la Spagna in parte battezzata,</l>
<l>e inteso di Marsilio i tradimenti,</l>
<l>e così tutti i mori di Granata,</l>
<l>molti signor ne furon mal contenti,</l>
<l>e Siragozza è quasi abbandonata.</l>
<l>Marsilio v'avea drento poche genti,</l>
<l>ché in Runcisvalle rimase eran morte,</l>
<l>tanto che Carlo s'accostòe alle porte.</l>
</lg>
<lg type="ottava">
	<l>Re Bianciardin, che la novella sente,</l>
<l>disse a Marsilio: - E' fia Rinaldo questo. -</l>
<l>Ma non potevon creder per niente</l>
<l>che Carlo fussi venuto sì presto</l>
<l>ed avessi condotta tanta gente;</l>
<l>e quel che più diventerà molesto,</l>
<l>ch'e' non sapean di Balugante il caso,</l>
<l>che pel cammino indrieto era rimaso.</l>
</lg>
<lg type="ottava">
	<l>Atteson tutti a rafforzar le mura.</l>
<l>Rinaldo a una porta appiccò il fuoco:</l>
<l>or questo fece alla terra paura,</l>
<l>tanto che drento entrorno a poco a poco.</l>
<l>Era la notte nebulosa, oscura:</l>
<l>pensa, lettor, come egli andava il giuoco!,</l>
<l>e vento e pioggia e tempesta e furore,</l>
<l>e tutto il popol levato al romore.</l>
</lg>
<lg type="ottava">
	<l>Il fuoco era appiccato in molte strade,</l>
<l>e 'l vento certe fiamme in alto leva,</l>
<l>e qualche tetto alle volte giù cade,</l>
<l>e le moschee ed ogni cosa ardeva;</l>
<l>e luccicar si vedea tante spade</l>
<l>che Siragozza un inferno pareva.</l>
<l>Marsilione non sapea che farsi,</l>
<l>e certo i suoi partiti erano scarsi;</l>
</lg>
<lg type="ottava">
	<l>e quando e' sente gridar - Francia, Francia! -</l>
<l>e - Carlo, Carlo! -, gli parve che il core</l>
<l>gli passassi un coltello, anzi una lancia,</l>
<l>tanto ne prese nel petto terrore:</l>
<l>perché e' cognobbe in su 'n una bilancia</l>
<l>aver la vita e lo stato e l'onore;</l>
<l>e Bianciardin, tanto mascagna volpe,</l>
<l>a questa volta purgar le sue colpe.</l>
</lg>
<lg type="ottava">
	<l>Eran saliti sopra certe torri,</l>
<l>gridando forte, alcun talacimanno,</l>
<l>come dicessi: - Accorri! accorri! accorri!</l>
<l>Aiuta il popol, Macon, mussurmanno! -</l>
<l>Ma tutte alfine eran bucce di porri,</l>
<l>ch'ogni cosa n'andava a saccomanno,</l>
<l>ed urla e strida per tutto si sente</l>
<l>e pianti assai commiserabilmente.</l>
</lg>
<lg type="ottava">
	<l>Rinaldo aveva sbarrata la piazza.</l>
<l>Le donne e le tosette scapigliate</l>
<l>correvan tutte come cosa pazza,</l>
<l>ed eran dalle gente calpestate;</l>
<l>ed ognun grida: - Ammazza, ammazza, ammazza</l>
<l>queste gente ribalde rinnegate! -</l>
<l>E così tutti parean di concordia</l>
<l>sanza pietà, sanza misericordia,</l>
</lg>
<lg type="ottava">
	<l>Carlo aveva con seco uno squadrone</l>
<l>e Durlindana sanguinosa in mano;</l>
<l>corse al palazzo di Marsilione</l>
<l>gridando: - Ove è quel malvagio marrano? -</l>
<l>E dismontato in sul primo scaglione,</l>
<l>la scala combatté di mano in mano,</l>
<l>e come Orazio gran punta sostenne,</l>
<l>tanto che insino in su la sala venne.</l>
</lg>
<lg type="ottava">
	<l>Era apparita quasi l'aurora,</l>
<l>quando il palagio di Marsilio è preso,</l>
<l>e non si truova il traditore ancora;</l>
<l>ma poi che 'l fuoco per tutto era acceso,</l>
<l>alfin convenne ch'egli sbuchi fora,</l>
<l>e funne a Carlo portato di peso.</l>
<l>Carlo lo prese in quella furia pazza</l>
<l>e d'un veron lo gittò in su la piazza;</l>
</lg>
<lg type="ottava">
	<l>e cadde quasi addosso a Ricciardetto;</l>
<l>e Ricciardetto, come in terra il vede,</l>
<l>gridò: - Ribaldo! - e presel pel ciuffetto,</l>
<l>e poi gli pose in su la gola il piede</l>
<l>e scannar lo volea come un cavretto;</l>
<l>se non ch'e' disse: - Abbi di me merzede</l>
<l>tanto che Carlo da basso giù vegni</l>
<l>e Bianciardin, che è nascoso, gl'insegni. -</l>
</lg>
<lg type="ottava">
	<l>Or chi volessi la città meschina</l>
<l>in fuoco e in preda assimigliar la notte,</l>
<l>imaginar conviensi una fucina</l>
<l>giù nell'inferno in le più scure grotte:</l>
<l>ognuno aveva una rabbia canina,</l>
<l>che il sangue parea zuccher di tre cotte.</l>
<l>O giustizia di Dio, tu eri appresso!</l>
<l>Tu se' pur giusto, e in Ciel tu se' pur desso!</l>
</lg>
<lg type="ottava">
	<l>Credo Turpin con le sue mani uccise</l>
<l>dugento o più, a non parer bugiardo:</l>
<l>non domandar se nel sangue s'intrise!</l>
<l>E' parea più rubizzo e più gagliardo</l>
<l>che que' che avean le schiappe e le divise,</l>
<l>come se fussi la notte col cardo</l>
<l>renduto il pelo alla sua giovinezza,</l>
<l>perché tener non si potea in cavezza.</l>
</lg>
<lg type="ottava">
	<l>In questo tempo la reina Blanda</l>
<l>era con Luciana strascinata:</l>
<l>ella non ha più d'oro la grillanda;</l>
<l>ella era dalla furia traportata;</l>
<l>ella gridava, ella si raccomanda</l>
<l>ch'almen come regina sia ammazzata,</l>
<l>e che non era in questo modo onore</l>
<l>d'un tanto degno e magno imperatore;</l>
</lg>
<lg type="ottava">
	<l>e pareva la furia di Ericonne,</l>
<l>per modo eran le chiome scompigliate;</l>
<l>e' drappi ricchi e le purporee gonne</l>
<l>eran tutte per terra scalpitate.</l>
<l>O infortunata più che l'altre donne,</l>
<l>venuta al fin d'ogni calamitate!</l>
<l>Tanto ch'io credo questo essemplo basta</l>
<l>della antica miseria di Iocasta.</l>
</lg>
<lg type="ottava">
	<l>Rinaldo già nel palazzo era entrato;</l>
<l>e quando e' vide Luciana bella,</l>
<l>come Corebo parve infuriato</l>
<l>per Cassandra la notte meschinella,</l>
<l>e comandò ch'ognun fussi scostato,</l>
<l>tanto che porse la sua mano a quella</l>
<l>e liberolla da sì stretta furia;</l>
<l>e non sofferse e' gli sia fatto ingiuria.</l>
</lg>
<lg type="ottava">
	<l>E poi ch'ognun fu ritirato addietro:</l>
<l>- O Carlo, - disse - io vo' che mi conceda,</l>
<l>se mai grazia da te nessuna impetro,</l>
<l>sì che tu sia di maggior gloria ereda,</l>
<l>perché a tanto signor, tanto alto scetro</l>
<l>femina pare alla fine vil preda,</l>
<l>che la reina e Luciana sia</l>
<l>libera data nella mia balia. -</l>
</lg>
<lg type="ottava">
	<l>Carlo rispose: - O figliuol mio diletto,</l>
<l>come poss'io negar le cose oneste?</l>
<l>Io vo' che il fatto sia prima che il detto.</l>
<l>Veggo che amore ancor ti sforza e investe. -</l>
<l>E per venire, uditore, allo effetto,</l>
<l>e' perdonoron solamente a queste</l>
<l>di tanta gente in tutta la cittade;</l>
<l>il resto, al fuoco e 'l taglio delle spade.</l>
</lg>
<lg type="ottava">
	<l>Era a veder la notte Siragozza</l>
<l>a fuoco, come Soddoma e Gomorra;</l>
<l>e tanto più ch'ella è pel sangue sozza</l>
<l>che par per tutto insino al fiume corra,</l>
<l>però che alla franciosa qui si sgozza;</l>
<l>e così arde, come al vento forra</l>
<l>di secche piante, insino alle radice</l>
<l>questa città che fu già sì felice.</l>
</lg>
<lg type="ottava">
	<l>Parea talvolta che si dividessi</l>
<l>l'una fiamma dall'altra, come è detto</l>
<l>de' due teban già in una pira messi,</l>
<l>e poi saltava d'uno in altro tetto,</l>
<l>come se un fuoco distinato ardessi;</l>
<l>e che Tesifo e Megera ed Aletto</l>
<l>vi fusse, e Cerber latrassi, il gran cane,</l>
<l>e vendicassin le ingiurie cristiane.</l>
</lg>
<lg type="ottava">
	<l>Già si vedevan per terra le case</l>
<l>dirute ed arse e desolate tutte,</l>
<l>che pietra sopra pietra non rimase.</l>
<l>Quante magne ricchezze eran distrutte!</l>
<l>quante colonne, piramide e base</l>
<l>eran cadute! quanto parean brutte</l>
<l>a veder, sotto rimase, la notte,</l>
<l>quelle gente arrostite come bòtte!</l>
</lg>
<lg type="ottava">
	<l>Fammi Turpin maravigliar talvolta,</l>
<l>se non ch'io veggo poi che e' dice il vero</l>
<l>quand'io ho questa istoria ben raccolta:</l>
<l>che molte madre drento al fiume Ibero</l>
<l>i propri figli in quella furia stolta</l>
<l>gittâr la notte con istran pensiero:</l>
<l>ché il furor tutto ministrava e guida,</l>
<l>e non si scorge altro romor che strida;</l>
</lg>
<lg type="ottava">
	<l>- ed altre in mezzo gli gittâr del foco</l>
<l>per non venire alle man de' cristiani,</l>
<l>ne' pozzi e nelle fogne e in ogni loco;</l>
<l>altre gli uccison con lor proprie mani.</l>
<l>O vendetta di Dio, qui sare' poco</l>
<l>agguagliar la miseria de' Troiani</l>
<l>a tante afflitte e sventurate donne,</l>
<l>quando e' mentì del gran caval Sinonne!</l>
</lg>
<lg type="ottava">
	<l>Credo che Tito con Vespasiano</l>
<l>non fêr de' Giudei tanto, s'io non erro,</l>
<l>quanto costor di quel popol profano:</l>
<l>pensa che insino a Turpin pare sgherro!</l>
<l>Qual Sagunto, o Cartagin da Affricano,</l>
<l>la cosa va tra l'acqua e 'l fuoco e 'l ferro,</l>
<l>e 'l foco par, com'io dissi, penace:</l>
<l>pigli ciascun qual de' tre più gli piace.</l>
</lg>
<lg type="ottava">
	<l>E s'alcun pur si fuggiva, meschino,</l>
<l>in ogni parte la morte rintoppa,</l>
<l>ché Ricciardetto e il Danese e Turpino</l>
<l>ed Ansuigi per tutto gualoppa.</l>
<l>Intanto è ritrovato Bianciardino,</l>
<l>ch'era nascoso in un sacco di stoppa.</l>
<l>Rinaldo far gli volea pure il gioco</l>
<l>ed appiccarvi con sua mano il fuoco.</l>
</lg>
<lg type="ottava">
	<l>Carlo gli disse: - Io lo riserbo a peggio. -</l>
<l>Marsilio intanto in sala era legato</l>
<l>come un can per la gola, allato al seggio</l>
<l>dove e' fu già da sua gente onorato.</l>
<l>E non poteva ignun pigliar pileggio,</l>
<l>ché il palazzo era per tutto guardato,</l>
<l>acciò che cosa nessuna si fugga,</l>
<l>sì che la roba e la gente si strugga.</l>
</lg>
<lg type="ottava">
	<l>Aveva Carlo un suo certo schiavone</l>
<l>lungo tempo tenuto, detto l'Orco,</l>
<l>che godeva la notte, il rubaldone,</l>
<l>nel sangue imbrodolato come un porco;</l>
<l>e stava all'uscio con un gran bastone</l>
<l>ch'egli avea fatto d'un certo biforco;</l>
<l>e chi voleva fuggir dalle poste,</l>
<l>convien che prima contassi con l'oste.</l>
</lg>
<lg type="ottava">
	<l>Non si potea qui dir, come Biante:</l>
<l>"Io me ne porto ogni mia cosa meco":</l>
<l>più tosto molto ben le rene infrante</l>
<l>da quel baston se ne portava seco;</l>
<l>e s'alcun pur gli scappava davante,</l>
<l>"<foreign lang="grc">Calò, calò</foreign>" si potea dire in greco,</l>
<l>perché e' faceva le persone destre,</l>
<l>e bisognava calar le finestre.</l>
</lg>
<lg type="ottava">
	<l>E' pareva ogni cosa vetro o ghiaccio</l>
<l>dove e' giugnevan quelle sconce botte.</l>
<l>E scrive alcun di questo ribaldaccio</l>
<l>ch'egli arrostì de' moricin la notte,</l>
<l>che gl'infilzava in quel suo bastonaccio,</l>
<l>poi gli mangiò come porchette cotte;</l>
<l>ma perché il caso non mi pare onesto,</l>
<l>credo che Carlo non sapessi questo.</l>
</lg>
<lg type="ottava">
	<l>E così fu questa città dolente</l>
<l>con fuoco e sacco rovinata tutta,</l>
<l>sì che, a veder la rovina e la gente,</l>
<l>una cosa pareva schifa e brutta.</l>
<l>E non è maraviglia veramente</l>
<l>che così in una notte sia distrutta,</l>
<l>ché le moschee rovinavano a ciocca,</l>
<l>tanto l'ira del Ciel sopra trabocca!</l>
</lg>
<lg type="ottava">
	<l>Avea già Anselmo e poi Chiron mandato</l>
<l>Carlo a Marsilio, per quel ch'io ne 'ntendo;</l>
<l>e fu ferito l'un, l'altro ammazzato,</l>
<l>cioè Chiron, indrieto poi venendo;</l>
<l>e Carlo aveva molto minacciato:</l>
<l>- Gerusalem, Gerusalem, - dicendo</l>
<l>- tu piangerai, Siragozza ribalda,</l>
<l>né pietra sopra pietra in te fia salda. -</l>
</lg>
<lg type="ottava">
	<l>Ora ecco il re Marsilio innanzi a Carlo,</l>
<l>e tutto il popol: - Crucifiggi! - grida;</l>
<l>altri diceva e' dovessi impalarlo:</l>
<l>ognun volea ch'a suo modo l'uccida.</l>
<l>Carlo rispose che volea impiccarlo,</l>
<l>ché il traditor al capresto si fida,</l>
<l>a quel carubbo, come Scariotto,</l>
<l>dove egli aveva ogni cosa condotto;</l>
</lg>
<lg type="ottava">
	<l>e disse: - Io vo', Marsilio, che tu muoia</l>
<l>dove tu ordinasti il tradimento;</l>
<l>e Bianciardin, che è padre d'ogni soia,</l>
<l>allato a te farà crucciare il vento. -</l>
<l>Disse Turpino: - Io voglio essere il boia. -</l>
<l>Carlo rispose: - Ed io son ben contento</l>
<l>che sia trattato di questi due cani</l>
<l>l'opere sante con le sante mani. -</l>
</lg>
<lg type="ottava">
	<l>E poi che furon drento al parco entrati,</l>
<l>Carlo, veggendo intorno a quella fonte</l>
<l>arsa la terra e gli arbori abbruciati,</l>
<l>maravigliossi e cambiossi la fronte,</l>
<l>e disse: - O Bianciardin, quanti peccati</l>
<l>commessi hai qui con tue malizie pronte!</l>
<l>O scelerato, abominevol mostro!</l>
<l>O caso orrendo, o infamia al viver nostro! -</l>
</lg>
<lg type="ottava">
	<l>E quando e' vide quel carubbo secco</l>
<l>e quello allòr fulminato dal cielo,</l>
<l>parve che 'l cor gli passassi uno stecco</l>
<l>e che per tutto se gli arricci il pelo,</l>
<l>e disse: - O traditor Marsilio, ora ecco</l>
<l>dove tu commettesti il grande scelo!</l>
<l>Ah, crudel terra che lo consentisti</l>
<l>e come Curzio lor non inghiottisti!</l>
</lg>
<lg type="ottava">
	<l>Ecco ch'io ho pur ritrovate l'orme:</l>
<l>però nessun con la coda le copra,</l>
<l>ché la divina giustizia non dorme,</l>
<l>e pure il fine è il testimon dell'opra;</l>
<l>pensi ciascun, quando e' fa cose inorme,</l>
<l>che la spada del Ciel sia sempre sopra,</l>
<l>e s'alcun tempo una cosa si cela</l>
<l><foreign lang="lat">nihil occultum</foreign>, tutto si rivela.</l>
</lg>
<lg type="ottava">
	<l>O Falseron, io ho pur finalmente</l>
<l>qui ritrovati tutti i tuoi vestigi:</l>
<l>l'anima forse or del tuo error si pente,</l>
<l>tanti segni son qui, tanti prodigi!</l>
<l>Tu abbracciasti come fraudolente,</l>
<l>quando tu ti partisti da Parigi,</l>
<l>oimè lasso, il mio degno nipote,</l>
<l>poi gli baciasti, ribaldo, le gote.</l>
</lg>
<lg type="ottava">
	<l>O Bianciardin, qui non bisogna essordia,</l>
<l>però ch'egli è da corda e da capresti</l>
<l>venuto il tempo, e non misericordia;</l>
<l>ed è ragion che, come voi facesti</l>
<l>a questa fonte insieme di concordia</l>
<l>il tradimento, ognun l'aria calpesti,</l>
<l>poi ve n'andiate nello inferno a coppia:</l>
<l>ché la giustizia e la malizia è doppia. -</l>
</lg>
<lg type="ottava">
	<l>Quando Marsilio si vede condotto</l>
<l>dove il peccato suo l'avea pur giunto,</l>
<l>e che si truova a quel carrubbo sotto,</l>
<l>si ricordò come il suo caso appunto</l>
<l>predetto aveva un nigromante dotto,</l>
<l>tanto che fu più di dolor compunto;</l>
<l>perché e' gli disse: - Non tagliar quel legno,</l>
<l>che qualche volta sarà il tuo sostegno. -</l>
</lg>
<lg type="ottava">
	<l>E poi pregò, come malvagio e rio,</l>
<l>che voleva una grazia chieder sola,</l>
<l>cioè di battezzarsi al vero Iddio.</l>
<l>Disse Turpin: - Tu menti per la gola,</l>
<l>ribaldo: appunto qui t'aspettavo io. -</l>
<l>Rinaldo gli rispose: - Omai cò'la!</l>
<l>Non vo' che tanta allegrezza tu abbi</l>
<l>che in vita e in morte il nostro Iddio tu gabbi.</l>
</lg>
<lg type="ottava">
	<l>Sai che si dice cinque acque perdute:</l>
<l>con che si lava all'asino la testa;</l>
<l>l'altra, una cosa che infine pur pute;</l>
<l>la terza è quella che in mar piove e resta;</l>
<l>e dove gente tedesche son sute</l>
<l>a mensa, sempre anche perduta è questa;</l>
<l>la quinta è quella ch'io mi perderei</l>
<l>a battezzare o marrani o giudei.</l>
</lg>
<lg type="ottava">
	<l>Io non credo che l'acqua di Giordano,</l>
<l>dove fu battezzato Gesù nostro,</l>
<l>ti potessi lavar come cristiano,</l>
<l>non che questa acqua che mi pare inchiostro</l>
<l>di questa fonte, o d'un color più strano</l>
<l>pel miracolo ancor che Iddio ci ha mostro.</l>
<l>Dunque tu pensi con questa malizia</l>
<l>che non si satisfaccia alla giustizia?</l>
</lg>
<lg type="ottava">
	<l>- Con Bianciardino e col tuo Falserone</l>
<l>giù nello inferno ti battezzerai -</l>
<l>disse Carlo - in quelle acque di Carone,</l>
<l>quando la sua barchetta passerai.</l>
<l>E manderotti presto Ganellone;</l>
<l>e qualche tradimento ancor farai,</l>
<l>acciò che l'arte non ispenta sia,</l>
<l>ché so che tu n'hai in punto tuttavia.</l>
</lg>
<lg type="ottava">
	<l>E poi che Iddio ha per te riserbato</l>
<l>questo arbor secco che ci è qui davante,</l>
<l>dove ancor Giuda si fu attaccato,</l>
<l>ci mostrerrai di colassù le piante. -</l>
<l>Disse Marsilio: - Io mi son ricordato</l>
<l>di quel che già previde un nigromante,</l>
<l>ma non lo intesi, omè!, che questo legno</l>
<l>disse ch'ancor mi sarebbe sostegno.</l>
</lg>
<lg type="ottava">
	<l>Io ti confesso d'averti tradito</l>
<l>in molte cose già pel tempo antico.</l>
<l>Ma poi ch'io sono alla fine punito,</l>
<l>solo una grazia ti domando, e dico</l>
<l>che gentilezza è d'avere essaudito</l>
<l>l'ultimo prego d'ogni reo nimico:</l>
<l>abbi pietà della mia afflitta moglie,</l>
<l>ché morte ogn'odio, ogni cosa discioglie.</l>
</lg>
<lg type="ottava">
	<l>Perché, quando tu eri giovinetto,</l>
<l>che tu togliesti poi la mia sorella,</l>
<l>Galafro, il padre mio, n'avea sospetto,</l>
<l>e sempre Blanda dicea, meschinella:</l>
<l>"O re, che vuoi tu far del Mainetto?</l>
<l>Che colpa ha lui se la tua figlia è bella</l>
<l>e per piacergli abbatte ognun in giostra?</l>
<l>Ben sai ch'egli ama Gallerana nostra;</l>
</lg>
<lg type="ottava">
	<l>e sommene avveduta in mille cose</l>
<l>ch'egli è tanto infiammato di costei</l>
<l>che non può contra le fiamme amorose</l>
<l>resister, che son date dagli iddei";</l>
<l>e così sempre in tuo favor rispose,</l>
<l>tanto che pure se' obligato a lei;</l>
<l>e mentre, in verità, tu eri in corte,</l>
<l>per molte vie già ti campò da morte.</l>
</lg>
<lg type="ottava">
	<l>Galafro fe' mille volte disegno</l>
<l>di gastigarti de' peccati tuoi;</l>
<l>ma tanto adoperò questa il suo ingegno</l>
<l>che finalmente lo ritenne poi;</l>
<l>e perch'io so, come gentile e degno,</l>
<l>questo peccato all'anima non vuoi,</l>
<l>per la corona che tu porti in testa</l>
<l>ti raccomando e Gallerana e questa.</l>
</lg>
<lg type="ottava">
	<l>Del corpo mio, fa' tu quel che ti pare;</l>
<l>l'anima so nell'inferno è dannata. -</l>
<l>Disse Turpin: - Non tanto cicalare!</l>
<l>Questa è stata una lunga intemerata. -</l>
<l>E cominciava il cappio a disegnare,</l>
<l>e la cappa o la tonica avea alzata;</l>
<l>ed accostossi a quel carrubbio presto,</l>
<l>ed attaccollo a un santo capresto.</l>
</lg>
<lg type="ottava">
	<l>Poi Bianciardin con le sue mani assetta,</l>
<l>che pareva il maestro lui quel giorno,</l>
<l>ed appostò con l'occhio per giubbetta</l>
<l>un nespol ch'era alla fonte dintorno;</l>
<l>e l'uno e l'altro si storce e gambetta.</l>
<l>Così Marsilio al carrubbo lasciorno</l>
<l>e Bianciardino attaccato a quel nespolo;</l>
<l>e Turpin gli levò di sotto il trespolo.</l>
</lg>
<lg type="ottava">
	<l>Poi ordinò che la reina Blanda,</l>
<l>Carlo, al suo padre fussi rimenata,</l>
<l>e molti in compagnia con essa manda,</l>
<l>perch'ella era del regno di Granata.</l>
<l>E poi che Siragozza d'ogni banda</l>
<l>era per terra tutta disolata,</l>
<l>rassettò il campo e sua gente il Danese,</l>
<l>e inverso Francia il suo cammin riprese.</l>
</lg>
<lg type="ottava">
	<l>E come e' fu l'alta vendetta e magna</l>
<l>vulgata e sparta per tutta Araona</l>
<l>e pe' paesi dintorno di Spagna,</l>
<l>laudava ognun di Carlo la Corona;</l>
<l>né creder ch'un sol principe rimagna</l>
<l>che a vicitarla non venga in persona;</l>
<l>ed ognun par di tal cosa contento,</l>
<l>e così biasimava il tradimento.</l>
</lg>
<lg type="ottava">
	<l>Vennon molti signor d'ogni linguaggio,</l>
<l>mentre che Carlo indrieto si tornava,</l>
<l>a giurar fede e tributo ed omaggio:</l>
<l>e così questa gente cavalcava.</l>
<l>Or, per non fare a' miei lettori oltraggio,</l>
<l>che spesso il troppo cantar lungo grava,</l>
<l>convien ch'io chiami pur l'aiuto santo</l>
<l>alla mia istoria nel seguente canto.</l>
</lg>

</div1>
<div1 type="canto">
<head>CANTARE VENTESIMOTTAVO</head>

<lg type="ottava">
	<l>L'ultima grazia, o mio Signor benigno,</l>
<l>perché il fin mostra d'ogni cosa il tutto,</l>
<l>non mi negar, ché ancor si mostra arcigno</l>
<l>innanzi al tempo non maturo il frutto:</l>
<l>fa' ch'io paia alla morte un bianco cigno</l>
<l>che dolce canta in su l'estremo lutto,</l>
<l>tanto ch'io ponga in terra il mortal velo</l>
<l>di Carlo in pace, e l'anima a te in Cielo:</l>
</lg>
<lg type="ottava">
	<l>perché donna è costì, che forse ascolta,</l>
<l>che mi commise questa istoria prima,</l>
<l>e se per grazia è or dal mondo sciolta,</l>
<l>so che tanto nel Ciel n'è fatto stima,</l>
<l>ch'io me n'andrò con l'una e l'altra volta</l>
<l>con la barchetta mia, cantando in rima,</l>
<l>in porto, come io promissi già a quella</l>
<l>che sarà ancor del nostro mare stella.</l>
</lg>
<lg type="ottava">
	<l>Infino a qui l'aiuto di Parnaso</l>
<l>non ho chiesto né chieggo, Signor mio,</l>
<l>o le Muse o le suore di Pegàso,</l>
<l>come alcun dice, o Caliopè o Clio:</l>
<l>questo ultimo cantar drieto rimaso</l>
<l>tanto mi sprona e la voglia e 'l desio</l>
<l>che, mentre io batto i marinai e sferzo,</l>
<l>alla mia vela aggiugnerò alcun ferzo.</l>
</lg>
<lg type="ottava">
	<l>Da Siragozza s'è Carlo partito,</l>
<l>arso la terra e vendicate l'onte;</l>
<l>e il traditor di Marsilio è punito</l>
<l>dove e' fece il peccato a quella fonte;</l>
<l>e cavalcando d'uno in altro lito,</l>
<l>in molti luoghi fe' rifare il ponte</l>
<l>ch'egli avea prima pel cammin tagliato</l>
<l>acciò che indrieto nessun sia tornato.</l>
</lg>
<lg type="ottava">
	<l>E ritornossi a San Gianni di Porto,</l>
<l>e non sofferse a gnun modo passare</l>
<l>di Runcisvalle, ove il nipote è morto;</l>
<l>e dicea sempre nel suo sospirare:</l>
<l>- Chi sarà quel che mi dia più conforto? -</l>
<l>tanto ch'ognun faceva lacrimare.</l>
<l>- Che farà più questa anima nel petto?</l>
<l>La vita mia omai fia sol despetto. -</l>
</lg>
<lg type="ottava">
	<l>Or perché alcun qui dice, Ganellone</l>
<l>sendo con certa astuzia scarcerato,</l>
<l>che gli apparì sì gran confusione</l>
<l>di nebbia che l'avea tutto obumbrato,</l>
<l>e ritornossi smarrito in prigione,</l>
<l>ché così lo guidava il suo peccato;</l>
<l>dico io: non so se confirmar mi debbia,</l>
<l>per non parere un auttor da nebbia.</l>
</lg>
<lg type="ottava">
	<l>Rinaldo intanto ha confortato Carlo,</l>
<l>e tutta insieme a un grido la corte,</l>
<l>che il traditor si dovessi straziarlo,</l>
<l>e pensa ognun della più crudel morte:</l>
<l>a molti par che si debba squartarlo;</l>
<l>altri dicea di tormento più forte</l>
<l>e ruote e croce e con ogni vergogna</l>
<l>e mitera e berlina e scopa e gogna.</l>
</lg>
<lg type="ottava">
	<l>E dopo molto disputar, fu Gano</l>
<l>menato in sala con gran grido e tuono,</l>
<l>incatenato come un cane alano,</l>
<l>e tanti farisei dintorno sono</l>
<l>che pensan solo ognun d'averne un brano;</l>
<l>e mentre e' volea pur chieder perdono</l>
<l>e crede ancor forse Carlo gli creda,</l>
<l>Rinaldo il dètte a quella turba in preda.</l>
</lg>
<lg type="ottava">
	<l>Carlo si stette a veder questa caccia:</l>
<l>e come in mezzo la volpe è de' cani,</l>
<l>ognun fa la sua presa, ognuno straccia:</l>
<l>chi lo mordea, chi gli storce le mani,</l>
<l>e chi per dilegion gli sputa in faccia,</l>
<l>chi gli dà certi sergozzoni strani,</l>
<l>chi per la gola alle volte lo ciuffa,</l>
<l>tanto che il cacio gli saprà di muffa;</l>
</lg>
<lg type="ottava">
	<l>chi con la man, chi col piè lo percuote,</l>
<l>chi fruga e chi sospigne e chi punzecchia,</l>
<l>chi gli ha con l'unghie scarnate le gote,</l>
<l>chi gli avea tutte mangiate l'orecchia,</l>
<l>chi lo 'ntronava e grida quanto e' puote,</l>
<l>chi il carro intanto col fuoco apparecchia,</l>
<l>chi gli avea tratto con le dita gli occhi,</l>
<l>chi il volea scorticar come i ranocchi.</l>
</lg>
<lg type="ottava">
	<l>E come e' fu sopra il carro il ribaldo,</l>
<l>il popol grida intorno: - Muoia, muoia! -</l>
<l>Intanto il ferro apparecchiato è caldo:</l>
<l>non domandar come e' lo concia il boia,</l>
<l>che non resta di carne un dito saldo,</l>
<l>ché tutte son ricamate le cuoia:</l>
<l>sì ch'egli era alle man di buon maestro,</l>
<l>perché e' facea molto l'uficio destro.</l>
</lg>
<lg type="ottava">
	<l>Egli aveva il capresto d'oro al collo</l>
<l>e la corona de' ribaldi in testa.</l>
<l>Rinaldo ancor non si chiama satollo,</l>
<l>e 'l popol rugghia con molta tempesta,</l>
<l>e chi gittava la gatta e chi il pollo,</l>
<l>ed ogni volta lo imberciava a sesta:</l>
<l>non si dipigne Lucifer più brutto</l>
<l>dal capo a' piè, come e' pareva tutto.</l>
</lg>
<lg type="ottava">
	<l>Fece quel carro la cerca maggiore;</l>
<l>e chi si cava pattìn, chi pianelle,</l>
<l>per vedere straziare il traditore</l>
<l>sì che di can non si strazia più pelle:</l>
<l>tanto tumulto, strepito e romore</l>
<l>che rimbombava insin sopra le stelle,</l>
<l>- Crucifigge! - gridando - crucifigge! -</l>
<l>E 'l manigoldo tuttavia trafigge.</l>
</lg>
<lg type="ottava">
	<l>E poi che il carro al palazzo è tornato,</l>
<l>Carlo ordinato avea quattro cavagli;</l>
<l>e come a questi il ribaldo è legato,</l>
<l>cominciano i fanciugli a scudisciàgli,</l>
<l>tanto che l'hanno alla fine squartato.</l>
<l>Poi fe' Rinaldo que' quarti gittàgli</l>
<l>per boschi e bricche e per balze e per macchie</l>
<l>a' lupi, a' cani, a' corvi, alle cornacchie.</l>
</lg>
<lg type="ottava">
	<l>Cotal fine ebbe il maladetto Gano,</l>
<l>ché lo etterno giudicio è sempre appresso</l>
<l>quando tu credi che sia ben lontano.</l>
<l>Or forse tu, lettor, dirai adesso</l>
<l>come e' gli abbi creduto Carlo Mano.</l>
<l>Io ti rispondo: era così permesso;</l>
<l>era nato costui per ingannarlo</l>
<l>e convenia che gli credessi Carlo.</l>
</lg>
<lg type="ottava">
	<l>Nota che Carlo Magno era uom divino,</l>
<l>e lungo tempo avea tenuto seco</l>
<l>un dotto antico, chiamato Alcuino,</l>
<l>ed apparò da lui latino e greco,</l>
<l>ed ordinò lo Studio parigino;</l>
<l>or par che sia dello intelletto cieco;</l>
<l>onde alcun auttor come prudente</l>
<l>di Ganellon non iscrive niente.</l>
</lg>
<lg type="ottava">
	<l>Ed io meco medesimo disputo,</l>
<l>quand'io ho ben raccolta la sua vita,</l>
<l>come egli abbi un error tanto tenuto.</l>
<l>Ma la natura divina è tradita,</l>
<l>e non ha sanza misterio voluto,</l>
<l>ché la sua sapienzia è infinita:</l>
<l>credo che Iddio a buon fine permette</l>
<l>l'opere sante, e così maladette:</l>
</lg>
<lg type="ottava">
	<l>però che Carlo per esperienzia</l>
<l>dovea molto saper, perché ne' vecchi</l>
<l>accade, e non in giovane, prudenzia,</l>
<l>poi ch'ella è figurata con tre specchi;</l>
<l>avea buon natural, buona scienzia;</l>
<l>e come il traditor gli era agli orecchi,</l>
<l>e' gli credeva ogni cosa a sua posta:</l>
<l>sì ch'io non fermo ancor la mia risposta.</l>
</lg>
<lg type="ottava">
	<l>Molte volte, anzi spesso, c'interviene</l>
<l>che tu t'arrechi un amico a fratello,</l>
<l>e ciò che fa ti par ch'e' facci bene,</l>
<l>dipinto e colorito col pennello:</l>
<l>questo primo legame tanto tiene</l>
<l>che, s'altra volta ti dispiace quello</l>
<l>e qualche cosa ti farà molesta,</l>
<l>sempre la prima impression pur resta.</l>
</lg>
<lg type="ottava">
	<l>Avea già lungo tempo Carlo Magno</l>
<l>tenuto in corte sua Gan di Maganza;</l>
<l>ed oltre a questo vi vedea guadagno,</l>
<l>però che Gano avea molta possanza</l>
<l>e qualche volta gli fu buon compagno;</l>
<l>e perché molto può l'antica usanza,</l>
<l>l'abito fatto d'uno in altro errore</l>
<l>facea che Carlo gli portava amore.</l>
</lg>
<lg type="ottava">
	<l>Altri direbbe: "Dimmi ancora un poco:</l>
<l>Gan sapea pur ch'egli aveva tradito,</l>
<l>e che e' doveva alfine ardere il foco:</l>
<l>come e' non s'era di corte partito</l>
<l>acciò che riuscissi netto il giuoco,</l>
<l>sendo tanto mascagno e scalterito?".</l>
<l>Credo ch'io l'abbi in altro cantar detto</l>
<l>ch'ogni cosa si fa per un despetto.</l>
</lg>
<lg type="ottava">
	<l>Quando Ulivier percosse il viso a Gano,</l>
<l>io dissi allor come e' si pose in core</l>
<l>di vendicarsi, ché gli parve strano,</l>
<l>sendo pur per natura traditore.</l>
<l>Ricòrdati, lettor, del Lampognano,</l>
<l>e non cercar d'altro antico auttore,</l>
<l>e sempre tien' la paura in corazza,</l>
<l>ché il disperato alfin mena la mazza.</l>
</lg>
<lg type="ottava">
	<l>Forse che Gano ancora avea speranza</l>
<l>di ricoprir con Carlo il tradimento;</l>
<l>ed avea tanta gente di Maganza</l>
<l>che, come il conte Orlando fussi spento,</l>
<l>si confidava nella sua possanza</l>
<l>di poter le bandiere alzare al vento</l>
<l>col favor di Marsilio e con la lancia,</l>
<l>e coronarsi del regno di Francia.</l>
</lg>
<lg type="ottava">
	<l>Or lasciàn questo traditor pe' boschi,</l>
<l>com'io dissi, pe' balzi e per le fosse,</l>
<l>perch'io son pien di molti pensier foschi:</l>
<l>non c'è il nocchier che la mia barca mosse,</l>
<l>e bisogna che terra io ricognoschi</l>
<l>come se quella in alto mare or fosse,</l>
<l>e rilevare il porto per aguglia,</l>
<l>perché la sonda alle volte ingarbuglia.</l>
</lg>
<lg type="ottava">
	<l>Morto è Turpino e seppellito e pianto,</l>
<l>tanto ch'io temo nella prima vista</l>
<l>di non uscir fuor del cammino alquanto,</l>
<l>ché mi bisogna scambiar timonista,</l>
<l>e nuova cetra s'apparecchia e canto;</l>
<l>ma perché volteggiando pur s'acquista,</l>
<l>forse che in porto condurrem la nave</l>
<l>di ricche merce ponderosa e grave:</l>
</lg>
<lg type="ottava">
	<l>sì ch'io ricorro al mio famoso Arnaldo,</l>
<l>che m'accompagni insino al fine e scorga</l>
<l>tanto ch'io ponga in quiete Rinaldo,</l>
<l>e la sua destra mano al timon porga:</l>
<l>che, poi che Gano ha squartato il ribaldo,</l>
<l>d'un zucchero candito è pieno in gorga,</l>
<l>e riforbito s'ha gli artigli e 'l becco</l>
<l>e tratto fuor della mente lo stecco.</l>
</lg>
<lg type="ottava">
	<l>E perché egli ama ancor pur Luciana,</l>
<l>con molta gente la mandò a Parigi,</l>
<l>perch'ella era nipote a Gallerana;</l>
<l>e battezzossi drento a San Dionigi</l>
<l>ed accordossi alla fede cristiana;</l>
<l>e tanto piacque al gentile Ansuigi,</l>
<l>perché pure era ancor giovane e bella,</l>
<l>che finalmente disponsata ha quella.</l>
</lg>
<lg type="ottava">
	<l>E Ricciardetto con lei fu mandato,</l>
<l>per piacere a Rinaldo, in compagnia;</l>
<l>e 'l padiglion ch'ella aveva donato</l>
<l>Rinaldo volle renduto gli sia</l>
<l>per ristorarla del tempo passato,</l>
<l>e rendé cortesia per cortesia;</l>
<l>e sempre il tenne poi sopra il suo letto;</l>
<l>e basti questo a lei e Ricciardetto.</l>
</lg>
<lg type="ottava">
	<l>Rinaldo a Carlo Magno un giorno disse</l>
<l>come e voleva di corte partire</l>
<l>e cercar tutto il mondo come Ulisse.</l>
<l>Carlo di duol si credette morire;</l>
<l>ma finalmente poi lo benedisse,</l>
<l>e non poteron nessun contraddire</l>
<l>che, poi che vendicato aveva Orlando,</l>
<l>volea pel mondo andar peregrinando.</l>
</lg>
<lg type="ottava">
	<l>Gran pianto fece la corte di Carlo;</l>
<l>Carlo gli parve rimaner sì solo</l>
<l>che non poté mai più dimenticarlo:</l>
<l>credo che questo fu l'ultimo duolo;</l>
<l>e non voleva sentir ricordarlo,</l>
<l>come fa il padre che perde il figliuolo;</l>
<l>e tutta Francia ne fe' gran lamento,</l>
<l>poi ch'un tanto campion nel mondo è spento.</l>
</lg>
<lg type="ottava">
	<l>E credo in verità che così sia:</l>
<l>perché pur molte cose ho di lui scritto,</l>
<l>e per virtù della sua gagliardia</l>
<l>e' par ch'io sia come costor già afflitto;</l>
<l>e come peregrin rimaso in via,</l>
<l>che va pur sempre al suo cammin diritto</l>
<l>col pensier, con la mente e col cervello,</l>
<l>così vo io pur seguitando quello.</l>
</lg>
<lg type="ottava">
	<l>E s'io credessi di piacere ancora</l>
<l>alla patria, a color che leggeranno,</l>
<l>come avvien chi per fama s'innamora,</l>
<l>io piglierei di questa istoria affanno,</l>
<l>però che al tutto chi ne scrive ignora;</l>
<l>ma se mie rime facultate aranno,</l>
<l>forse che il mondo ancor leggerà questo</l>
<l>fin che l'ultimo dì fia manifesto.</l>
</lg>
<lg type="ottava">
	<l>Ma l'auttor disopra ov'io mi specchio</l>
<l>parmi che creda, e forse crede il vero,</l>
<l>che, benché e' fusse Rinaldo già vecchio,</l>
<l>avea l'animo ancor robusto e fero</l>
<l>e quel suon d'Astarotte nello orecchio</l>
<l>come disotto in quell'altro emispero</l>
<l>erano e guerre e monarchie e regni,</l>
<l>e che e' passassi alfin d'Ercule i segni.</l>
</lg>
<lg type="ottava">
	<l>E perché ancor di lui quell'angel disse:</l>
<l>- Ogni cosa esser può, quando Iddio vuole -,</l>
<l>acciò che quelle gente convertisse</l>
<l>ch'adoravan pianeti e vane fole,</l>
<l>e se ancor vivo un giorno e' riuscisse</l>
<l>dall'altra parte ove si lieva il sole,</l>
<l>come molti miracoli si vede,</l>
<l>qual maraviglia? Chi più sa, men crede.</l>
</lg>
<lg type="ottava">
	<l>Non si dice egli ancor del Vangelista?</l>
<l>benché ciò comparar par forse scelo.</l>
<l>Ma dove il punto o il misterio consista,</l>
<l>sallo Colui che fece il mondo e 'l cielo:</l>
<l>questa nostra mortal caduca vista</l>
<l>fasciata è sempre d'un oscuro velo,</l>
<l>e spesso il vero scambia alla menzogna;</l>
<l>poi si risveglia come fa chi sogna.</l>
</lg>
<lg type="ottava">
	<l>E del Danese, che ancor vivo sia,</l>
<l>perché tutto può far Chi fe' natura,</l>
<l>dicono alcun, ma non la istoria mia,</l>
<l>e che si truova in certa grotta oscura,</l>
<l>e spesso armato a caval par che stia,</l>
<l>sì che, chi il vede, gli mette paura:</l>
<l>non so sé vera oppinione o vana;</l>
<l>e così della spada Durlindana,</l>
</lg>
<lg type="ottava">
	<l>e come Carlo la gittò nel mare,</l>
<l>e il dì della battaglia dolorosa</l>
<l>si vede sopra l'acqua galleggiare</l>
<l>e mostrasi ancor tutta sanguinosa,</l>
<l>e s'alcun va per volerla pigliare,</l>
<l>sùbito sotto si torna nascosa:</l>
<l>tutto esser può, ma come caso nuovo</l>
<l>con la mia penna non l'affermo o pruovo.</l>
</lg>
<lg type="ottava">
	<l>Credo che al tempo di que' paladini,</l>
<l>perché la fede ampliasse di Cristo,</l>
<l>sendo molto potenti i saracini,</l>
<l>molte cose a buon fin permisse Cristo;</l>
<l>ché se non fussi stato a' lor confini</l>
<l>Carlo a pugnar per la fede di Cristo,</l>
<l>forse saremo ognun maumettisti:</l>
<l><foreign lang="lat">ergo, Carole, in tempore venisti</foreign>.</l>
</lg>
<lg type="ottava">
	<l>Parmi Carlo e Domenico e Francesco</l>
<l>abbin tanto operato per la fede,</l>
<l>con le dottrine e col valor francesco,</l>
<l>ch'io dirò forse che per lor si crede:</l>
<l>ché il popol de' cristiani stava fresco;</l>
<l>se non che Iddio a' buon servi concede,</l>
<l>perché ogni cosa è da lui preveduto,</l>
<l>sempre al tempo opportun debito aiuto.</l>
</lg>
<lg type="ottava">
	<l>Io mi confido ancor molto qui a Dante,</l>
<l>che non sanza cagion nel Ciel sù misse</l>
<l>Carlo ed Orlando in quelle croce sante,</l>
<l>ché come diligente intese e scrisse;</l>
<l>e così incolpo il secolo ignorante</l>
<l>che mentre il nostro Carlo al mondo visse,</l>
<l>non ebbe un Livio, un Crispo, un Iustin seco</l>
<l>o famoso scrittor latino o greco.</l>
</lg>
<lg type="ottava">
	<l>Ma perch'io dissi altra volta di questo,</l>
<l>quando al principio cominciai la istoria,</l>
<l>forse tacere, uditor, fia onesto:</l>
<l>poi ch'io ho collocato in tanta gloria</l>
<l>Carlo ed Orlando, or basti, sia per resto,</l>
<l>perché e' non paia vanitate o boria</l>
<l>a giudicar de' segreti di sopra</l>
<l>quel che meriti ognun secondo l'opra.</l>
</lg>
<lg type="ottava">
	<l>Sempre i giusti son primi i lacerati:</l>
<l>io non vo' ragionar più della fede,</l>
<l>ch'io me ne vo poi in bocca a questi frati</l>
<l>dove vanno anche spesso le lamprede,</l>
<l>e certi scioperon pinzocorati</l>
<l>rapportano: - Il tal disse, il tal non crede</l>
<l>donde tanto romor par che ci sia</l>
<l>se "in principio era buio e buio fia".</l>
</lg>
<lg type="ottava">
	<l>In principio creò la terra e il cielo</l>
<l>Colui che tutto fe' qual sapiente,</l>
<l>e le tenebre al sol facevon velo;</l>
<l>non so quel ch'e' si fia poi finalmente</l>
<l>nella revoluzion del grande stelo:</l>
<l>basta che tutto giudica la Mente;</l>
<l>e se pur vane cose un tempo scrissi,</l>
<l><foreign lang="lat">contra hypocritas tantum pater</foreign>, dissi.</l>
</lg>
<lg type="ottava">
	<l>Non in pergamo adunque, non in panca</l>
<l>reprendi il peccator, ma quando siedi</l>
<l>nella tua cameretta, se e' pur manca;</l>
<l>salite colassù col piombo a' piedi:</l>
<l>la fede mia come la tua è bianca,</l>
<l>e farotti vantaggio anche due Credi;</l>
<l>predicate e spianate lo Evangelio</l>
<l>con la dottrina del vostro Aurelio;</l>
</lg>
<lg type="ottava">
	<l>e s'alcun susurrone è che v'imbocchi,</l>
<l>palpate come Tomma, vi ricordo,</l>
<l>e giudicate alle man, non agli occhi,</l>
<l>come dice la favola del tordo.</l>
<l>E non sia ignun più ardito che mi tocchi,</l>
<l>ch'io toccherò poi forse un monacordo,</l>
<l>ch'io troverrò la solfa e' suoi vestigi:</l>
<l>io dico tanto a' neri quanto a' bigi.</l>
</lg>
<lg type="ottava">
	<l>Vostri argumenti e vostri sillogismi,</l>
<l>tanti maestri, tanti bacalari,</l>
<l>non faranno con loica o soffismi</l>
<l>ch'alfin sien dolci i miei lupini amari;</l>
<l>e non si cercherà de' barbarismi,</l>
<l>ch'io troverrò ben testi che fien chiari:</l>
<l>per carità per sempre vi sia detto;</l>
<l>e non si dirà poi più del sonetto.</l>
</lg>
<lg type="ottava">
	<l>Io mi parti' da San Gianni di Porto</l>
<l>dov'io lasciai il mio Carlo mal contento;</l>
<l>or, perché il fine è di venire a porto</l>
<l>sempre d'ognun che si commette al vento,</l>
<l>noi penserem qualche tragetto corto,</l>
<l>però che un'ora omai parrebbe cento:</l>
<l>tanto la voglia è in sé più desiosa,</l>
<l>quanto più presso al fine è ogni cosa.</l>
</lg>
<lg type="ottava">
	<l>Carlo, poi ch'ebbe Ganellon punito</l>
<l>e rimesso un diavolo in inferno</l>
<l>che l'ha più tempo tentato e tradito,</l>
<l>fe' come sempre i sapienti ferno,</l>
<l>che d'ogni cosa pigliar san partito;</l>
<l>e redusse la corte e 'l suo governo</l>
<l>in Aquisgrana, ove alcun tempo visse,</l>
<l>e molte guerre fe' pria che morisse.</l>
</lg>
<lg type="ottava">
	<l>Ma perché morte a nessun mai perdona,</l>
<l>non riguardando a tanto imperatore,</l>
<l>poi ch'egli ebbe tenuta la corona</l>
<l>quaranzette anni con supremo onore,</l>
<l>l'anima sua il secolo abbandona,</l>
<l>e ritornossi a quel lieto Fattore</l>
<l>che si ricorda ristorare in Cielo</l>
<l>i giusti e' buon, come dice il Vangelo.</l>
</lg>
<lg type="ottava">
	<l>E benché tante cose ha fatte prima,</l>
<l>che non iscrisse Ormanno né Turpino,</l>
<l>riserberem con altra cetra e rima</l>
<l>a cantar le sue laude ad Alcuino,</l>
<l>che canterà le cose di più stima,</l>
<l>dell'infanzia tacendo e di Pipino,</l>
<l>come solevan ne' tempi discreti</l>
<l>cantar le laude de' morti i poeti.</l>
</lg>
<lg type="ottava">
	<l>Furon molto le essequie celebrate,</l>
<l>e tutto il mondo quasi in veste negra,</l>
<l>massime tutta la Cristianitate,</l>
<l>e Francia poi non si vide più allegra.</l>
<l>Or, perché molte cose ho pur lasciate,</l>
<l>acciò che io dica la sua istoria integra</l>
<l>tanto che e' sia anche il dotto satollo,</l>
<l>convien ch'io invochi a questa volta Apollo.</l>
</lg>
<lg type="ottava">
	<l>E per Delo e per Delfo e pel tuo Cinto</l>
<l>ti priego che tu temperi la lira,</l>
<l>per la tua bella Danne e per Iacinto;</l>
<l>e quel furor che sentì già respira</l>
<l>Ismaro e Cirra, Pindo ed Arachinto:</l>
<l>tanto che quel temerario Tamira</l>
<l>e Marsia invidia abbia alla cetra nostra,</l>
<l>mentre che Carlo ancor vivo si mostra.</l>
</lg>
<lg type="ottava">
	<l>In Aquisgrana un certo citarista</l>
<l>era in quel tempo, Lattanzio appellato,</l>
<l>molto gentil, molto famoso artista:</l>
<l>per la qual cosa in alto fu montato,</l>
<l>raccolto molte cose a una lista,</l>
<l>della vita di Carlo ammaestrato;</l>
<l>e innanzi ad Alcuin cantando disse</l>
<l>ciò che Turpino ed Ormanno già scrisse.</l>
</lg>
<lg type="ottava">
	<l>E cominciossi a Carlo giovinetto:</l>
<l>come già, sendo del regno cacciato,</l>
<l>morto Pipino il padre, poveretto,</l>
<l>con un pastore ha l'abito scambiato;</l>
<l>e come e' fu chiamato il Mainetto</l>
<l>in corte ove Galafro l'ha accettato;</l>
<l>e come e' fussi a lui menato e quando</l>
<l>da un suo balio chiamato Morando;</l>
</lg>
<lg type="ottava">
	<l>e come Gallerana, innamorata,</l>
<l>dopo alcun tempo a lui si fece sposa,</l>
<l>e come in Francia l'aveva menata;</l>
<l>poi dimostrò la sua virtù nascosa</l>
<l>quando egli ebbe la patria racquistata</l>
<l>e la corona in testa gloriosa:</l>
<l>perché Pipino, il suo padre, fu morto</l>
<l>da Oldorigi a tradimento, a torto;</l>
</lg>
<lg type="ottava">
	<l>e come, essendo in Italia venuto,</l>
<l>con molta gente il mar passò Agolante,</l>
<l>per un buffone al quale ebbe creduto;</l>
<l>e disse le battaglie tutte quante,</l>
<l>e come, Carlo d'Almonte abbattuto,</l>
<l>Orlando, che ancora era un picciol fante,</l>
<l>uccise finalmente questo Almonte</l>
<l>con un troncon di lancia a una fonte.</l>
</lg>
<lg type="ottava">
	<l>E di Gerardo e Don Buoso e Don Chiaro,</l>
<l>di Risa e di Riccier tutto cantossi;</l>
<l>e come, poi che in Francia ritornaro,</l>
<l>perché più volte Spagna ribellossi,</l>
<l>l'ultima volta gli costò amaro;</l>
<l>e come quella guerra cominciossi,</l>
<l>e Ferraù come morì in sul ponte,</l>
<l>e Lazzera fu presa sopra il monte;</l>
</lg>
<lg type="ottava">
	<l>e come poi alla Stella Serpentino</l>
<l>venne fuori a combatter con Orlando,</l>
<l>e come morto rimase, meschino;</l>
<l>sì che Carlo, la impresa seguitando,</l>
<l>riprese verso Navarra il cammino,</l>
<l>a Pampalona alla fine arrivando;</l>
<l>e della lunga e dispietata guerra</l>
<l>mentre che tenne assediata la terra;</l>
</lg>
<lg type="ottava">
	<l>e come Orlando sdegnato è partito</l>
<l>e capitò nella Mec al Soldano,</l>
<l>e come Machidante è alfin fuggito,</l>
<l>e Sansonetto si fe' poi cristiano;</l>
<l>e inverso Gerosolima fu ito</l>
<l>e racquistò il Sepulcro con sua mano,</l>
<l>e ricognobbe Ugon german fratello,</l>
<l>e Sansonetto ne menòe e quello;</l>
</lg>
<lg type="ottava">
	<l>e ritornato a Carlo a Pampalona,</l>
<l>dove a campo era stato già molti anni,</l>
<l>intese che Maccario la corona</l>
<l>e la sua sposa togliea con inganni</l>
<l>e bisognava Carlo ire in persona</l>
<l>a racquistare i suoi reali scanni;</l>
<l>e Malachel lo portò finalmente</l>
<l>dove Maccario poi restò dolente.</l>
</lg>
<lg type="ottava">
	<l>Così, ripresa la sua signoria,</l>
<l>a Pampalona tornò come un vento;</l>
<l>e come Desiderio di Pavia</l>
<l>prese la terra con iscaltrimento,</l>
<l>e poi mandò a Marsilio imbasceria,</l>
<l>ove Chiron fu morto a tradimento;</l>
<l>e come Carlo con tutta sua setta</l>
<l>contra Marsilio giurò far vendetta;</l>
</lg>
<lg type="ottava">
	<l>e finalmente si trattòe la pace;</l>
<l>e come Ganellon fu poi mandato</l>
<l>a Siragozza, il traditor fallace,</l>
<l>e come il tradimento ha ordinato,</l>
<l>e come Iddio mostrò che gli dispiace;</l>
<l>e intanto Carlo a San Gianni è arrivato;</l>
<l>e come in Runcisvalle Orlando è giunto,</l>
<l>e la battaglia, com'io dissi appunto.</l>
</lg>
<lg type="ottava">
	<l>E ciò che addrieto nel <title>Morgante</title> è scritto,</l>
<l>ogni cosa Lattanzio in alto disse;</l>
<l>e come tutta la Persia e lo Egitto</l>
<l>alla fede di Cristo pervenisse:</l>
<l>e bisognòe qui andar pel segno ritto</l>
<l>(non so se troppa mazza altrove misse),</l>
<l>ché l'auttor che <title>Morgante</title> compose</l>
<l>non direbbe bugie tra queste cose.</l>
</lg>
<lg type="ottava">
	<l>E del Danese, e come e' fu cristiano,</l>
<l>e del caval chiamato Duraforte;</l>
<l>e che in prigione il tenne Carlo Mano</l>
<l>quando quel dètte a Carlotto la morte,</l>
<l>insin che venne quel Bravieri strano</l>
<l>che abbatté tutti i paladin di corte;</l>
<l>e come e' fu della Marca signore,</l>
<l>ogni cosa dicea quel cantatore;</l>
</lg>
<lg type="ottava">
	<l>e come poi Rinaldo giovinetto</l>
<l>con tre frategli a Carlo fu mandato,</l>
<l>che fu Guicciardo, Alardo e Ricciardetto,</l>
<l>e come Carlo l'aveva accettato;</l>
<l>e perché spesso gli facea despetto,</l>
<l>più volte l'ebbe di corte scacciato;</l>
<l>e come e' fe' per arte Malagigi</l>
<l>Montalban fare a quegli angeli bigi.</l>
</lg>
<lg type="ottava">
	<l>E disse finalmente tante cose</l>
<l>che fece tutto il popolo stupire,</l>
<l>insin che pur la cetera giù pose</l>
<l>e non poté di Carlo tanto dire</l>
<l>quanto l'opere sue son più famose.</l>
<l>Or pur la istoria ci convien finire,</l>
<l>ché Alcuin, poi che Lattanzio ha detto,</l>
<l>la cetra ha in punto, e 'l piè già in sul palchetto.</l>
</lg>
<lg type="ottava">
	<l>Era il popol di lacrime confuso,</l>
<l>tanto a ciascun del suo signore increbbe,</l>
<l>e veramente a questa volta io scuso</l>
<l>ognun che piange quel che pianger debbe;</l>
<l>quando Alcuin, secondo l'antico uso</l>
<l>salito in alto, poi che guardato ebbe</l>
<l>la gente afflitta e lamentabil tanto,</l>
<l>la cetra accommodò col flebil canto;</l>
</lg>
<lg type="ottava">
	<l>e molto commendò colui che ha detto,</l>
<l>Lattanzio, e disse nello essordio prima:</l>
<l>- Io son fra molti dicitore eletto,</l>
<l>e me' di me ognun sa dire in rima:</l>
<l>però, s'io commettessi alcun defetto,</l>
<l>populo mio, per discrezion istima</l>
<l>che come Filomena a cantar vegno</l>
<l>materia ove e' non basta uman ingegno.</l>
</lg>
<lg type="ottava">
	<l>Io canterò del magno imperatore</l>
<l>la vita, e piangerò con voi la morte:</l>
<l>perché pure era mio padre e signore</l>
<l>e tanto tempo m'ha nutrito in Corte,</l>
<l>dove il pan de' sospiri e del dolore</l>
<l>convien ch'io mangi or, tanto duro e forte;</l>
<l>ma perch'io sono alla vita obligato,</l>
<l>non voglio anche alla morte esser ingrato.</l>
</lg>
<lg type="ottava">
	<l>Pipino, il padre suo famoso e degno,</l>
<l>tenne prima lo scettro e il nome regio,</l>
<l>e governò per quindici anni il regno:</l>
<l>però che al gran prefetto del collegio</l>
<l>dinanzi a lui bastava il nome e 'l segno;</l>
<l>ma la corona e 'l real seggio e 'l fregio</l>
<l>tenne Pipin, come di sopra è detto,</l>
<l>che per successione era prefetto.</l>
</lg>
<lg type="ottava">
	<l>Morto Pipin, dopo il quindecimo anno</l>
<l>dalla sua promozion, rimase Carlo,</l>
<l>Carlo Magno appellato, e Carlomanno,</l>
<l>un suo fratel; ma del signor mio parlo,</l>
<l>ché come il regno insieme partito hanno</l>
<l>opera mia non è di raccontarlo:</l>
<l>io dirò tanto della sua eccellenzia</l>
<l>quant'io ebbi oculata esperienzia.</l>
</lg>
<lg type="ottava">
	<l>La prima guerra fu con gli Aquitani. -</l>
<l>Nota, lettor, che l'Aquitania è Ghienna,</l>
<l>acciò che i versi alcuna volta io spiani</l>
<l>dov'io vedrò la discrezione accenna.</l>
<l>- Pipin v'avea prima messo le mani,</l>
<l>come scritto fu già con altra penna;</l>
<l>Carlo v'andò fino a guerra finita,</l>
<l>e riportonne la palma fiorita.</l>
</lg>
<lg type="ottava">
	<l>E so che replicar non mi bisogna</l>
<l>cose tanto propinque alla memoria,</l>
<l>e come Unuldo si fuggì in Guascogna,</l>
<l>e come doppia fu questa vittoria,</l>
<l>da poi ch'egli ebbe il suo nimico in gogna:</l>
<l>però che Lupo, per maggior sua gloria,</l>
<l>il duca di Guascogna, fu prudente</l>
<l>e dètte Unuldo e sé liberamente.</l>
</lg>
<lg type="ottava">
	<l>E perché intanto il bel paese Esperio</l>
<l>occupava il furor de' Longobardi</l>
<l>sotto l'insegne del re Desiderio,</l>
<l>uomini inculti, feroci e gagliardi,</l>
<l>sì che quel tenne di Italia lo imperio</l>
<l>ventiquattro anni sotto i suoi stendardi,</l>
<l>non si poteva alla fine cacciarlo,</l>
<l>se non giugneva il soccorso di Carlo.</l>
</lg>
<lg type="ottava">
	<l>Era venuto di verso Occeàno</l>
<l>questo popolo indomito, chiamato</l>
<l>da Narsete eunuco capitano:</l>
<l>onde il sommo pontefice oppressato,</l>
<l>ch'era in quel tempo il famoso Adriano,</l>
<l>a Carlo imbasciatore ebbe mandato</l>
<l>che dovessi in Italia venir quello</l>
<l>come Pipin già fece e 'l suo Martello.</l>
</lg>
<lg type="ottava">
	<l>Carlo, mosso da' prieghi santi e giusti,</l>
<l>partì di Francia co' suoi paladini,</l>
<l>e bisognòe passar per luoghi angusti</l>
<l>onde Anibal passò co' suoi Barchini,</l>
<l>perché e' tenean que' populi robusti</l>
<l>i passi e' gioghi degli alti Apennini;</l>
<l>ma passi o sbarre non valsono o ponti,</l>
<l>ché finalmente e' trapassò que' monti.</l>
</lg>
<lg type="ottava">
	<l>E mandò prima imbasciadori a quelli</l>
<l>là dove Desiderio era attendato:</l>
<l>che dovessin partir co' lor drappelli,</l>
<l>e come egli era in Italia chiamato</l>
<l>per discacciar della Chiesa i rebelli;</l>
<l>che si ricordin pel tempo passato</l>
<l>come altra volta con ispada e lancia</l>
<l>provato avevan le forze di Francia.</l>
</lg>
<lg type="ottava">
	<l>E finalmente alla battaglia venne</l>
<l>dove il pian vercellese par che sia:</l>
<l>il perché Desiderio non sostenne</l>
<l>e fu constretto fuggirsi in Pavia,</l>
<l>dove Carlo assediato un tempo il tenne;</l>
<l>e intanto andò con la sua compagnia,</l>
<l>poi ch'egli avea la sua superbia doma,</l>
<l>a vicitare il pontefice a Roma.</l>
</lg>
<lg type="ottava">
	<l>Grande onor fece il sommo padre santo</l>
<l>a Carlo, lieto del suo avvenimento;</l>
<l>restituite le sue terre intanto,</l>
<l>ed aggiunto Spoleti e Benevento,</l>
<l>e così in Roma dimorato alquanto,</l>
<l>per che molto Adrian ne fu contento,</l>
<l>e satisfatto alla sua devozione,</l>
<l>si dipartì con gran benedizione.</l>
</lg>
<lg type="ottava">
	<l>E perché Desiderio avea lasciato,</l>
<l>com'io dissi, assediato in la sua terra,</l>
<l>come fùlgore indrieto ritornato,</l>
<l>tanto lo strinse finalmente e serra</l>
<l>che bisognò che si fussi accordato:</l>
<l>e così fu terminata la guerra,</l>
<l>e riportonne il triunfo e le spoglie</l>
<l>e in Francia lui co' figliuoli e la moglie.</l>
</lg>
<lg type="ottava">
	<l>Così la bella Italia liberata,</l>
<l>che da' Goti e da' Vandali prima era</l>
<l>e dagli Unni e dagli Eruli occupata,</l>
<l>gente bestial, molto crudele e fera,</l>
<l>e la Chiesa di Dio restaurata,</l>
<l>si ritornò con la santa bandiera;</l>
<l>e per più gloria de' famosi gigli</l>
<l>seco menò di Carlomanno i figli.</l>
</lg>
<lg type="ottava">
	<l>Io lascio molte cose egregie e degne,</l>
<l>ch'io non posso seguir con la memoria</l>
<l>e, in ogni parte ove fur, le sue insegne</l>
<l>accompagnar d'una in altra vittoria;</l>
<l>ma se morte anzi tempo non ispegne</l>
<l>il vero lume a mostrar questa istoria,</l>
<l>con altro stil, con altra cetra e verso</l>
<l>sarà ancor chiara a tutto l'universo.</l>
</lg>
<lg type="ottava">
	<l>Or, come avvien che il generoso core</l>
<l>cose magne ricerca insin se sogna,</l>
<l>così intervien che il nostro imperatore,</l>
<l>poi ch'egli ebbe Aquitania e la Guascogna,</l>
<l>e liberata la Chiesa e 'l Pastore,</l>
<l>percosse nella eretica Sansogna,</l>
<l>ch'era più ch'altra regione allotta</l>
<l>dal culto falso de' demòn corrotta.</l>
</lg>
<lg type="ottava">
	<l>Questa guerra fu più laboriosa</l>
<l>che alcuna altra, per gli uomini strani</l>
<l>a cui molto la nostra fede esosa</l>
<l>era, ingannati dagli idoli vani,</l>
<l>gente crudele e molto bellicosa</l>
<l>che dannava ogni legge de' cristiani:</l>
<l>Carlo n'andò collo essercito a furia,</l>
<l>per vendicar del suo Cristo la ingiuria;</l>
</lg>
<lg type="ottava">
	<l>sì che più volte, alla fede redutti,</l>
<l>si ritornoron nello antico errore,</l>
<l>poi che gl'idoli van furon distrutti</l>
<l>per la virtù del nostro imperatore;</l>
<l>pure alla fine, battezzati tutti,</l>
<l>ricognobbono il vero Redentore,</l>
<l>e l'idolatria loro essere inganni:</l>
<l>e così combattêr trentatré anni.</l>
</lg>
<lg type="ottava">
	<l>Carlo poi per istatici domanda</l>
<l>diecimila di lor, come prudente,</l>
<l>ed ordinò che per tutto si spanda</l>
<l>pe' paesi di Francia quella gente</l>
<l>e pe' liti di Ilanda e di Silanda:</l>
<l>così la lor perfidia finalmente,</l>
<l>diradicata come falsa legge,</l>
<l>aggiunse nuova torma alla sua gregge.</l>
</lg>
<lg type="ottava">
	<l>O protettor del buon Cefas in terra,</l>
<l>o defensor delle cristiane squadre,</l>
<l>o santa spada a gastigar chi erra,</l>
<l>o Moisè del popol di Dio padre,</l>
<l>o Papirio Cursor famoso in guerra,</l>
<l>o Scipio amico all'opere leggiadre,</l>
<l>o fido specchio ove ogni ben s'è mostro,</l>
<l>o fama, o pregio, o gloria al secol nostro!</l>
</lg>
<lg type="ottava">
	<l>Era in quel tempo medesimo Spagna</l>
<l>d'altra prava eresia più maculata,</l>
<l>quando l'alta Corona tanto magna</l>
<l>apparecchiò lo essercito e l'armata,</l>
<l>e passa i fiumi e' colli e la montagna</l>
<l>con la santa bandiera dal Ciel data,</l>
<l>e fa tremare ogni lito, ogni terra,</l>
<l>come in Ispagna è vulgata la guerra.</l>
</lg>
<lg type="ottava">
	<l>Furono adunque in su' campi alle mani</l>
<l>Carlo e sua gente, onde la fama suona;</l>
<l>ma non resson le forze degli Ispani.</l>
<l>Restava Augusta solo e Pampalona</l>
<l>a redurre alla fede de' cristiani:</l>
<l>il perché il magno re v'andò in persona,</l>
<l>e finalmente, dopo lungo tedio,</l>
<l>le conquistò con forza e con assedio.</l>
</lg>
<lg type="ottava">
	<l>E poi che Pampalona fu acquistata</l>
<l>dopo molte battaglie e molti omèi,</l>
<l>e che tutta la Spagna è battezzata</l>
<l>e Macon rinnegato e i falsi iddei,</l>
<l>Carlo, tornando con la sua brigata,</l>
<l>poi che i salti rivide Pirenei,</l>
<l>non sanza danno dell'altrui vergogna</l>
<l>nelle insidie percosse di Guascogna.</l>
</lg>
<lg type="ottava">
	<l>Quivi fu la battaglia sanguinosa</l>
<l>dove Anselmo morì col suo nipote</l>
<l>in Runcisvalle ancor tanto famosa;</l>
<l>ma tutte queste cose vi son note,</l>
<l>che non fu la vittoria gloriosa,</l>
<l>però che il tradimento tutto puote;</l>
<l>e perché Carlo il tempo e 'l modo aspetta,</l>
<l>come sapete, fe' crudel vendetta.</l>
</lg>
<lg type="ottava">
	<l>Così furon l'inganni de' Guasconi</l>
<l>puniti, e prima battezzata Spagna.</l>
<l>E seguitò la guerra de' Brettóni;</l>
<l>e poi che fu ancor doma la Brettagna,</l>
<l>rivolse verso Italia i gonfaloni,</l>
<l>perché Roma d'Araiso si lagna,</l>
<l>il qual di Benevento era signore</l>
<l>e minacciava la Chiesa e 'l Pastore.</l>
</lg>
<lg type="ottava">
	<l>Carlo, giunto in Italia, come io dico,</l>
<l>redusse alle sue voglie il folle duce</l>
<l>sì che quel fece al pontefice amico,</l>
<l>e molti in Francia statici conduce.</l>
<l>O quante cose magne io non replìco!</l>
<l>ché, come il sole in ogni parte luce,</l>
<l>a conseguir famose opere e degne</l>
<l>in ogni luogo apparir le sue insegne;</l>
</lg>
<lg type="ottava">
	<l>sì che, più volte di Roma lo imperio</l>
<l>restaurato come il buon Camillo,</l>
<l>tornato in Francia, il gran duca baverio,</l>
<l>apparecchiato sua gente, Tassillo,</l>
<l>recordato del suocer Desiderio,</l>
<l>congiurato con gli Unni a un vessillo,</l>
<l>come mal consigliato dalla moglie</l>
<l>cercando andò le sue future doglie.</l>
</lg>
<lg type="ottava">
	<l>Lo imperator, che apparato già era,</l>
<l>non aspettò del nimico la insegna,</l>
<l>ma féssi incontra a lui con sua bandiera</l>
<l>insino al fiume che divide e segna</l>
<l>la Magna e le provincie di Baviera;</l>
<l>e bisognòe che alfin Tassillo vegna</l>
<l>a consentir ciò che Carlo gli chiede</l>
<l>e giurar servitù, tributo e fede.</l>
</lg>
<lg type="ottava">
	<l>I Velatabi intanto gli Abroditi</l>
<l>molestavan, qual suoi confederati;</l>
<l>ma poi che il nostro re gli ebbe puniti,</l>
<l>in questo tempo gli Ungher congregati,</l>
<l>populi detti per l'addrieto Sciti,</l>
<l>gente dapprima in Pannonia arrivati</l>
<l>dalle estreme provincie della terra,</l>
<l>apparecchiavan contra Carlo guerra.</l>
</lg>
<lg type="ottava">
	<l>Questa guerra durò circa otto anni;</l>
<l>ma Carlo alfin, superati costoro</l>
<l>non sanza grande occisione e danni,</l>
<l>ne riportò le ricchezze e 'l tesoro,</l>
<l>ch'egli avevon con forza e con inganni</l>
<l>in molte parte predato già loro,</l>
<l>in Francia bella con vittoria e fama:</l>
<l>sì che la gloria fiorì in ogni rama.</l>
</lg>
<lg type="ottava">
	<l>E poi che la gran guerra d'Ungheria</l>
<l>sedata fu, ridotta sotto il giglio</l>
<l>di Francia e la Boemia e Normandia,</l>
<l>abbattuta da Carlo primo figlio,</l>
<l>mandò papa Leone imbasceria,</l>
<l>perch'egli era constretto e in gran periglio,</l>
<l>cacciato di sua sede, in Francia a Carlo,</l>
<l>che dovessi tornare a liberarlo.</l>
</lg>
<lg type="ottava">
	<l>Così la terza volta ritornato</l>
<l>Carlo in Italia, il pontefice santo</l>
<l>restituì dond'egli era cacciato</l>
<l>nella sua sede, col papale ammanto.</l>
<l>Per che il sommo Pastor, non sendo ingrato,</l>
<l>recordato del suo precessor tanto</l>
<l>quanto di sé, benemerito e giusto,</l>
<l>gli aggiunse al titol regio il nome agusto.</l>
</lg>
<lg type="ottava">
	<l>Dunque Carlo fu Magno e imperatore</l>
<l>di tutto l'universo e re di Roma,</l>
<l>ed aggiunse al suo segno, per più onore,</l>
<l>il grande uccel che di Giove si noma.</l>
<l>E licenziato dal santo Pastore,</l>
<l>poi ch'egli aveva ogni arroganza doma,</l>
<l>nel suo tornar, per più magnificenzia,</l>
<l>rifece e rinnovòe l'alma Florenzia,</l>
</lg>
<lg type="ottava">
	<l>e templi edificò per sua memoria,</l>
<l>e dètte a quella doni e privilegi;</l>
<l>e ritornò con gran triunfo e gloria</l>
<l>in Francia, il nostro re degli altri regi.</l>
<l>E non è questa l'ultima vittoria</l>
<l>onde più splenda la corona e' fregi:</l>
<l>tante altre cose ha fatto il signor nostro</l>
<l>che manca il suon, la voce e carta e inchiostro.</l>
</lg>
<lg type="ottava">
	<l>Io non posso piangendo cantar versi,</l>
<l>tanto contrario è l'uno all'altro effetto;</l>
<l>e pur convien che il cor lacrime versi,</l>
<l>quando quell'è da giusto duol constretto.</l>
<l>Per tanti tempi e paesi diversi</l>
<l>ha fatto Carlo più che io non ho detto</l>
<l>per la fede di Cristo e pel Vangelo:</l>
<l>ma tutto è scritto e rigistrato in Cielo.</l>
</lg>
<lg type="ottava">
	<l>Quivi i meriti suoi saranno tutti;</l>
<l>quivi tutto vedrà nel santo volto;</l>
<l>quivi corrà del suo ben fare i frutti;</l>
<l>quivi sarà dal buon Gesù suo accolto;</l>
<l>quivi in canti fia sempre sanza lutti;</l>
<l>quivi il seggio regal mai sarà tolto;</l>
<l>quivi il pan gusterà che sempre piace;</l>
<l>quivi impetri per noi della sua pace. -</l>
</lg>
<lg type="ottava">
	<l>Volea più oltre dir certo Alcuino,</l>
<l>e dello acquisto del Sepulcro santo,</l>
<l>e come egli andò in Grecia a Gostantino;</l>
<l>ma non poté, ché le lacrime e 'l pianto</l>
<l>del popol, che piangea così meschino,</l>
<l>occupavan la cetera col canto;</l>
<l>e forse il braccio stanco era e l'archetto:</l>
<l>per la qual cosa sceso è del palchetto.</l>
</lg>
<lg type="ottava">
	<l>E come e' fu quel sapiente sceso,</l>
<l>il popol ch'era prima stato attento</l>
<l>un pianto seguitòe molto disteso,</l>
<l>come foco talvolta pare spento</l>
<l>e sanza fiamma si conserva acceso,</l>
<l>poi si dimostra o per esca o per vento:</l>
<l>così intervenne dopo il dolce canto</l>
<l>che tutto il popol rinnovòe il pianto.</l>
</lg>
<lg type="ottava">
	<l>Quivi eran le pulzelle scapigliate;</l>
<l>quivi avean le matrone il peplo in testa;</l>
<l>quivi piangeva tutta la cittate;</l>
<l>quivi si straccia ognun l'oscura vesta;</l>
<l>quivi son l'alte cose replicate;</l>
<l>quivi si loda la sua vita onesta;</l>
<l>quivi si batte alcun le palme intanto;</l>
<l>quivi si grida: - Santo, santo, santo! -</l>
</lg>
<lg type="ottava">
	<l>O fortunato, o ben vissuto vecchio!</l>
<l>O felice quel giusto ch'ognuno ama!</l>
<l>O chiaro essemplo di ben fare e specchio!</l>
<l>O sanza invidia gloriosa fama!</l>
<l>O Ciel, tu porgi a' suoi merti l'orecchio!</l>
<l>O popol che il signor suo morto chiama!</l>
<l>O buon pastor chi ben guarda sua gregge!</l>
<l>O tanto re, quanto ei ben guida e regge!</l>
</lg>
<lg type="ottava">
	<l>In Aquisgrana la chiesa maggiore,</l>
<l>nella Virgine santa titolata,</l>
<l>dallo eccelso e felice imperatore</l>
<l>era suta già prima edificata:</l>
<l>quivi meritamente a grande onore</l>
<l>fu la sua sepultura collocata,</l>
<l>e sopra a questa aggiunto un arco d'oro</l>
<l>nella santa basilica del coro.</l>
</lg>
<lg type="ottava">
	<l>E perché il mondo ancor possi ritrarlo,</l>
<l>il popol verso lui fu clementissimo</l>
<l>e nel sepulcro suo fece scultarlo;</l>
<l>e lo epitafio diceva brevissimo:</l>
<l>"Il corpo iace qui del magno Carlo</l>
<l>imperator de' Roman cristianissimo":</l>
<l>ma molto importa, in sì breve idioma,</l>
<l>"cristianissimo" e "Carlo" e "re di Roma".</l>
</lg>
<lg type="ottava">
	<l>L'anno ottocentoquindici correa</l>
<l>dalla salute della Incarnazione;</l>
<l>Carlo settantadue finiti avea</l>
<l>e quaranzette dalla promozione,</l>
<l>de' quali ultimi quindici tenea</l>
<l>con la corona da papa Leone,</l>
<l>nel vigesimoquarto dì spirato</l>
<l>del mese il quale a Gian fu consecrato.</l>
</lg>
<lg type="ottava">
	<l>E innanzi alla sua morte segni apparse:</l>
<l>ché, dove il bel pinnaculo si bilica,</l>
<l>fùlgore questo rovinòe e sparse,</l>
<l>un portico cascò della basilica,</l>
<l>e 'l ponte ch'era appresso a Magonzia arse:</l>
<l>però, chi queste cose ben rivilica,</l>
<l>come a Cesare il Ciel fece qui segno</l>
<l>d'altro cesare in terra assai più degno.</l>
</lg>
<lg type="ottava">
	<l>Fe' come savio prima testamento:</l>
<l>divise in molte terre il suo tesoro;</l>
<l>lasciò tutti i suoi servi ognun contento,</l>
<l>che molte cose partiron fra loro;</l>
<l>e tre tavole ricche d'ariento,</l>
<l>tutte intagliate, ed una di puro oro,</l>
<l>condotte e fatte con mirabile arte,</l>
<l>distribuì, com'io truovo, in tre parte:</l>
</lg>
<lg type="ottava">
	<l>la prima, ove era tutta disegnata</l>
<l>la gran città che Bisanzio si noma,</l>
<l>al santo altar di Pietro ha diputata;</l>
<l>e l'altra, ove era sculta l'alma Roma,</l>
<l>volle che fussi a Ravenna mandata.</l>
<l>O gran presente, o ricca, o degna soma!</l>
<l>O magnanimi don, memoria e segno,</l>
<l>che minor non conviensi a tanto uom degno!</l>
</lg>
<lg type="ottava">
	<l>La terza, fatta con maggior lavoro,</l>
<l>dove tutto descritto appare il mondo,</l>
<l>e quell'altra ch'io dissi, tutta d'oro,</l>
<l>a Lodovico suo figliuol giocondo</l>
<l>rimase, ultimo erede fra costoro,</l>
<l>morti Carlo e Pipin primo e secondo:</l>
<l>sì che Luigi era il terzo figliuolo,</l>
<l>che succedette alla corona solo.</l>
</lg>
<lg type="ottava">
	<l>Or, poi che Carlo è seppellito e morto</l>
<l>e fruisce quel gaudio e quel giubillo</l>
<l>che s'aspetta a ognun che giugne al porto</l>
<l>di sua salute e suo stato tranquillo,</l>
<l>a me parrebbe alla istoria far torto</l>
<l>s'io non aggiungo qualche codicillo,</l>
<l>acciò ch'ognun che legge benedica</l>
<l>l'ultimo effetto della mia fatica.</l>
</lg>
<lg type="ottava">
	<l>Noi possiam per la istoria intender quasi</l>
<l>come all'unico figlio Lodovico</l>
<l>molti regni e paesi son rimasi</l>
<l>per virtù del suo padre, come io dico,</l>
<l>per molti tempi, effetti e vari casi:</l>
<l>insino al re di Persia è fatto amico,</l>
<l>tanto a sé il trasse come calamita</l>
<l>l'opere degne del suo padre in vita;</l>
</lg>
<lg type="ottava">
	<l>e la Francia e la Ghienna e la Borgogna</l>
<l>e Navarra, Araona con la Spagna,</l>
<l>la Fiandra e l'Inghilterra e la Guascogna,</l>
<l>la Dazia e la Germania e la Brettagna</l>
<l>e Pannonia e Boemia e la Sansogna</l>
<l>e tante gran provincie della Magna</l>
<l>e l'Istria e la Dalmazia e Lombardia</l>
<l>rimason sotto la sua monarchia.</l>
</lg>
<lg type="ottava">
	<l>E veramente dal suo genitore</l>
<l>non è questo figliuol degenerato;</l>
<l>ma, perch'io serbo altrove a fargli onore</l>
<l>in altro libro o libel cominciato,</l>
<l>ritorno al nostro primo imperatore</l>
<l>in alcun luogo che indrieto ho lasciato</l>
<l>de' costumi e de' modi di sua vita,</l>
<l>sì che la istoria dir possian finita.</l>
</lg>
<lg type="ottava">
	<l>Dicon molti auttor di sua natura,</l>
<l>della sua qualità, s'io ho ben raccolto,</l>
<l>ch'egli aveva formosa la statura,</l>
<l>largo nel petto e nelle spalle molto,</l>
<l>ne' passi grave e nella guardatura,</l>
<l>nel parlar grazia, e maiestà nel volto,</l>
<l>la barba lunga e il naso alquanto giusto,</l>
<l>l'aspetto degno e tutto in sé venusto;</l>
</lg>
<lg type="ottava">
	<l>molto affabil, placabil, tutto magno,</l>
<l>molto savio, veril, molto discreto;</l>
<l>amico o servo o parente o compagno</l>
<l>partia sempre da lui contento e lieto:</l>
<l>non si sentia: "Del mio signor mi lagno";</l>
<l>molto giusto in sua legge e suo decreto;</l>
<l>e perché gli uomin gli piacean modesti,</l>
<l>essemplo dava di costumi onesti.</l>
</lg>
<lg type="ottava">
	<l>Era al culto divin ceremonioso;</l>
<l>edificava per ogni paese</l>
<l>qualche magno palazzo glorioso;</l>
<l>fece tanti spedal, badie e chiese</l>
<l>ch'io credo il ver di molte sia nascoso;</l>
<l>come cor generoso all'alte imprese,</l>
<l>restaurava e città e castella,</l>
<l>come e' fece ancor già Fiorenza bella;</l>
</lg>
<lg type="ottava">
	<l>fece in sul Reno il ponte, com'io dissi,</l>
<l>di cinquecento passi per lunghezza,</l>
<l>che mostrò segno, innanzi ch'e' morissi,</l>
<l>come e' cadeva anche ogni gentilezza.</l>
<l>Mostrava, in ogni caso che avvenissi,</l>
<l>prudenzia e temperanza con fortezza:</l>
<l>grazie che Iddio rade volte concede</l>
<l>o per nostra salute o per la fede.</l>
</lg>
<lg type="ottava">
	<l>Dilettavasi a caccia andare spesso,</l>
<l>sempre l'ozio dannando, come i saggi,</l>
<l>sanza temer, dagli anni pur defesso,</l>
<l>di freddo o luoghi difficil, selvaggi;</l>
<l>tanto che, essendo a quel termine presso</l>
<l>dove più oltre ognun convien che caggi</l>
<l>perché non è più la natura forte,</l>
<l>sollicitòe per tal cagion la morte.</l>
</lg>
<lg type="ottava">
	<l>Pigliava spesso de' bagni diletto:</l>
<l>quivi soleva congregar gli amici,</l>
<l>come forse dal luogo era constretto</l>
<l>dove i monti son freddi e le pendici.</l>
<l>O signor giusto, o signor benedetto,</l>
<l>o quanto furon que' tempi felici!</l>
<l>Non sarà Francia mai sì bella o lieta</l>
<l>o per corso di stelle o di pianeta.</l>
</lg>
<lg type="ottava">
	<l>Reputavano i popoli dal Cielo</l>
<l>mandato fussi in terra un tal signore</l>
<l>per carità, per giustizia e per zelo;</l>
<l>e se non fussi spento il vecchio errore,</l>
<l>adorato l'arebbon come Belo</l>
<l>per reverenzia e per antico amore:</l>
<l>tanto che alcuno, forse, auttor non falla</l>
<l>della croce incarnata in su la spalla.</l>
</lg>
<lg type="ottava">
	<l>Ammaestrò i figliuoli e le figliuole</l>
<l>d'ogni arte liberal, d'ogni dottrina;</l>
<l>né bisognava cercare altre scuole,</l>
<l>allor, che l'accademia parigina.</l>
<l>Voleva appresso tutta la sua prole</l>
<l>se e' cavalcava da sera o mattina.</l>
<l>Talvolta, per fuggir le sue donne ozio,</l>
<l>ministravan lanifero negozio.</l>
</lg>
<lg type="ottava">
	<l>La madre sua, ch'era Berta chiamata,</l>
<l>sempre la tenne con debito onore,</l>
<l>acciò che fussi la legge osservata</l>
<l>di Moisè da quel primo dottore:</l>
<l>era di Grecia di gran sangue nata,</l>
<l>figlia di Eraclio degno imperatore.</l>
<l>Or basti una parola, uditor mio,</l>
<l>ch'ogni cosa ben fa chi teme Iddio.</l>
</lg>
<lg type="ottava">
	<l>Dunque giusta la vita, retta e buona</l>
<l>è stata del mio Carlo veramente,</l>
<l>e tenuto lo imperio e la corona</l>
<l>come magno signor felicemente.</l>
<l>Ma perché intanto una tuba risuona</l>
<l>in altra parte, e per tutto si sente,</l>
<l>benché la istoria sia degna e famosa,</l>
<l>convien che fine pure abbi ogni cosa.</l>
</lg>
<lg type="ottava">
	<l>E s'io non ho quanto conviensi a Carlo</l>
<l>satisfatto co' versi e col mio ingegno,</l>
<l>io non posso il mio arco più sbarrarlo</l>
<l>tanto ch'io passi il consueto segno;</l>
<l>e dicone mia colpa, e ristorarlo</l>
<l>aspetto al tempo del figliuol suo degno,</l>
<l>ch'io farò in terra più che semideo,</l>
<l>dove sarà Ciriffo Calvaneo.</l>
</lg>
<lg type="ottava">
	<l>Io ho condotto in porto la mia barca:</l>
<l>non vo' più tentare ora Abila e Calpe,</l>
<l>per che più oltre il mio nocchier non varca</l>
<l>per non trovarsi come spesso talpe,</l>
<l>o come quel che entrò nella santa arca</l>
<l>tanto che' monti si scuoprino o l'alpe</l>
<l>pel tempo ancor pur nebuloso e torbo,</l>
<l>ed aspettar che ritorni a me il corbo.</l>
</lg>
<lg type="ottava">
	<l>Non ch'io pensi star surto sempre fermo,</l>
<l>ché, s'io vorrò passar più là che Ulisse,</l>
<l>donna è nel Ciel che mi fia sempre schermo;</l>
<l>ma non pensai che innanzi al fin morisse!</l>
<l>Questa fia la mia stella e 'l mio santo Ermo,</l>
<l>e perché prima in alto mar mi misse,</l>
<l>come spirto beato tutto vede,</l>
<l>ricorderassi ancor della mia fede.</l>
</lg>
<lg type="ottava">
	<l>Sare' forse materia accomodata,</l>
<l>con la vita di Carlo tanto eletta</l>
<l>la vita di tal donna comparata,</l>
<l>Lucrezia Torna-buona, anzi perfetta,</l>
<l>nella sedia sua antica rivocata</l>
<l>dalla Virgine etterna benedetta</l>
<l>che riveder la sua devota applaude;</l>
<l>e canta or forse le sue sante laude.</l>
</lg>
<lg type="ottava">
	<l>Quivi si legge or della sua Maria</l>
<l>la vita, ove il suo libro è sempre aperto,</l>
<l>e di Esdram, di Iudit e di Tobia;</l>
<l>quivi si rende giusto premio e merto;</l>
<l>quivi s'intende or l'alta fantasia</l>
<l>a descriver Giovanni nel deserto;</l>
<l>quivi cantano or gli angeli i suoi versi,</l>
<l>dove il ver d'ogni cosa può vedersi.</l>
</lg>
<lg type="ottava">
	<l>Natura intese far quel ch'ella volle:</l>
<l>una donna famosa al secol nostro,</l>
<l>che per se stessa sé dall'altre estolle</l>
<l>tanto che manca ogni penna, ogni inchiostro.</l>
<l>Non la cognobbe il mondo cieco e folle,</l>
<l>benché il vero valor chiaro fu mostro,</l>
<l>come il Signor che colassù la serra:</l>
<l>ché adorata l'arebbe in Cielo e in terra.</l>
</lg>
<lg type="ottava">
	<l>Quanti beni ha commessi! A quanto male</l>
<l>ovviato costei mentre era in vita!</l>
<l>Però con la sua veste nuziale</l>
<l>l'anima in Cielo a Dio si rimarita</l>
<l>quel dì che il santo messo aperse l'ale</l>
<l>per la sua carità tanto infinita:</l>
<l>sì che ancor prego che lassù m'accetti</l>
<l>tra' servi suoi nel numer degli eletti.</l>
</lg>
<lg type="ottava">
	<l>E s'io ho satisfatto al suo desio,</l>
<l>basta a me tanto e son di ciò contento:</l>
<l>altro premio, altro onor non domando io,</l>
<l>altro piacer che di godermi drento.</l>
<l>E so ch'egli è lassù Morgante mio:</l>
<l>però, s'alcun malivolo qui sento,</l>
<l>adatterà il battaglio ancor dal Cielo</l>
<l>in qualche modo, a scardassargli il pelo.</l>
</lg>
<lg type="ottava">
	<l>Portin certi uccellacci un sasso in bocca</l>
<l>come quelle oche al monte Taureo</l>
<l>per non gracchiar, che poi il falcon le tocca;</l>
<l>ch'io gli farò girar come paleo,</l>
<l>ed ho sempre la sferza in su la scocca,</l>
<l>perch'io fu', prima ch'e' gigante, reo;</l>
<l>non morda ignun chi ha zanne non che denti,</l>
<l>dice il proverbio: io non dico altrimenti.</l>
</lg>
<lg type="ottava">
	<l>Io non domando grillande d'alloro</l>
<l>di che i Greci e' Latin chieggon corona;</l>
<l>io non chieggo altra penna, altro stil d'oro</l>
<l>a cantar d'Aganippe e d'Elicona:</l>
<l>io me ne vo pe' boschi puro e soro</l>
<l>con la mia zampognetta che pur suona,</l>
<l>e basta a me trovar Tirsi e Dameta;</l>
<l>ch'io non son buon pastor, non che poeta;</l>
</lg>
<lg type="ottava">
	<l>anzi non son prosuntuoso tanto</l>
<l>quanto quel folle antico citarista</l>
<l>a cui tolse già Apollo il vivo ammanto,</l>
<l>né tanto satir quant'io paio in vista.</l>
<l>Altri verrà con altro stile e canto,</l>
<l>con miglior cetra, e più sovrano artista;</l>
<l>io mi starò tra faggi e tra bifulci</l>
<l>che non disprezzin le muse de' Pulci.</l>
</lg>
<lg type="ottava">
	<l>Io me n'andrò con la barchetta mia</l>
<l>quanto l'acqua comporta un piccol legno,</l>
<l>e ciò ch'io penso con la fantasia,</l>
<l>di piacere a ognuno è il mio disegno:</l>
<l>convien che varie cose al mondo sia</l>
<l>come son varii volti e vario ingegno,</l>
<l>e piace all'uno il bianco, all'altro il perso,</l>
<l>o diverse materie in prosa o in verso.</l>
</lg>
<lg type="ottava">
	<l>Forse coloro ancor che leggeranno,</l>
<l>di questa tanto piccola favilla</l>
<l>la mente con poca esca accenderanno</l>
<l>de' monti o di Parnaso o di Sibilla;</l>
<l>e de' miei fior come ape piglieranno</l>
<l>i dotti, s'alcun dolce ne distilla;</l>
<l>il resto a molti pur darà diletto,</l>
<l>e l'auttore ancor fia benedetto.</l>
</lg>
<lg type="ottava">
	<l>Ben so che spesso, come già Morgante,</l>
<l>lasciato ho forse troppo andar la mazza;</l>
<l>ma dove sia poi giudice bastante,</l>
<l>materia c'è da camera e da piazza;</l>
<l>ed avvien che chi usa con gigante</l>
<l>convien che se n'appicchi qualche sprazza,</l>
<l>sì ch'io ho fatto con altro battaglio</l>
<l>a mosca cieca o talvolta a sonaglio.</l>
</lg>
<lg type="ottava">
	<l>Non sien dati miei versi a Varo o Tucca:</l>
<l>e' basta il Bellincion che affermi e lodi,</l>
<l>che porge come amico e non pilucca.</l>
<l>I' guarderò in sul ghiaccio ir con buon chiodi;</l>
<l>io porterò in su gli omeri la zucca</l>
<l>nell'acqua, cinta con sicuri nodi;</l>
<l>e farò tanto quanto i savi fanno,</l>
<l>di perdonare a color che non sanno.</l>
</lg>
<lg type="ottava">
	<l>Ed oltre a questo, e ne verrà il mio Antonio,</l>
<l>per cui la nostra cetra è gloriosa</l>
<l>del dolce verso materno ausonio;</l>
<l>bench'e' si stia là in quella valle ombrosa,</l>
<l>che fia del vero lume testimonio.</l>
<l>Ognun so che riprende qualche cosa;</l>
<l>ma io non so s'e' si son corvi o cigni</l>
<l>i detrattori, o spiriti maligni.</l>
</lg>
<lg type="ottava">
	<l>Pertanto, io non aspetto il baldacchino,</l>
<l>non aspetto co' pifferi l'ombrello,</l>
<l>non traggo fuori i nomi col verzino</l>
<l>com'io veggo talvolta ogni libello:</l>
<l>quand'io sarò con quel mio serafino,</l>
<l>io gli trarrò fuor forse col cervello,</l>
<l>perché questo Agnol vi porrà la mano,</l>
<l>nato per gloria di Montepulciano.</l>
</lg>
<lg type="ottava">
	<l>Questo è quel divo e quel famoso Alceo</l>
<l>a cui sol si consente il plettro d'oro,</l>
<l>che non invidia Anfione o Museo,</l>
<l>ma stassi all'ombra d'un famoso alloro,</l>
<l>e i monti sforza come il tracio Orfeo,</l>
<l>e sempre intorno ha di Parnaso il coro,</l>
<l>e l'acque ferma e i sassi muove e glebe,</l>
<l>ed a sua posta può richiuder Tebe.</l>
</lg>
<lg type="ottava">
	<l>Io seguirò la sua famosa lira,</l>
<l>tanto dolce, soave, armonizzante</l>
<l>che come calamita a sé mi tira,</l>
<l>tanto che insieme troverren Pallante;</l>
<l>per che, sendo ambo messi in una pira,</l>
<l>segni farà del nostro amor constante,</l>
<l>d'una morte, un sepulcro, un epigramma,</l>
<l>per qualche effetto, l'una e l'altra fiamma.</l>
</lg>
<lg type="ottava">
	<l>Noi ce n'andrem per le famose rive</l>
<l>d'Eurote e pe' gioghi là di Cinto,</l>
<l>dove le muse ausonie ed argive</l>
<l>gli portan chi narciso e chi iacinto:</l>
<l>io sentirò cose alte e magne e dive</l>
<l>che non sentì mai Pindo o Arachinto;</l>
<l>io condurrò Pallante a Delfi e Delo,</l>
<l>poi se n'andrà come Quirino in cielo.</l>
</lg>
<lg type="ottava">
	<l>Questo sarà quel Pollione in Roma,</l>
<l>questo sarà quel magno Mecenate</l>
<l>a cui sempre ogni musa è perizoma.</l>
<l>Pertanto, spirti degni, or vi svegliate,</l>
<l>perché fiorir farà nostro idioma,</l>
<l>tanto fien le sue opre celebrate:</l>
<l>materia avete innanzi agli occhi degna,</l>
<l>che per se stessa sé laudare insegna.</l>
</lg>
<lg type="ottava">
	<l>Veggo tutte le Grazie a una a una,</l>
<l>veggo tutte le ninfe le più belle,</l>
<l>veggo che Palla con lor si rauna</l>
<l>a cantar le sue laude insieme quelle;</l>
<l>e non può contra opporsi la Fortuna,</l>
<l>ché il sapiente supera le stelle;</l>
<l>e la grazia del Ciel gran segni mostra</l>
<l>che questo è il vero onor della età nostra.</l>
</lg>
<lg type="ottava">
	<l>Surge d'un fresco e prezioso lauro</l>
<l>certe piante gentil, certi rampolli,</l>
<l>che mi par già sentir dall'Indo al Mauro</l>
<l>tante cetre, Mercurii e tanti Apolli</l>
<l>che certo e' sarà presto il mondo d'auro,</l>
<l>ch'era già presso agli ultimi suoi crolli:</l>
<l>tornano i tempi felici che furno</l>
<l>quando e' regnòe quel buon signor Saturno.</l>
</lg>
<lg type="ottava">
	<l>Benigni secul, che già lieti fêrsi,</l>
<l>tornate a modular le nostre lire,</l>
<l>ché la mia fantasia non può tenersi</l>
<l>come ruota che mossa ancor vuol ire.</l>
<l>Chi negherebbe a Gallo già mai versi?</l>
<l><foreign lang="lat">Pro re, pauca dixi</foreign> al mio desire.</l>
<l>Or sia qui fine al nostro ultimo canto</l>
<l>con pace e gaudio e col saluto santo.</l>
</lg>
<lg type="ottava">
	<l rend="italic">Salve Regina, madre gloriosa,</l>
<l rend="italic">vita e speranza sì dolce e soave;</l>
<l rend="italic">a te per colpa della antica sposa</l>
<l rend="italic">piangendo e sospirando gridiamo "Ave"</l>
<l rend="italic">in questa valle tanto lacrimosa:</l>
<l rend="italic">però tu che per noi volgi la chiave,</l>
<l rend="italic">deh, volgi i pietosi occhi al nostro essilio,</l>
<l rend="italic">mostrandoci, Maria dolce, il tuo Filio.</l>
</lg>
<lg type="ottava">
	<l rend="italic">Degnami, se 'l mio priego è giusto e degno,</l>
<l rend="italic">ch'io possi te laudar, Virgo sacrata;</l>
<l rend="italic">donami grazia e virtù pronta e ingegno</l>
<l rend="italic">contra a' nimici tuoi, nostra avvocata;</l>
<l rend="italic">e perché in porto hai condotto mio legno,</l>
<l rend="italic">io ti ringrazio, Virgine beata:</l>
<l rend="italic">con la tua grazia cominciai la istoria;</l>
<l rend="italic">con la tua grazia alfin mi darai gloria.</l>
</lg>
<lg type="ottava">
	<l rend="italic">Con la tua grazia, Virgine Maria,</l>
<l rend="italic">conserva la devota alma e verace</l>
<l rend="italic">mona Lucrezia tua, benigna e pia,</l>
<l rend="italic">con carità perfetta e vera pace;</l>
<l rend="italic">anzi essaudir puoi ciò che lei desia,</l>
<l rend="italic">ché sempre chiederà quel che a te piace.</l>
<l rend="italic">sì che lei prego per le sue virtute</l>
<l rend="italic">che per me impetri grazia di salute.</l>
</lg>

</div1>
</body>
</text>
</TEI.2>
