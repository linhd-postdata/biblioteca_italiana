<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Poesie</title>
      <author>Niccolò Tommaseo</author>
    </titleStmt>
    <extent>152 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000698</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Poesie e prose</title>
        <author>Tommaseo, Niccolo</author>
        <editor id="ed">Trompeo, Pietro Paolo</editor>
        <editor id="ed2">Ciureanu, Petre</editor>
        <publisher>UTET</publisher>
        <pubPlace>Torino</pubPlace>
        <date>1966</date>
        <note>2 v.</note>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>858 - Scritti miscellanei italiani</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-02-20T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-11T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<titlePage>
	<docTitle>
		<titlePart type="princ">Poesie e prose</titlePart>
	</docTitle>
	<docImprint>
		<publisher>UTET</publisher>
		<pubPlace>Torino</pubPlace>
		<docDate>1966</docDate>
	</docImprint>
</titlePage>
</front>
<body>
<div1 type="poesia"><head n="Vocazione">VOCAZIONE</head>
<lg type="canzone">
<lg>
<l>Una voce in cuor mi suona,</l>
<l>e mi dice: «Tu morrai.</l>
<l>Del Signor, che non perdona</l>
<l>a' superbi, il dì vedrai.</l>
<l>L'alma tua, che uscì peggiore</l>
<l>dai lavacri del dolore,</l>
<l>tremerà nel sole eterno,</l>
<l>d'esser nuda arrossirà.</l></lg>

<lg>
<l>Lieve foglia, a' venti scherno,</l>
<l>senza vita andrà 'l tuo nome.</l>
<l>Come l'alito del verno</l>
<l>sveste al rovo e al fior le chiome,</l>
<l>tale al cenere più vile</l>
<l>la tua polve andrà simile;</l>
<l>e alla pietra illacrimata</l>
<l>la calunnia insulterà.</l></lg>

<lg>
<l>I pensier' che a te beata</l>
<l>d'ineffabili diletti</l>
<l>fêr' l'ambascia, e la pacata</l>
<l>armonia degli alti affetti,</l>
<l>sconosciuti andran con teco</l>
<l>nel sepolcro; e il mondo cieco</l>
<l>non saprà di quante vite</l>
<l>era il germe ascoso in te».</l></lg>

<lg>
<l>Una voce in cuor mi suona,</l>
<l>e mi dice: «Tu vivrai.</l>
<l>Desir' vasti il ciel ti dona,</l>
<l>vasto campo a ignoti guai.</l>
<l>Lungo corso è a te prescritto;</l>
<l>e, in correndo, un fier conflitto</l>
<l>durerai con l'ira immite</l>
<l>e de' popoli e de' re.</l></lg>

<lg>
<l>Turba l'onde, asconde il cielo</l>
<l>l'aggirar d'opposti venti,</l>
<l>speme ed ira e fiamme e gelo</l>
<l>riversando in sulle genti,</l>
<l>che, quai giovani destrieri,</l>
<l>per burron' senza sentieri</l>
<l>vanno insane: e chi quell'impeto</l>
<l>esultante infrenerà?</l></lg>

<lg>
<l>Fia mercé d'un pio consiglio,</l>
<l>d'un gentile ardir fia pena</l>
<l>la franchigia dell'esiglio,</l>
<l>o l'onor della catena.</l>
<l>Forse un giorno andrai mendico,</l>
<l>senza ingegno e senza amico:</l>
<l>ma 'l pregar di qualche misero</l>
<l>a' tuoi preghi echeggerà».</l></lg>

<lg>
<l>Sovra un pelago profondo</l>
<l>di tenèbre e di mistero</l>
<l>voga, o Padre, incerto il mondo,</l>
<l>vola ardito il mio pensiero.</l>
<l>Non gli scherni e non gli affanni,</l>
<l>non le plebi e no i tiranni,</l>
<l>non l'esiglio e le ritorte,</l>
<l>ma te sol pavento, o Re.</l></lg>

<lg>
<l>Il dolor da te mi giova,</l>
<l>parmi un riso di bellezza.</l>
<l>Come d'aquila, s'innova</l>
<l>la mia stanca giovinezza.</l>
<l>Degli afflitti eterno Amico,</l>
<l>al tuo nome i' benedico;</l>
<l>della vita e della morte</l>
<l>i tesori io sacro a te.</l></lg></lg>
<closer><dateline rend="italic">1833.</dateline></closer></div1>


<div1 type="poesia"><head n="L’Italia">L'ITALIA</head>
<lg type="non-definito">
<lg>
<l>Sola, inerme, tramortita</l>
<l>giaci, o donna delle genti.</l>
<l>Delle febbri e dei tormenti,</l>
<l>che sentir ti fean la vita,</l>
<l>più tremendo è 'l tuo languor.</l></lg>

<lg>
<l>Manda, o Padre, alla sopita</l>
<l>una scossa avvivatrice;</l>
<l>dona, o Padre, all'infelice</l>
<l>ch'ella intenda il suo dolor.</l></lg>

<lg>
<l>Non improvvida baldanza,</l>
<l>non imbelle e vil sospiro;</l>
<l>non ignobile il desiro,</l>
<l>non feroce la speranza,</l>
<l>non sia stolto il suo clamor.</l></lg>

<lg>
<l>D'una vergine fragranza</l>
<l>di ventura età men vile</l>
<l>la ristora; e sia simile</l>
<l>a martirio il suo dolor.</l></lg>

<lg>
<l>S'esser dee, Padre, di pianti</l>
<l>e di sangue il suo lavacro,</l>
<l>deh quel sangue almen sia sacro;</l>
<l>deh non sian ludibrio i vanti</l>
<l>dell'italico valor.</l></lg>

<lg>
<l>Di pudico ardir, di santi</l>
<l>detti, e d'opere leggiadre</l>
<l>la consola: e intessi, o Padre,</l>
<l>qualche gloria al suo dolor.</l></lg>

<lg>
<l>Vero amor più non s'alletta</l>
<l>nella misera cattiva:</l>
<l>tu l'amore in lei ravviva;</l>
<l>sia l'amor la sua vendetta,</l>
<l>sia l'amore il suo tesor.</l></lg>

<lg>
<l>E se incontro a lei s'affretta</l>
<l>per la notte del futuro</l>
<l>nuova pena, almen fia puro</l>
<l>d'ire inique il suo dolor.</l></lg>

<lg>
<l>A te chiami, e si consigli</l>
<l>col tuo Verbo la tradita.</l>
<l>Tu la via, tu sei la vita;</l>
<l>tu la invola a rei perigli</l>
<l>della speme e del terror.</l></lg>

<lg>
<l>Tu la campa da' suoi figli,</l>
<l>dagli amici e dagli amanti.</l>
<l>Voi che in lei nasceste, o Santi,</l>
<l>tregua orate al suo dolor.</l></lg></lg>
<closer><dateline rend="italic">1834.</dateline></closer></div1>


<div1 type="poesia"><head n="Gl’Italiani morti in Ispagna">GL'ITALIANI MORTI IN ISPAGNA</head>
<lg type="non-definito">
<lg>
<l>Veggo spade al sol lucenti,</l>
<l>sento il suon de' combattenti,</l>
<l>sento l'urlo de' morenti.</l></lg>

<lg>
<l>Voi, che in piume delicate</l>
<l>vostri vizii addormentate,</l>
<l>ricchi e grandi, m'ascoltate.</l></lg>

<lg>
<l>Stuol d'italici guerrieri</l>
<l>cospargea di sangue ieri</l>
<l>l'infiammato suol d'Algeri:</l></lg>

<lg>
<l>oggi Francia, che guadagna</l>
<l>se dà sangue ed or sparagna,</l>
<l>li commette in dono a Spagna.</l></lg>

<lg>
<l>Le superbie degli amici,</l>
<l>l'empia rabbia de' nemici</l>
<l>spermentâr' quegl'infelici.</l></lg>

<lg>
<l>Nudi il piede, il ventre vuoti,</l>
<l>a morir certo devoti,</l>
<l>valicâr' torrenti ignoti.</l></lg>

<lg>
<l>Di lor giovane beltate</l>
<l>sole in cor sentian pietate</l>
<l>le fanciulle innamorate.</l></lg>

<lg>
<l>Al digiun che avean patito</l>
<l>tenea dietro l'imbandito</l>
<l>dalla morte empio convito.</l></lg>

<lg>
<l>Chi squarciato il capo e il seno,</l>
<l>altri un piede o un braccio meno,</l>
<l>chi freddato in sul terreno.</l></lg>

<lg>
<l>Cento morti, e cento ancora,</l>
<l>e poi cento; e tutti or ora</l>
<l>strania terra li divora.</l></lg>

<lg>
<l>Ricchi, a voi che dice il cuore</l>
<l>della fame e dell'orrore</l>
<l>di chi langue e di chi muore?</l></lg>

<lg>
<l>Ahi dolor! D'Italia i figli</l>
<l>son divisi nei consigli,</l>
<l>nella speme e nei perigli.</l></lg>

<lg>
<l>Contro Spagna in suolo ispano</l>
<l>ha versato ispana mano</l>
<l>il tuo sangue, Italia, invano.</l></lg>

<lg>
<l>Ma non fûr' per te versate</l>
<l>(nume ignoto), Libertate,</l>
<l>quelle gocciole sacrate.</l></lg>

<lg>
<l>Ahi, dovrà di gloria casso</l>
<l>nostro nome, come sasso,</l>
<l>rotolar cacciato al basso?</l></lg>

<lg>
<l>Or chi sa se il guardo pio</l>
<l>con dolore e con desio</l>
<l>innalzâr' gli afflitti a Dio?</l></lg>

<lg>
<l>Le lanciate in sul morire</l>
<l>lor bestemmie non udire;</l>
<l>o Dator del buon pentire.</l></lg>

<lg>
<l>Nuove strade a noi disserra,</l>
<l>vieni, e porta in sulla terra</l>
<l>miglior pace, o miglior guerra.</l></lg>

<lg>
<l>Combattendo amar c'insegna:</l>
<l>vieni e inalbera un'insegna,</l>
<l>pura, o Cristo, e di te degna.</l></lg>

<lg>
<l>Al tuo popolo, Signore,</l>
<l>dona un duce ed un pastore,</l>
<l>un linguaggio, un braccio, un cuore.</l></lg>

<lg>
<l>Se morriam, pianti morremo,</l>
<l>e temuti. — O Re supremo,</l>
<l>il tuo giorno attenderemo.</l></lg></lg>

<closer><dateline rend="italic">1837.</dateline></closer>
   </div1>


<div1 type="poesia"><head n="A Giuseppe Multedo">A GIUSEPPE MULTEDO</head>
<opener><dateline>CORSO</dateline></opener>
<lg type="non-definito">
<lg>
<l>Te, come donna sconosciuta ancora,</l>
<l>che la voce e l'andar suo c'innamora,</l>
<l>o Corsica, pensai con lieto amor.</l></lg>

<lg>
<l>Quando vidi spuntar le Sanguinare,</l>
<l>figlie gemelle tue, cui bacia il mare,</l>
<l>e Aprile il capo e il lembo orna di fior',</l></lg>

<lg>
<l>parvemi quasi di finir l'esiglio:</l>
<l>Italia! Italia! dissi: ogni tuo figlio</l>
<l>stimai fratello, e gli tendea la man.</l></lg>

<lg>
<l>Ma freddi o schivi i più de' tuoi vedea</l>
<l>d'Italia al nome: e il cor mi si facea</l>
<l>come d'amante ch'ha sperato invan.</l></lg>

<lg>
<l>Gli è ver ch'italo ferro il piè ti strinse;</l>
<l>che Genova tiranna a te s'avvinse,</l>
<l>s'avvinse a te come serpente suol,</l></lg>

<lg>
<l>che, vecchio e stanco, all'ali s'aggroviglia</l>
<l>d'aquila giovanetta: ella gli artiglia</l>
<l>le squammee spire, e morde, e tenta il vol.</l></lg>

<lg>
<l>Ma se del tuo nemico a te diletta</l>
<l>l'acre dolor, compiuta è la vendetta:</l>
<l>dalle tue rupi il torrido soffiò</l></lg>

<lg>
<l>vento, che di lontane onde l'altera</l>
<l>regina un tempo, ligure bandiera</l>
<l>con la spezzata antenna in mar lanciò.</l></lg>

<lg>
<l>Itala terra sei. Nell'accorata</l>
<l>delle tue donne funeral ballata</l>
<l>spirano i suoni che il mio Dante amò.</l></lg>

<lg>
<l>Ai pingui colli dell'Euganeo suolo,</l>
<l>alle balze del ripido Niolo</l>
<l>l'alber medesmo i suoi germi fidò.</l></lg>

<lg>
<l>Ebbe anch'Italia antichi i suoi tiranni</l>
<l>li prese e ruppe; e, di famosi affanni,</l>
<l>per agognate vie, bella salì.</l></lg>

<lg>
<l>E d'Amalfi a Milan, d'Adria a Tortona</l>
<l>fitte, siccome i pini in Vizzavona,</l>
<l>città pugnaci pullulâro un dì;</l></lg>

<lg>
<l>città, di re terror, donne di regni;</l>
<l>e volâro e posâr' gl'itali ingegni,</l>
<l>delle terre e dell'onde imperator'.</l></lg>

<lg>
<l>Quell'odio che i tuoi figli, Isola forte,</l>
<l>consuma, e ad uno ad un li getta a morte,</l>
<l>provincie intere divorava allor.</l></lg>

<lg>
<l>Non dalla macchia a notte o a dubbia mane,</l>
<l>in pien meriggio, al suon delle campane,</l>
<l>dagli alti merli e sull'aperto pian</l></lg>

<lg>
<l>si ferivano a mille; infin che, altero</l>
<l>de' falli nostri, il vigile straniero,</l>
<l>venne e legò le parricide man.</l></lg>

<lg>
<l>L'odio, miseri noi, l'odio ci ha sfatti:</l>
<l>alla febbre de' rabidi misfatti</l>
<l>il letargo seguì de' turpi amor.</l></lg>

<lg>
<l>Scuola ti sia l'esempio: e dona a noi</l>
<l>memore pianto. Né scordarti puoi</l>
<l>ch'italo sangue a te batte nel cuor.</l></lg>

<lg>
<l>Sempre Italia sarai. Sento venire</l>
<l>di versi un'armonia, ch'al mio partire</l>
<l>fra i poggi e l'acque di Bastia volò.</l></lg>

<lg>
<l>Puro così d'Arquà sulle pendici,</l>
<l>così de' cedri tuoi nelle felici</l>
<l>aure, Benaco, l'usignuol cantò.</l></lg>

<lg>
<l>Segui a più alta via, dolce poeta:</l>
<l>ne' tuoi fratelli generosa e queta</l>
<l>spira col canto un'armonia d'amor.</l></lg>

<lg>
<l>Me di nuovi dolor' lieto desio</l>
<l>altrove chiama. Austera Isola, addio:</l>
<l>non obbliare il profugo cantor.</l></lg>

<lg>
<l>Sai di che schietto amor, primo, t'amai;</l>
<l>con che libera gioia ringraziai</l>
<l>de' tuoi mari e de' cieli il bel seren:</l></lg>

<lg>
<l>e udii le oranti vespertine squille</l>
<l>di poggio in poggio, e le sospese ville</l>
<l>vidi, o posate alla convalle in sen;</l></lg>

<lg>
<l>e del nembo fuggii nelle tue grotte</l>
<l>lo scroscio; e corse giù per vie trarotte</l>
<l>o su tremuli ponti agile il piè.</l></lg>

<lg>
<l>E côlsi la volante poesia</l>
<l>di bocca alle tue donne: e l'armonia</l>
<l>di lor canzoni ne verrà con me,</l></lg>

<lg>
<l>grato dono all'Italia. Intesi il pianto,</l>
<l>forte e simile a modulato canto,</l>
<l>della sorella ch'alle Assise invan</l></lg>

<lg>
<l>chiedea vendetta del fratel tradito:</l>
<l>visitai dentro al carcere il bandito,</l>
<l>strinsi, confesso, la macchiata man.</l></lg>

<lg>
<l>E quando al fin de' miei pensati guai</l>
<l>vicino essere credea, raccomandai</l>
<l>potesser le ignorate ossa posar</l></lg>

<lg>
<l>al Borgo, là dov'Ombre armate intorno</l>
<l>ai ben difesi tetti errano, e il corno</l>
<l>paion, che a guerra inciti, ansie bramar.</l></lg>

<lg>
<l>Ombre italiche siete. E spesso a sera</l>
<l>per la bruna onda mute in lunga schiera</l>
<l>cercar vi vidi con materno amor</l></lg>

<lg>
<l>d'Italia i liti. Nel natìo soggiorno</l>
<l>tornate, o benedette: avrete un giorno</l>
<l>grande d'affetti e di preghiere onor.</l></lg></lg>

<closer><dateline rend="italic">1839.</dateline></closer></div1>


<div1 type="poesia"><head n="Alla Dalmazia">ALLA DALMAZIA</head>
<lg type="non-definito">
<lg>
<l>Spregio o pietate alle superbe genti,</l>
<l>o poveretta mia, suona il tuo nome.</l>
<l>Siccome il braccio che, da corpo vivo,</l>
<l>mezzo reciso, dolorosa noia</l>
<l>spenzola, in te così la vita altrui</l>
<l>scarsa, o Dalmazia, e con dolor s'infonde</l>
<l>Serbica e Turca, ed Itala e Francese,</l>
<l>né ben d'altrui né tua ben fosti mai:</l>
<l>patria viva non ha chi di te nacque.</l>
<l>Ma se non mente al mio doglioso affetto</l>
<l>il ciel sereno, e negli aperti venti</l>
<l>libero il cedro, e l'odorata neve</l>
<l>dei mandorli affrettanti primavera;</l>
<l>vedrai, sincera mia, stagion più lieta.</l>
<l>Vedrai gl'ignudi poggi rivestirsi</l>
<l>d'irrigua selva e di feconde nubi:</l>
<l>selva nuotante i porti; e nube ratta</l>
<l>(respir di barche nella foga ansanti)</l>
<l>nel puro aere gettar nera favilla.</l>
<l>Siccome uccel che in lieta ombra di verde,</l>
<l>dopo lungo volar, cala e riposa;</l>
<l>tal, da Borea moventi o dall'Occaso,</l>
<l>volte alla calda luce d'Oriente,</l>
<l>sosta faranno a te navi e pensieri.</l>
<l>Né più tra 'l monte e il mar povero lembo</l>
<l>di terra e poche ignude isole sparte,</l>
<l>o patria mia, sarai; ma la rinata</l>
<l>Serbia (guerriera mano, e mite spirto),</l>
<l>e quanti capi, all'italo sorriso</l>
<l>nati, impaluda l'ottoman letargo,</l>
<l>teco una vita ed un voler faranno,</l>
<l>e darann'entro alle tue vene stanche</l>
<l>vigor novello. E tu, porgendo fida</l>
<l>la destra a Italia, ad Ellade la manca,</l>
<l>in sacre le unirai danze ed amplessi.</l>
<l>Forse che in te degl'inimici orgogli</l>
<l>svestan la mente e l'Unghero e il Germano,</l>
<l>ed a' petti ove il sol mesce più caldo</l>
<l>sangue ed amor, si sentano fratelli.</l>
<l>Ché in te, seconda Italia, Iddio compose,</l>
<l>Serbica stirpe, delle umane forme</l>
<l>e degli affetti le diverse tempre,</l>
<l>e mise in armonia gl'impeti e il senno:</l>
<l>lingua ti diè di giovanili ardiri</l>
<l>che in quante Europa suoni, orma maggiore</l>
<l>tien delle forti età quand'era il mondo</l>
<l>bambino al dubbio, e nell'amor gigante.</l></lg>

<lg>
<l>Soffri gli spregi e la miseria, e spera,</l>
<l>o poveretta mia. Mal nota sei,</l>
<l>ma la dimessa tua fronte non cinge</l>
<l>ladra ricchezza immonda, o gloria infame.</l>
<l>Nel volger dell'età sarai più grande,</l>
<l>ma più matura a' gran dolor' sarai.</l></lg></lg></div1>


<div1 type="poesia"><head n="L’Italia e l’Europa nel 1848">L'ITALIA E L'EUROPA NEL 1848</head>
<lg type="non-definito">
<lg>
<l>Mugge il tuono: e fra 'l tuono tu senti</l>
<l>melodia di soavi concenti.</l>
<l>Guizza il lampo: e la nuvola nera</l>
<l>s'apre al riso di limpido sol.</l>
<l>Questa è calma che attende bufera;</l>
<l>questa è gioia nutrita di duol.</l></lg>

<lg>
<l>Stan per tutto pensose e frementi</l>
<l>fra speranza e timore le genti:</l>
<l>libertà sotto forme novelle</l>
<l>splende agli occhi, si stampa ne' cuor'.</l>
<l>Le nemiche si senton sorelle,</l>
<l>e fra l'ira si parlan d'amor.</l></lg>

<lg>
<l>Francia, al monte ed al mare t'affaccia;</l>
<l>stendi, o Francia, ai dolenti le braccia:</l>
<l>nelle mani hai la pace e la guerra;</l>
<l>i dolenti riguardano a te.</l>
<l>Trema, o Francia, e gioisce la terra</l>
<l>al sonar del tuo rapido piè.</l></lg>

<lg>
<l>Piegheranno al tuo cenno minace</l>
<l>i superbi, e vorranno la pace.</l>
<l>Della luce il settemplice raggio</l>
<l>si confonde in un solo candor:</l>
<l>delle genti francate il coraggio</l>
<l>si contempri in un inno d'amor.</l></lg>
    </lg>
<closer><dateline rend="italic">Settembre, 1848.</dateline></closer>
   </div1>

<div1 type="poesia"><head n="A pio IX">A PIO IX</head>
<lg type="canzone">
<lg>
<l>Non io le membra de' caduti in guerra</l>
<l>a' piè nemici ed agli estivi ardori</l>
<l>empio esporrò, ma la dolente terra</l>
<l>ricoprirò di fiori.</l></lg>

<lg>
<l>Te, d'insperato ben serena immago,</l>
<l>più ch'uom caduco, e quasi eterna idea</l>
<l>concetta in sogno memore e presago,</l>
<l>Italia a sé facea.</l></lg>

<lg>
<l>E te, misero, d'inni, e sé, meschina,</l>
<l>sotto il periglio inebriò di vanti.</l>
<l>L'urlo tedesco e il suon della rovina</l>
<l>ruppe il delirio e i canti.</l></lg>

<lg>
<l>Da te volea, tiranna e serva insieme,</l>
<l>la gloria, il senno, e del morir l'impero;</l>
<l>e tu nol dêsti. Alla bugiarda speme</l>
<l>fu tradimento il vero.</l></lg>

<lg>
<l>Cieca innalzò te, fragil gesso, e cieca</l>
<l>lasciò caderti in polve: or ti calpesta,</l>
<l>e de' suoi falli in te s'adira, e impreca</l>
<l>alla sacrata testa.</l></lg>

<lg>
<l>Schiavo a' nemici tuoi, tiranno ai figli,</l>
<l>sul seggio tuo; qual corpo morto, giaci;</l>
<l>e in te, vivente ancor, ficcan gli artigli</l>
<l>sozzi avvoltoi voraci.</l></lg>

<lg>
<l>Siccome tenda di pastor' fuggenti,</l>
<l>passasti: e Italia il vento abbraccia, e cerca</l>
<l>idoli nuovi. Ah! con più lunghi stenti</l>
<l>dote d'onor si merca.</l></lg>

<lg>
<l>Disagi, affanni, amor, sangue, pensiero,</l>
<l>sante memorie, a libertà son dote.</l>
<l>Ciascun libero a sé prence, guerriero,</l>
<l>e servo e sacerdote.</l></lg>

<lg>
<l>Tu sopravvivi, lasso, alla tua fama;</l>
<l>e dal mugghio del mar che in te si frange,</l>
<l>s'alza il sospir d'un naufrago, che t'ama,</l>
<l>misero, e a te compiange.</l></lg></lg>

<closer><dateline rend="italic">1851.</dateline></closer></div1>


<div1 type="poesia"><head n="A Carlo Poerio">A CARLO POERIO</head>

<lg type="non-definito">
<lg>
<l>Te salutiam risorto a un dì novello,</l>
<l>Carlo, e sottratto a man crudeli e ladre:</l>
<l>e l'alto duol che di conforti è padre</l>
<l>proviam, pensando teco al tuo fratello.</l></lg>

<lg>
<l>Splendide esequie, in mestamente bello</l>
<l>ordine, a lui sacrâr libere squadre;</l>
<l>e Venezia, immortal sorella e madre,</l>
<l>di pie parole gli scolpì l'avello.</l></lg>

<lg>
<l>E lui del sangue suo l'aperta vena</l>
<l>segnò poeta; e con martirio santo</l>
<l>morì credendo nell'Italia e in Dio.</l></lg>

<lg>
<l>E non visse ai singhiozzi; e non sentìo</l>
<l>lontan lontano della madre il pianto,</l>
<l>e il suono, o Carlo, della tua catena.</l></lg></lg>

<closer><dateline rend="italic">1858.</dateline></closer></div1>


<div1 type="poesia"><head n="Mane, Thecel, Phares">MANE, THECEL, PHARES</head>

<div2 type="parte"><head>1.</head>
<lg type="non-definito">
<l>Briaco, si fe' Baldassar</l>
<l>gli splendidi vasi portar,</l>
<l>che al tempio di Giuda rapì</l>
<l>quel re che poi, bestia, muggì.</l>
<l>E tutti negli aurei bicchier'</l>
<l>i grandi si misero a ber,</l>
<l>le mogli, le drude del Sir,</l>
<l>e i muti lor Dei benedir</l>
<l>che l'uomo in metallo gettò,</l>
<l>o in sasso od in legno tagliò.</l>
<l>Quand'ecco sul muro una man</l>
<l>con dita che rapide van</l>
<l>scriventi una scritta ch'al re</l>
<l>e a' Grandi compresa non è.</l>
<l>Il re ne' pensier' si smarrì,</l>
<l>de' reni la forza sentì</l>
<l>fiaccata, e con trepidi piè</l>
<l>ginocchio a ginocchio batté.</l>
<l>Suoi maghi e indovini chiamò:</l>
<l>«aiuto, venite», gridò:</l>
<l>«la scritta chi legger saprà,</l>
<l>di porpora e d'oro potrà</l>
<l>vestirsi, e consorte seder</l>
<l>in terzo del regio poter».</l>
<l>I maghi le note non san</l>
<l>che scrisse l'orribile man:</l>
<l>e il re, per lo grande terror,</l>
<l>e i Grandi mutaron color.</l>
<l>Chiamato, compar Daniel,</l>
<l>profeta del re d'Israel:</l>
<l>«che far de' tuoi doni, non so.</l>
<l>La scritta, se vuoi, leggerò.</l>
<l>Iddio, ch'è il padrone dei re,</l>
<l>la gloria a Nabucco già diè,</l>
<l>gli diè la tremenda virtù</l>
<l>di reggere lingue e tribù,</l>
<l>d'uccidere a pieno piacer,</l>
<l>far sorgere in alto e cader.</l>
<l>Nabucco di contro al Signor</l>
<l>levò la superbia del cor:</l>
<l>ma Dio d'ogni onore l'orbò,</l>
<l>cogli asini al bosco il mandò:</l>
<l>bagnaro il ferino suo pel</l>
<l>le piogge e le brine del ciel.</l>
<l>E adesso il suo degno figliuol</l>
<l>a Dio rinchinarsi non vuol:</l>
<l>ne' calici sacri bevé,</l>
<l>e i grandi e le drude del re</l>
<l>cantaron gli dei che non han</l>
<l>né senno né lingua né man.</l>
<l>Iddio sconoscesti: però</l>
<l>Iddio quelle dita mandò</l>
<l>di mano veggente, immortal,</l>
<l>scrivente la scritta fatal,</l>
<l>che dice: “ecco l'ultimo dì:</l>
<l>Iddio lo tuo regno finì”:</l>
<l>Iddio di sua man ti pesò,</l>
<l>il peso calante trovò.</l>
<l>Sei morto. La tua potestà</l>
<l>nel Perso e nel Medo n'andrà».</l></lg></div2>

<div2 type="parte"><head>2.</head>
<lg type="non-definito">
<l>A fiero banchetto sedé</l>
<l>la fame del popolo re;</l>
<l>nutrì, senz'amor né pietà,</l>
<l>la sua con le altrui libertà;</l>
<l>de' popoli bevve nell'ôr</l>
<l>le lagrime, il sangue, i sudor';</l>
<l>de' pesci la carne cibò</l>
<l>che l'uom di sue carni ingrassò;</l>
<l>sull'armi sdraiossi alla fin</l>
<l>briaco d'orgoglio e di vin.</l>
<l>Quand'ecco terribil a udir</l>
<l>falangi da' Borea venir,</l>
<l>e Roma col lungo ulular</l>
<l>dal duro letargo destar,</l>
<l>che indarno col ferro e con l'or</l>
<l>discaccia l'avaro furor.</l>
<l>Qual vento che il verno soffiò,</l>
<l>qual flutto che 'l turbo gonfiò,</l>
<l>s'avventano senza pietà</l>
<l>su lei che difesa non ha:</l>
<l>la forzano i barbari re,</l>
<l>forzata, la pestan co' piè;</l>
<l>e il cranio in cui bevono è pien</l>
<l>del sangue del fiacco suo sen.</l></lg></div2>

<div2 type="parte"><head>3.</head>
<lg type="non-definito">
<l>O Grandi di Francia! e a voi pur</l>
<l>conviti larghissimi fur;</l>
<l>e il povero a voi li imbandì</l>
<l>con l'opra de' lunghi suoi dì.</l>
<l>Gettastegli a' piè, com'a can',</l>
<l>voi, vili, l'oltraggio ed il pan:</l>
<l>voi vili per tutta mercé</l>
<l>sfioraste d'onore e di fé</l>
<l>la vergine ch'egli educò,</l>
<l>la donna che il misero amò.</l>
<l>Diceste agli afflitti: «godiam</l>
<l>co' bruti, ché bruti noi siam.</l>
<l>Ridiamo: la morte verrà,</l>
<l>e il fango nel fango cadrà».</l>
<l>Dormiron ne' fiacchi piacer':</l>
<l>quand'ecco leggiera a veder</l>
<l>sugli ebri una scure s'alzò,</l>
<l>e al torbido sol balenò,</l>
<l>e scese veloce e salì,</l>
<l>e vili e possenti finì.</l></lg></div2>

<div2 type="parte"><head>4.</head>
<lg type="non-definito">
<l>Un popolo i mari passò,</l>
<l>austera una razza creò,</l>
<l>rampollo divelto dal sen</l>
<l>materno, che in forte terren</l>
<l>i rami nel libero va</l>
<l>spandendo, e gran selva si fa.</l>
<l>Fanciulla non rise o vagì,</l>
<l>di vergine amor non gioì;</l>
<l>ma crebbe possente a raccor</l>
<l>adulte le gioie e i dolor'.</l>
<l>Gettossi bramosa sui ben'</l>
<l>che crescon dal fango terren,</l>
<l>feroce con lor s'abbracciò,</l>
<l>e quasi d'amor palpitò.</l>
<l>L'immenso de' campi ondeggiar,</l>
<l>le immense pianure de' mar',</l>
<l>de' fiumi il profondo muggir,</l>
<l>de' boschi il sublime stormir,</l>
<l>ridusse in venale valor:</l>
<l>e l'uomo (tremendo tesor)</l>
<l>al tasto e al color giudicò;</l>
<l>gli spirti al mercato comprò:</l>
<l>la morte ai Selvaggi vendé,</l>
<l>e il vizio, più dura dei re.</l>
<l>Ahi popol mercante ed artier,</l>
<l>briaco di grossi pensier,</l>
<l>la razza, tuo spregio e terror,</l>
<l>segnata d'infame color,</l>
<l>un dì sulla tua libertà,</l>
<l>qual grandine grossa, cadrà.</l>
<l>Deh rompi la nebbia il cui vel</l>
<l>ti toglie i sereni del ciel.</l>
<l>Colui che tu chiami Signor,</l>
<l>fu semplice e mite di cuor.</l>
<l>. . . . . . . . . . . . . . . . . . . . . . </l></lg></div2>

<closer><dateline rend="italic">1837.</dateline></closer></div1>


<div1 type="canto"><head n="Coraggio e speranza">CORAGGIO E SPERANZA</head>

<lg type="non-definito">
<lg>
<l>È buia la valle; ma i pini del monte</l>
<l>già l'alba incorona del vergine raggio.</l>
<l>Scuotiamci dal sonno, leviamo la fronte:</l>
<l>fratelli, coraggio.</l></lg>

<lg>
<l>Fu lunga la notte, fu sonno affannoso;</l>
<l>ma il sole ci apporta travagli novelli.</l>
<l>Peggior della morte è il turpe riposo:</l>
<l>coraggio, fratelli.</l></lg>

<lg>
<l>Continua battaglia la vita del forte,</l>
<l>per erti sentieri continuo viaggio.</l>
<l>Armati ed andanti ci colga la morte:</l>
<l>speranza e coraggio.</l></lg>

<lg>
<l>Pensiam che i nemici fratelli ci sono;</l>
<l>cerchiam del valore nel cielo i modelli.</l>
<l>Armiamci d'amore, vinciam col perdono:</l>
<l>speranza, fratelli.</l></lg></lg></div1>


<div1 type="poesia"><head n="Solitudine">SOLITUDINE</head>
<argument><p>A MIA MADRE</p></argument>

<lg type="non-definito">
<lg>
<l>Quasi indistinto gemito,</l>
<l>languida al cor mi giunge</l>
<l>la tua soave immagine;</l>
<l>né assai lo stral mi punge,</l>
<l>madre, del tuo dolor.</l></lg>
<lg>
<l>Altri dolor' men pii</l>
<l>più forte in me sentii,</l>
<l>altri, e men sacri, amor'.</l></lg></lg>
<lg type="non-definito">
<lg>
<l>Baciai di donna estrania,</l>
<l>come di madre, il viso;</l>
<l>né la tua pura angoscia</l>
<l>né 'l puro tuo sorriso</l>
<l>m'han tocco di pietà.</l></lg>
<lg>
<l>Lassa, dal suo diletto</l>
<l>indizio alcun d'affetto</l>
<l>la madre mia non ha.</l></lg></lg>
<lg type="non-definito">
<lg>
<l>Ed io, crudel, continua</l>
<l>ero al suo cor ferita:</l>
<l>la notte a lei di lagrime</l>
<l>empievo, a lei la vita</l>
<l>di tedio e di timor.</l></lg>
<lg>
<l>Ahi la tua vita, o pia,</l>
<l>non è che un'armonia</l>
<l>di prego e di dolor.</l></lg></lg>
<lg type="non-definito">
<lg>
<l>Ma già 'l dolor l'immobile</l>
<l>ombra de' larghi vanni</l>
<l>stendea sull'incolpabile</l>
<l>fiorir de' tuoi begli anni.</l>
<l>Questa, ch'io sento in me,</l></lg>
<lg>
<l>di mesto amor dolcezza,</l>
<l>questa di pianto ebbrezza,</l>
<l>madre, mi vien da te.</l></lg></lg>
<lg type="non-definito">
<lg>
<l>E il pur vedermi, o misera,</l>
<l>ti renderìa beata.</l>
<l>Né sospirò sì languida</l>
<l>fanciulla innamorata</l>
<l>gli occhi del suo fedel.</l></lg>
<lg>
<l>Della mia voce il suono,</l>
<l>d'un mio sorriso il dono,</l>
<l>altro non chiedi al ciel.</l></lg></lg>
<lg type="non-definito">
<lg>
<l>Ed io tel nego: ed anima</l>
<l>cortese ostento ed alta.</l>
<l>Sull'ali del fantastico</l>
<l>pensiero in me s'esalta,</l>
<l>e par sublime, il cuor.</l></lg>
<lg>
<l>È questa, ond'io mi vanto,</l>
<l>ambizion di pianto,</l>
<l>solletico d'amor.</l></lg></lg>
<lg type="non-definito">
<lg>
<l>Tempo verrà che vividi</l>
<l>col declinar degli anni,</l>
<l>quasi rimorso indomito,</l>
<l>i tuoi materni affanni</l>
<l>risorgeranno in me.</l></lg>
<lg>
<l>Già questa, in ch'io m'aggiro,</l>
<l>noia affannosa, è spiro</l>
<l>d'amor, che accenna a te.</l></lg></lg>
<lg type="non-definito">
<lg>
<l>E allor che, infermo e vedovo</l>
<l>d'ogni terreno affetto,</l>
<l>le notti solitarie</l>
<l>sul letticciuol negletto</l>
<l>e ciechi i dì trarrò;</l></lg>
<lg>
<l>allor turbata e in pianti,</l>
<l>o madre, a me davanti</l>
<l>l'immagin tua vedrò.</l></lg></lg>
<lg type="non-definito">
<lg>
<l>Sogni cangianti, e sterili</l>
<l>gioie del vuoto ingegno,</l>
<l>voi per sentier di triboli</l>
<l>a interminato segno</l>
<l>torceste il mio cammin.</l></lg>
<lg>
<l>Se ignoto accanto a lei</l>
<l>restavo, almen saprei</l>
<l>della mia vita il fin.</l></lg></lg>
<lg type="non-definito">
<lg>
<l>Ed or, dov'è la patria,</l>
<l>dove la mia famiglia?</l>
<l>di chi son io? le dubbie</l>
<l>mie strade or chi consiglia?</l>
<l>chi regge il mio languir?</l></lg>
<lg>
<l>Di qual donna amorosa</l>
<l>sul seno il mio riposa,</l>
<l>lieto del suo gioir?</l></lg></lg>
<lg type="non-definito">
<lg>
<l>Tardo e superbo, all'anima</l>
<l>apprese un gran pensiero:</l>
<l>farmi agli afflitti popoli</l>
<l>nunzio del santo vero,</l>
<l>a Italia mia legar</l></lg>
<lg>
<l>gli esempi del patire,</l>
<l>vincer, pregando, l'ire,</l>
<l>l'ire d'amore armar.</l></lg></lg>
<lg type="non-definito">
<lg>
<l>Ma disdegnosa e debole,</l>
<l>ed in peccato tinta,</l>
<l>e sparta, e or troppo agli uomini</l>
<l>straniera, or troppo avvinta,</l>
<l>la mente insana or va,</l></lg>
<lg>
<l>or viene, e lenta ondeggia;</l>
<l>ne' suoi pensier' vaneggia,</l>
<l>l'arte d'oprar non sa.</l></lg></lg>
<lg type="non-definito">
<lg>
<l>E pur s'avanza. Un impeto</l>
<l>dell'inspirato core,</l>
<l>e del commosso secolo</l>
<l>l'istinto, e il mio dolore</l>
<l>dicono a' miei pensier:</l></lg>
<lg>
<l>sola la morte è posa,</l>
<l>sola la tomba è sposa</l>
<l>all'uom che annunzia il ver.</l></lg></lg>
<lg type="non-definito">
<lg>
<l>Forse divisi, o misera</l>
<l>madre, il terreno esiglio</l>
<l>lasciar dovremo; e i languidi</l>
<l>occhi, morendo, il figlio</l>
<l>ricercheranno invan:</l></lg>
<lg>
<l>invan nell'agonia</l>
<l>per benedirmi, o pia,</l>
<l>distenderai le man.</l></lg></lg>
<lg type="non-definito">
<lg>
<l>Ma scenderà benefica</l>
<l>l'ultima tua preghiera</l>
<l>in me, siccome tacita</l>
<l>sui fior' chinati a sera</l>
<l>la stilla del mattin.</l></lg>
<lg>
<l>E pioverà da lei</l>
<l>rimedio a' falli miei,</l>
<l>conforto al mio cammin.</l></lg></lg>
<closer><dateline rend="italic">1834.</dateline></closer></div1>


<div1 type="poesia"><head n="A un albero che si riflette nella spera della mia stanza">A UN ALBERO CHE SI RIFLETTE NELLA SPERA DELLA MIA STANZA</head>
<lg type="non-definito">
<lg>
<l>Non già in una spera</l>
<l>vederti riflesso,</l>
<l>al rezzo tuo stesso</l>
<l>sedermi vorrei</l>
<l>da sera;</l></lg>

<lg>
<l>tra 'l verde tuo lieto</l>
<l>veder senza velo</l>
<l>dell'italo cielo</l>
<l>il vivido lume</l>
<l>quieto;</l></lg>

<lg>
<l>e sotto a' tuoi rami</l>
<l>la vista fruire,</l>
<l>l'accento sentire</l>
<l>di moglie toscana</l>
<l>che m'ami;</l></lg>

<lg>
<l>e ai mesti fratelli</l>
<l>veder menomati</l>
<l>gli affanni e i peccati,</l>
<l>e giorni aprir loro</l>
<l>più belli.</l></lg>

<lg>
<l>Vorrei... Ma che bramo</l>
<l>un bene negato?</l>
<l>O cuor vedovato,</l>
<l>o occhi miei lassi,</l>
<l>moriamo.</l></lg></lg>

<closer><dateline rend="italic">1836.</dateline></closer></div1>


<div1 type="poesia"><head n="A una foglia">A UNA FOGLIA</head>
<lg type="non-definito">
<lg>
<l>Foglia, che lieve a la brezza cadesti</l>
<l>sotto i miei piedi, con mite richiamo</l>
<l>forse ti lagni perch'io ti calpesti.</l></lg>

<lg>
<l>Mentr' eri viva sul verde tuo ramo,</l>
<l>passai sovente, e di te non pensai;</l>
<l>morta ti penso, e mi sento che t'amo.</l></lg>

<lg>
<l>Tu pur coll'aure, coll'ombre, co' rai</l>
<l>venivi amica nell'anima mia;</l>
<l>con lor d'amore indistinto t'amai.</l></lg>

<lg>
<l>Conversa in loto ed in polvere, o pia,</l>
<l>per vite nuove il perpetuo concento</l>
<l>seguiterai della prima armonia.</l></lg>

<lg>
<l>E io, che viva in me stesso ti sento,</l>
<l>cadrò tra breve, e darò del mio frale</l>
<l>al fiore, all'onda, all'elettrico, al vento.</l></lg>

<lg>
<l>Ma te, de' cieli nell'alto, sull'ale</l>
<l>recherà grato lo spirito mio;</l>
<l>e, pura idea, di sorriso immortale</l>
<l>sorriderai nel sorriso di Dio.</l></lg>
    </lg>
<closer><dateline rend="italic">1855.</dateline></closer></div1>


<div1 type="canto"><head n="La mia lampana">LA MIA LAMPANA</head>

<lg type="non-definito">
<lg>
<l>La piccola mia lampa</l>
<l>non, come sol, risplende,</l>
<l>né, com'incendio, fuma;</l>
<l>non stride e non consuma,</l>
<l>ma con la cima tende</l>
<l>al ciel che me la diè.</l></lg>

<lg>
<l>Starà su me sepolto</l>
<l>viva; né pioggia o vento,</l>
<l>né in lei le età potranno;</l>
<l>e quei che passeranno</l>
<l>erranti a lume spento,</l>
<l>lo accenderan da me.</l></lg></lg></div1>


<div1 type="poesia"><head n="Affetti, errore, ravvedimento">AFFETTI, ERRORE, RAVVEDIMENTO</head>
<opener><salute>A ***</salute></opener>
<lg type="non-definito">
<lg>
<l>Allora, allor nell'anima</l>
<l>profonda suoneranno</l>
<l>religioso gaudio,</l>
<l>desiderato affanno</l>
<l>le tue soavi e sante</l>
<l>parole, o pia, d'un misero</l>
<l>madre, sorella, amante.</l></lg>

<lg>
<l>Allor teco alla povera</l>
<l>mensa vedrommi assiso,</l>
<l>teco i sospir confondere</l>
<l>e il genial sorriso:</l>
<l>conoscerò qual sei</l>
<l>allora; e la memoria</l>
<l>dirà quant'io perdei.</l></lg>

<lg>
<l>Ella rugiada all'arido</l>
<l>cor, del suo cor non degno:</l>
<l>da lei scintille e giovane</l>
<l>vita al senile ingegno.</l>
<l>I' bastai solo a lei;</l>
<l>e i suoi terror seguirono</l>
<l>sempre i perigli miei.</l></lg>

<lg>
<l>Guardò nel mio silenzio</l>
<l>mesta e pietosa, e tacque:</l>
<l>udì mie lodi, e tacita</l>
<l>e umìle in lor si piacque.</l>
<l>Della mia voce al suono</l>
<l>precesse il suo servigio,</l>
<l>precesse il suo perdono.</l></lg>

<lg>
<l>Dunque per me più misera</l>
<l>vivesti, e per me rea!</l>
<l>Ingrato, io di terribili</l>
<l>gioie e di speme empiea</l>
<l>quel cuor che, poi frustrato,</l>
<l>lavar con tante lagrime</l>
<l>doveva il mio peccato.</l></lg>

<lg>
<l>Ella esultò negl'impeti</l>
<l>d'un inconcesso amore:</l>
<l>e me bugiardo e perfido</l>
<l>diceva, e non migliore,</l>
<l>allor ch'ai desiosi</l>
<l>suoi baci, qual fantasima</l>
<l>di morte, Iddio frapposi;</l></lg>

<lg>
<l>allor che me contrario</l>
<l>a' miei desir pregai,</l>
<l>e ad uno ad un gl'indizii</l>
<l>alla fedel negai</l>
<l>dell'usitato affetto,</l>
<l>come pugnal che strazia</l>
<l>di fibra in fibra il petto.</l></lg>

<lg>
<l>Ma tu di mute lagrime</l>
<l>pascevi il lungo affanno,</l>
<l>tu mansueta e docile</l>
<l>servivi al tuo tiranno;</l>
<l>e semplice, sincera</l>
<l>saliva al Dio degli Angeli</l>
<l>per lui la tua preghiera.</l></lg>

<lg>
<l>Pietà, Signor degli Angeli,</l>
<l>pietà, pietà di lei.</l>
<l>Mie le sue colpe furono,</l>
<l>i suoi dolor sian miei.</l>
<l>Troppo quel cuor s'affranse</l>
<l>d'ansia, d'amor, di tedio;</l>
<l>troppo conobbe e pianse.</l></lg>

<lg>
<l>Sola i' la lascio, e vedova</l>
<l>d'ogni terrena speme.</l>
<l>Tu nella notte, o Vergine,</l>
<l>quando il dolor più freme,</l>
<l>Tu scendi a visitarla;</l>
<l>non delle mie miserie</l>
<l>Ma del mio cuor, le parla.</l></lg>

<lg>
<l>Fa' che gli error, le angoscie</l>
<l>della mia vita ignori.</l>
<l>E se al mio crin di nobile</l>
<l>fronda o d'eletti fiori</l>
<l>serto destina il cielo,</l>
<l>sotto i suoi piè si spargano,</l>
<l>coronino il suo velo.</l></lg>

<lg>
<l>S'è ver ch'amore all'anima</l>
<l>è spiro, i' vissi assai:</l>
<l>molti e profondi e insoliti</l>
<l>affetti esercitai.</l>
<l>Non di piacer fiorita,</l>
<l>ma calda di memorie,</l>
<l>mi correrà la vita.</l></lg></lg></div1>


<div1 type="poesia"><head n="A donna elegante">A DONNA ELEGANTE</head>

<lg type="non-definito">
<lg>
<l>T'amerei se, al mondo ignota,</l>
<l>in un povero vestir,</l>
<l>sulla pallida tua gota</l>
<l>non spirasse del gemmato</l>
<l>volgo il gelido respir.</l></lg>
<lg>
<l>È più sacra dell'amore</l>
<l>la pietà che desti in me.</l>
<l>Come chiedere al candore</l>
<l>d'un bel corpo estenuato</l>
<l>il vigor che più non c'è?</l></lg></lg>
<lg type="non-definito">
<lg>
<l>No, non vesta in te natura</l>
<l>a piene onde i suoi piacer.</l>
<l>Meglio in facile pittura,</l>
<l>meglio in garrulo concento</l>
<l>si compiace il tuo pensier,</l></lg>
<lg>
<l>che ne' raggi e nelle note</l>
<l>che dal cerulo seren</l>
<l>scendon fitti e in ampie ruote,</l>
<l>riversando il firmamento</l>
<l>alla terra e all'acque in sen.</l></lg></lg>
<lg type="non-definito">
<lg>
<l>Quasi in pietra ben tornita</l>
<l>che l'artista effigiò,</l>
<l>il mistero della vita</l>
<l>fiede in te soavemente,</l>
<l>ma nell'alto entrar non può.</l></lg>
<lg>
<l>Passerai com'onda breve</l>
<l>che in zampilli se ne va.</l>
<l>Di quel piè, che ornato e lieve</l>
<l>fa sua via languidamente,</l>
<l>non un'orma rimarrà.</l></lg></lg>
<lg type="non-definito">
<lg>
<l>E qualch'orma eri pur nata</l>
<l>a lasciar di te quaggiù.</l>
<l>Del piacere ormai svogliata,</l>
<l>tu se' presso a quella noia</l>
<l>ch'è il sospir della virtù;</l></lg>
<lg>
<l>quando l'alma si risensa,</l>
<l>e a se stessa inferma appar;</l>
<l>e del cor la notte immensa</l>
<l>d'alti duoli e d'alta gioia</l>
<l>s'incomincia a colorar.</l></lg></lg>
<lg type="non-definito">
<lg>
<l>E non tutta il gel dell'arte</l>
<l>mai la vita in te freddò:</l>
<l>sempre il cielo alcuna parte</l>
<l>di sua candida bellezza</l>
<l>ondeggiar su te mirò.</l></lg>
<lg>
<l>La calunnia e la lusinga</l>
<l>vili strisciano al tuo piè;</l>
<l>ma tu schiva e in te solinga,</l>
<l>del ben far la pia dolcezza</l>
<l>tenti, e gl'inni della fé.</l></lg></lg>
<lg type="non-definito">
<lg>
<l>O gentile, allor che belle</l>
<l>di virgineo pallor</l>
<l>ti scintillano le stelle,</l>
<l>prega a Dio per le accusate</l>
<l>ch'hanno l'opra impari al cor.</l></lg>
<lg>
<l>E d'affetti generosi</l>
<l>ti componi un origlier,</l>
<l>ove lieto si riposi</l>
<l>nella stanca e sola etate,</l>
<l>o gentile, il tuo pensier.</l></lg></lg></div1>


<div1 type="poesia"><head n="Memorie sparse">MEMORIE SPARSE</head>

<lg type="non-definito">
<lg>
<l>Dammi l'anima tua. Queste beate</l>
<l>splendide forme che gentil passaggio</l>
<l>fan d'una in altra, come all'aura estiva</l>
<l>biancheggiando ricresce onda sovr'onda,</l>
<l>sono intoppo a' miei sguardi. E non la forte</l>
<l>voluttà che, com'angue in mezzo al verde,</l>
<l>d'ogni parte di te guizza e si snoda,</l>
<l>né 'l crin, largo sugli omeri scorrente,</l>
<l>né 'l fremer della vita che s'affretta</l>
<l>per vanire in un bacio e in un amplesso,</l>
<l>cerco, misera, in te. Come fanciullo</l>
<l>che il vago arnese, onde gli vien diletto,</l>
<l>spiar desìa negli spezzati ordigni;</l>
<l>così l'intima mente e la bellezza</l>
<l>del giovanetto tuo spirito arcana,</l>
<l>e le piaghe celate, e quante mai</l>
<l>fûr vite in te morte, rinate, o miste,</l>
<l>tutto saper chiegg'io. Candida un giorno</l>
<l>eri così 'l pensier come la fronte;</l>
<l>e queste chiome che dell'arte fuggono,</l>
<l>lussuriando, i nodi, erano allora</l>
<l>di non tocca ghirlanda incoronate.</l></lg>

<lg>
<l>L'ore correvano</l>
<l>in variata danza</l>
<l>alla tua gioia ancelle.</l></lg>

<lg>
<l>Teco sedevano,</l>
<l>di vergine speranza</l>
<l>liete, le tue sorelle.</l></lg>

<lg>
<l>D'amor non anco</l>
<l>premean le punte assidue</l>
<l>nel cor di già piagato,</l></lg>

<lg>
<l>come nel fianco</l>
<l>d'egro destriero il pungolo</l>
<l>di cavaliere armato.</l></lg>

<lg>
<l>E ancor sei bella. Ancor nel tuo segreto</l>
<l>siede il dolor ch'è di virtù consorte:</l>
<l>e d'altre gioie i memori desiri,</l>
<l>e l'angel del rimorso e dell'amore</l>
<l>parlan là entro. Oh! le presenti noie</l>
<l>dimmi, e i deliri andati: ad uno ad uno</l>
<l>contami i passi della lunga via,</l>
<l>lunga sì che Dio solo è che l'abbracci</l>
<l>in un concetto. Più che l'ultim'astro,</l>
<l>che l'alte solitudini consola,</l>
<l>corre lontan dalla terrena valle,</l>
<l>lontano il tuo pensiero è da se stesso.</l>
<l>Pur dinne alcuna parte. Il cuore arcano</l>
<l>aprimi, e al tocco della man pietosa</l>
<l>risponderan le viscere profonde</l>
<l>d'amarissima colpa inebriate.</l></lg>

<lg>
<l>Povero fior, quant'impeto</l>
<l>di pioggia e di tempesta,</l>
<l>sulla tua china testa</l>
<l>quanto dolor passò!</l></lg>

<lg>
<l>Lassa, d'amar, di piangere,</l>
<l>la forza, il so, ti manca:</l>
<l>del vivere sei stanca</l>
<l>e del gioir, lo so.</l></lg>

<lg>
<l>Vieni: e il languido tuo capo riposa</l>
<l>sulle ginocchia mie. Molti soffersi</l>
<l>celati affanni; e i non sofferti ancora</l>
<l>di comprender m'è dato, e i tuoi comprendo.</l>
<l>Come a me, lassa, i tuoi, così parlaro</l>
<l>a te gli sguardi miei. Forse che Iddio</l>
<l>vorrà, pietoso della mia pietade,</l>
<l>camparti alla rovina delle afflitte</l>
<l>che vanno del piacer sulla muggente</l>
<l>onda languidamente abbandonate.</l></lg>

<lg>
<l>Poiché sì frale</l>
<l>volle il candore</l>
<l>di tua beltà,</l></lg>

<lg>
<l>spero, immortale</l>
<l>il tuo dolore</l>
<l>Dio non vorrà.</l></lg>

<lg>
<l>In questo esilio</l>
<l>forse non mai</l>
<l>più ti vedrò:</l></lg>

<lg>
<l>ma nella patria</l>
<l>m'incontrerai,</l>
<l>teco vivrò.</l></lg>

<lg>
<l>Quivi ci aspetta</l>
<l>schiera infinita</l>
<l>cui la bellezza</l>
<l>fu lungo error.</l></lg>

<lg>
<l>O giovanetta!</l>
<l>ivi è la vita,</l>
<l>ivi l'ebbrezza</l>
<l>vera d'amor.</l></lg>

<lg>
<l>Deh, chi mi dà raccorre in questo breve</l>
<l>petto la piena degli altrui dolori,</l>
<l>e di prece lenirli e di possenti</l>
<l>lacrimate parole? Ahi troppo avara</l>
<l>è l'umana pietate ai muti affanni</l>
<l>delle figlie d'Adamo! Ahi quante fiamme</l>
<l>spente nel dubbio amaro, e nell'insano</l>
<l>desìo di gioie che non dà la terra,</l>
<l>ch'agili e schive nel pensiero immenso</l>
<l>volano, annunzio di ben'altra vita!</l>
<l>Molte vid'io novelle pellegrine,</l>
<l>cui l'ali verginette venner meno,</l>
<l>cader dall'alto nel cedevol fango,</l>
<l>e affondar disperate. E molte a cui</l>
<l>più gran tratto di ciel s'aprìa nel volo,</l>
<l>nelle terrene immagini cercando</l>
<l>ir l'eterea bellezza, e veder quelle</l>
<l>lieve lieve appressarsi e poi fuggire,</l>
<l>e piangerne la fuga, e col pensiero</l>
<l>ritentarle, e morir nei vani amplessi,</l>
<l>di lunghissimo amore estenuate.</l></lg>

<lg>
<l>Del primo amore</l>
<l>dall'ardue cime</l>
<l>discendi, o misera:</l>
<l>ti sia terrore</l>
<l>la tua sublime</l>
<l>credulità.</l></lg>

<lg>
<l>Vivrai felice</l>
<l>più che non speri</l>
<l>se la fantasima</l>
<l>posseditrice</l>
<l>de' tuoi pensieri</l>
<l>con false immagini</l>
<l>i piacer' veri</l>
<l>non turberà.</l></lg>

<lg>
<l>Ma chi ne' tuoi dolor' s'attrista e pensa,</l>
<l>o donna, i cui dolor' solo comprese</l>
<l>chi gli umani dolor' tutti sentìo?</l>
<l>Chi l'adultera piange? In ira o a scherno</l>
<l>l'ha il mondo: e pur Colui che dritto estima</l>
<l>gli umani error', la difendea da' vili,</l>
<l>e salva la mandava, e ricreata</l>
<l>di benigne parole. Oh non assai</l>
<l>pena alle afflitte è soffogar la gioia,</l>
<l>premer l'ambascia, vergognar d'un guardo</l>
<l>e d'un silenzio, e dell'amor de' suoi,</l>
<l>e di se stesse; e trepidar per due,</l>
<l>e dubitar di tutti; e morte e oblio</l>
<l>chieder sempre, e temer non Dio le ascolti,</l>
<l>e a sogno atroce aver simili i giorni,</l>
<l>e d'inferno le notti; e rimembrando</l>
<l>rabbrividir d'amore, e riversarsi</l>
<l>sovra il memore letto, inconsolate?</l>
<l>Ma di troppi dolor', buon Dio, contrita</l>
<l>hai la deserta che le mie sventure</l>
<l>e i miei delirii in sul suo capo accolse.</l>
<l>Oh sconosciuta al mondo, a che la fronte</l>
<l>chini al suol, conturbata? In Dio rimira,</l>
<l>e in lui di me, lontano, avviserai</l>
<l>il mesto aspetto. In lui fa' ch'i' ti vegga,</l>
<l>non di crude memorie sanguinante,</l>
<l>ma, quasi pianta che la queta stilla</l>
<l>del ciel riceve nelle chine fronde,</l>
<l>mite di lunga speme, e le pupille</l>
<l>di quieto dolore irradiate.</l></lg>

<lg>
<l>Tu piaga immedicabile</l>
<l>gemi ne' miei pensieri:</l>
<l>tu le mie doglie temperi,</l>
<l>e attoschi i miei piaceri.</l>
<l>Piene di te le tenebre,</l>
<l>pieno il pregar di te.</l></lg>

<lg>
<l>Or mesta luna e pallida,</l>
<l>or importuno sole,</l>
<l>dentro mi splendi; e pensano</l>
<l>in me le tue parole.</l>
<l>Ahi tu se' morta, o misera,</l>
<l>e la tua vita è in me.</l></lg></lg>

<closer><dateline rend="italic">1834.</dateline></closer></div1>


<div1 type="poesia"><head n="L’ideale">L'IDEALE</head>

<lg type="non-definito">
<lg>
<l>La giovin donna ch'i'amo d'amore,</l>
<l>m'ama con tutte le forze del core.</l></lg>

<lg>
<l>Mai tutta trista, né mai tutta lieta:</l>
<l>queta è sua doglia, la gioia più queta.</l></lg>

<lg>
<l>Tutta coperta d'un semplice manto:</l>
<l>la sua parola un dolcissimo canto.</l></lg>

<lg>
<l>Vede, dormendo, di ciel visioni,</l>
<l>e le contèsse in sognate canzoni.</l></lg>

<lg>
<l>Ell'ha di vergine il timido amore,</l>
<l>di vedovetta il maturo calore.</l></lg>

<lg>
<l>Da sera al sommo degli anni fiorisce,</l>
<l>da mane invergina e ringiovanisce.</l></lg>

<lg>
<l>Siede nel sole, o, deposto ogni velo,</l>
<l>qual fior, riceve la pioggia del cielo.</l></lg>

<lg>
<l>Umor la nutre di schiette bevande</l>
<l>che per le gracili membra si spande,</l></lg>

<lg>
<l>e le commove d'un moto leggiero,</l>
<l>simile al moto d'un lieto pensiero.</l></lg>

<lg>
<l>Né mai, nell'atto d'andar, muta i passi,</l>
<l>ma, come uccello per l'aere, vassi,</l></lg>

<lg>
<l>o, come nave per l'acqua, procede,</l>
<l>che tutta mossa in un tratto si vede.</l></lg>

<lg>
<l>Ella si lascia libar da' miei baci</l>
<l>l'altera fronte e gli sguardi vivaci,</l></lg>

<lg>
<l>ma non mai, seno compressa con seno,</l>
<l>bevve degli ebri complessi il veleno.</l></lg>

<lg>
<l>Sempre la veggo, pur sempre la bramo:</l>
<l>non disse mai: tu se' buono; né: t'amo.</l></lg>

<lg>
<l>Alle sue docili orecchie amorose</l>
<l>suona una voce da tutte le cose;</l></lg>

<lg>
<l>un'aura spira, sottil ma sicura,</l>
<l>che le fa tutta sentir la natura.</l></lg>

<lg>
<l>Docile ell'è come stelo di fiore;</l>
<l>ma ferma tiensi in radici d'amore.</l></lg>

<lg>
<l>E sé conosce; e quel Dio che la ispira,</l>
<l>sente in se stessa: e però non s'ammira.</l></lg>

<lg>
<l>Sublime guarda, comprende profondo</l>
<l>però s'inchina ai misteri del mondo.</l></lg>

<lg>
<l>Ama tranquilla con ordin d'affetto</l>
<l>un fiore, i mondi, il Signor suo diletto.</l></lg>

<lg>
<l>Tutti ama; e meco si vive soletta</l>
<l>la mia fanciulla, la mia vedovetta.</l></lg></lg></div1>


<div1 type="poesia"><head n="Espiazione">ESPIAZIONE</head>
<opener><salute>AD ALESSANDRO POERIO</salute></opener>

<lg type="non-definito">
<lg>
<l>Mesto sentire e lieta fantasia,</l>
<l>raccolti affetti il mio genio mi diè;</l></lg>

<lg>
<l>e tra l'audacia de' pensier' fioria,</l>
<l>qual fiore in selva, il pudor della fé.</l></lg>

<lg>
<l>Ma per ingrate terre i' derivai</l>
<l>la limpid'onda che venne di ciel;</l></lg>

<lg>
<l>e gli erranti per l'alto idoli amai</l>
<l>gravare, indegno, con sordido vel.</l></lg>

<lg>
<l>Muta allor di splendori ed in gramaglia</l>
<l>parvemi avvolta natura veder;</l></lg>

<lg>
<l>e fremer dentro sentii la battaglia</l>
<l>infaticata de' molli pensier'.</l></lg>

<lg>
<l>Lunga tela è la vita: e, se in un punto</l>
<l>fallì la mano al difficile ordir,</l></lg>

<lg>
<l>ivi vaneggia, e gracile e disgiunto</l>
<l>cede ad ogni urto e si squarcia il desir.</l></lg>

<lg>
<l>Lasso, il riso vedrai della serena</l>
<l>speme, nebbiose memorie velar:</l></lg>

<lg>
<l>de' passati anni udirai la catena</l>
<l>lungo-strisciante per terra sonar.</l></lg>

<lg>
<l>Caddi, ma piansi ancor; piansi, e parlai</l>
<l>delle mie piaghe, o Signore, con te:</l></lg>

<lg>
<l>e risorsi, e ricaddi; e pur pregai,</l>
<l>e vincitor mi composi al tuo piè.</l></lg>

<lg>
<l>Né fu viltade il creder mio, né tacqui</l>
<l>da lui diverso l'errante voler:</l></lg>

<lg>
<l>e amai quanti eran buoni, e mi compiacqui</l>
<l>ne' bei perigli del libero ver.</l></lg>

<lg>
<l>Risorgerò poeta. E tu con meco,</l>
<l>giovane stanco del vano vagar.</l></lg>

<lg>
<l>Sento sull'alma mia, come su cieco</l>
<l>abisso, un'aura divina volar.</l></lg>

<lg>
<l>Ogni affetto una vita, è tutto un mondo</l>
<l>ogni pensiero: e quest'alma immortal,</l></lg>

<lg>
<l>come le penne aprì, tocca il profondo,</l>
<l>emula al volo degli Angeli sal.</l></lg>

<lg>
<l>La region degli Angeli, partita</l>
<l>per sottil velo da' sensi, m'appar.</l></lg>

<lg>
<l>Centuplicata intorno arde la vita,</l>
<l>siccome stelle tremanti nel mar.</l></lg>

<lg>
<l>Questa che muove e sta, suona ed olezza,</l>
<l>e in sette brilla ed in mille color',</l></lg>

<lg>
<l>e palpita di morte e di bellezza,</l>
<l>materia arcana, pregnante d'amor,</l></lg>

<lg>
<l>è aura che da lunge, messaggera</l>
<l>d'ignote terre, volando ne vien;</l></lg>

<lg>
<l>è di voci armonia, che non intera</l>
<l>giunge, e si perde nell'ampio seren.</l></lg>

<lg>
<l>Questo, che me di tanto amor circonda,</l>
<l>ampio universo, e si curva su me,</l></lg>

<lg>
<l>spirito è tutto: e, come sole in onda</l>
<l>Dio vi penètra e lo compie di sé.</l></lg>

<lg>
<l>Come del nostro sol corrono i giri</l>
<l>immensi intorno a più splendido sol,</l></lg>

<lg>
<l>tal d'amor mille io veggo e di martiri</l>
<l>rote scontrarsi; e con mistico vol</l></lg>

<lg>
<l>di mondo in mondo, e d'una in altra prova</l>
<l>scendere a schiere gli spirti e salir;</l></lg>

<lg>
<l>e ogni cosa rifarsi, e sempre nuova</l>
<l>onda di spirti e di mondi venir.</l></lg>

<lg>
<l>E in questo mar nuotiamo. E dei venturi</l>
<l>anni siam parte e del tempo che fu.</l></lg>

<lg>
<l>E forza i mondi andati e i nascituri</l>
<l>prendono e danno all'umana virtù.</l></lg>

<lg>
<l>Degli spazii e de' secoli sovrana,</l>
<l>leviam la mente alla cima del ver:</l></lg>

<lg>
<l>né sola abbracci la famiglia umana,</l>
<l>ma i cieli eterni, l'umìle pensier.</l></lg></lg></div1>


<div1 type="poesia"><head n="Conforto">CONFORTO</head>

<lg type="non-definito">
<lg>
<l>Cessa, o fratello, il piangere;</l>
<l>e con umìl coraggio,</l>
<l>a Dio levando l'anima,</l>
<l>procedi al tuo viaggio.</l>
<l>In mezzo a tante lagrime,</l>
<l>che sono i tuoi dolor'?</l></lg>

<lg>
<l>Tra le angosciose tenebre,</l>
<l>nel vigile mattino,</l>
<l>pensa alla madre vedova,</l>
<l>all'orfano bambino:</l>
<l>pensa al prigione, all'esule;</l>
<l>prega pel reo che muor.</l></lg>

<lg>
<l>Uom sei: di tutti gli uomini</l>
<l>accogli in te l'affanno;</l>
<l>t'unisci a quanti vivono,</l>
<l>a quanti un dì vivranno.</l>
<l>Inno d'amore, ascendano</l>
<l>al cielo i tuoi dolor'.</l></lg></lg>

<closer><dateline rend="italic">1851.</dateline></closer></div1>


<div1 type="poesia"><head n="A un maestro">A UN MAESTRO</head>

<lg type="non-definito">
<lg>
<l>Ben ti provvide il Ciel, quando al tuo core</l>
<l>commise il fior de' giovanetti ingegni.</l>
<l>Dell'intatta natura il sacro germe</l>
<l>lì vagheggiar t'è dato. A te la bella</l>
<l>primavera dell'uom si raccomanda.</l>
<l>Di quel Bello l'idea, che il senso affina,</l>
<l>bean dal tuo labbro. In lor sereni e caldi</l>
<l>volgi i rai dell'esempio; e, come scerni</l>
<l>spuntar la gemma del primiero affetto</l>
<l>sui rami tenerelli, amor v'innesta,</l>
<l>quell'alto amor che della mente è figlio.</l>
<l>Tempo verrà che de' felici rami</l>
<l>l'albero adulto alle già bianche tempie</l>
<l>e al cener tuo prepari ombra e ghirlande.</l>
<l>E tu, nell'ora che il tuo sol declina,</l>
<l>sentirai nel rinchiuso orto del cuore</l>
<l>piovere un'ineffabile dolcezza,</l>
<l>né saprai dir perché ti venga o donde.</l>
<l>Quel sarà l'Angel tuo, che a te 'l pensiero</l>
<l>recherà degli eletti, in cui rivivi.</l></lg>
<lg>
<l>Or fa che in te, primier, profondo alligni</l>
<l>de' forti sensi il delicato germe,</l>
<l>e mite al sol di verità maturi.</l>
<l>L'alata fantasia, la salda mente,</l>
<l>e l'arte e il caso in armonia contempra.</l>
<l>A te notturna luce, a te diurna</l>
<l>il libro ch'è del Ciel messaggio in terra:</l>
<l>quivi al fuoco del cor l'ingegno affina.</l>
<l>E, come pellegrin che, per deserti</l>
<l>lunghi inviando l'occhio irrequieto,</l>
<l>se luogo allegro di fresch'ombre e d'acque</l>
<l>visto gli vien, s'adagia e si rinfranca;</l>
<l>tal, pe' dolenti secoli scorrendo,</l>
<l>de' Grandi pochi alle vestigia sparse</l>
<l>férmati, e n'abbia il tuo cammin conforto.</l></lg>
<lg>
<l>Al futuro edifizio, onde tua mente</l>
<l>formò l'alto modello, ardue colonne</l>
<l>e profondi metalli e gemme ardenti</l>
<l>raccogli, intaglia, appura. In sul passato</l>
<l>dell'avvenir la mole ha fondamento.</l></lg>
<lg>
<l>Oh se possente meditar solingo,</l>
<l>e lavor diuturno, e intégra vita,</l>
<l>e incessante pregar, dal Ciel t'impetri</l>
<l>poche, ma pregne di fecondi veri</l>
<l>splendide carte, in cui l'età lontane</l>
<l>bacin segnata del tuo cor la stampa,</l>
<l>e ogni anima gentil senta il tuo spirto</l>
<l>in sé trasfuso, e a pianger teco impari;</l>
<l>te beato in fra mille! Allor potrai</l>
<l>volgere al mondo, che da lunge amasti,</l>
<l>sereno il guardo, e dir morendo: io vissi.</l></lg></lg>

<closer><dateline rend="italic">1824. </dateline></closer></div1>


<div1 type="poesia"><head n="Vita nuova">VITA NUOVA</head>

<lg type="non-definito">
<lg>
<l>Esci di te. Ne' liberi</l>
<l>splendor' del cielo immenso,</l>
<l>sul mar profondo e placido</l>
<l>degli enti, il volo intenso</l>
<l>corra del tuo pensier.</l></lg>

<lg>
<l>Ogni alito che senti</l>
<l>è un'immortal parola;</l>
<l>ogni respir de' venti</l>
<l>è un Angelo che vola,</l>
<l>de' mondi messaggier.</l></lg>

<lg>
<l>Esci di te. Nell'ampia</l>
<l>luce che avviva i mondi</l>
<l>le tue virtù ritempera,</l>
<l>le gioie tue trasfondi,</l>
<l>dilegua i tuoi dolor'.</l></lg>

<lg>
<l>Il tuo destino apprendi;</l>
<l>de' secoli le vie</l>
<l>sali, raggiando, e scendi,</l>
<l>concorde all'armonie</l>
<l>del provvidente Amor.</l></lg></lg>

<closer><dateline rend="italic">1851. </dateline></closer></div1>


<div1 type="poesia"><head n="La donna">LA DONNA</head>
<opener><salute>A GIORGIO SAND</salute></opener>

<lg type="non-definito">
<lg>
<l>Ombra fugace, ed immortale idea,</l>
<l>sacro, immondo, terribile diletto,</l>
<l>donne, voi siete. La Virtù che crea,</l>
<l>nel vostro grembo il secol rinnovella:</l>
<l>sugge il fanciul da' vostri baci in pria</l>
<l>il Verbo ch'è fattor dell'intelletto.</l></lg>
<lg>
<l>Siete Dio. Tutta spirto è la bellezza</l>
<l>che lo spirto in voi cerca. Il cor negli occhi,</l>
<l>della voce nel suon l'anima intera;</l>
<l>e traspar dalle forme un'armonia</l>
<l>che con man non si coglie: ella risponde</l>
<l>all'intimo intelletto dell'amore:</l>
<l>il resto è fango. E incauto al vostro fango</l>
<l>l'uom s'inchina, e calpesta il vostro nume;</l>
<l>e s'avvisa d'intendervi nel fondo,</l>
<l>come bambino intende i suoi trastulli</l>
<l>se li brancica e infrange. Intere e nette</l>
<l>per distanza allo sguardo entran le cose;</l>
<l>come in pure acque il cielo e l'erba verde</l>
<l>miri dall'alto; ma se in lor t'immergi,</l>
<l>lo specchio è muto. E se, o gentili, il core</l>
<l>d'umiltà non vi sfiori arte tiranna,</l>
<l>umiltà v'è natura, e caro istinto</l>
<l>la scienza de' nobili desii.</l></lg>
<lg>
<l>La Bontà che promette minacciando,</l>
<l>libertade alla donna annunziava</l>
<l>nascitura dal fallo: e gli occhi d'Eva</l>
<l>nella speme del supplice rimorso,</l>
<l>lagrimando, intravvidero Maria.</l>
<l>Nel nome di Maria l'amor più puro,</l>
<l>e più sacro il domestico ricetto,</l>
<l>e la donna men serva. E queste umìli,</l>
<l>alto ispirando il cuor de' figli nostri,</l>
<l>libertà porteranno all'egre genti,</l>
<l>chiesta indarno agli sdegni, al senno, all'armi.</l></lg>
<lg>
<l>E saran da' tiranni abbracciamenti</l>
<l>franche e dal reo martir de' servi baci:</l>
<l>o figliuol di Maria, tu solo intendi</l>
<l>l'alto misterio del piacer verace.</l>
<l>Oh se Dio nol difende, il grave fiato,</l>
<l>la dura man dell'uomo, estinto avria</l>
<l>questo gracile fior che pensa e geme.</l></lg>
<lg>
<l>Serva a tue voglie ed alle altrui, tu regni:</l>
<l>tu del tuo sen l'infante nutri, accogli</l>
<l>l'uom dolente al tuo seno, e del tuo core</l>
<l>scaldi il cor che già sente in sé la tomba.</l>
<l>Gli Angeli, come rose al vento sparse,</l>
<l>raccolgono i tuoi preghi; e il capo chino</l>
<l>n'ha della schiava umanità ghirlande.</l></lg>
<lg>
<l>Chi numerar sapria quanti un affetto</l>
<l>chiuda pensieri, e quanti affetti un suono?</l>
<l>Chi ridir quanti de' comuni affanni</l>
<l>nelle bestemmie tue, Lelia, prorompano,</l>
<l>ne' sospir del tuo canto e ne' sorrisi?</l>
<l>Al piede snello non calzar dell'arte</l>
<l>il piombo; il mite lacrimoso ciglio</l>
<l>non gravar d'accademica burbanza.</l>
<l>Tu se' donna, o poeta: e quando intendi,</l>
<l>d'ire superbe e dubbi freddi armata,</l>
<l>più che donna parer, cadi, e il serpente</l>
<l>della noia ti striscia al petto e al crine.</l>
<l>Tu se' donna. A volar tra' raggi e il verde</l>
<l>delle valli e del cielo ove crescesti,</l>
<l>e nel concento de' ruscelli noti</l>
<l>inebriarsi, e all'ùmile gioire,</l>
<l>e ad intender la croce e ad abbracciarti</l>
<l>col dolor, fido sposo e caldo amante,</l>
<l>l'anima tua gentil creava Iddio.</l></lg>
<lg>
<l>Scende via pe' declivii della vita</l>
<l>torrente, il sai, più ruinoso amore.</l>
<l>E se pensati errori e cerche ambasce</l>
<l>trama a te la procace fantasia;</l>
<l>pensa ai veri dolor' che sugli umani</l>
<l>piovono come i rai d'un dì sereno:</l>
<l>pensa a lor che per molti anni contente</l>
<l>stettero a un solo affetto, e morte il rompe;</l>
<l>pensa alla pura vergine deserta</l>
<l>del suo lieto desìo; pensa alle fide</l>
<l>derelitte; alle madri, a cui la prole</l>
<l>chiede piangendo pane, e pan non hanno;</l>
<l>pensa le inferme in angoscioso letto;</l>
<l>quelle che fûr vendute, o sé vendêro;</l>
<l>tutti, col Figlio umìl, coll'alta Madre,</l>
<l>per la lunga de' secoli catena,</l>
<l>i duoli accogli delle umane genti;</l>
<l>te, misera, per tutti espiatrice</l>
<l>ostia consacra: e allor saprai l'amore.</l></lg></lg>

<closer><dateline rend="italic">1836. </dateline></closer></div1>


<div1 type="poesia"><head n="La donna">LA DONNA</head>
<opener><salute>A GIORGIO SAND</salute></opener>

<lg type="non-definito">
<lg>
<l>Siete un gemito, un sorriso,</l>
<l>un fuggevole fantasma;</l>
<l>siete un sordido, un sublime,</l>
<l>un terribile diletto,</l>
<l>un mistero.</l></lg>

<lg>
<l>Della possa creatrice</l>
<l>l'invisibile portento</l>
<l>entro a voi si rinnovella:</l>
<l>il fanciul dal vostro labbro</l>
<l>sugge in primo il Verbo arcano</l>
<l>ch'è fattor dell'intelletto:</l>
<l>d'ogni amor, d'ogni beltate</l>
<l>spira in voi lo spiro eterno:</l>
<l>siete Dio.</l></lg>

<lg>
<l>Tutta spirto è la beltate</l>
<l>che la mente in voi vagheggia:</l>
<l>nella fronte e nel sorriso</l>
<l>par ch'albeggi il sole ascoso</l>
<l>del pensiero e dell'affetto;</l>
<l>il candor rosato o pallido</l>
<l>è un vibrar di quella luce</l>
<l>che penètra l'universo,</l>
<l>senza pondo, e varia ed una,</l>
<l>viva immagine di Dio:</l>
<l>negli sguardi il cor si mostra:</l>
<l>nella voce è l'alma intera:</l>
<l>son le forme un'armonia</l>
<l>chiusa al senso, aperta all'intimo</l>
<l>intelletto dell'amore:</l>
<l>tutto il resto è polve e vermi:</l>
<l>siete fango.</l></lg>

<lg>
<l>Il silenzio e la parola</l>
<l>son del par misterio in voi.</l>
<l>In suo credulo sospetto</l>
<l>l'uom s'inchina al vostro fango,</l>
<l>e conculca il vostro nume;</l>
<l>e d'intendervi s'avvisa</l>
<l>come intende i suoi trastulli</l>
<l>ozioso fanciulletto,</l>
<l>se vi brancica e v'insozza</l>
<l>e vi frange.</l></lg>

<lg>
<l>Per distanza intere e nette</l>
<l>fansi a noi le grandi cose.</l>
<l>Se alla pura onda sovrasti,</l>
<l>vedi il cielo e l'erba verde</l>
<l>che amorosa in lei si specchia</l>
<l>ma se tutto vi t'immergi,</l>
<l>turbi il placido concento,</l>
<l>né più 'l cielo e l'erba verde</l>
<l>più vi leggi.</l></lg>

<lg>
<l>Dubbio stolto o stolto orgoglio</l>
<l>è l'amor dell'alme vili.</l>
<l>Ma se a voi, misere, il core</l>
<l>non isfiora arte tiranna,</l>
<l>umiltà v'è caro istinto,</l>
<l>v'è gentil necessitate.</l>
<l>A voi sole è nota, e in voi</l>
<l>l'apprendiam piangendo, lassi,</l>
<l>la scienza del desio.</l></lg>

<lg>
<l>Alla donna errante e schiava</l>
<l>la bontà gastigatrice</l>
<l>che impromette minacciando,</l>
<l>nascitura dal peccato</l>
<l>libertà vaticinava:</l>
<l>e la donna all'egre genti</l>
<l>recherà la chiesta invano</l>
<l>alle frodi, al senno, all'armi</l>
<l>libertate.</l></lg>

<lg>
<l>Gli occhi d'Eva lagrimosi</l>
<l>nella speme del rimorso</l>
<l>intravvidero Maria.</l>
<l>Una povera fanciulla</l>
<l>degli antichi e de' novelli</l>
<l>desiderii è puro segno.</l>
<l>Fu nel nome di Maria</l>
<l>via più vergine l'amore,</l>
<l>il domestico recesso</l>
<l>via più santo, e voi men serve,</l>
<l>sventurate.</l></lg>

<lg>
<l>Più dal figlio di Maria</l>
<l>stillerà con l'onda il sangue</l>
<l>a sanar le nostre piaghe,</l>
<l>e più franche dall'angoscia</l>
<l>de' tiranni abbracciamenti</l>
<l>dal martir de' servi baci</l>
<l>voi sarete, o sventurate.</l>
<l>Della donna ai muti affanni</l>
<l>chi compianse? e chi comprese</l>
<l>il mister della verace</l>
<l>voluttà? Tu solo, o figlio</l>
<l>di Maria.</l></lg>

<lg>
<l>Oh, se Iddio nol difendesse,</l>
<l>dell'uom duro il grave fiato,</l>
<l>la man fredda estinto avria</l>
<l>questo fior che pensa e geme.</l></lg>

<lg>
<l>Nel passar della tempesta</l>
<l>l'umil giunco il capo inchina</l>
<l>dolcemente sospirando,</l>
<l>né si spezza. E invan sovr'esso</l>
<l>l'uom s'aggrava, e le sue noie</l>
<l>su vi getta e i suoi rimorsi:</l>
<l>l'umil giunco a poco a poco</l>
<l>si rileva, e tende in atto</l>
<l>di preghiera e di lamento</l>
<l>suso al ciel la molle cima.</l></lg>

<lg>
<l>Di tue voglie e delle altrui</l>
<l>debil serva, ancor tu regni,</l>
<l>del tuo sen l'infante nutri,</l>
<l>al tuo sen l'amante stringi,</l>
<l>nel tuo cor riscaldi il core</l>
<l>che già sente in sé la tomba,</l>
<l>di tue lagrime alimenti</l>
<l>la pietà, la gioia nostra;</l>
<l>l'ire nostre, i nostri orgogli</l>
<l>di tue lagrime mollisci.</l>
<l>Senza te trarotta andrebbe</l>
<l>la catena immensurata</l>
<l>che fa 'l core all'intelletto,</l>
<l>l'uomo agli angeli consorte.</l>
<l>Non un sol de' tuoi pensieri,</l>
<l>pur che umìle amor lo informi,</l>
<l>va smarrito; e al cor gentile</l>
<l>odorosi intorno aleggiano</l>
<l>siccom'atomi in un raggio</l>
<l>ondeggianti.</l></lg>

<lg>
<l>Van gli spiriti del cielo</l>
<l>tutte in un le tue preghiere,</l>
<l>quasi fior dal vento spersi</l>
<l>raccogliendo; e il capo chino</l>
<l>della serva umanitate</l>
<l>n'ha ghirlanda. — Oh chi saprebbe</l>
<l>numerar quanti un affetto</l>
<l>pensier chiuda, e quanti affetti</l>
<l>una voce? E chi dirìa</l>
<l>quanta parte si nasconde</l>
<l>delle tue, di nostre doglie,</l>
<l>de' tuoi gaudii e degli umani,</l>
<l>nelle tue bestemmie, o Lelia,</l>
<l>ne' singulti e ne' sorrisi</l>
<l>del tuo canto?</l></lg>

<lg>
<l>Ma perché dell'arte il piombo</l>
<l>calzi al piede, e ad ora ad ora</l>
<l>gravi il molle arco del ciglio</l>
<l>d'accademica burbanza?</l>
<l>Non t'infingere, o poeta;</l>
<l>tu se' donna.</l></lg>

<lg>
<l>E quand'alta apparir vuoi</l>
<l>più che donna, allor tu cadi,</l>
<l>e la serpe della noia</l>
<l>ti s'avvinghia al collo intorno.</l>
<l>Ma sublime allor mi sei</l>
<l>quando ignuda e donna torni</l>
<l>ricca il crine e ricca il seno,</l>
<l>non di dubbi e d'ire armata.</l></lg>

<lg>
<l>Le lussurie letterate</l>
<l>fuggi, misera; t'invola</l>
<l>alla garrula Parigi</l>
<l>che, qual rana dal suo fango</l>
<l>gracchia al ciel fangoso anch'esso.</l>
<l>A volar tra i raggi e il verde</l>
<l>de' tuoi campi e del tuo cielo,</l>
<l>nel concento a inebriarsi</l>
<l>de' natii ruscelli, è nata</l>
<l>la divina anima tua;</l>
<l>a gioire umilemente</l>
<l>a abbracciarsi col dolore,</l>
<l>ad intendere la croce:</l>
<l>tu se' donna.</l></lg>

<lg>
<l>Pensa, o lassa, agli anni andati;</l>
<l>non tornar sull'aspra via</l>
<l>che di lagrime rigata,</l>
<l>diè fior pochi e tante spine.</l>
<l>Pel declivio della vita</l>
<l>scende, il sai, più ruinoso</l>
<l>il torrente dell'amore.</l>
<l>E se a te pensati errori</l>
<l>versa in core e cerche ambascie</l>
<l>la procace fantasia,</l>
<l>pensa allora ai veri affanni</l>
<l>che sul capo degli umani</l>
<l>piovon fitti, inevitabili,</l>
<l>come i rai d'un dì sereno.</l>
<l>Pensa a lor che un puro affetto</l>
<l>fea per molti anni contente,</l>
<l>e sventura o morte il rompe;</l>
<l>alle vergini frodate</l>
<l>di lor unico desio;</l>
<l>alle fide derelitte;</l>
<l>alle madri cui la prole</l>
<l>chiede pane, e pan non hanno;</l>
<l>alle inferme in solo letto;</l>
<l>a color che fur vendute,</l>
<l>a color che si vendêro:</l>
<l>pensa agli odii ed ai sospetti,</l>
<l>ai misfatti ed a' rimorsi,</l>
<l>agli esilii, ai ceppi, al sangue,</l>
<l>agli schiavi ed ai tiranni.</l></lg>

<lg>
<l>Tutti al par del figlio umile,</l>
<l>tutti al par dell'alta Madre,</l>
<l>i dolori in seno accogli</l>
<l>delle etati e delle genti,</l>
<l>te per tutti espiatrice</l>
<l>ostia porgi; e allora, o misera,</l>
<l>sentirai che sia l'amore.</l></lg></lg>

<closer><dateline rend="italic">31 dicembre 1835. </dateline></closer>
<trailer>Cominciato in una chiesa, finito al Teatro italiano.</trailer></div1>


<div1 type="poesia"><head n="Per giovanetta che va sposa al Brasile">PER GIOVANETTA CHE VA SPOSA AL BRASILE</head>

<lg type="non-definito">
<lg>
<l>Fuggi le tane aurate</l>
<l>di mal domate belve,</l>
<l>e del lontan Brasile</l>
<l>nelle profonde selve</l>
<l>ricóvrati, o gentile.</l></lg>

<lg>
<l>Rocce vedrai vestite</l>
<l>di pendenti ghirlande,</l>
<l>lussureggiar le lande,</l>
<l>l'isole, le convalli,</l>
<l>di verdeggianti vite;</l>
<l>e il molto fior ch'estolle</l>
<l>le odorate corolle</l>
<l>sui fuggenti cristalli;</l>
<l>e in bianchi e in bruni e in gialli</l>
<l>ed in color di rose</l>
<l>le austere arbori annose</l>
<l>gioir di ricco aprile.</l></lg>

<lg>
<l>Non pensata vedrai</l>
<l>varietà d'odori,</l>
<l>di bellezze, d'amori:</l>
<l>e in tirso, in ondeggiante</l>
<l>nastro, in racemi, in gai</l>
<l>festoni, in lunghe spire</l>
<l>conserti i fior' venire;</l>
<l>e l'ellera gigante;</l>
<l>e, più d'alpine piante</l>
<l>un arboscel sublime,</l>
<l>fletter le lente cime</l>
<l>a grande arco simìle.</l></lg>

<lg>
<l>Il margine a' ruscelli,</l>
<l>quasi un fiorito calle,</l>
<l>alianti farfalle</l>
<l>fitto ingemmar vedrai:</l>
<l>di sconosciuti uccelli</l>
<l>forti e soavi note</l>
<l>errar di selve ignote</l>
<l>per l'ampia pace udrai.</l>
<l>Di verdi e aurati rai,</l>
<l>in nuova guisa ardenti,</l>
<l>stellar l'ombre lucenti</l>
<l>la luccioletta umìle.</l></lg>

<lg>
<l>Felice l'uom che intese</l>
<l>la sapiente e pura</l>
<l>tua voluttà, Natura!</l>
<l>L'arte strisciando in nodi</l>
<l>di serpe a noi s'apprese;</l>
<l>ai mollemente fieri</l>
<l>tormentosi piaceri,</l>
<l>ai lenti dubbi, agli odî</l>
<l>freddi, alle dotte frodi</l>
<l>gli arguti ingegni aprìa;</l>
<l>di sante li vestìa</l>
<l>rabbie, e d'audacia vile.</l></lg>

<lg>
<l>Ahi, tutti schiavi e tutti</l>
<l>noi siam selvaggi ancora.</l>
<l>L'uomo il vicino ignora;</l>
<l>e ne' fraterni guai</l>
<l>non sente i proprii lutti.</l>
<l>Di Cristo il sangue in questa,</l>
<l>mal nota ancor, foresta</l>
<l>non è piovuto assai.</l>
<l>Oh Padre, e quando mai</l>
<l>la potestà del brando</l>
<l>sarà finita? E quando</l>
<l>saremo un solo ovile?</l></lg></lg>

<closer><dateline rend="italic">1835.</dateline></closer></div1>


<div1 type="poesia"><head n="D’un quasi cieco e presso a esser vedovo">D'UN QUASI CIECO E PRESSO A ESSER VEDOVO</head>

<lg type="non-definito">
<lg>
<l>Sole di Dio, la vivida</l>
<l>luce che crea l'aprile e fa l'aurora,</l>
<l>nella pupilla languida</l>
<l>versa di sé pur qualche stilla ancora.</l></lg>

<lg>
<l>Qual chi da buia carcere</l>
<l>esce all'aperto, e la catena ha seco;</l>
<l>qual chi, l'opaca tunica</l>
<l>toltagli, esclama: or non son io più cieco?;</l></lg>

<lg>
<l>Tal, come di miracolo</l>
<l>quotidian, ti rende il pensier mio</l>
<l>grazie, e con gioia trepida</l>
<l>dice: I' ti veggo ancor, sole di Dio.</l></lg>

<lg>
<l>Dal buio che l'attornia,</l>
<l>discerne ancor sulla parete il bianco</l>
<l>raggio posare, e il coglie,</l>
<l>quasi candido fior, quest'occhio stanco.</l></lg>

<lg>
<l>Ma non distingue il tremulo</l>
<l>scintillar delle stelle, e i bei colori</l>
<l>dell'iride, e il sorridere</l>
<l>de' visi amati, e in mezzo al verde i fiori.</l></lg>

<lg>
<l>Ah sia continue tenebre</l>
<l>la mia giornata estrema tutta quanta,</l>
<l>purché tu sole all'anima</l>
<l>quaggiù mi resti, oh mansueta, oh santa.</l></lg>

<lg>
<l>Nel paziente e vigile</l>
<l>senno romita, ed umilmente altera,</l>
<l>tu nel mio verno un florido</l>
<l>ispirasti alitar di primavera.</l></lg>

<lg>
<l>La man tua fida il povero</l>
<l>cieco sorregga, e di tua mente pura</l>
<l>l'occhio la via gl'illumini,</l>
<l>salvo mi scorga alla mia sepoltura.</l></lg>

<lg>
<l>Senza di te, cadavere</l>
<l>pien di vivi dolor', che farei io?</l>
<l>Della sua pace il raggio</l>
<l>non mi s'asconda. Orate, Angeli, a Dio.</l></lg></lg></div1>


<div1 type="poesia"><head n="A una marchesa partoriente">A UNA MARCHESA PARTORIENTE</head>

<lg type="non-definito">
<lg>
<l>Io canto al tuo periglio.</l>
<l>Forse una bara fia</l>
<l>la culla del tuo figlio;</l>
<l>forse due care vite,</l>
<l>di comune agonia</l>
<l>nel volo andranno unite;</l></lg>

<lg>
<l>dove l'uman desio</l>
<l>le immense ali riposa</l>
<l>sotto il braccio di Dio;</l>
<l>e paion fior' celati</l>
<l>in fondo a valle ombrosa</l>
<l>i mondi immensurati.</l></lg>

<lg>
<l>Forse una vita nuova</l>
<l>ti s'apre; e adesso appena</l>
<l>comincia la tua prova.</l>
<l>Raccogli, quant'è molta,</l>
<l>la giovanil tua lena,</l>
<l>donna, e il poeta ascolta.</l></lg>

<lg>
<l>Se affaticar non sai</l>
<l>di forti gioie il cuore,</l>
<l>misera e rea sarai.</l>
<l>Da quest'angusto e frale</l>
<l>t'innalza a quell'amore</l>
<l>eterno, universale,</l></lg>

<lg>
<l>che ne' suoi giri abbraccia</l>
<l>l'oscura della terra</l>
<l>e la raggiata faccia;</l>
<l>che tutte creature</l>
<l>in un amplesso serra,</l>
<l>le ignote e le future.</l></lg>

<lg>
<l>Battaglie dolorose,</l>
<l>e a tutti, fuor ch'a Dio</l>
<l>e agli Angeli, nascose,</l>
<l>ti darà la speranza</l>
<l>perfida, il van desio,</l>
<l>l'impronta rimembranza:</l></lg>

<lg>
<l>ma poi del suo piacere,</l>
<l>serenamente queto,</l>
<l>Dio ti darà godere;</l>
<l>e, nella sua giustizia</l>
<l>raccolto, il cor secreto</l>
<l>a sé sarà letizia.</l></lg>

<lg>
<l>Se mai tra gli odorati</l>
<l>fior' che del ciel le schiette</l>
<l>lagrime avran rigati,</l>
<l>della calunnia il vento</l>
<l>freddo e crudel si mette</l>
<l>non ne menar lamento.</l></lg>

<lg>
<l>Gli è delle cose belle</l>
<l>destin, che o le sian guaste</l>
<l>o non si creda in elle.</l>
<l>Ma del tuo verde a' lieti</l>
<l>silenzii ed alle caste</l>
<l>aure de' tuoi roseti</l></lg>

<lg>
<l>(chiuso orticel gentile,</l>
<l>cui l'invecchiar dell'anno</l>
<l>rinnoverà l'aprile)</l>
<l>verran di tanto in tanto</l>
<l>e grato apporteranno</l>
<l>le gentili alme un canto:</l></lg>

<lg>
<l>e il dolce odor che intorno</l>
<l>spirerà da que' rami,</l>
<l>nuovo ogni nuovo giorno,</l>
<l>forse avverrà ch'al vero</l>
<l>dal mesto error richiami</l>
<l>qualche stanco pensiero.</l></lg>

<lg>
<l>Questa ch'or t'è largita</l>
<l>anima nuova, fia</l>
<l>gran parte di tua vita.</l>
<l>Tiengli in sublime il guardo</l>
<l>levato, e lo disvia</l>
<l>dal secolo codardo,</l></lg>

<lg>
<l>che ha molti i vanti, ha vile</l>
<l>l'ira, gli amor' loquaci,</l>
<l>e gioventù senile,</l>
<l>e svogliato il disire;</l>
<l>che non sa dar possenti</l>
<l>né ferite né baci,</l>
<l>fiacco l'opre e gli accenti.</l></lg>

<lg>
<l>Pochi nel suo viaggio</l>
<l>avrà compagni, e oscuro</l>
<l>e' parlerà linguaggio,</l>
<l>quasi difficil canto,</l>
<l>che il secol poi maturo</l>
<l>ripeterà con vanto.</l></lg>

<lg>
<l>Ma com'uom che si muore</l>
<l>di freddo a cielo aperto,</l>
<l>che il desiato albore</l>
<l>chiarir non vede ancora,</l>
<l>dice: io morrò, ma certo,</l>
<l>certo verrà l'aurora;</l></lg>

<lg>
<l>tal egli il giovanetto,</l>
<l>cui sarà fé possente</l>
<l>il meditato affetto,</l>
<l>con la morente mano</l>
<l>additerà presente</l>
<l>il secolo lontano.</l></lg>

<lg>
<l>Questi, madre felice,</l>
<l>benedetti il poeta</l>
<l>dolori a te predice.</l>
<l>Se al figliuol tuo di grami</l>
<l>gusti dev'esser lieta</l>
<l>la vita, e d'ozii infami;</l></lg>

<lg>
<l>se dell'italo germe</l>
<l>non può, con degni figli,</l>
<l>sanar le posse inferme;</l>
<l>se in altro e' dee sua gioia</l>
<l>locar che in bei perigli</l>
<l>e in alti affanni, ah muoia.</l></lg></lg></div1>


<div1 type="poesia"><head n="Gl’ignoti">GL'IGNOTI</head>
<argument><p>(Dopo accompagnato un feretro di donna, che fu di Lione, e morì tisica in grande angoscia).</p></argument>

<lg type="non-definito">
<lg>
<l>Né quale il nome tuo, né quale il viso,</l>
<l>seppi; e la tua statura</l>
<l>misurai dal ferètro. Io dalla sponda</l>
<l>illiria, e tu dal Rodano sonante</l>
<l>mover dovevi; e rincontrarsi alfine</l>
<l>in Parigi dovea con la tua bara,</l>
<l>o donna, il prego mio.</l></lg>

<lg>
<l>Tal, da lontano turbine reciso,</l>
<l>sovr'ignota verzura</l>
<l>cade languido fior; tale quell'onda</l>
<l>che di fanciulla tenera le piante</l>
<l>bacia amorosa, e lunghe selve alpine</l>
<l>corse e giardini gai trepida e chiara</l>
<l>con fido mormorìo.</l></lg>

<lg>
<l>Nulla di te conosco. E notte oscura</l>
<l>m'è, come i casi tuoi,</l>
<l>quant'ebbi al mondo più fidato e caro.</l>
<l>Ogni anima, ogni tempo, ogni sembianza</l>
<l>è mar profondo, aere interminato:</l>
<l>e l'amor, che lo valica d'un passo,</l>
<l>la sua possanza ignora.</l></lg>

<lg>
<l>Né senza eccelso provveder, Natura,</l>
<l>il tuo prospetto è a noi</l>
<l>di fé benigno, di scienza avaro.</l>
<l>Opportuno ignorar fa la speranza</l>
<l>ricca, e il pensier di fantasie beato,</l>
<l>che presente in ogni onda e in ogni sasso</l>
<l>l'amico Nume adora.</l></lg>

<lg>
<l>Tal per angusta via, di grigi massi</l>
<l>orrida a dritta e a manca,</l>
<l>move a mesto cammino il viandante;</l>
<l>e dal monte interrotto ad ora ad ora,</l>
<l>quanto l'occhio può trar, vede pianure</l>
<l>ondeggiar liete, e sparso ode un concento</l>
<l>d'augei, d'alberi e d'acque.</l></lg>

<lg>
<l>Nulla di te conosco. E tutti i passi</l>
<l>della mia vita stanca</l>
<l>or tu segui con l'occhio, anima amante.</l>
<l>Mi siedi accanto, a bene amar m'incuora</l>
<l>tua dolce voce, e fra le mie sventure</l>
<l>a pregar lieto, a riposar contento.</l>
<l>Né giammai si compiacque</l></lg>

<lg>
<l>donna in bramato sposo, o in giovanetto</l>
<l>fanciulla innamorata,</l>
<l>come tu, donna, m'accarezzi e m'ami.</l>
<l>E mille, in un con te, spiriti pii</l>
<l>mi guardan sempre da tutte le stelle,</l>
<l>d'amor severo e lieta fé versando</l>
<l>in me nuova armonia.</l></lg>

<lg>
<l>Schietto, efficace, umìl voli l'affetto</l>
<l>dell'anima turbata,</l>
<l>che da sé fugga, e in Dio raccôrsi brami:</l>
<l>ogni beltà terrena al ciel la avvii;</l>
<l>e tutte, o meste o liete, a lei sian belle</l>
<l>di quante cose Iddio vien variando</l>
<l>la sua modesta via.</l></lg>

<lg>
<l>Spiriti ignoti, al vostro i' raccomando</l>
<l>amor l'anima mia.</l></lg></lg>

<closer><dateline rend="italic">1835.</dateline></closer></div1>


<div1 type="poesia"><head n="Voluttà e rimorso Elena">VOLUTTÀ E RIMORSO ELENA</head>
<head>(ESAMETRI)</head>

<lg type="non-definito">
<l>Allor che 'l fremito de la pugna da l'ardua torre</l>
<l>ascolto, al sommo del petto il core mi balza,</l>
<l>e dico: ahi quanti da la ferrea destra di Marte</l>
<l>per te tormenti sostengono, svergognata,</l>
<l>Troia di destrieri domitrice e i nobili Achei!</l>
<l>Per te di vedove consorti e d'orfana prole,</l>
<l>fùnebre, ne' tetti, ne' templi corre ululato,</l>
<l>che 'l giovane ancora genitore e il dolce marito</l>
<l>veggono travolti rotolar ne la polvere, e pianto</l>
<l>e lai versando sul petto recente ferito,</l>
<l>reggono con mano la cara cervice cadente.</l>
<l>Ma de gli estinti e de' gementi ti sfugge la vista</l>
<l>se Paride ammiri tornar da la strage cruenta</l>
<l>incolume. E te, da lungi accennante, saluta;</l>
<l>e il sangue appreso e 'l tintinno de l'arme sonanti</l>
<l>lo fan più bello. Ma tu l'ancelle chiomate</l>
<l>sollecita appelli, gli apprestino i caldi lavacri,</l>
<l>e' sale a l'alte case: e, ancor di lorìca gravato,</l>
<l>i' me gli stringo, com'ellera lussuriante</l>
<l>a querce altera frondente di verde novello;</l>
<l>e la man trepida, le ondanti creste de l'elmo</l>
<l>posate a terra, il bel crine di polvere sparso</l>
<l>carezza, e terge il sudor de le floride guance.</l>
<l>Ahi! ma le abondanti dal petto care parole</l>
<l>un nume ignoto raffredda, e la voce rimansi</l>
<l>stretta alle fauci nel nome di dolce marito.</l>
<l>E quando, in forte amplesso commista d'amore,</l>
<l>il cor segreto tutto negli ignei baci</l>
<l>si sface, nomarlo la bocca ansante ricusa</l>
<l>uom mio. Deh quanto con lacrime t'invidiai,</l>
<l>te che al compresso mio duol compiangi tacendo,</l>
<l>figlia di Priamo, bella d'Elicàone sposa,</l>
<l>Laòdice! A te di pura dolcezza rigati</l>
<l>gli amplessi, a te di tristo rossore la fronte</l>
<l>immacolata. E tu, splendor de le troadi ninfe,</l>
<l>oh tu cui 'l sacro Priamo parla riverente,</l>
<l>Andròmaca, allor che incedi a Diana simile,</l>
<l>bella d'odorato peplo e d'argentei veli,</l>
<l>a te d'intorno un sommesso d'amore sussurro</l>
<l>corre, e l'ùmil volgo s'arrestano contemplando.</l>
<l>Perché la vista di quel tuo dolce rosato</l>
<l>pallor virgineo e de' semplici sguardi soavi</l>
<l>regger non posso? Perché tua voce modesta</l>
<l>qual d'usignolo ch'entro a fragrante roseto</l>
<l>canta sul primo tremolar de le vergini stelle</l>
<l>mi suona nel petto quasi suon di triste novella?</l>
<l>Fuggir m'è forza e della magion ne' recessi</l>
<l>celar la cura. Quivi Etra di Pìtteo nata,</l>
<l>e Clìmene fida, ridenti ancelle, beate</l>
<l>ancor del tenero fior dell'improvvida vita,</l>
<l>a me pensosa, tessente le lucide tele</l>
<l>trascorrer fanno talor su la china pupilla</l>
<l>un mesto riso. Ma quando la lor giovinetta</l>
<l>beltà ragguardo, mi torna soave dinanzi</l>
<l>di te che 'n Argo le morbide tele sedevi</l>
<l>meco tessendo, cara nutrice, l'imago</l>
<l>materna. E Giuno mi mette ne l'intimo petto</l>
<l>de' patrii tetti, de' non più visti parenti,</l>
<l>e di chi primo mi fe' sua, dolce la brama.</l>
<l>Ma come, ahi misera! de le donne argive lo sguardo,</l>
<l>o del cognato, o di te soffrire potrei,</l>
<l>figlia? Quale a me, di doglie tante ministra,</l>
<l>qual fôra l'amplesso, la voce de l'inclito Atride?</l>
<l>Stolta! e tu pensi ch'e' dorma fredde le notti,</l>
<l>di te sognando, Menelao di Marte l'amico,</l>
<l>né tenere ancelle, all'incendio di predata</l>
<l>città sottratte, dono di nobili Achei,</l>
<l>di giovane amplesso l'allegrino? Tale d'amori</l>
<l>ponesti a' ciechi mortali immobile fato</l>
<l>Tu, Dea, che a Gnido sorridi ed a l'alta Citera.</l>
<l>Di Giove l'arcano senno a te, lieta Afrodite,</l>
<l>serve; e la madre mia l'attesta, e i forti gemelli,</l>
<l>Castore del corso mastro, Polluce de l'armi.</l>
<l>E tu l'attesti, dell'inclito Bellerofonte</l>
<l>nata, ch'a l'Egìoco confusa in amore, creasti</l>
<l>il simile a' numi Sarpedone, Laodamìa.</l>
<l>Queste ne l'intimo core mi mormora blande loquele</l>
<l>la santa Citerèa, ch'a me de le cure latenti</l>
<l>sgombra da l'immoto pensiere la pallida nube.</l>
<l>Talor la veggo spuntar ne' languidi sogni,</l>
<l>come da l'Oceano i rai d'Espero dolce-tremanti;</l>
<l>e al seno, ed al passo leggier quasi vol di colomba</l>
<l>la Dea conosco. Ridesta, in amor mi si volge</l>
<l>l'infiammata anima; e al chiaror de la luce novella</l>
<l>che su i torniti letti risplende, lo veggo,</l>
<l>i be' crin, sulla rosea cervice fluenti</l>
<l>(quale infra' lauri d'Eurota il Cinzio nume,</l>
<l>o quale in selva il bellissimo Endimione),</l>
<l>quel per cui Priamo sua figlia dolce mi noma.</l>
<l>Dal suo respiro i' pendo, e me dico beata</l>
<l>ch'unica fra tutte l'argive e le troadi ninfe</l>
<l>orno gli odorati talami di tale marito.</l>
<l>E se di veli ondeggianti e di splendido peplo</l>
<l>bella oltre all'uso i' paio, e più vivida fiamma</l>
<l>per me 'l pensiero comprendegli, grazie vêr te</l>
<l>unqua più calde non salsero, lieta Afrodite.</l>
<l>Ma né i diletti né 'l duo? del core profondo</l>
<l>ho cui narrarli: né qui di conscio riso</l>
<l>son dati a me misera i conforti, o di conscio lutto.</l>
<l>Qual chi per selva di pruneti orrida e d'angui</l>
<l>cerca smarrito calle e vestigia note,</l>
<l>i' non rinvengo me stessa. E strania vivo,</l>
<l>strania vivrommi finché vecchiaia mi colga</l>
<l>squallida ne' tetti per me di floride vite</l>
<l>orbati. Lutto a' presenti, infame sarai</l>
<l>favola a' venturi. Deh morte piaciuta mi fosse</l>
<l>anzi che 'l talamo antico e i diletti parenti</l>
<l>lasciar! Deh slanciata m'avesse la negra procella</l>
<l>su i ripidi scogli o ne la spuma de l'onde sonanti!</l></lg></div1>


<div1 type="poesia"><head n="Una serva">UNA SERVA</head>
<argument><p>(Il soggetto non è storico, ma conforme alla storia de' tempi; che non sono, come ognun vede, quelli del San Zanobi vescovo di Firenze).</p></argument>

<lg type="non-definito">
<lg>
<l>Verso il monte ascendean dalla pianura</l>
<l>che lungo il tuo bel fiume, Arno, dechina.</l>
<l>L'ombra involvea le falde, in sull'altura</l>
<l>l'aure godean la luce mattutina.</l>
<l>Or appariano ed or tra la verzura</l>
<l>si nascondean, la salmodia divina</l>
<l>cantando a due a due la turba pia;</l>
<l>e il vescovo Zanobi li seguìa.</l></lg>

<lg>
<l>Benedicean la terra, e buona annata</l>
<l>chiedeva il pio colono al buon Signore.</l>
<l>La primavera sorridea beata,</l>
<l>e tutta la campagna era un amore;</l>
<l>e, di pioggie recenti consolata,</l>
<l>si rinverdiva nell'amato umore</l>
<l>ogni ùmil fronda, ogni foglia novella,</l>
<l>e dire un inno a Dio pareva anch'ella.</l></lg>

<lg>
<l>Nel pensar che i figli vostri</l>
<l>fìeno, o Padre, liberati,</l>
<l>si sentîro i pensier' nostri</l>
<l>consolati.</l></lg>

<lg>
<l>Sulla lingua i lieti accenti</l>
<l>abbondâr dal cuore espressi.</l>
<l>Fu il Signor, diran le genti,</l>
<l>grande in essi.</l></lg>

<lg>
<l>Il Signor fu grande in noi:</l>
<l>la letizia nostra è piena.</l>
<l>Togli, o Padre, i cari tuoi</l>
<l>di catena.</l></lg>

<lg>
<l>Il torrente innondatore</l>
<l>l'ire omai del flutto ha quete.</l>
<l>L'uom che semina in dolore,</l>
<l>gioia miete.</l></lg>

<lg>
<l>Mesti andavan seminando</l>
<l>lor sementa: ed or verranno,</l>
<l>e, i manipoli portando,</l>
<l>gioiranno.</l></lg>

<lg>
<l>Seguitavan chiamando in lor preghiera,</l>
<l>Angeli, il vostro nome, e il tuo, Maria;</l>
<l>e il Battista, pensosa anima austera,</l>
<l>e tutti che sperâr certo il Messia;</l>
<l>e gl'Innocenti, pargoletta schiera;</l>
<l>e i Dodici da Pier fino a Mattia;</l>
<l>e i Romiti, e i Dottor' di sacre cose,</l>
<l>e i Martiri, e le Donne affettuose.</l></lg>

<lg>
<l>Alto levai</l>
<l>gli occhi, e pregai,</l>
<l>a te che in ciel</l>
<l>dimore,</l></lg>

<lg>
<l>come famiglio</l>
<l>tien fiso il ciglio</l>
<l>al suo fedel</l>
<l>signore.</l></lg>

<lg>
<l>Come servente</l>
<l>guarda umilmente</l>
<l>la donna sua</l>
<l>ch'ell'ama;</l></lg>

<lg>
<l>il nostro amore</l>
<l>guarda, o Signore,</l>
<l>la faccia tua</l>
<l>con brama.</l></lg>

<lg>
<l>Pietà, buon Dio,</l>
<l>l'onta c'empìo</l>
<l>d'un duolo acerbo</l>
<l>a morte.</l></lg>

<lg>
<l>D'onta e di pena</l>
<l>nostr'alma è piena,</l>
<l>scherno al superbo</l>
<l>e al forte.</l></lg>

<lg>
<l>Giungeano a passo lento in cima al colle</l>
<l>ove mostra sue croci e biancheggiante</l>
<l>la cattedral di Fiesole s'estolle</l>
<l>tra 'l verde lieto delle folte piante.</l>
<l>Inginocchion sulle sudate zolle</l>
<l>stavan di molte donne al tempio innante:</l>
<l>e ve n'avea di condizion servile,</l>
<l>mancipii del palazzo vescovile.</l></lg>

<lg>
<l>Una, che, nuda il piè, pallida il viso,</l>
<l>rossa i labbri, e del corpo estenuata,</l>
<l>gli occhi di mesta pace, e d'un sorriso</l>
<l>di paziente amor le labbra ornata,</l>
<l>con le man giunte, al ciel guardando fiso,</l>
<l>pregava basso con voce accorata,</l>
<l>e, tra nero e sanguigno, avea suggello,</l>
<l>sovra le ciglia, di servil flagello,</l></lg>

<lg>
<l>al vescovo Zanobi diè negli occhi,</l>
<l>mentre la man tendea benedicente:</l>
<l>poi dentro in chiesa videla in ginocchi,</l>
<l>romita in sé, pregar ferventemente.</l>
<l>Non può, vedendo, che pietà nol tocchi:</l>
<l>così, se in acqua od in vetro lucente</l>
<l>raggio penètra, il suo baglior divide,</l>
<l>e in modesti color' vario sorride.</l></lg>

<lg>
<l>Compiuto delle preci il ministero,</l>
<l>il vescovo Zanobi per lei manda.</l>
<l>Nuovi dolor' nel trepido pensiero</l>
<l>volge l'afflitta, e a Dio si raccomanda.</l>
<l>Egli con volto tra mite ed austero</l>
<l>la guarda appena, e, — chi se' tu? — domanda.</l>
<l>Dice la giovanetta: — i' son lucchese,</l>
<l>senza padre né madre; e ho nome Agnese. —</l></lg>

<lg>
<l>— Forse di servo nata? — Oh no, signore:</l>
<l>ingenua, grazie a Dio, la stirpe mia.</l>
<l>E mio padre era un povero aratore</l>
<l>di campicel non suo, lungo la via</l>
<l>che mette alla città. Quando il Signore</l>
<l>ci percosse dell'aspra carestia;</l>
<l>e' patì tanto, e sì le forze afflitte</l>
<l>per campar noi logrò, che ne moritte. —</l></lg>

<lg>
<l>Tutta nel suo pensier si stette alquanto;</l>
<l>egli pietoso in lei lo sguardo fisse:</l>
<l>— segui, infelice. — Ed ella: — Orfano, accanto... —</l>
<l>e arrossiva e piangeva: e più non disse.</l>
<l>— Orfano, tu dicevi? Accheta il pianto;</l>
<l>dimmi il nuovo dolor che ti trafisse.</l>
<l>Parli a chi ti compiange: apri il tuo cuore:</l>
<l>non il signor, t'ascolta il tuo Pastore. —</l></lg>

<lg>
<l>— Orfano, accanto al nostro poderetto,</l>
<l>un giovanetto povero vivea. —</l>
<l>Qui si tacque: e 'l Pastor, pio nell'aspetto,</l>
<l>— segui, figliuola. — Agnese rispondea:</l>
<l>— la madre e il padre mio, quel giovanetto</l>
<l>chiamavan sempre all'opre: io ne godea.</l>
<l>Come figliuolo suo l'amavan quelli,</l>
<l>e no' due ci amavam come fratelli.</l></lg>

<lg>
<l>Quando vide portarsi in chiesa il padre,</l>
<l>non fu men alto il suo del nostro strido.</l>
<l>Poscia de' suoi sudor' me con mia madre</l>
<l>mantenea, di dì 'n dì sempre più fido.</l>
<l>Ma la fame crescea. Quando le squadre</l>
<l>sotto l'insegna dell'Augusto Guido,</l>
<l>di marchigiana gente e di francese</l>
<l>e di toscana nostra, armarsi intese;</l></lg>

<lg>
<l>pensò che meglio con l'opra guerriera</l>
<l>(misere noi!) ci avria fornito un pane;</l>
<l>e ci lasciò solette a primavera,</l>
<l>per far la guerra in contrade lontane.</l>
<l>E combatté nella battaglia fiera</l>
<l>dove tedesche genti e friulane</l>
<l>fuggiro, è fama, come al vento nebbia,</l>
<l>là presso un fiume che si chiama Trebbia.</l></lg>

<lg>
<l>Quando si seppe noi della vittoria,</l>
<l>ah che gioioso dì, signor, fu quello!</l>
<l>— Egli riviene a noi, né senza gloria:</l>
<l>lo rivedrem — dicevo — il mio fratello. —</l>
<l>I' vidi ritornar (fiera memoria!)</l>
<l>ricchi di preda que' del suo drappello,</l>
<l>empiendo i campi e il ciel di lieti gridi</l>
<l>che mi ferìan il cor: ma lui non vidi.</l></lg>

<lg>
<l>Seppi che, nel fervor della battaglia,</l>
<l>toccata il prode non avea ferita:</l>
<l>ma tra' fuggenti, misero! si scaglia,</l>
<l>e, stretto in mezzo a lor, perdé la vita.</l>
<l>A noi due poverette, orbe in gramaglia,</l>
<l>la gente, a' mali nostri impietosita,</l>
<l>povera anch'essa, alcun soccorso dava;</l>
<l>ma la fame crudel continuava.</l></lg>

<lg>
<l>E mia madre... Or non più. Che importa a voi</l>
<l>di me meschina e della mia sventura?</l>
<l>— Segui, diss'egli, e narra i dolor' tuoi.</l>
<l>Anche in me le sue piaghe apri natura. —</l>
<l>Tacque ella un poco, lagrimando; e poi:</l>
<l>— dal tapinar della sua creatura,</l>
<l>più che dal suo, mia madre consumata,</l>
<l>dopo molto languir cadde malata.</l></lg>

<lg>
<l>Per procacciarle un po' di pane asciutto,</l>
<l>sola nel letto lasciarla i' dovea.</l>
<l>Ella metteasi inginocchioni, e tutto</l>
<l>quel tempo lo pregava e lo piangea.</l>
<l>Queste parole: <hi rend="italic">benedetto il frutto</hi></l>
<l><hi rend="italic">delle viscere tue</hi>, sempre dicea:</l>
<l><hi rend="italic">ora, o Madre di Dio, per noi meschine</hi></l>
<l><hi rend="italic">adesso e all'ora della nostra fine</hi>.</l></lg>

<lg>
<l>Una mattina i' esco, in sulla via</l>
<l>mi metto, e tutto il santo giorno attendo</l>
<l>chi un poco di pan per lei mi dia;</l>
<l>torno la sera a lei, per man la prendo:</l>
<l>e, — piuttosto, — le dico, — o madre mia,</l>
<l>che vedervi languir, vado e mi vendo.</l>
<l>Avremo almen così due soldi d'oro,</l>
<l>che, se mi campan voi, sono un tesoro. —</l></lg>

<lg>
<l>La derelitta le tremanti braccia</l>
<l>mi cinge al collo singhiozzando, e stretta</l>
<l>con quanta forza avea, stretta m'abbraccia:</l>
<l>— il buon Gesù, — dicendo, — o benedetta,</l>
<l>premio a tua carità trovar ti faccia.</l>
<l>I' sono in fine. Oh non lasciarmi! aspetta</l>
<l>tanto che la mia ultima parola</l>
<l>spiri nel bacio della mia figliuola. —</l></lg>

<lg>
<l>Ma volle almen Gesù farle più lieve</l>
<l>l'ultimo passo con alcun conforto.</l>
<l>Venne il pievan della vicina pieve</l>
<l>a confortarla (il nostro era già morto);</l>
<l>e, dalla sua bontà scaltrito, in breve</l>
<l>si fu della miseria nostra accorto.</l>
<l>Dar le potetti un po' di cibo, ed anche</l>
<l>con vino inumidir le labbra bianche.</l></lg>

<lg>
<l>Dicendo, — Iddio rimanga teco, Agnese, —</l>
<l>entrò soavemente in agonia:</l>
<l>e come un sonno languido la prese,</l>
<l>e spirò mormorando <hi rend="italic">Ave Maria</hi>.</l>
<l>Ma la benedizion dal ciel non scese</l>
<l>su me con il tuo prego, o madre mia! —</l>
<l>E il vescovo: — Figliuola, allor più pio</l>
<l>è quand'appar vie più sdegnato, Iddio.</l></lg>

<lg>
<l>Crebbe la fame (non è vero?), ed hai</l>
<l>piegata al giogo la libera fronte. —</l>
<l>— Mia madre e mie sorelle erano omai</l>
<l>nudità, fame, sete, insidie ed onte.</l>
<l>Senza pianto il terren caro lasciai,</l>
<l>e venni alla ventura a questo monte:</l>
<l>e servir chiesi, e nelle forme usate</l>
<l>toglier lasciâmi la mia libertate.</l></lg>

<lg>
<l>La moneta, mio prezzo, se n'è ita</l>
<l>in suffragio dell'anima di lei.</l>
<l>Nuova degli usi, fuor di me, sfinita,</l>
<l>mal compir le servili opre potei.</l>
<l>Quando vide il signor che di mia vita</l>
<l>troppo misera usura gli darei,</l>
<l>mi mandò sul mercato; e compratore</l>
<l>nuovo il castaldo vostro ebbi, signore. —</l></lg>

<lg>
<l>Io gli ho pur, — disse il vescovo, — interdetto</l>
<l>verso i miei servi usar punto angheria:</l>
<l>e qualcuno comprar gliene permetto</l>
<l>perch'abbian qui più mite signoria.</l>
<l>Di lividi segnato alcun soggetto</l>
<l>di Zanobi Pastor non vo' che sia. —</l>
<l>Agnese allor: degna di pena, o buono</l>
<l>signor, ben più che non crediate, io sono.</l></lg>

<lg>
<l>Una stanca tristezza obbliviosa</l>
<l>mi prende; e in mezzo del lavor mi seggio,</l>
<l>e guardo il cielo e piango, e in dolorosa</l>
<l>calma, fremente di pensier', vaneggio.</l>
<l>Al castaldo, che un dì non so che cosa</l>
<l>mi rimbrottava fra sdegno e dileggio,</l>
<l>io, del servil tacere ancor non dotta,</l>
<l>risposi male, e n'ebbi questa botta. —</l></lg>

<lg>
<l>— Soffri 'l gastigo e il nuovo stato in pace,</l>
<l>disse Zanobi, e con Dio ti consola.</l>
<l>Se non puoi la fatica, o s'altri audace</l>
<l>onta ti fa, ricorri a me, figliuola. —</l>
<l>Ella, lo sguardo fiso a terra, tace;</l>
<l>poi, quasi vergognando, a lui s'invola.</l>
<l>Segue con gli occhi il vescovo pietoso</l>
<l>la già lontana, e si riman pensoso.</l></lg>

<lg>
<l>Da quel dì, lei venir delle più pronte</l>
<l>alla chiesa, e in un canto orar vedea,</l>
<l>e dal seren della percossa fronte</l>
<l>sparir la tetra margine godea.</l>
<l>Se s'incontrava in lei scendendo il monte,</l>
<l>brevi parole umane le dicea:</l>
<l>ma con tutti del par buono e cortese</l>
<l>servi e serve parea, che con Agnese.</l></lg>

<lg>
<l>La s'ammalò sul cominciar d'agosto,</l>
<l>men dal lavor che da' gran caldi stanca.</l>
<l>Ei dell'assenza sua s'avvide tosto:</l>
<l>e, — qualchedun di voi, — disse, — qui manca. —</l>
<l>Poiché del mal di lei gli fu risposto,</l>
<l>con voce incerta, che parea pur franca,</l>
<l>— se infermo, — comandò, — servo od ancella</l>
<l>cade de' miei, ne vo' saper novella. —</l></lg>

<lg>
<l>Ed al castaldo poi: — forse l'avranno</l>
<l>l'opre ingiunte da te stanca e accaldata. —</l></lg>

<lg>
<l>— Lavorò come l'altre. — E non ve n'hanno</l>
<l>altre con febbre? — Ell'è sola malata. —</l>
<l>— Fu, più ch'a tutte, a lei crudel quest'anno:</l>
<l>con carità vogl'io che sia trattata.</l>
<l>Non che tra l'altre e lei ponghiate guari</l>
<l>divario: a tutti la pietà sia pari. —</l></lg>

<lg>
<l>Di lei gli cale, e al mal di lei ripensa</l>
<l>con più molle pietà che non vorrebbe.</l>
<l>E di saper sue nuove ha voglia intensa;</l>
<l>e, di lei chiesto un dì, poi gli rincrebbe.</l>
<l>E tra' libri, ne' campi, in chiesa, a mensa,</l>
<l>sente un tumulto in cuor che mai non ebbe.</l>
<l>A passeggiar leggendo esce una sera</l>
<l>verso la casa ove sapea ch'ell'era.</l></lg>

<lg>
<l>Quasi impensato, un prepotente affetto</l>
<l>condusse a quella stanza i passi suoi.</l>
<l>Com'ella il vide: — oh siate benedetto</l>
<l>che pur vi tocca un po' cura di noi! —</l>
<l>Indi lo prega le si accosti al letto,</l>
<l>e, — vorrei, — dice, — confessarmi a voi. —</l>
<l>Usciron tutti: ed ei l' uscio socchiuso</l>
<l>aperse, e accanto a lei siede confuso;</l></lg>

<lg>
<l>che le confessa, basso lagrimando</l>
<l>suoi pochi falli e suoi molti dolori:</l>
<l>e della madre gli vien raccontando,</l>
<l>e de' sepolti ed innocenti amori.</l>
<l>Il vescovo dicea: — ti raccomando</l>
<l>non isviar la mente in grati errori.</l>
<l>Figlia, più gravi, quanto men sentite,</l>
<l>del memore desio son le ferite. —</l></lg>

<lg>
<l>— Come schiantar la rimembranza infitta</l>
<l>dal dolor nuovo e dall'antico affetto?</l>
<l>Vedova pria che moglie, derelitta,</l>
<l>o di servile amor misero oggetto. —</l>
<l>— Chiedi nuovi pensier': chiedili, afflitta;</l>
<l>e Dio te li farà nascere in petto. —</l>
<l>— La bontà vostra sola il pensier mio</l>
<l>ristora. — Or ben, grazie ne rendi a Dio.</l></lg>

<lg>
<l>Per me prega: e se cosa ti bisogni,</l>
<l>chiedi, e averai di me più che padrone. —</l>
<l>L'assolve, ed esce; e par che si vergogni</l>
<l>delle parole che le disse buone.</l>
<l>Spesso al dolor di lei pensa, e ne' sogni</l>
<l>la vede e nella calda orazione:</l>
<l>sana la prega; ed è ne' desir' sui</l>
<l>ch'ella richiegga confessarsi a lui.</l></lg>

<lg>
<l>Ciò più volte ella chiese. E più la udiva,</l>
<l>e men se ne partìa di sé contento.</l>
<l>La smania in lei del pianto era più viva,</l>
<l>in lui più fondo e amato il turbamento.</l>
<l>E in rimirarla un lungo ardor sentiva,</l>
<l>una pietà che gli facea spavento.</l>
<l>Un dì, mentre ch'egli esce, ella di grata</l>
<l>tenerezza innocente inebriata,</l></lg>

<lg>
<l>tese le man' vêr lui fuori del letto,</l>
<l>e fuor con mezza la persona s'erse,</l>
<l>e le giovani braccia e il giovin petto,</l>
<l>mezzo velato da' capei, scoverse.</l>
<l>Quasi a suon di battaglia, a quell'aspetto</l>
<l>raccoglie il pio le sue virtù disperse,</l>
<l>e fugge: ella rimase a tese braccia;</l>
<l>poi con le aperte man coprì la faccia.</l></lg>

<lg>
<l>E, più che di peccato, vergognosa</l>
<l>è di quell'atto, e dentro si tormenta;</l>
<l>e richiamare il vescovo non osa</l>
<l>che la confessi, e il guardo suo paventa.</l>
<l>E, mezzo inferma ancor, desiderosa</l>
<l>d'uscir si mostra; ed esce, ed è contenta</l>
<l>di rivederlo; ed egli la saluta,</l>
<l>e le domanda se sia riavuta.</l></lg>

<lg>
<l>I miti soli e la serena brezza</l>
<l>del primo autunno già la riavea,</l>
<l>e dagli occhi la calda giovanezza</l>
<l>e dalle gote languido ridea.</l>
<l>Tal, dopo quete pioggie, in sua verdezza</l>
<l>il crescente arboscello si ricrea,</l>
<l>e dalle foglie trepide rifrange</l>
<l>la luce, e quasi di letizia piange.</l></lg>

<lg>
<l>Un dì che al bosco, incontro al sol cadente</l>
<l>inginocchiata, e, gli occhi al ciel, pregava,</l>
<l>e passe foglie l'arbore pendente</l>
<l>e luce ed ombra sovra lei versava;</l>
<l>ei di lontan la vide, e mestamente</l>
<l>or il cielo, or la selva, or lei guardava.</l>
<l>Agnese, udito uno stormir, si scosse;</l>
<l>lo vide, e sorse in piedi e vêr lui mosse;</l></lg>

<lg>
<l>che parlar le volea: ma nel sentire</l>
<l>fruscìo di piedi tra le passe fronde,</l>
<l>nell'alta selva, senza nulla dire,</l>
<l>com'uom ch'è colto in fallo, si nasconde.</l>
<l>Non intese il perché di quel fuggire</l>
<l>l'afflitta, e ne' pensier' suoi si confonde:</l>
<l>e, chiesto di parlargli il dì seguente,</l>
<l>con voce piena del pianto nascente,</l></lg>

<lg>
<l>gli dice: — O mio signor, che v'ho fatt'io</l>
<l>che voi m'odiate? Se meschina i' sono,</l>
<l>deh non siavi in dispetto il grado mio;</l>
<l>e se in cosa peccai, chieggo perdono. —</l>
<l>Ed egli: — Altro pensier ier mi rapio,</l>
<l>né a te badai. — Gli è ver, voi siete buono,</l>
<l>signor, — diss'ella: — ma chi è che osserva</l>
<l>la presenza e i dolor' d'una vil serva? —</l></lg>

<lg>
<l>Così se n'esce tra turbata e altera,</l>
<l>come s'ella signora, ei servo fosse.</l>
<l>Né mai commessa grave colpa vera</l>
<l>contra Dio, tanto in lui dolor commosse,</l>
<l>come adesso l'aver con faccia austera</l>
<l>viste sue luci umiliate e rosse.</l>
<l>E s'adira e si cruccia, e sì s'affrange</l>
<l>nella tempesta de' pensier', che piange.</l></lg>

<lg>
<l>Qual chi stende la mano, e di petecchia</l>
<l>contagiosa il reo gavòcciol senta,</l>
<l>dubbio del certo male, e si rispecchia</l>
<l>entro la spera, e con la man ritenta,</l>
<l>e, spaurito, a scappar s'apparecchia</l>
<l>dall'uncin della morte che lo addenta;</l>
<l>tal Zanobi. E diceva: — ahi sciagurato,</l>
<l>non ti nasconder più: tu se' malato. —</l></lg>

<lg>
<l>A un'immagin levò di Nostra Donna,</l>
<l>ch'alta sul letto avea, gli occhi languenti.</l>
<l>Ma sostener non può viso di donna,</l>
<l>com'occhio infermo i rai del sol ferventi.</l>
<l>E qual chi teme di morir se assonna,</l>
<l>e pur non puote che non s'addormenti;</l>
<l>tal egli il suo rischio ama, e il suo mal sogna;</l>
<l>né del vincente amor più si vergogna.</l></lg>

<lg>
<l>Talvolta il buon pensier vien poderoso,</l>
<l>poi, qual suon che digradi, s'allontana.</l>
<l>A que' dì papa Sergio, a cui Formoso</l>
<l>rapir volea l'autorità sovrana,</l>
<l>scelto avea, come in luogo di riposo,</l>
<l>soggiorno nella Marca di Toscana.</l>
<l>Fu lì lì per mostrar più volte a lui</l>
<l>il vescovo gl'infermi pensier' sui;</l></lg>

<lg>
<l>ma teme nol riprenda, e al cor piagato</l>
<l>troppo crudel rimedio non comande.</l>
<l>Un giorno che, più fosco dell'usato,</l>
<l>male intender parea le altrui domande,</l>
<l>gli disse il papa: — tu mi par' gravato</l>
<l>d'un segreto dolor. — Dolore, e grande</l>
<l>(il vescovo rispose): ed io vorrei,</l>
<l>Padre, leggeste in fondo a' pensier' miei. —</l></lg>

<lg>
<l>Sergio a lui: — La sua doglia a ciascun preme:</l>
<l>me pur ange, o figliuol, sospetto e sdegno</l>
<l>de' miei nemici e nostri, e cura insieme</l>
<l>dell'alta sede a me commessa indegno. —</l>
<l>Tale risposta al vescovo ripreme</l>
<l>l'affanno dentro, ond'egli il cuore ha pregno.</l>
<l>Però propose non narrar che a Dio</l>
<l>del pudor le battaglie e del desio.</l></lg>

<lg>
<l>Ma, come a' colpi d'implacato acciaro</l>
<l>grave armatura cede a poco a poco,</l>
<l>e sempre men possente oppon riparo,</l>
<l>e già si smaglia e arrossa in più d'un loco;</l>
<l>così cede al pensier crudele e caro</l>
<l>Zanobi, e anela al duol siccome a gioco:</l>
<l>senza più terror, senza consiglio,</l>
<l>attrae con gli occhi immoti a sé 'l periglio.</l></lg>

<lg>
<l>Con papa Sergio visitò 'l marchese</l>
<l>Adalberto, e sedette alla sua mensa.</l>
<l>Mentre quant'ha delizie il bel paese,</l>
<l>quanti ricchezza umana agi dispensa,</l>
<l>mira, ode, assaggia, al tuo, povera Agnese,</l>
<l>dolce-arridente lagrimar ripensa;</l>
<l>e quante vede giovani, con pronta</l>
<l>cura, e quasi materna, a te raffronta.</l></lg>

<lg>
<l>Più pensa, e più delle mortali cose</l>
<l>gl'ingombra il cor la sonnolenta ebbrezza;</l>
<l>e le disperse memorie amorose</l>
<l>raccoglie dell'ardente giovanezza,</l>
<l>e le rintreccia, e di recenti rose</l>
<l>quasi un serto ne fa, che punge e olezza.</l>
<l>Or lambe il reo padule, ed or leggiero</l>
<l>spande l'ali nell'alto, il suo pensiero.</l></lg>

<lg>
<l>Ma non mai dell'aiuto di Maria</l>
<l>dispera in cor, né la final disfatta</l>
<l>previen colla scorata fantasia;</l>
<l>sempr'erra, e sempre i grati error' ritratta.</l>
<l>Qual chi su lieve tavola si stia</l>
<l>in mar sospeso, e l'onda insana il batta,</l>
<l>sempre il lubrico legno riafferra,</l>
<l>e guarda ansante alla contesa terra.</l></lg>

<lg>
<l>Ma poi che il papa alfin si fu partito,</l>
<l>torna alla greggia sua l'egro Pastore,</l>
<l>che risolse dell'animo ferito</l>
<l>disvelar la vergogna a un confessore.</l>
<l>Sceglie un prete, nell'armi incanutito,</l>
<l>che gli ultim'anni avea sacri al Signore:</l>
<l>e — a Dio, — comincia, — agli angeli, a Maria,</l>
<l>confesso, e ai Santi, e a te, la colpa mia.</l></lg>

<lg>
<l>La colpa mia, la colpa mia confesso. —</l>
<l>E narrò la pietà, l'ignudo seno</l>
<l>della fanciulla, il guardo mal represso,</l>
<l>e de' tenui pensier l'acre veleno.</l>
<l>— Figliuol mio, — dice il prete al genuflesso, —</l>
<l>i' pregherò, perché non venga meno</l>
<l>a noi l'esempio tuo. Péntiti; ed io</l>
<l>t'assolvo: in ciel così t'assolva Iddio. —</l></lg>

<lg>
<l>Più di lunghi consigli o di rampogna</l>
<l>gli andò diritta al cor quella parola.</l>
<l>Tra 'l timore e il rimorso e la vergogna,</l>
<l>del non esser più reo pur si consola.</l>
<l>Tale colui che fiero danno sogna,</l>
<l>che col sonno il terror parte s'invola.</l>
<l>E tal, dopo il fervor della tempesta,</l>
<l>il mareggiar del lungo fiotto resta</l></lg>

<lg>
<l>(pieno ancor del periglio, il navigante</l>
<l>guarda ora al mare, or alla frale barca):</l>
<l>tal egli col pensier per tutte quante</l>
<l>del non percorso error le vie rivarca.</l>
<l>Di pastor, fatto lupo; osceno amante.</l>
<l>di padre pio; la torba anima cârca</l>
<l>di gelosie, terror', corrucci e scorni;</l>
<l>le notti in pianto, in ignominia i giorni.</l></lg>

<lg>
<l>Rabbrividìa pensando. In questa, intese</l>
<l>che del palagio un servo giovanetto,</l>
<l>del far gentile e del dolor d'Agnese</l>
<l>preso era, e la chiedea con molto affetto.</l>
<l>Di pena un misto e di piacer comprese,</l>
<l>a quell'annunzio, di Zanobi il petto:</l>
<l>fe' venir la fanciulla; e, più turbato,</l>
<l>ma con più dolce accento dell'usato,</l></lg>

<lg>
<l>— Agnese, — incominciò, — l'ultima volta</l>
<l>che al mio cospetto a lamentar venisti,</l>
<l>confesso, Agnese, i' t'ho non bene accolta;</l>
<l>di che trafitta, dolorando uscisti.</l>
<l>Non creder già che molto affetto e molta</l>
<l>de' casi tuoi pietà non mi contristi.</l>
<l>Questo dirti volea, figlia e sorella:</l>
<l>poi debbo anche annunziarti una novella.</l></lg>

<lg>
<l>Un tuo compagno, il giovane Leone,</l>
<l>par che ti voglia bene, e sua ti chiede.</l>
<l>Pensa, figliuola: e se il cor ti dispone</l>
<l>ver lui (buono e' mi par), dàgli tua fede.</l>
<l>Del dubbiar tuo ben veggo la cagione:</l>
<l>prole crear del tuo servaggio erede</l>
<l>non ti dà 'l core. Or t'assicura: Iddio</l>
<l>a ciò porrà rimedio, e il tempo, e io. —</l></lg>

<lg>
<l>Agnese a lui: — Non so s'io dica o taccia:</l>
<l>ma forse che Leon conosca alcuna</l>
<l>delle bontà che voi m'usate, e faccia</l>
<l>vista d'amarmi per mutar fortuna. —</l>
<l>D'affettuosa, a questo dir, la faccia</l>
<l>del vescovo si fa severa e bruna.</l>
<l>E — credi tu che la pietà, — riprese, —</l>
<l>ch'io del tuo duol mostrai, gli sia palese? —</l></lg>

<lg>
<l>— Non so: gli è un mio pensier. — Candidamente</l>
<l>disse (e giungea le man') la giovanetta.</l>
<l>— M'accerterò ben io della sua mente, —</l>
<l>dice Zanobi; e la rimanda in fretta.</l>
<l>Men di vergogna che d'orgoglio ei sente</l>
<l>al cuore insopportabile una stretta.</l>
<l>Passeggiava a gran passi: — E che? sarei</l>
<l>favola già, — diceva, — a' servi miei? —</l></lg>

<lg>
<l>Ma fu breve il bollore: e un più gentile</l>
<l>pensier nella sedata anima scese.</l>
<l>Ritto e fermo dicea con fronte umìle:</l>
<l>— Lo sa Dio, non foss'altri, e sàllo Agnese;</l>
<l>che di me forse ride, e a lei par vile</l>
<l>e stolto affetto quel che a me cortese.</l>
<l>Semplice pare agli atti: ma chi mai</l>
<l>donna conosce? e tu di lor che sai?</l></lg>

<lg>
<l>Non cercar, sventurato, a quarant'anni</l>
<l>miseria ignota e irrisa e infame e rea.</l>
<l>Pensa a quel tempo che non d'altri affanni</l>
<l>che degli altrui pietà ti possedea.</l>
<l>Salvami, o Madre, da crudeli inganni,</l>
<l>Tu, del sicuro amor serena idea:</l>
<l>sgombra co' rai dell'immortal tuo giorno</l>
<l>la sozza nebbia che mi fuma intorno. —</l></lg>

<lg>
<l>E, quasi molla che, pigiata, scatti,</l>
<l>da quel breve pregar s'alza mutato;</l>
<l>e in alti affetti e varii e in virili atti</l>
<l>versa ed afforza l'animo turbato.</l>
<l>A Leon parla, e con acuti e ratti</l>
<l>accenti tenta del suo cor lo stato;</l>
<l>e sente (come quei che i veri apprese</l>
<l>segni, in breve, d'amor) ch'egli ama Agnese.</l></lg>

<lg>
<l>Degl'indugi temente, a sé richiama,</l>
<l>di rivederlo lieta, la fanciulla:</l>
<l>— Vidi Leone, e ti so dir ch'e' t'ama:</l>
<l>il cuor per esso che ti dice? — Nulla. —</l>
<l>— Giovane è pur. — Fin troppo: e in folle brama</l>
<l>di clamorose gioie e' si trastulla. —</l>
<l>— Altri fors'ami. — No. — Migliore sposo</l>
<l>speri? — Pensare all'avvenir non oso. —</l></lg>

<lg>
<l>— Ma se dal mio dominio ir ti lasciassi</l>
<l>libera sì del capo e sì del cuore? —</l>
<l>Agnese verso lui si fe' due passi,</l>
<l>lieta, con atto che parea d'amore.</l>
<l>Poscia, richiusa in sé, cogli occhi bassi:</l>
<l>— Che farei sola e povera, o signore?</l>
<l>E chi guardare, e chi nutrir vorria</l>
<l>l'orfana inferma giovanezza mia?</l></lg>

<lg>
<l>Umil, né in tutto a voi spregiata, ancella</l>
<l>starò, finch'altro di me voglia Iddio. —</l>
<l>Ed ei: — così non può durare. — Ed ella:</l>
<l>— Perché durar non puote, o signor mio? —</l>
<l>Quei la sogguarda fiso, e non favella;</l>
<l>ella il rimira in atto incerto e pio;</l>
<l>s'intenerisce, e teme, e non intende,</l>
<l>lui che, fra il dubbio ed il timor, s'accende.</l></lg>

<lg>
<l>Ed or fuggire con terror vorria,</l>
<l>or accostarsi e prenderla per mano,</l>
<l>aprirle il cor ferito, e l'agonia</l>
<l>sfogar del lungo desiderio insano.</l>
<l>Levò 'l guardo, e all'immagin di Maria</l>
<l>l'affisse; e allor su un seggio più lontano</l>
<l>s'assise brancolando, e, a terra gli occhi,</l>
<l>e le convulse man strette a' ginocchi:</l></lg>

<lg>
<l>— Agnese, a tal siam noi, che non possiamo</l>
<l>vivere ormai sotto un medesmo tetto.</l>
<l>Serva vederti non poss'io, che t'amo,</l>
<l>t'amo di forte ed inconcesso affetto:</l>
<l>né tenerti potrei, siccom'io bramo,</l>
<l>senza tirar su noi giusto sospetto;</l>
<l>né, che d'infame accusa il cârco resti</l>
<l>sulla memoria mia, tu sosterresti.</l></lg>

<lg>
<l>Questo non dovre'io farti palese;</l>
<l>ma nol posso celar. — Tacque, e riscosso</l>
<l>quasi d'alto pensier, poscia riprese,</l>
<l>lente abbassando ambe le man: — non posso. —</l>
<l>Duolo, pietà, pudor, facean d'Agnese</l>
<l>il volto ad ora ad or pallido e rosso.</l>
<l>Nuovo quel dire e strano a lei parea;</l>
<l>pure il cor mormorava: i' lo sapea.</l></lg>

<lg>
<l>Ei seguitò: — se l'ôr ch'ho per te dato,</l>
<l>i' non ricatto, farei dir la gente.</l>
<l>Meglio è facciam le viste che al mercato</l>
<l>ti comperi a danaro un tuo parente.</l>
<l>Quanto bisogni al tuo libero stato,</l>
<l>io vedrò di fornir compiutamente.</l>
<l>E tu, da me lontana, in qual vorrai</l>
<l>solingo luogo, in pace i dì vivrai. —</l></lg>

<lg>
<l>E la fanciulla allor: — di vostra mano</l>
<l>la libertà, signor, certo m'è cara.</l>
<l>Pur temo forte che, di qui lontano,</l>
<l>la vita non mi sia tetra ed amara.</l>
<l>Ma spero (e prego non sperare invano)</l>
<l>ch'io non sarò del vostro stato ignara. —</l>
<l>— Oh no! — sclama egli. — A Dio chieggo perdono</l>
<l>di mia promessa. Uomo, e non Angel, sono. —</l></lg>

<lg>
<l>Giunse in breve un de' suoi, che in dì di fiera</l>
<l>la riscattò con l'ôr che gli fu dato.</l>
<l>Agnese venne quella stessa sera</l>
<l>(sì Zanobi volea) prender commiato.</l>
<l>La non parlava, sì turbata ell'era:</l>
<l>e' la guardava come trasognato.</l>
<l>Una povera croce a un nastro appese,</l>
<l>e gliela cinse al collo, e: — questo, Agnese,</l></lg>

<lg>
<l>questo ti sia memoria, — le dicea, —</l>
<l>del mio dolore. — Ed ella: — o padre mio! —</l>
<l>E la man gli baciava, e soggiungea</l>
<l>infra i singhiozzi, — vi consoli Iddio!</l>
<l>Egli e voi mi perdoni: io son la rea</l>
<l>che tolsi pace a un cuor sì buono e pio. —</l>
<l>— Tu la rea? — esclamav'egli. E le tremanti</l>
<l>labbra beean le lagrime stillanti.</l></lg>

<lg>
<l>— Dimmi almen che per me Dio pregherai</l>
<l>tutti i dì. — Tutti i dì, con tutto il cuore. —</l>
<l>— Che ne' bisogni a me ricorrerai,</l>
<l>come a fratello? — Oh mio benefattore! —</l>
<l>— Che, se uno sposo Iddio ti manda... — Oh, mai.</l>
<l>Non resta in questo cor luogo ad amore. —</l>
<l>— L'Angel tuo ti protegga: Iddio ti dia</l>
<l>ogni suo bene, Agnese,... Agnese mia. —</l></lg>

<lg>
<l>Sola nel mondo, Agnese poco visse,</l>
<l>e di febbre e di tedio si consunse.</l>
<l>Venn'egli a lei già 'n fine, e benedisse,</l>
<l>e del sant'olio i labbri e i piè freddi unse.</l>
<l>Lungo al cammin di lui spazio prescrisse</l>
<l>Iddio: m'alfin l'ora beata giunse.</l>
<l>La notte innanzi ch'e' morisse, intese</l>
<l>fioca una voce che parea d'Agnese.</l></lg></lg></div1>


<div1 type="poesia"><head n="La contessa Matilde">LA CONTESSA MATILDE</head>

<lg type="non-definito">
<lg>
<l>Il pianto delle squille vespertine</l>
<l>per li romani colli si spandea.</l>
<l>Scesa dal suo destrier, fra le ruine</l>
<l>belle, d'un tempio sacro a Citerea,</l>
<l>Matilde, in ferro chiusa il petto e il crine,</l>
<l>presso Gregorio tacita sedea.</l>
<l>E 'l Papa incominciò: — Dimmi, Contessa,</l>
<l>la storia de' tuoi primi anni, promessa. —</l></lg>

<lg>
<l>— Sì tosto come giunse la novella,</l>
<l>di Lorena venir Fredo il mio sposo,</l>
<l>molti signor' di terre e di castella</l>
<l>dal Po superbo all'Appennin selvoso,</l>
<l>a me ligi, raccolgo, acciò che bella</l>
<l>facesser l'accoglienza e il dì festoso:</l>
<l>e incontro gli muoviam: d'oro i destrieri,</l>
<l>d'oro l'arme lucean de' cavalieri.</l></lg>

<lg>
<l>Piene le gote avea, la voce esile,</l>
<l>mal sicuro l'andar, grave l'aspetto:</l>
<l>dalle incomposte membra una gentile</l>
<l>aura spirava di velato affetto,</l>
<l>che ad ora ad ora si facea simile</l>
<l>a cupo orgoglio ed a senil sospetto.</l>
<l>Qual tra persone vive incerta idea,</l>
<l>tal fra gli Itali miei Fredo parea.</l></lg>

<lg>
<l>E miste di latino e di tedesco</l>
<l>strane blandizie andava mormorando.</l>
<l>Ma poi che alfin dall'imbandito desco</l>
<l>gli ebri baroni si venian levando,</l>
<l>dall'ampie sale vergognando i' esco,</l>
<l>e alla Vergine in cor mi raccomando,</l>
<l>madre del bello amor, che le sien grate</l>
<l>le primizie di mia verginitate.</l></lg>

<lg>
<l>E per mio cenno inginocchioni anch'esso</l>
<l>pregò, da me dettata, una preghiera,</l>
<l>che in buono augurio Iddio, con altre appresso,</l>
<l>passar ci faccia quella prima sera.</l>
<l>Indi, ogni cinto dislacciato, emesso</l>
<l>giuso ogni velo, a lui mi lascio intera.</l>
<l>E d'una cosa sol mi vergognai,</l>
<l>confesso a te: non gli piacere assai. —</l></lg>

<lg>
<l>La interruppe gemendo a questo passo</l>
<l>Papa Gregorio, e con affetto austero,</l>
<l>— Matilde, — mormorò, — parla più basso,</l>
<l>e chiudi a tai memorie il tuo pensiero.</l>
<l>Il peso della carne è grave sasso</l>
<l>che tira al fondo l'intelletto altero:</l>
<l>e una parola all'anima tranquilla</l>
<l>è d'incendi lunghissimi scintilla. —</l></lg>

<lg>
<l>Qui, rimettendo della voce alquanto,</l>
<l>rispondea con rossor la pia Contessa: —</l>
<l>di quella notte, e poi dell'altre, o santo</l>
<l>Padre, a te voglio in tutto esser confessa.</l>
<l>Tu mi dirai quant'io rea fossi, e quanto</l>
<l>misera; e in te conoscerò me stessa.</l>
<l>Che del par nuovo parmi al piacer vero</l>
<l>e alla virtù verace il mio pensiero. —</l></lg>

<lg>
<l>— Sulle dolcezze invan desiderate,</l>
<l>— diss'ei, — la mente tua corta leggiera,</l>
<l>come leggiere pon le sue pedate</l>
<l>per lubrico terren cacciata fiera. —</l>
<l>E di madre e di sposa a sé vietate</l>
<l>narrò le gioie allor la donna altera;</l>
<l>come scoperse il ver, come all'amore</l>
<l>la fantasia s'aprì, si chiuse il cuore.</l></lg>

<lg>
<l>— Ira ed orgoglio a un tratto in me consunse</l>
<l>l'acre desìo, de' sensi miei tiranno.</l>
<l>Dissi: la tua follia, Duca, presunse</l>
<l>alle grandezze nostre fare inganno.</l>
<l>I corpi che natura non congiunse,</l>
<l>sotto ad un tetto ad abitar non hanno.</l>
<l>Sia perdonanza alle codarde offese,</l>
<l>ma tu ritorna ratto al tuo paese. —</l></lg>

<lg>
<l>Egli, pien di vergogna e di paura,</l>
<l>se ne tornò di cheto alle sue case.</l>
<l>Sola, né moglie né vergine pura,</l>
<l>co' suoi desir Matelda si rimase.</l>
<l>Né le memorie della sua sventura</l>
<l>giammai le fûr dall'anima sì rase</l>
<l>che, in pensar del passato, ella ancor possa</l>
<l>far che non senta un brivido per l'ossa.</l></lg>

<lg>
<l>— Ma con l'ardenza del desir pugnava</l>
<l>di delusa l'orgoglio e di contessa;</l>
<l>e il tempo e la preghiera avvalorava</l>
<l>l'alma dai giovanili impeti oppressa.</l>
<l>Poi nelle cure del regnar gettava</l>
<l>me, quasi in mischia ardente, e, in quella pressa</l>
<l>d'acri speranze e di non miei timori,</l>
<l>poco il blandir sentii de' molli amori.</l></lg>

<lg>
<l>Garzon' leggiadri e nobili guerrieri,</l>
<l>desiderosi della mia bellezza,</l>
<l>con gran diletto entrâr ne' miei pensieri,</l>
<l>e di talun di loro ebbi vaghezza:</l>
<l>ma quai dimessi, e quai soverchio alteri,</l>
<l>in chi acerba la vita, ed in chi mézza:</l>
<l>tal altro avea valor, senno, possanza,</l>
<l>ma del Tedesco mio rendea sembianza.</l></lg>

<lg>
<l>Le rimembranze mie fatte terrori</l>
<l>mi facean pure a giogo d'uom nemica.</l>
<l>Sempre fra me dicea: duchi e signori,</l>
<l>di chiaro nome e di progenie antica,</l>
<l>ho miei vassalli; e papi e imperatori</l>
<l>posso, avversa, attristar, far lieti amica.</l>
<l>Che potrìa darmi un uom? può far mia sorte</l>
<l>ontosa, s'egli è vil, serva, se forte.</l></lg>

<lg>
<l>Anima in me romita, esercitai</l>
<l>le faticose gioie dell'impero:</l>
<l>o or indicer battaglia, or chiesa amai,</l>
<l>or castello fondare, or monastero.</l>
<l>Sui toschi monti e sui roman' fermai</l>
<l>pien di guerra e di pace il mio pensiero:</l>
<l>tenni d'Ancona i campi e di Guastalla,</l>
<l>e dove l'Arno e dove il Po s'avvalla.</l></lg>

<lg>
<l>Né mai dal chiuso petto si partìo</l>
<l>il sospiro dell'anima solinga;</l>
<l>e per la notte lamentava a Dio,</l>
<l>quale su' tetti passera raminga.</l>
<l>Ma (... come stral che di gran foga uscìo,</l>
<l>ch'assai lontan forz'è che il volo spinga)</l>
<l>non si fermava nelle cose vili,</l>
<l>pieno lo sguardo mio d'alte e gentili. —</l></lg>

<lg>
<l>— Figlia, — Gregorio domandava, — e ora</l>
<l>i tuoi desiri ti dann'eglin pace? —</l>
<l>A cui Matilde: — Ancora, o padre, ancora</l>
<l>l'acuto grido del mio cor non tace. —</l>
<l>Ed ei: — Soffri, infelice, e ti rincora;</l>
<l>ché quel che scalda te, molti disface.</l>
<l>Ogni calice, donna, ha il suo veleno;</l>
<l>e ciascun porta una battaglia in seno.</l></lg>

<lg>
<l>Scuoter convien da noi gli affetti imbelli,</l>
<l>sì come l'arbor dalle vive frondi</l>
<l>scuote la pioggia, che farà più belli</l>
<l>di nuovo verde i rami e più fecondi.</l>
<l>Nascemmo, o donna, di Gesù fratelli,</l>
<l>a più sublimi affetti e più profondi.</l>
<l>Divelto fiore in un dì si muor tutto:</l>
<l>io vo' rimanga, e vo' ch'alleghi in frutto. —</l></lg>

<lg>
<l>Tacean cogli occhi a terra: ed ecco un tetro</l>
<l>lume di faci uscir loro alle spalle,</l>
<l>e sonar mesti canti, ed un ferètro</l>
<l>scendere lento vêr la bruna valle.</l>
<l>S'alzò Gregorio, e non fe' motto, e dietro</l>
<l>a quello andò per il solingo calle.</l>
<l>Sul palafren salì Matilde armata,</l>
<l>e scintille mettea l'ugna ferrata.</l></lg></lg></div1>


<div1 type="poesia"><head n="Fiori dell’orto di Getsemani da un pellegrino recati a Firenze">FIORI DELL'ORTO DI GETSEMANI DA UN PELLEGRINO RECATI A FIRENZE</head>

<lg type="non-definito">
<lg>
<l>Quanti, non pur Getsemani,</l>
<l>tutta la terra, ha fiori,</l>
<l>stillan de' tuoi sudori,</l>
<l>e del tuo sangue vivono;</l>
<l>adoran, Cristo, a te.</l></lg>

<lg>
<l>Ma il mondo vile in ebrie</l>
<l>danze que' fior' calpesta,</l>
<l>e de' fratei la testa;</l>
<l>li svelle, e appende, adultera</l>
<l>ghirlanda, a mime e a re.</l></lg></lg></div1>


<div1 type="poesia"><head n="Al redentore">AL REDENTORE</head>

<lg type="non-definito">
<lg>
<l>Il sanguigno sudor che l'agonia</l>
<l>dalla tua fronte espresse, e l'acqua e il sangue,</l>
<l>a cui la lancia aprì la via dal petto</l>
<l>morto, la terra ne bevea le stille:</l></lg>

<lg>
<l>e nel gran giro delle vive cose</l>
<l>le rinfondea, negli elementi primi</l>
<l>sciolte, or aura or liquore; e le volgea</l>
<l>d'una in un'altra età, di clima in clima.</l></lg>

<lg>
<l>L'aria spirata dal tuo petto sacro,</l>
<l>e che suonò le tue sante parole,</l>
<l>mosse i bianchi capei del vecchio stanco</l>
<l>e i fior' delle virgine ghirlande;</l></lg>

<lg>
<l>e la recâr di poggio in poggio i venti,</l>
<l>fecerla in nube, e la stillâro in pioggia;</l>
<l>e l'attraeano in sé gli umani petti</l>
<l>non conscii di spirar l'aura d'un Dio.</l></lg>

<lg>
<l>Di luna un raggio, l'alito fugace</l>
<l>d'ùmile fior di sé le cose imprime;</l>
<l>par morto, e vive in esse: or come alcuna</l>
<l>orma, Gesù di tua terrena vita,</l></lg>

<lg>
<l>come potea smarrirsi alito alcuno?</l>
<l>Non da solo l'altar zampilla il sangue</l>
<l>rinnovellato all'immortal parola:</l>
<l><emph>questo tutti bevete; è sangue mio</emph>,</l></lg>

<lg>
<l><emph>il sangue dell'Amor nuovo ed eterno</emph>;</l>
<l>ma in quanti ha mai la terra atomi, in quanta</l>
<l>aria la cinge, il lievito del sangue</l>
<l>liberatore e il tuo respiro io sento.</l></lg>

<lg>
<l>Come le dita della mano, e come</l>
<l>fiori, bellezza d'una stessa rama,</l>
<l>Signor, con questa terra in cui nascesti</l>
<l>son le immense per l'alto ultime stelle.</l></lg>

<lg>
<l>Come nel tempio tuo gl'incensi e i canti,</l>
<l>il sangue tuo da questo umìl pianeta</l>
<l>ascende ai mondi che per te son fatti,</l>
<l>tutti di sé li benedice e sacra.</l></lg>

<lg>
<l>Come i Beati, e i lagrimanti in questa</l>
<l>valle, fan tutta una città de' Santi;</l>
<l>così dal sangue tuo, che noi rinfranca,</l>
<l>spira l'amor che i Serafini indìa.</l></lg></lg>

<closer><dateline rend="italic">Agosto, 1867.</dateline></closer></div1>


<div1 type="poesia"><head n="Il sabato santo">IL SABATO SANTO</head>

<lg type="non-definito">
<lg>
<l>Qual, da viaggi dolorosi affranto,</l>
<l>uom li ripensa allor che siede in porto,</l>
<l>e sente un gran terror nel suo conforto,</l>
<l>ché non sapea d'aver patito tanto;</l></lg>

<lg>
<l>tal, mentre i suoni delle chiese e il canto,</l>
<l>Signor mio, mi vi annunziano risorto,</l>
<l>penso, Gesù, come voi foste morto,</l>
<l>quanto soffriste; e mi commuovo al pianto;</l></lg>

<lg>
<l>veggo ne' rai dello splendor divino</l>
<l>le piaghe che vi fe' la colpa mia,</l>
<l>e con lieto spavento a lor m'inchino;</l></lg>

<lg>
<l>e a lei che madre ci donaste, io dico:</l>
<l>insegnateci amar, dolce Maria,</l>
<l>questo dolce, tremendo, unico amico.</l></lg></lg></div1>


<div1 type="poesia"><head n="La redenzione">LA REDENZIONE</head>

<lg type="non-definito">
<lg>
<l>Come continuo scendi</l>
<l>nell'immutato pane,</l>
<l>liberator non visto;</l>
<l>così trasmuti e rendi</l>
<l>le coscienze umane</l>
<l>ostie di vita, o Cristo.</l></lg>

<lg>
<l>Ma, come rio che appena</l>
<l>stilla di roccia in roccia,</l>
<l>tale del seno aperto</l>
<l>l'inessiccata vena</l>
<l>irrora a goccia a goccia</l>
<l>quest'arido deserto.</l></lg>

<lg>
<l>Convien si rinnovelli</l>
<l>spesso il mistero, e muora</l>
<l>l'Agnel per man degli empi</l>
<l>che al nuovo ver fan guerra.</l></lg>

<lg>
<l>E allor da' santi avelli</l>
<l>balzar la vita, allora</l>
<l>squarciarsi il vel de' Tempi</l>
<l>senti e tremar la terra.</l></lg></lg>
<closer><dateline rend="italic">1835.</dateline></closer>
   </div1>

<div1 type="poesia"><head n="Alla vergine">ALLA VERGINE</head>

<lg type="non-definito">
<lg>
<l>Madre dell'unico</l>
<l>conforto mio,</l>
<l>ché non pens'io,</l>
<l>con la dolcezza</l>
<l>ch'io pur dovrìa,</l>
<l>la tua bellezza?</l></lg>

<lg>
<l>Amor degli Angeli,</l>
<l>fior delle cose,</l>
<l>perché continuo</l>
<l>al tuo materno</l>
<l>amore eterno</l>
<l>non raccomando</l>
<l>la madre mia?</l></lg>

<lg>
<l>A te pensando,</l>
<l>l'anima, piena</l>
<l>di noie irose,</l>
<l>si rasserena.</l>
<l>La tua mestizia</l>
<l>un gioir santo;</l>
<l>un dolce pianto</l>
<l>la tua letizia.</l></lg>

<lg>
<l>Com'onda schietta</l>
<l>di sasso in sasso</l>
<l>scende sonando;</l>
<l>vien la tua grazia,</l>
<l>o benedetta,</l>
<l>ad ogni passo</l>
<l>pe' lunghi secoli</l>
<l>moltiplicando.</l></lg>

<lg>
<l>E, liberati</l>
<l>per te dall'odio,</l>
<l>ch'è lor tiranno,</l>
<l>tutti vivranno</l>
<l>un giorno i popoli</l>
<l>innamorati</l>
<l>di tua divina</l>
<l>malinconia,</l>
<l>umil regina,</l>
<l>dolce Maria.</l></lg></lg>

<closer><dateline rend="italic">1836. </dateline></closer></div1>


<div1 type="poesia"><head n="I Santi">I SANTI</head>

<lg type="non-definito">
<lg>
<l>L'inno leviamo a Dio. Di Santo in Santo</l>
<l>salga il pensier, come di cima in cima,</l>
<l>lieto volando, e si riposi in Lui.</l>
<l>Qual di mille splendor' conserta luce,</l>
<l>qual di mille ghirlande aura diffusa,</l>
<l>son le virtù de' Santi. Or chi m'aiuta</l>
<l>nell'anima raccôr tanta bellezza?</l></lg>
<lg>
<l>Vieni, invocata, e le celesti altezze</l>
<l>rischiari il tuo candor, dolce Maria.</l>
<l>Ogni color di bene ha posto Iddio</l>
<l>nel tuo candor. Le bianche ali e vermiglie</l>
<l>muovono in quella luce alme leggiadre.</l>
<l>«Salvete, o fior de' martiri, che, al primo</l>
<l>aprir del dì, regale ira disperse</l>
<l>come turbine fa rose nascenti».</l>
<l>Cara la voce di Gesù che disse:</l>
<l>«lasciate i pargoletti a me venire».</l>
<l>E belli i vostri passi e benedette</l>
<l>le frondi vostre, o Calasanzio, o Neri,</l>
<l>e quanta in molte etadi, in molte genti</l>
<l>nell'amor di Gesù prole vi nacque.</l></lg>
<lg>
<l>Sacra cura i fanciulli. E come allora</l>
<l>che per l'ombre de' boschi e della notte</l>
<l>trafugavi, Giuseppe, in vêr l'Egitto</l>
<l>con la Vergine cara il Figlio Iddio,</l>
<l>trepidando di tema e di pietate</l>
<l>e d'umil gioia e di speranza mesta,</l>
<l>e pregavi il Signor che te facesse</l>
<l>degno custode al venerato pegno;</l>
<l>così siam noi, Giuseppe: e in ogni voce</l>
<l>di bambinello udiam Gesù, che chiede</l>
<l>e promette pietà. Con noi pregate,</l>
<l>donne che foste madri, e sante or siete,</l>
<l>che sui figliuoli, o periglianti o morti</l>
<l>o ingrati a Dio, spargeste e preci e pianto:</l>
<l>pe' nostri figli orate. Italia al vostro,</l>
<l>o pie, materno amor si raccomanda.</l>
<l>In mezzo a noi scendete, e a' cari nostri</l>
<l>istillate nel cor sante parole;</l>
<l>e il ciel sia con la terra una famiglia.</l></lg>
<lg>
<l>O tempi primi! Oh gioventù del mondo,</l>
<l>quando fra terra e ciel venìa più lieve,</l>
<l>più rilucente un velo, e le foreste</l>
<l>vergini ancor nell'alito di Dio;</l>
<l>piena d'arcane vision la notte,</l>
<l>piene di sacri mormorii le fonti,</l>
<l>e il dolor di fatidiche speranze.</l></lg>
<lg>
<l>È sublime il dolor nella speranza.</l>
<l>Come il Battista della madre in seno,</l>
<l>tale esultava a' Patriarchi in cuore</l>
<l>la viva fé de' secoli venturi.</l></lg>
<lg>
<l>Forti gioie, Signor, gioie pensose</l>
<l>spira ne' figli tuoi. Risplenda in alto</l>
<l>l'esempio vostro a noi, Vergini Sante,</l>
<l>che di sangue e d'amor deste martiro.</l>
<l>Né ferro o fiamma che divelse ed arse</l>
<l>gli occhi possenti e il dolce viso e il seno,</l>
<l>né di calunnia attossicati dardi,</l>
<l>né di lusinga insidie allettatrici</l>
<l>sciolser l'affetto che a Gesù v'unìa;</l>
<l>e, amate membra del suo corpo divo,</l>
<l>a lui tornaste. Il freddo mondo ingrato,</l>
<l>che macchiate e dimentiche v'avrìa,</l>
<l>v'adora il mondo e v'erge altari e templi,</l>
<l>e a città molte e a genti è il nome vostro</l>
<l>festa e tutela. E mentre a voi ripensa</l>
<l>dell'artigian la poveretta moglie</l>
<l>e prega a' vostri altar', più bei sembianti</l>
<l>e più puri vestì la pargoletta</l>
<l>ch'or le fiorisce il talamo pudico.</l></lg>
<lg>
<l>Ma non tutte, o Signor (consiglio arcano),</l>
<l>fûr l'elette del cielo abitatrici</l>
<l>inesperte di colpa. E come in alto</l>
<l>nuvola ascende e dall'opaco grembo</l>
<l>acque distilla che dan vita ai fiori;</l>
<l>così da' falli e dal pentir de' Santi</l>
<l>alle languenti usciva anime umane</l>
<l>refrigerio e conforto. A voi che il mondo</l>
<l>punì di gioie amare e ambiti affanni;</l>
<l>e combatteste, e non servil paura</l>
<l>ma vergogna gentil vi volse a Dio;</l>
<l>e pregando vinceste; alme felici,</l>
<l>pietà di noi: che confessiamo a Dio,</l>
<l>alla Vergine madre, agli ascendenti</l>
<l>angelici candori, e, Santi, a voi</l>
<l>grande la colpa nostra. E tu che tanto</l>
<l>di concetti, Agostino, e di desii</l>
<l>cammin coll'infiammata alma corresti,</l>
<l>prega dal ciel con noi. Quanti il costume</l>
<l>di studi ornaste, onde la fé splendea</l>
<l>come profondo ciel fitto di stelle;</l>
<l>pregate: e a quanti la parola amante</l>
<l>(come dal verde di romita cima</l>
<l>ampio fiume) abbondò pura e sonante,</l>
<l>che ad alto ver giungeste alta bellezza.</l></lg>
<lg>
<l>Non è nemico di gentil bellezza,</l>
<l>Cristo, il tuo vero. E qual per l'aere immenso</l>
<l>di gracile uccellin vola la voce;</l>
<l>tal varca i cieli, e in armonia temprato</l>
<l>sale al Signor, Cecilia, il tuo sospiro.</l></lg>
<lg>
<l>Alla dolce aura de' tuoi detti santi</l>
<l>corser, Gesù, le donne; e i tuoi misteri</l>
<l>tu gli versasti in cor, quasi possente</l>
<l>liquore in sottil vetro. Oh benedetto</l>
<l>Padre e Signor del ciel, che queste cose</l>
<l>a' parvoli riveli, ai dotti ascondi!</l></lg>
<lg>
<l>Da che scuola, o Profeti, aveste il canto</l>
<l>ch'alto su tutti i secoli si stende</l>
<l>siccome il cielo? Di Neron la corte</l>
<l>forse t'apprese, o pescator mendico,</l>
<l>quella parola in cui rivisse il mondo?</l>
<l>Oh campi, oh poggi, oh schiette acque correnti,</l>
<l>in voi ci parla Iddio. Da voi, maestre,</l>
<l>Spiridion tra le odorate valli</l>
<l>di Cipro sua pastor, sentì la mente</l>
<l>alle divine cose illuminarsi.</l>
<l>A un popol di romiti entrava in cuore</l>
<l>la vostra ebbrezza; ed esultò ripiena</l>
<l>la solitudin pia d'angeli e d'inni.</l></lg>
<lg>
<l>E nel deserto in pria spiegar vi piacque</l>
<l>ampie le vostre tende, o Patriarchi</l>
<l>d'Italia mia, che di Gesù la sposa</l>
<l>d'ùmil coraggio e libere fatiche,</l>
<l>Benedetto e Francesco, incoronaste.</l></lg>
<lg>
<l>Giorni men tetri alla gemente sposa</l>
<l>orate: e voi che la esaltaste arditi</l>
<l>col testimonio della morte sacra,</l>
<l>martiri, orate. Ascenderanno in gloria,</l>
<l>e salirem con essi; e lì men grande</l>
<l>il re sarà del servo: e ad uno ad uno</l>
<l>conoscerem que' forti a cui fu bello</l>
<l>donar senz'ira per la patria il sangue,</l>
<l>puri d'orgoglio il cuor. Crescon feraci</l>
<l>in ogni terra del martìr le palme,</l>
<l>e in ogni età. Nepomucèno, il sai,</l>
<l>che all'importuno re sdegnasti i sacri</l>
<l>tradir segreti del femmineo petto:</l>
<l>Ambrogio il sa, che l'omicida Augusto</l>
<l>discacciò dalla Chiesa, e <emph>qui</emph>, dicea,</l>
<l><emph>mare, l'insano fiotto infrangerai</emph>.</l>
<l>Quante, o Signor, dolcezze a' tuoi diletti</l>
<l>vennero, e quanti, dacché 'l mondo nacque,</l>
<l>sorser da cuore umano atti d'amore,</l>
<l>sapremo in te. Di ciascun fiore ogni aura,</l>
<l>e di ciascun ruscel godremo ogni onda,</l>
<l>i rai distinti di ciascuna stella.</l></lg>
<lg>
<l>Credo al consorzio de' tuoi Santi, o Dio;</l>
<l>sento lo spirto lor correrci intorno</l>
<l>com'aria viva, e palpitarci in cuore:</l>
<l>ché ne' fior' nostri è il sangue loro e il pianto.</l>
<l>Ma voi pur, che ne' secoli venturi</l>
<l>con amor lungo educherete, o Giusti,</l>
<l>l'arbore sacra de' gentili affetti,</l>
<l>ringrazio e invoco. L'avvenir ci giovi:</l>
<l>e alcuna a noi ne venga aura, siccome</l>
<l>a' naviganti vien, di terre ignote</l>
<l>nunzio, uccel pellegrino o fior nuotante.</l></lg>
<lg>
<l>Il prego udite, al senso nostro ignoti</l>
<l>Angeli santi, Potestà sovrane,</l>
<l>vite d'amor, che l'universo empiete,</l>
<l>come la luce il cielo. Al vostro echeggi</l>
<l>l'inno terreno; e a questo umìl pianeta</l>
<l>guardate pii; ché in questo umìl pianeta</l>
<l>discese Gabriel, pianse Maria.</l></lg></lg>

<closer><dateline rend="italic">1843.</dateline></closer></div1>


<div1 type="poesia"><head n="Al mare">AL MARE</head>

<lg type="non-definito">
<lg>
<l>Ne' tuoi profondi, o mar, la vita ardente</l>
<l>del sol si versa, quasi fiume in fiume:</l>
<l>galleggia in sulla lieta onda tacente</l>
<l>lieve la luna, quasi argentee spume.</l>
<l>E rifiorisce in te, mesto-ridente</l>
<l>delle sottili nuvolette il lume:</l>
<l>e la remota stella in te scintilla,</l>
<l>qual di rugiada al sol tremula stilla.</l></lg>

<lg>
<l>Voce di Dio sull'acque. Il tuono echeggia</l>
<l>di nube in nube, il ciel lampeggia e l'onda.</l>
<l>Volvesi il fiotto audace, e rumoreggia,</l>
<l>come a vento autunnal selva profonda:</l>
<l>e, qual masso che rotola e si scheggia,</l>
<l>rompe superbo, e alla scogliosa sponda</l>
<l>manda un confuso suon d'ira e di pianto;</l>
<l>furor ne' baci, e gemito nel canto.</l></lg>

<lg>
<l>Quanto, o divino, entro alle tue convalli</l>
<l>popol di piante e di guizzanti accolto!</l>
<l>Quante memorie, e di dolor', di falli,</l>
<l>di speranze naufragio in te sepolto!</l>
<l>Ma cresceran da' gracili coralli,</l>
<l>col tacito lavor di secol molto,</l>
<l>verdi isolette, ove la gente pia</l>
<l>porrà sue case, e altari a te, Maria.</l></lg>

<lg>
<l>Mille miglia lontano al monte aprico</l>
<l>i suoi vapori invia, messaggi fidi:</l>
<l>l'acque del monte al generoso amico</l>
<l>corron, cercando i desiati lidi.</l>
<l>Tu, pacier prepotente, e pio nemico,</l>
<l>stringi le umane genti e le dividi.</l>
<l>La bella Libertà, che sul mar nacque,</l>
<l>esule quindi e nuda erra per l'acque.</l></lg></lg>

<closer><dateline rend="italic">1851.</dateline></closer></div1>


<div1 type="poesia"><head n="La luce">LA LUCE</head>

<lg type="non-definito">
<lg>
<l>Di', sei tu forse un alito</l>
<l>che, del volar nell'impeto,</l>
<l>liete le stelle vergini</l>
<l>dal dolce labbro spirano?</l></lg>

<lg>
<l>Sei tu fragranza, in atomi</l>
<l>diffusa, i cieli ad empiere,</l>
<l>come l'odor di varia</l>
<l>ghirlanda in casto talamo?</l></lg>

<lg>
<l>Armonioso fremito,</l>
<l>luce, tu sei, che rapido</l>
<l>per l'universo pènetri</l>
<l>in rivi, in onde, in vortici.</l></lg>

<lg>
<l>Non era il mar: fervevano</l>
<l>l'acque in tempesta, in turbine:</l>
<l>il sol non era; e libera</l>
<l>ella vincea le tenebre.</l></lg>

<lg>
<l>Le cose al sol rispondono,</l>
<l>come toccata cétera</l>
<l>sveglia l'interno tremito</l>
<l>sotto la man che l'eccita.</l></lg>

<lg>
<l>Ché tutte i proprii numeri,</l>
<l>tutte la luce propria</l>
<l>(eco de' monti e specchio)</l>
<l>in sé le cose ascondono.</l></lg>

<lg>
<l>Come la foglia tenera</l>
<l>a lieve vento palpita,</l>
<l>le sfere immense al trànsito</l>
<l>dell'armonia scintillano.</l></lg>

<lg>
<l>E plettro i cieli altissimi</l>
<l>son l'uno all'altro, e cétere</l>
<l>che gli splendor' si rendono</l>
<l>come echeggiato cantico.</l></lg>

<lg>
<l>Questi, che l'occhio assordano,</l>
<l>lieti del sole incendii,</l>
<l>sono un sommesso gemito,</l>
<l>un ruscelletto torbido,</l></lg>

<lg>
<l>a quel di fiamme oceano</l>
<l>ch'è refrigerio all'anime,</l>
<l>sul qual soavi volano</l>
<l>le melodie degli Angeli.</l></lg></lg></div1>


<div1 type="poesia"><head n="I colori">I COLORI</head>

<lg type="non-definito">
<lg>
<l>Minuta gocciola d'acqua finissima</l>
<l>nutre invisibili abitatori:</l>
<l>così nel candido raggio s'annidano,</l>
<l>famiglia unanime, tutti i colori.</l></lg>

<lg>
<l>Alto dal tenue seme si spiegano</l>
<l>in fiore, in tremula foglia le piante;</l>
<l>vaghi dall'unico lume rampollano</l>
<l>color' molteplici, selva raggiante.</l></lg>

<lg>
<l>Gli uccelli svegliano coll'alba il cantico;</l>
<l>fide col Maggio tornan le rose:</l>
<l>così favellano col sole, e d'intima</l>
<l>luce fioriscono, tutte le cose.</l></lg>

<lg>
<l>La mesta tortora conosci al gemito;</l>
<l>conosci al calice il gaio fiore:</l>
<l>e; se men deboli, gli occhi ogni gocciola</l>
<l>potrian discernere al suo colore.</l></lg>

<lg>
<l>Ché, come a vergine a cui la tacita</l>
<l>fiamma dell'anima parla nel viso,</l>
<l>a ciascun atomo brilla dall'indole</l>
<l>nativa un proprio di rai sorriso.</l></lg>

<lg>
<l>Ha la sua tempera, Signore, ogni atomo,</l>
<l>ha vita e spiriti, atto e linguaggio.</l>
<l>Da un raggio innumeri mondi a te crescono;</l>
<l>di mondi innumeri fai tutt'un raggio.</l></lg>

<lg>
<l>Queste ch'esultano nell'occhio attonito,</l>
<l>son cifre mistiche, ardenti, ignote.</l>
<l>Ah quanti secoli anzi che il pargolo</l>
<l>discerna e cómpiti le fitte note!</l></lg>

<lg>
<l>Ma i tardi posteri sapranno intessere</l>
<l>di raggi e simboli nuove parole,</l>
<l>il non dicibile pensier dipingere,</l>
<l>scriver la splendida lingua del sole.</l></lg>

<lg>
<l>Deh! vieni, o Spirito, vieni ed illumina,</l>
<l>vieni in immagine di fiamma viva.</l>
<l>Al suo linguaggio àpraci l'anima</l>
<l>quei ch'agli Apostoli il labbro apriva.</l></lg></lg>

<closer><dateline rend="italic">1851.</dateline></closer></div1>


<div1 type="poesia"><head n="Lo spazio">LO SPAZIO</head>

<lg type="non-definito">
<lg>
<l>L'ampio sereno ove l'ardenti piume,</l>
<l>stelle felici, giubilando aprite,</l>
<l>pieno è non sol di puro etra e di lume,</l>
<l>ma di pensanti vite.</l></lg>

<lg>
<l>Così la mèsse, ancor tra verde e bionda,</l>
<l>gremìta ondeggia, ed acconsente al vento;</l>
<l>così di largo fiume onda con onda</l>
<l>si preme, e fa concento.</l></lg>

<lg>
<l>Per tutto è spirti e idee. Non puoi ne' cieli</l>
<l>o nel gorgo de' bàratri profondi</l>
<l>interstizio pensar, che in sé non celi</l>
<l>germe e ragion di mondi.</l></lg>

<lg>
<l>Per questa selva di viventi amori</l>
<l>passa il raggio di Dio, come per vano,</l>
<l>e candido, e rifranto in bei colori</l>
<l>spira nell'occhio umano.</l></lg>

<lg>
<l>E quante apre in sembiante ampie distanze</l>
<l>al guardo e al passo de' viventi Iddio,</l>
<l>è campo alla fatica, alle speranze,</l>
<l>è alito al desìo.</l></lg>

<lg>
<l>Commove ad ogni passo un mondo intero</l>
<l>d'intorno a sé l'uom cieco, e a sé par solo:</l>
<l>così l'aere invisibile leggiero</l>
<l>sostien la penna al volo;</l></lg>

<lg>
<l>così sul capo del fanciullo aggreva</l>
<l>una soave man colonna immensa</l>
<l>d'aria vibrante, ed il fanciul si leva,</l>
<l>e corre, e ciò non pensa.</l></lg>

<lg>
<l>Com'uom si desta in quel che all'alba pura</l>
<l>rendon le nubi e i fior' dolce sorriso,</l>
<l>e vede i poggi e il mare, e la verdura</l>
<l>fresca, e un amato viso;</l></lg>

<lg>
<l>così, dolce Signor, nel dì supremo</l>
<l>che ci farà di te vivi e veggenti,</l>
<l>la svariata unanime vedremo</l>
<l>famiglia d'elementi,</l></lg>

<lg>
<l>che a noi conduole e congioisce ignota,</l>
<l>fedel compagna all'esule viaggio,</l>
<l>e nel respiro uman si mesce, e nuota</l>
<l>com'atomi in un raggio.</l></lg></lg>

<closer><dateline rend="italic">1851.</dateline></closer></div1>


<div1 type="poesie"><head n="I mondi">I MONDI</head>

<lg type="non-definito">
<lg>
<l>In ciascun'onda a mille</l>
<l>fervon minute stille</l>
<l>al vivo sole e a' venti;</l>
<l>e in ogni stilla innumeri</l>
<l>con guizzo infaticabile</l>
<l>avvolgono i viventi.</l></lg>

<lg>
<l>Così mareggia, e denso</l>
<l>ferve nel cielo immenso,</l>
<l>il popolo de' mondi.</l></lg>

<lg>
<l>Li movono coll'alito</l>
<l>gli angeli amici, e nuotano</l>
<l>negli spendor' profondi.</l></lg>

<lg>
<l>Stelle del ciel, voi liete</l>
<l>sotto ai lor piè cedete,</l>
<l>quasi gemmante arena.</l>
<l>Vostra virtù raccogliere</l>
<l>puote il Signor nell'atomo</l>
<l>che si discerne appena.</l></lg>

<lg>
<l>Come vapor dispare,</l>
<l>se il ciel lo toglie al mare,</l>
<l>poi si risolve in onda,</l>
<l>ed armonie ne crescono</l>
<l>a' fiumi, e se ne inebria</l>
<l>la terra sitibonda;</l></lg>

<lg>
<l>così, se un mondo ha fine,</l>
<l>nido le sue rovine</l>
<l>d'altri e maggior' saranno,</l>
<l>che ingrandiran co' secoli:</l>
<l>e il vol di mille secoli</l>
<l>a' mondi è un dì dell'anno.</l></lg></lg></div1>


<div1 type="poesia"><head n="Armonia delle cose">ARMONIA DELLE COSE</head>
<opener><salute>A GIOVANE DONNA</salute></opener>

<lg type="non-definito">
<lg>
<l>Quanto tratto di ciel, quanto, o diletta,</l>
<l>vincea d'acque e di terre impedimento</l>
<l>l'aura che reca a me della tua schietta</l>
<l>voce il concento?</l></lg>

<lg>
<l>Di che pianeta, o di che fonte arcana</l>
<l>move, e per quanti error' balza e si frange</l>
<l>il raggio ch'entro una pupilla umana</l>
<l>sorride o piange?</l></lg>

<lg>
<l>E il calor ch'esce di due alme unite</l>
<l>in un amplesso generoso e pio,</l>
<l>in quant'aria si fuse, in quante vite</l>
<l>corse e svanìo?</l></lg>

<lg>
<l>Quanti moti un solo moto, e quanti adduce</l>
<l>una sola cagion diversi effetti!</l>
<l>piena di preghi è l'armonia, la luce</l>
<l>piena d'affetti.</l></lg>

<lg>
<l>Una materia in varii modi ordita</l>
<l>voi, zefiri, produsse, e voi, ruscelli:</l>
<l>spira da un solo amor la vostra vita,</l>
<l>fiori ed uccelli.</l></lg>

<lg>
<l>E tutto vive; e quel che morte al mondo</l>
<l>appare, è sogno de' nostr'occhi infermi.</l>
<l>Un sereno, instancabile, profondo</l>
<l>spirto i suoi germi</l></lg>

<lg>
<l>sparge nel giro delle sfere ardenti,</l>
<l>posa nel seno delle tombe oscure.</l>
<l>E nulla cosa è vil; tutte possenti,</l>
<l>tutte son pure.</l></lg>

<lg>
<l>Fervid'acqua di stagno in alta neve</l>
<l>biancheggia: umida terra è fior gentile;</l>
<l>cenere e terra, o giovanetta, è 'l breve</l>
<l>tuo casto aprile.</l></lg>

<lg>
<l>Forse quest'aura, che le smorte foglie</l>
<l>lieve baciando erra su me, rapìo</l>
<l>alcun de' germi che fûr già le spoglie</l>
<l>del padre mio.</l></lg>

<lg>
<l>L'aura notturna all'esule mendico</l>
<l>porta i sospiri che la madre pia,</l>
<l>o la diletta memore, o l'amico</l>
<l>fido gl'invia.</l></lg>

<lg>
<l>Nell'aria stessa erran confusi insieme,</l>
<l>qual di suoni o di rai pieno concento,</l>
<l>e l'inno di chi spera, e di chi geme</l>
<l>l'umil lamento;</l></lg>

<lg>
<l>e il respir de' nemici e degli amanti,</l>
<l>e de' servi le grida e de' tiranni,</l>
<l>che, insieme miste, van sulle sonanti</l>
<l>ale degli anni,</l></lg>

<lg>
<l>e armonia d'ineffabile mistero</l>
<l>nelle lontane età diffonderanno,</l>
<l>e dall'odio l'amor, dal falso il vero</l>
<l>educheranno.</l></lg>

<lg>
<l>L'una nell'altra essenza si rinfonde,</l>
<l>e più s'innova quanto più si mesce;</l>
<l>cigno che più si tuffa, e più dall'onde</l>
<l>bianco riesce.</l></lg>

<lg>
<l>Entro la vita del mio stanco frale</l>
<l>altre s'accendon vite a cento a cento;</l>
<l>e ad altri spirti il mio velo mortale</l>
<l>forse è strumento.</l></lg>

<lg>
<l>Morte ed Amor de' tuoi mister', Natura,</l>
<l>de' tuoi misteri, o Fede, apron le porte;</l>
<l>allevan l'alma con materna cura</l>
<l>Amore e Morte.</l></lg>

<lg>
<l>La terra e il ciel con grande amor feconda</l>
<l>di piccol fiore un delicato stelo:</l>
<l>con gran desio si specchia in picciol'onda</l>
<l>la terra e il cielo.</l></lg>

<lg>
<l>In ogn'istante è un'infinita ampiezza</l>
<l>d'anni: ogni spazio è l'universo intero.</l>
<l>Il buio è luce, è l'umiltade altezza:</l>
<l>tutto è mistero.</l></lg></lg>

<closer><dateline rend="italic">1835.</dateline></closer></div1>


<div1 type="poesia"><head n="La terra e i cieli">LA TERRA E I CIELI</head>

<lg type="non-definito">
<lg>
<l>Ascese il Golgota,</l>
<l>le man trafitte stese</l>
<l>orando, e tutti i secoli</l>
<l>in un amplesso e in un pensier comprese.</l></lg>

<lg>
<l>Chi mi dà sciogliere</l>
<l>l'ali da questo fondo,</l>
<l>e le tue vie conoscere</l>
<l>dagli splendor' di più sincero mondo,</l></lg>

<lg>
<l>o Terra; e intendere</l>
<l>la spirital parola</l>
<l>che nel lontano spandersi</l>
<l>delle divise genti, unica, vola,</l></lg>

<lg>
<l>qual veggo florida</l>
<l>dal poggio la vallea,</l>
<l>quale in fugace immagine</l>
<l>veggo lucente un'immortale idea?</l></lg>

<lg>
<l>Ahi! fiori candidi</l>
<l>veggo di sangue tinti,</l>
<l>ed incomposti e lividi</l>
<l>sogni tra forme angeliche dipinti.</l></lg>

<lg>
<l>Ma quel che a' languidi</l>
<l>nostri occhi appar disgiunto</l>
<l>da balze e da voragini,</l>
<l>nelle altezze di Dio non è che un punto.</l></lg>

<lg>
<l>Terra, che l'alito</l>
<l>dell'ardue tue cittati</l>
<l>al ciel sollevi, e il vortice</l>
<l>fumoso de' sofismi e de' peccati;</l></lg>

<lg>
<l>sei breve gocciola</l>
<l>all'oceàn de' mondi,</l>
<l>che s'alzano e ricadono</l>
<l>entro al letto de' secoli profondi.</l></lg>

<lg>
<l>Fanciulla indocile,</l>
<l>e vecchia invereconda,</l>
<l>la schiatta tua può tendere</l>
<l>il passo appena, ed in minaccie abbonda.</l></lg>

<lg>
<l>Ma ciascun'anima</l>
<l>è mondo, in te, più grande</l>
<l>che i cieli immensi, ov'agile</l>
<l>l'armonia di tua poca ala si spande.</l></lg>

<lg>
<l>Per ciascun'anima</l>
<l>ospite a te l'Eterno</l>
<l>venne, e domò gli spiriti</l>
<l>che versan pel turbato aere l'inferno.</l></lg>

<lg>
<l>A ciascun'anima,</l>
<l>occhio sereno e fido,</l>
<l>veglia un gentile spirito,</l>
<l>come rondine madre al dolce nido.</l></lg>

<lg>
<l>Tu pure un Angelo</l>
<l>hai di tue vie custode,</l>
<l>che le tue doglie tempera,</l>
<l>misera Terra, e de' tuoi merti gode.</l></lg>

<lg>
<l>Ogni famiglia</l>
<l>di stelle in ciel crescenti</l>
<l>Iddio commise a un Angelo,</l>
<l>e ministre gli diè beate Menti,</l></lg>

<lg>
<l>che cura prendano</l>
<l>di ciascheduna stella,</l>
<l>a ignoto fin la scorgano,</l>
<l>di mondi ignoti unanime sorella.</l></lg>

<lg>
<l>Quanto più d'etere,</l>
<l>alto cerchiando, piglia,</l>
<l>quanto in pensier moltiplica</l>
<l>ed in amor la splendida famiglia;</l></lg>

<lg>
<l>tanto gli Arcangeli,</l>
<l>l'innumerabil coro</l>
<l>lieti guidando, ascendono</l>
<l>l'eterne altezze, e Dio gioisce in loro.</l></lg></lg>

<closer><dateline rend="italic">1852.</dateline></closer></div1>


<div1 type="poesia"><head n="Gli spiriti">GLI SPIRITI</head>

<lg type="non-definito">
<lg>
<l>Quante han corolle i fior', di quante stille</l>
<l>asperge l'Oceàn l'ale de' venti,</l>
<l>quante han gli astri vivifiche faville,</l>
<l>quanti l'aure sospir', l'acque concenti,</l>
<l>quante nutre invisibili scintille</l>
<l>il fervor delle elettriche correnti;</l>
<l>tanti, d'amore e di pensier' raggianti,</l>
<l>ha la terra custodi Angeli Santi.</l></lg>

<lg>
<l>Ma, come il sol ch'alle assetate ciglia</l>
<l>tutto si versa, e tutto in ciel risplende;</l>
<l>ferma così la spirital famiglia</l>
<l>contempla in alto, e insiem quaggiù discende.</l>
<l>Né così madre pia cura si piglia</l>
<l>del figliuolin che a lei le braccia tende,</l>
<l>com'arde sempre in quel beato coro</l>
<l>amor di noi, che non sappiam di loro.</l></lg>

<lg>
<l>Un angelo, qual madre, ad ogni fonte</l>
<l>il latte instilla de' serbati umori;</l>
<l>l'alga nel mare educa, il pin sul monte,</l>
<l>nell'orticel della fanciulla i fiori:</l>
<l>raggia il pudor sulla virginea fronte,</l>
<l>e al cor, battuto da' tremendi amori,</l>
<l>parole di pietà miti bisbiglia,</l>
<l>e, quasi supplicando, lo consiglia.</l></lg>

<lg>
<l>Se di mare o di ciel riso o tempesta,</l>
<l>se arditi accenti, affettuose note,</l>
<l>se allegra fantasia, memoria mesta</l>
<l>subitamente l'anima percuote;</l>
<l>se del ben far la voluttà modesta,</l>
<l>o di colpa spavento, ci riscuote;</l>
<l>gli occhi leviam dicendo: odi, cor mio</l>
<l>questi che passa, è un angelo di Dio.</l></lg></lg>
<closer><dateline rend="italic">1853.</dateline></closer></div1>


<div1 type="poesia"><head n="Le altezze">LE ALTEZZE</head>

<lg type="ottava">
<l>Questa pianta del ciel che nutre i mondi,</l>
<l>come frutti dall'albero pendenti,</l>
<l>lascia, nel muover dell'eteree frondi,</l>
<l>altre ampiezze ammirar di firmamenti:</l>
<l>sovra quelle altri cieli ancor più fondi,</l>
<l>dalle cui cime, in ruota immensa ardenti,</l>
<l>veggonsi i soli giù, come nascosa</l>
<l>lucciola in siepe bruna, o ape in rosa.</l></lg></div1>


<div1 type="poesia"><head n="La creazione e la redenzione diffusa">LA CREAZIONE E LA REDENZIONE DIFFUSA</head>
<div2 type="parte"><head>I MONDI: L'UNITÀ DELLE FORZE</head>

<lg type="non-definito">
<lg>
<l>Quella che vien coll'etere</l>
<l>rotato in giro immenso,</l>
<l>luce di stella, e penetra</l>
<l>fino in quest'aer denso,</l>
<l>come candor d'incenso</l>
<l>che fuma, e in piccole onde</l>
<l>colla terrena nebbia si confonde;</l></lg>

<lg>
<l>forse nell'alta origine</l>
<l>elettrica scintilla,</l>
<l>divenne in suo viaggio</l>
<l>calore, e luce or brilla;</l>
<l>poi la terrena argilla,</l>
<l>magnetico vigore,</l>
<l>ecciterà con palpito d'amore.</l></lg>

<lg>
<l>Chiaror di luna e fulmine,</l>
<l>incendio e calamita,</l>
<l>per l'universo in ordine</l>
<l>di numeri sortita,</l>
<l>la trascorrente vita</l>
<l>spingendo regge, e dissolvendo crea.</l></lg>

<lg>
<l>Amor, gli arcani tremiti</l>
<l>di cielo in ciel commuta.</l>
<l>Forse da Urano e Sirio</l>
<l>è questa in te venuta</l>
<l>forza, che il frale aiuta</l>
<l>tuo corpo al tuo pensiero</l>
<l>farsi ministro, e congioir nel vero.</l></lg></lg></div2>


<div2 type="parte"><head>LA REDENZIONE: GLI ÀLITI, IL SANGUE, I MONDI</head>

<lg type="non-definito">
<lg>
<l>Quanti, o Gesù, più tenui</l>
<l>nutriva e più possenti</l>
<l>atomi il mondo, accorsero</l>
<l>dagli astri ubbidienti,</l>
<l>e fecersi elementi</l>
<l>delle tue membra sante,</l>
<l>di nostra umanità divino amante.</l></lg>

<lg>
<l>Quanta da lunghi secoli</l>
<l>vita d'amor fioria,</l>
<l>come stillato spirito</l>
<l>nel grembo di Maria</l>
<l>s'accolse in armonia</l>
<l>di movimenti e rai,</l>
<l>quale in terra non fu né sarà mai;</l></lg>

<lg>
<l>e la infondea la Vergine</l>
<l>Madre nel tuo bel velo:</l>
<l>e tu, crescendo, agli uomini</l>
<l>ne rifondevi e ai cielo;</l>
<l>siccome, dallo stelo</l>
<l>vivente, il fior rifonde</l>
<l>di quel che toglie al suolo, all'aria, all'onde.</l></lg>

<lg>
<l>Pria che tua carne fossero</l>
<l>i pani, e sangue il vino,</l>
<l>degli aliti vivifici</l>
<l>del corpo tuo divino</l>
<l>(qual raggio mattutino</l>
<l>la terra e il ciel ricrea)</l>
<l>sacra Natura e santa si facea.</l></lg>

<lg>
<l>Di tue pupille il raggio,</l>
<l>l'aura de' tuoi respiri,</l>
<l>l'umor delle tue lagrime,</l>
<l>il sangue de' martìri,</l>
<l>com'onda in ampii giri,</l>
<l>in ogni cosa viva</l>
<l>si spandea per la terra, e al ciel saliva.</l></lg>

<lg>
<l>E il sangue tuo gli spiriti</l>
<l>e i corpi ancor penètra;</l>
<l>si leva, incenso mistico,</l>
<l>negli splendor' dell'etra.</l>
<l>Come toccata cetra</l>
<l>che l'armonia diffonde,</l>
<l>tutta la terra a tutto il ciel risponde.</l></lg>

<lg>
<l>Un fil di verde, un battito</l>
<l>di fibra, un vol d'insetto,</l>
<l>invian del mondo ai termini</l>
<l>commisurato effetto.</l>
<l>Misuri il cenno, il detto</l>
<l>dell'uom, tu giusto e pio,</l>
<l>gli dài valor nell'universo, o Dio</l></lg>

<lg>
<l>Mondi le arene, e polvere</l>
<l>innanzi a Dio le stelle.</l>
<l>Tutte del Verbo altissimo</l>
<l>favella, e in Dio sorelle,</l>
<l>gioite, o cose belle.</l>
<l>Sacra, da' tuoi profondi,</l>
<l>Natura, esulta; e dite un inno, o mondi.</l></lg></lg></div2></div1></body></text></TEI.2>
