<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Tutte le poesie</title>
      <author>Emilio Praga</author>
    </titleStmt>
    <extent>403 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001258</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Poesie : Tavolozza, Penombre, Fiabe e leggende, Trasparenze</title>
        <author>Praga, Emilio</author>
        <editor id="ed">Petrucciani, Mario</editor>
        <publisher>G. Laterza</publisher>
        <pubPlace>Bari</pubPlace>
        <date>1969</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>851.8 - POESIA ITALIANA. 1859-1900</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2004-04-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-04-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>PER COMINCIARE</head>
<lg>
<l>Spesso una voce incognita</l>
<l>mi dice: o giovinetto,</l>
<l>perché dolente hai l'anima,</l>
<l>e pallido l'aspetto?</l>
<l>Di desiderii inutili,</l>
<l>oh, non ascolta il grido;</l>
<l>l'aura che vien dagli uomini,</l>
<l>amico, è un verbo infido!</l></lg>
<lg>
<l>L'aura che vien dagli uomini,</l>
<l>dice l'amica voce,</l>
<l>ti segnerà benevola</l>
<l>di canizie precoce;</l>
<l>tienti i tuoi canti, o giovine,</l>
<l>vivi nel lieto oblio;</l>
<l>non valgon templi olimpici</l>
<l>un tugurio natio.</l></lg>
<lg>
<l>A te divine musiche</l>
<l>cantano i tuoi vent'anni,</l>
<l>rose educâr le lagrime</l>
<l>dei primi disinganni;</l>
<l>del bisogno la maglia</l>
<l>non ti comprime il cuore,</l>
<l>che eterna, puro e vergine,</l>
<l>l'inno del primo amore.</l></lg>
<lg>
<l>Ah! chiudi le domestiche</l>
<l>pareti, o giovinetto:</l>
<l>sul nido tuo non aliti</l>
<l>l'aura del mondo infetto,</l>
<l>bevi in pace e in silenzio</l>
<l>al tuo nappo dorato;</l>
<l>là fuor de' tuoi carnefici</l>
<l>Echeggia l'ululato!</l></lg>
<lg>
<l>Bevi al tuo nappo e i cantici</l>
<l>svolgi che il ciel ti spira,</l>
<l>ma sia sommesso ed umile</l>
<l>il suon della tua lira,</l>
<l>nessun s'arresti a coglierne</l>
<l>le note alle tue soglie:</l>
<l>presto si muor la mammola</l>
<l>se al margin suo si toglie.</l></lg>
<lg>
<l>Guarda la folla, o giovine!</l>
<l>È una stoltezza o un fallo</l>
<l>là, fra i curvi che incensano</l>
<l>l'ara del dio metallo,</l>
<l>ogni altro culto; e copresi</l>
<l>di sogghigni immortali</l>
<l>chi, col fango battendosi,</l>
<l>tenta di metter l'ali.</l></lg>
<lg>
<l>Come il selvaggio, indocile</l>
<l>del prete alle parole,</l>
<l>del suo Cristo beffavasi</l>
<l>e gli additava il Sole,</l>
<l>così, se canti i palpiti</l>
<l>di un'alma ardente o stanca,</l>
<l>costor dinnanzi spièganti</l>
<l>un biglietto di banca!</l></lg>
<lg>
<l>Bevi al tuo nappo, e i cantici</l>
<l>svolgi che il ciel ti spira,</l>
<l>ma sia sommesso ed umile</l>
<l>il suon della tua lira;</l>
<l>nessun s'arresti a coglierne</l>
<l>le note alle tue soglie;</l>
<l>presto si muor la mammola</l>
<l>se al margin suo si toglie.</l></lg>
<lg>
<l>Queste son ciarle arcadiche,</l>
<l>larve di capo astratto,</l>
<l>e il libro mio testifichi</l>
<l>ch'io non ci credo affatto:</l>
<l>schiusi la porta: e agli uomini,</l>
<l>girovago cantore,</l>
<l>vengo a tentar di scuotere</l>
<l>l'eco assopita in cuore.</l></lg>
<lg>
<l>Forse i vent'anni ingannano,</l>
<l>e la voce ha ragione:</l>
<l>ma infin, pensare e scrivere</l>
<l>è una cattiva azione?</l>
<l>Nemico all'ozio ignobile,</l>
<l>dell'arte innamorato,</l>
<l>perché, campione inutile,</l>
<l>lascerò lo steccato?</l></lg>
<lg>
<l>Della prima battaglia</l>
<l>è il giorno! io mi ci affido...</l>
<l>ma i versi miei svolazzano</l>
<l>deboli ancor dal nido;</l>
<l>incensi e allòr non vogliono,</l>
<l>sol temono le spine...</l>
<l>dateci un fiore, è lauro</l>
<l>che ben s'acconcia al crine!</l></lg>
<lg>
<l>Al solitario e povero</l>
<l>fanciul della Savoia,</l>
<l>che nei caffè le veglie</l>
<l>dei cittadini annoia,</l>
<l>se alcun, pietoso, un'arida</l>
<l>lode gli versa in core,</l>
<l>che avvivi il ritmo flebile</l>
<l>di una stilla d'amore;</l></lg>
<lg>
<l>scintillar vedi i timidi</l>
<l>occhi del poverino,</l>
<l>e dimenar più rapido</l>
<l>l'arco del suo violino;</l>
<l>la fame allor dimentica,</l>
<l>oblia la lontananza,</l>
<l>e nel petto gli cantano</l>
<l>la fede e la speranza!</l></lg></div1>
<div1><head>IL CORSO ALL'ALBA</head>
<lg>
<l>Oh bello è pure, al soffio</l>
<l>dell'aura mattutina,</l>
<l>il Corso, ove s'esercita</l>
<l>la boria cittadina</l>
<l>quando sui tetti e i platani</l>
<l>da lunge il sol si specchia,</l>
<l>e lieto si apparecchia</l>
<l>alla discesa in mar!</l></lg>
<lg>
<l>Or che son muti i cembali</l>
<l>nell'aule dei palazzi,</l>
<l>e, in larghe pieghe, immobili</l>
<l>riposano gli arazzi,</l>
<l>né sui balcon sorridono</l>
<l>le matrone galanti,</l>
<l>e i giovani leganti</l>
<l>stan pallidi a russar:</l></lg>
<lg>
<l>è questa l'ora; o amabili</l>
<l>compagni, è questa l'ora;</l>
<l>coll'arte nostra lepida</l>
<l>qui poesia s'infiora:</l>
<l>lungo lo sporco lastrico</l>
<l>seguitemi cantando,</l>
<l>il campo è nostro e in bando</l>
<l>è l'alta società!</l></lg>
<lg>
<l>Tornano a coppie i poveri</l>
<l>lattai dalle cascine,</l>
<l>che la sera amoreggiano</l>
<l>le fulve contadine,</l>
<l>mentre ai bifolchi narrano,</l>
<l>raccolti nelle stalle,</l>
<l>l'ardor delle cavalle</l>
<l>che trottano in città.</l></lg>
<lg>
<l>Dal dazio, ove scroccarono,</l>
<l>tremando, la dogana,</l>
<l>poi che i vietati viveri</l>
<l>levâr dalla sottana,</l>
<l>le scaltre serve corrono</l>
<l>al ganzo servitore,</l>
<l>mentre sognan d'amore</l>
<l>le padroncine ancor.</l></lg>
<lg>
<l>Udite: ove fra splendidi</l>
<l>cocchi e noti destrieri</l>
<l>le frasi sospirarono</l>
<l>di dame e cavalieri,</l>
<l>i buoni, inconsci villici</l>
<l>parlan di gelsi e viti,</l>
<l>e degli armenti aviti,</l>
<l>e dei pruneti in fior!</l></lg>
<lg>
<l>E intorno a lor, corteggio</l>
<l>quasi di antichi amici,</l>
<l>belan le capre, garrule</l>
<l>del monte abitatrici,</l>
<l>e i mandriani intuonano</l>
<l>a bassa voce i canti,</l>
<l>che le greggie vaganti</l>
<l>chiamavano all'ovil;</l></lg>
<lg>
<l>ed ecco, ecco le vittime</l>
<l>dell'afa cittadina,</l>
<l>la vecchierella tremola,</l>
<l>la pallida bambina,</l>
<l>che sofferenti e misere</l>
<l>uscir non ponno ai colli</l>
<l>a respirar le molli</l>
<l>aurette dell'april;</l></lg>
<lg>
<l>da quel latte, che tiepido</l>
<l>gli aromi ne ha portati,</l>
<l>speran suggere il balsamo</l>
<l>dei zeffiri vietati,</l>
<l>e delle pure mammole,</l>
<l>e dell'alpestre timo</l>
<l>lungi dal nostro limo</l>
<l>cresciuto in libertà.</l></lg>
<lg>
<l>Ma le campane vigili</l>
<l>già suonano a distesa,</l>
<l>e par che i santi gridino</l>
<l>dall'una all'altra chiesa,</l>
<l>come comando bellico</l>
<l>che va di schiera in schiera:</l>
<l>— Sù tutti alla preghiera,</l>
<l>genti della città! —</l></lg>
<lg>
<l>Pochi infelici accorrono</l>
<l>ai freddi altar davanti;</l>
<l>son le canute vittime</l>
<l>dei nostri avi galanti,</l>
<l>i gonzi, le pinzocchere,</l>
<l>e le stanche creature,</l>
<l>cui le umane sciagure</l>
<l>posto han sull'alma un vel!</l></lg>
<lg>
<l>Ma, dai sobborghi, al popolo</l>
<l>comanda un'altra squilla:</l>
<l>nelle officine stridule</l>
<l>un'altra fé scintilla:</l>
<l>comincia l'olocausto</l>
<l>del nobile lavoro!...</l>
<l>No, dei chierici il coro</l>
<l>non lo raggiunge in ciel!</l></lg>
<lg>
<l>Amici! orsù, lasciamoci:</l>
<l>tutti al lavor, perdio!</l>
<l>Un nome abbiam, togliamolo,</l>
<l>togliamolo all'oblio;</l>
<l>questi sudanti apostoli</l>
<l>negli opifici oscuri</l>
<l>non sian di noi più puri</l>
<l>in faccia al Creator!</l></lg>
<lg>
<l>Ma al suon dell'aspre incudini</l>
<l>si sposi il suon dei carmi,</l>
<l>s'unisca al lieto artefice,</l>
<l>che tempra a Italia l'armi,</l>
<l>l'artista, che sul soglio</l>
<l>la riporrà sovrana:</l>
<l>questa è la legge umana,</l>
<l>questo è di Dio l'amor!</l></lg></div1>
<div1><head>I PESCATORI NOTTURNI</head>
<lg>
<l>Vengono al mar quando la luna accende</l>
<l>per gli spazi tranquilli il mesto vel;</l>
<l>vengono al mar quando la nebbia stende</l>
<l>le bianche braccia e lo congiunge al ciel!</l></lg>
<lg>
<l>Quando il vecchio oceàno i vecchi amori</l>
<l>lento alterna alla spiaggia, e stanco par:</l>
<l>quasi amante assopito ai primi albori,</l>
<l>e a cui men bella la compagna appar!</l></lg>
<lg>
<l>Portan la vela lacerata ai venti,</l>
<l>come stendardo che in battaglia errò;</l>
<l>portano remi e canapi stridenti,</l>
<l>che il nerbo delle braccia affaticò;</l></lg>
<lg>
<l>e sulla tolda silenziosa e bruna</l>
<l>restan le lunghe notti ad aspettar:</l>
<l>ad aspettar sotto la fredda luna</l>
<l>che il pan dell'indomani apporti il mar!</l></lg>
<lg>
<l>Che flebile armonia</l>
<l>tra la spuma del mar fosforescente:</l>
<l>che amor, che leggiadria,</l>
<l>nel pelago al lunar raggio lucente!</l></lg>
<lg>
<l>La volta è pur serena,</l>
<l>la luna senza vel, l'onde festanti!</l>
<l>Se sia la rete piena,</l>
<l>chi potrà dirlo ai pescator vaganti?</l></lg>
<lg>
<l>Ché forse alcun fra i miseri,</l>
<l>un pensoso vecchietto,</l>
<l>passando innanzi a una chiesetta bianca</l>
<l>il povero berretto</l>
<l>scordò levarsi dalla testa stanca;</l></lg>
<lg>
<l>forse mettendo il ruvido</l>
<l>piè gocciolante a bordo,</l>
<l>scordò l'un d'essi il segno della croce;</l>
<l>forse un nocchier balordo</l>
<l>mentre un prete parlava alzò la voce;</l></lg>
<lg>
<l>forse hanno i mozzi striduli</l>
<l>deriso il sagrestano</l>
<l>pel suo cencioso ferraiuol turchino,</l>
<l>o urtato in fallo il nano</l>
<l>che canta i salmi al muro del cammino;</l></lg>
<lg>
<l>e Dio, travolto in collera,</l>
<l>forse soffiò sul mare,</l>
<l>e avvisò i pesci di fuggir le reti!</l>
<l>Le fitte reti care,</l>
<l>che doman gronderanno alle pareti.</l></lg>
<lg>
<l>Assisi alla sponda</l>
<l>del fragil barchetto,</l>
<l>cullati dall'onda,</l>
<l>si battono il petto,</l>
<l>se possa aver grazia</l>
<l>l'incerto peccar!</l>
<l>— E intorno rispondono</l>
<l>le note del mar. —</l></lg>
<lg>
<l>Se a mille i prigioni</l>
<l>le reti daranno,</l>
<l>se eletti, se buoni</l>
<l>gli avvinti saranno,</l>
<l>copiose promettono</l>
<l>candele all'altar!</l>
<l>— E intorno rispondono</l>
<l>le note del mar. —</l></lg>
<lg>
<l>Ma spira già il vento,</l>
<l>s'appressa l'albore,</l>
<l>dell'astro d'argento</l>
<l>già il raggio si muore,</l>
<l>e i mozzi, a quel pallido</l>
<l>riflesso lunar</l>
<l>le membra stirandosi,</l>
<l>si specchiano in mar.</l></lg>
<lg>
<l>La nebbia nasconde</l>
<l>la casa adorata,</l>
<l>nascondono l'onde</l>
<l>la preda aspettata;</l>
<l>sperando vegliarono,</l>
<l>sperando pregâr:</l>
<l>il sole già librasi</l>
<l>sui solchi del mar!</l></lg>
<lg>
<l>E lungo il mar che palpita</l>
<l>si aggruppano le spose e i fanciulletti;</l>
<l>già spuntano i barchetti,</l>
<l>e già le note gonne,</l>
<l>le cuffie delle nonne,</l>
<l>come le ali di ronzanti insetti,</l>
<l>appaion lunge ai veleggianti cari.</l></lg>
<lg>
<l>Alla mesta famiglia</l>
<l>che al lido ste' in attesa lungamente</l>
<l>della diletta gente,</l>
<l>oh come dolce è il giorno,</l>
<l>e il vento del ritorno!</l>
<l>Del raccoglier le vele è sorto il grido;</l>
<l>canta la ghiaia sotto ai remi impari.</l></lg>
<lg>
<l>E non lungi, fra i portici</l>
<l>del cimitero, un salmodiar si sente;</l>
<l>è il cantico stridente,</l>
<l>il rantolo del nano,</l>
<l>che a buon momento, piano</l>
<l>stuzzica alla pietà la lieta gente</l>
<l>e i pescator nella sua rete adduce!</l></lg>
<lg>
<l>I reduci distendono</l>
<l>l'umide reti; e i pesci entro la maglia,</l>
<l>che fra i sassi s'incaglia,</l>
<l>muoiono saltellando,</l>
<l>e squame seminando:</l>
<l>la dolce vista i pescatori abbaglia</l>
<l>più del lucro promesso... e che non luce!</l></lg>
<lg>
<l>Il lucro è rame, povere</l>
<l>monete, che dei pesci hanno l'odore.</l>
<l>Vegliarono tant'ore</l>
<l>per pochi soldi appena,</l>
<l>ed una scarsa cena!</l>
<l>Pur son felici, e al mendico cantore</l>
<l>regalano, passando, un pesciolino.</l></lg>
<lg>
<l>Poi, quando il sole è fervido,</l>
<l>seduti sulla spiaggia a riposare</l>
<l>colle famiglie care,</l>
<l>raccontano alle spose</l>
<l>contente e vergognose,</l>
<l>che Satana tentolli in riva al mare</l>
<l>e che ad esse han pensato in sul mattino!</l></lg></div1>
<div1><head>ALLA RIVA</head>
<lg>
<l>Quando scendo alla riva del mare</l>
<l>lungo il lido di sabbia minuta,</l>
<l>ove tragge la barca sparuta</l>
<l>il nocchiero che all'alba tornò;</l>
<l>o fanciulla, vien meco, è salubre</l>
<l>questa brezza che l'onda c'invia,</l>
<l>che arrivando per libera via</l>
<l>le miserie dell'uom non sfiorò!</l></lg>
<lg>
<l>Vieni meco: i fanciulli del lido</l>
<l>sono belli, son semplici ancora,</l>
<l>ché del mondo non vider finora</l>
<l>che quest'acque, e le stelle del ciel!</l>
<l>E se fermo a un timon neghittoso</l>
<l>troverem qualche vecchio nocchiero,</l>
<l>ti dirà se di pioggia è foriero</l>
<l>quel vapore che al sole fa vel.</l></lg>
<lg>
<l>Vieni meco io ti voglio alla riva</l>
<l>per mostrarti l'immenso oceàno,</l>
<l>e poi dirti che al lido lontano</l>
<l>volerei per poterti fuggir.</l>
<l>Vieni meco: io ti voglio alla spiaggia</l>
<l>perché innanzi a quest'orridi abissi,</l>
<l>I desir, da cui siam crocefissi,</l>
<l>potran forse umiliati svanir.</l></lg>
<lg>
<l>Per mostrarti in la sabbia minuta</l>
<l>l'orme nostre, che in giri ritorti,</l>
<l>come fosse di piccoli morti,</l>
<l>già dall'aura si colmano ancor;</l>
<l>e poi chiederti, o indegna, se il vento</l>
<l>sorgerà, come sorge su d'esse,</l>
<l>a distrugger le traccie che impresse</l>
<l>m'ha un tuo sguardo, un tuo detto nel cor!</l></lg></div1>
<div1><head>ALL'OSTERIA</head>
<lg>
<l>Son solo: il portico</l>
<l>dell'osteria</l>
<l>mi manda i cantici</l>
<l>dell'allegria,</l>
<l>qui, dove mesto</l>
<l>tra stranie mura,</l>
<l>penso alla incerta e fosca età ventura.</l></lg>
<lg>
<l>Quei che gavazzano</l>
<l>giù, fra i bicchieri,</l>
<l>quelle son anime</l>
<l>senza pensieri:</l>
<l>esse non sognano</l>
<l>nell'avvenire</l>
<l>che egual vicenda di volgar gioire.</l></lg>
<lg>
<l>Sempre essi fiano</l>
<l>servi, facchini,</l>
<l>o pizzicagnoli,</l>
<l>fabbri, arrotini:</l>
<l>arti tranquille,</l>
<l>in cui perito</l>
<l>è l'uom che mai non si è tagliato un dito.</l></lg>
<lg>
<l>Ed io? nel fervido</l>
<l>volo degli anni,</l>
<l>sconfitte immagino</l>
<l>e disinganni,</l>
<l>dopo il divino</l>
<l>premio, promesso</l>
<l>quel dì che all'Arte ho dato il primo amplesso!</l></lg>
<lg>
<l>Oh come parvemi</l>
<l>piana la via!</l>
<l>Come la gloria</l>
<l>poco restia,</l>
<l>e fida ancella</l>
<l>del mio pensiero</l>
<l>la man che tenta riprodurre il vero!</l></lg>
<lg>
<l>Ma dall'immagine</l>
<l>che in me si cela,</l>
<l>all'artificio</l>
<l>che la rivela,</l>
<l>perché un abisso</l>
<l>frapponsi, o Dio,</l>
<l>e enigma è ancor per tutti il pensier mio?</l></lg>
<lg>
<l>Perché, se l'anima</l>
<l>nuota nel bello,</l>
<l>perché non transita</l>
<l>nel mio pennello?</l>
<l>Il fiume pieno</l>
<l>straripa, vola,</l>
<l>e avrà saldo confin l'anima sola?</l></lg>
<lg>
<l>Ma che! cominciano</l>
<l>a bestemmiare?...</l>
<l>Senti i propositi</l>
<l>dell'uom volgare,</l>
<l>senti l'ingiurie,</l>
<l>che rimbalzando</l>
<l>già cedono al baston l'aspro comando!</l></lg>
<lg>
<l>Addio tripudio</l>
<l>delle canzoni,</l>
<l>si pensi a tergere</l>
<l>le contusioni:</l>
<l>povere spose,</l>
<l>voi che aspettate,</l>
<l>per questa sera, via, v'addormentate!</l></lg></div1>
<div1><head>BALLATA ALLA LUNA</head>
<lg>
<l>O notturno splendore,</l>
<l>o vergine divina!</l>
<l>Tu che commuovi, sorridendo, il core</l>
<l>dell'uomo e dell'oceano,</l>
<l>solitaria dei cieli,</l>
<l>adoro la tua luce, amo i tuoi veli!</l></lg>
<lg>
<l>Te fra le viti e i gelsi</l>
<l>del mio suolo natio,</l>
<l>fanciullo io vidi e ad astro mio ti scelsi;</l>
<l>fosse felice o in lagrime,</l>
<l>da quel giorno, o mia Dea,</l>
<l>quest'anima, sperando, a te volgea!</l></lg>
<lg>
<l>Come sei bella, o luna,</l>
<l>quando il viso ti specchi</l>
<l>nel mite tremolio della laguna;</l>
<l>come bella, fra i pallidi</l>
<l>scogli della montagna,</l>
<l>quando sul ghiaccio il tuo raggio si bagna!</l></lg>
<lg>
<l>Ma chi dirà, divina,</l>
<l>di che fulgor ti vesti,</l>
<l>se tu sorgi infocata alla marina?</l>
<l>Il pelago scatenasi,</l>
<l>e placido e giocondo</l>
<l>il tuo disco s'innalza e irradia il mondo!</l></lg>
<lg>
<l>Ed io ti amai sul piano,</l>
<l>ti amai, luna, sui monti,</l>
<l>e nel cupo fragor dell'oceàno...</l>
<l>ma non mi tocchi l'anima</l>
<l>quando, dimessa e stanca,</l>
<l>seguiti il sole in camiciuola bianca!</l></lg>
<lg>
<l>O vergine d'amore,</l>
<l>se tua beltà lo vince,</l>
<l>non indugia a pregar nostro Signore,</l>
<l>che, quando il sol ci illumina,</l>
<l>ti tenga in paradiso,</l>
<l>perch'io solo di notte amo il tuo viso!</l></lg></div1>
<div1><head>LA MORTA DEL VILLAGGIO</head>
<lg>
<l>Vi conterò la storia della morta</l>
<l>per cui suonano adesso la campana —</l>
<l>era una tosa piccolina e smorta</l>
<l>che abitava vicino alla fontana.</l></lg>
<lg>
<l>Toccava appena appena i quindici anni,</l>
<l>quando suo padre fu portato via</l>
<l>da una piena di stenti e di malanni...</l>
<l>la restò sola colla vecchia zia.</l></lg>
<lg>
<l>Amor di madre non avea la mesta,</l>
<l>né amor d'amiche la povera tosa;</l>
<l>ella era brutta, e in cenci avea la vesta...</l>
<l>qual giovin mai l'avrìa menata sposa?</l></lg>
<lg>
<l>Vedea le forosette in sul sagrato</l>
<l>occhieggiare or con questo ed or con quello...</l>
<l>— povero cuor deserto e sconsolato! —</l>
<l>oggi un vecchio l'ha chiusa nell'avello!</l></lg></div1>
<div1><head>UN FRATE</head>
<lg>
<l>Che fantasima d'abate</l>
<l>ho scontrato stamattina,</l>
<l>sul sentier della collina!</l>
<l>Pover'uom, per esser frate,</l>
<l>era magro e curvo e smorto:</l>
<l>certo il pranzo troppo corto</l>
<l>il convento non gli dava...</l>
<l>di che fame dimagrava?</l></lg>
<lg>
<l>Sotto il saio pien di tarlo,</l>
<l>che animal ci ha posto il dente?</l>
<l>Mal di corpo o mal di mente?</l>
<l>Io non seppi indovinarlo,</l>
<l>ma, scommetto un principato,</l>
<l>qualche diavol vi è incarnato;</l>
<l>quella testa aveva il conio</l>
<l>dell'alcova di un demonio.</l></lg>
<lg>
<l>Tra una pelle liscia, gialla,</l>
<l>scintillavan, come faci,</l>
<l>occhi ceruli e rapaci,</l>
<l>segno questo che non falla;</l>
<l>ed il naso uscia schiacciato</l>
<l>monco, nero, raggrinzato,</l>
<l>come il naso di un chinese,</l>
<l>strano pur nel suo paese.</l></lg>
<lg>
<l>Con tai passi venia avanti</l>
<l>da raggiungere uno struzzo,</l>
<l>seminando un certo puzzo</l>
<l>di tabacco e unguenti santi,</l>
<l>che pareva un letamaio,</l>
<l>e, battendo dentro il saio,</l>
<l>il suo corpo roso e cotto</l>
<l>dava il suon di un vaso rotto.</l></lg>
<lg>
<l>Si fermò... prese a guatarmi</l>
<l>colla faccia arcigna e dura:</l>
<l>guardò poi la mia pittura</l>
<l>e partì senza parlarmi:</l>
<l>al risvolto di una via</l>
<l>sghimbiò lesto, fuggì via...</l>
<l>io ne vidi il cupo aspetto,</l>
<l>tutta notte, accanto al letto!</l></lg></div1>
<div1><head>SERATA IN MARE</head>
<lg>
<l>Sù, la vostra canzone intonate</l>
<l>bruni figli del lido ridente,</l>
<l>e nell'alto la barca guidate,</l>
<l>che già brilla la luna nascente.</l></lg>
<lg>
<l>Già la luna nascente galleggia</l>
<l>sui marosi del chiaro orizzonte,</l>
<l>e, coi raggi scherzando, passeggia</l>
<l>sulla cresta bizzarra del monte.</l></lg>
<lg>
<l>O capanne, fra i larghi oliveti</l>
<l>occhieggianti le vele fugaci,</l>
<l>o dirupi di pascoli lieti</l>
<l>e voi lidi cospersi di faci,</l></lg>
<lg>
<l>non sapete lo scopo sublime</l>
<l>di cui Dio v'affidò la magia,</l>
<l>quando disse alle spiaggie, alle cime:</l>
<l>— State, o figlie dell'anima mia:</l></lg>
<lg>
<l>state belle di golfi e foreste,</l>
<l>di villaggi, di scogli, e di palme;</l>
<l>belle in mezzo alle cupe tempeste,</l>
<l>belle al mite sospir delle calme! —</l></lg>
<lg>
<l>— Sacerdoti! alle turbe infelici</l>
<l>predicate i miracoli vieti,</l>
<l>e di ceri e dorate cornici</l>
<l>fate addobbo alle sacre pareti;</l></lg>
<lg>
<l>altro culto agli spiriti oppressi</l>
<l>dal desio della vita migliore,</l>
<l>altre preci, altri incensi ha concessi</l>
<l>la insultata pietà del Signore! —</l></lg>
<lg>
<l>Sù, le vostre canzoni intonate,</l>
<l>bruni figli del lido ridente,</l>
<l>e nell'alto la barca guidate,</l>
<l>che già brilla la luna nascente;</l></lg>
<lg>
<l>non mi giungan di salmo melodi,</l>
<l>né di stola m'appaia il candore...</l>
<l>di lassù qui mi canta le lodi</l>
<l>della luna e del mar lo splendore;</l></lg>
<lg>
<l>e qui, meco, sull'umile prora,</l>
<l>qui sta Iddio, che m'accende l'ingegno,</l>
<l>qui, nel core che il bello innamora!...</l>
<l>Del Signor questo è il tempio più degno!</l></lg></div1>
<div1><head>SUI MONTI DI NOLI</head>
<lg>
<l>Oh chi dirà la gioia</l>
<l>che sentii stamattina</l>
<l>volar dal labbro d'una contadina!</l>
<l>Scendea dalla montagna</l>
<l>in sottanetta bianca,</l>
<l>cantando a tutta gola</l>
<l>una gaia parola,</l>
<l>e ripetendola</l>
<l>in ritornelli</l>
<l>scuciti e belli.</l></lg>
<lg>
<l>Era una canzonetta</l>
<l>che parlava d'amore,</l>
<l>chiesto e richiesto ai petali d'un fiore:</l>
<l>e un fior pareva anch'ella</l>
<l>l'allegra cantatrice:</l>
<l>robusti quindic'anni</l>
<l>sfidatori d'affanni,</l>
<l>treccie nerissime,</l>
<l>e occhietti fini,</l>
<l>ed assassini!</l></lg>
<lg>
<l>Ma sparve dietro un tremulo</l>
<l>bosco di antichi olivi,</l>
<l>e la cadenza dei suoni giulivi</l>
<l>anch'essa, a poco a poco,</l>
<l>fra i rami si perdette...</l>
<l>Oh dolce cherubino</l>
<l>risali il tuo cammino,</l>
<l>oh torna, e sèguita</l>
<l>la canzonetta,</l>
<l>o forosetta!</l></lg>
<lg>
<l>Ma là, sul lido candido,</l>
<l>ahi! forse, o bricconcella,</l>
<l>ti aspetta nella nota navicella</l>
<l>ansioso un giovinetto;</l>
<l>e tu corri a portargli</l>
<l>due begli occhi d'amore...</l>
<l>begli occhi, e buon umore;</l>
<l>oh a lui propizia</l>
<l>sia l'onda amara,</l>
<l>se gli sei cara!</l></lg>
<lg>
<l>Ma, se pur sogna i placidi</l>
<l>beni di quiete porte,</l>
<l>ch'io vo' cangiar la mia colla sua sorte</l>
<l>digli, fanciulla bella;</l>
<l>egli sarà pittore,</l>
<l>ed io sarò nocchiero,</l>
<l>ma ti amerò davvero,</l>
<l>e sull'oceano</l>
<l>ci culleremo,</l>
<l>con vela e remo!</l></lg></div1>
<div1><head>IL TEMPIO ROMANO</head>
<lg>
<l>Ecco una landa solitaria e bella</l>
<l>come la speme di un morente. — Il cielo</l>
<l>è di un vivido azzurro e senza velo;</l>
<l>contadina che spigoli sul prato,</l>
<l>né carro appar nel piano interminato;</l>
<l>solo un tempio romano, ove facella</l>
<l>più di vestal da secoli non splende,</l>
<l>e ai sacrifici l'augure non scende,</l>
<l>innalza torvo su un letto d'ortiche</l>
<l>le sue colonne antiche. —</l></lg>
<lg>
<l>Le falangi dei Cimbri incatenati</l>
<l>qui passâr, dalle invitte alme imprecando</l>
<l>ai ferri e alla fatal legge del brando;</l>
<l>qui pregâr forse gli ultimi tribuni,</l>
<l>dalla vendetta dei barbari immuni,</l>
<l>tra l'arse insegne e i figli insanguinati,</l>
<l>i dolci lari — quando fiori al crine</l>
<l>degli amanti ponean donne latine,</l>
<l>e barcollava in mezzo all'orgie doma</l>
<l>la vetustà di Roma.</l></lg>
<lg>
<l>Or sulle basi e i capitelli immani,</l>
<l>e fra i deserti portici e le ogive,</l>
<l>l'edera stese le braccia, lascive</l>
<l>come le spose di Nerone: l'ali</l>
<l>del tempo e dell'oblio nei penetrali</l>
<l>infranser l'are dei possenti Mani,</l>
<l>e troveresti in mezzo ai sassi, a caso</l>
<l>frugando, forse di un olimpio il naso,</l>
<l>che greco artista sculse e dei circensi</l>
<l>fiutò votivi incensi...</l></lg>
<lg>
<l>Ma al tempio il danno e il nostro oblio che importa?</l>
<l>Gli idoli infranti, e fu l'oro rapito:</l>
<l>pur non svanì la santità del sito;</l>
<l>la beltà che dan gli anni alle rovine,</l>
<l>come raggio di un martire sul crine,</l>
<l>siede grande e severa alla sua porta,</l>
<l>e par che gridi fuor dagli archi neri,</l>
<l>se ne destano l'eco i passeggieri:</l>
<l>lunge, lunge dai ruderi romani</l>
<l>o progenie di nani!</l></lg></div1>
<div1><head>IL PROFESSORE DI GRECO</head>
<lg>
<l>Il lungo e magro professor di greco,</l>
<l>che quasi odiar mi fece il divo Omero,</l>
<l>fu stamane a vedermi al mio studietto.</l>
<l>La tavolozza mia si tinse a nero,</l>
<l>e io lasciando i pennelli con dispetto</l>
<l>il guatai torvo e bieco.</l></lg>
<lg>
<l>Ché all'entrar suo mi rientrò nel core</l>
<l>tutta la noia dei passati inciampi,</l>
<l>quando fanciullo pallido e sparuto</l>
<l>alle dolci anelavo aure dei campi,</l>
<l>e avrei pei gioghi del Sempion venduto</l>
<l>e Troia e il suo cantore.</l></lg>
<lg>
<l>Ma poi ch'io vidi l'uom, già in uggia tanto,</l>
<l>incanutito e sofferente e stanco,</l>
<l>l'antica bile mi fuggì dal petto,</l>
<l>e fissai mestamente il suo crin bianco;</l>
<l>egli abbracciommi coll'usato affetto</l>
<l>e mi sedette accanto.</l></lg>
<lg>
<l>Poi mi narrò de' suoi lunghi malanni</l>
<l>e delle pene della famigliuola;</l>
<l>sentirsi affranto e avvelenato ormai</l>
<l>dall'afa sempre uguale della scuola,</l>
<l>che fin gli toglie il ricrearsi ai rai</l>
<l>del sole agli ultimi anni.</l></lg>
<lg>
<l>Indi guardando con occhio d'amore</l>
<l>la stanza piena di festa e di luce,</l>
<l>e le sparse mie tele e gli abbozzetti,</l>
<l>da cui la lieta fantasia traluce,</l>
<l>parea, che desto ai primi ardenti affetti,</l>
<l>chiusi non morti in core,</l></lg>
<lg>
<l>volesse dirmi: — Oh quanti nuovi lidi,</l>
<l>quanta stesa di cieli e di marine,</l>
<l>tu vedesti, e pur giovane sei tanto!</l>
<l>Ed io?... dei grami dì già presso al fine</l>
<l>che mai conosco di sì vago incanto?</l>
<l>Nulla, mai nulla io vidi!</l></lg>
<lg>
<l>Talor fra l'aure aperte e la verzura</l>
<l>la mia stanca vecchiezza si riposa,</l>
<l>quand'esco coi figliuoli alla campagna;</l>
<l>ma quell'ora di pace, ahi come vola!</l>
<l>Qual tristezza maggior non m'accompagna</l>
<l>poi fra le chiuse mura! —</l></lg>
<lg>
<l>Povero vecchio! — ed io fui crudo tanto</l>
<l>da attristargli la già misera vita?...</l>
<l>Sù, versi miei, seguitelo per via,</l>
<l>ditegli voi, che col greco è svanita</l>
<l>ogni rancura, e che quand'egli uscia</l>
<l>dalla mia stanza — ho pianto!</l></lg></div1>
<div1><head>SUICIDIO</head>
<lg>
<l>Oh tesor negli scrigni giacenti,</l>
<l>oh dovizie all'azzardo diffuse,</l>
<l>e cui spesso sbadata profuse</l>
<l>una man che ignorava il dolor!</l></lg>
<lg>
<l>Oh metallo alle belle indolenti</l>
<l>tramutato in tessuti e in gioielli,</l>
<l>mentre intorno mieteva fratelli</l>
<l>la miseria suffusa d'onor!</l></lg>
<lg>
<l>Ecco un cadavere</l>
<l>d'adolescente;</l>
<l>guardate, è un pallido</l>
<l>volto soffrente:</l>
<l>vi brillò un'anima</l>
<l>fervida, pura...</l>
<l>la spense il turbine</l>
<l>della sciagura.</l></lg>
<lg>
<l>Artista, e povero,</l>
<l>lottò sperando,</l>
<l>fioria già il lauro</l>
<l>sognato, quando,</l>
<l>svaniti i fascini</l>
<l>ad uno, ad uno,</l>
<l>alla sua soglia</l>
<l>picchiò il digiuno...</l></lg>
<lg>
<l>Si spense... — O martire!</l>
<l>riposa in pace;</l>
<l>presso il tuo feretro</l>
<l>non splende face,</l>
<l>ricusa il tempio</l>
<l>questa tua salma,</l>
<l>che importa? al carcere</l>
<l>sfuggita è l'alma! —</l></lg>
<lg>
<l>Addio pennelli, tavolozza addio</l>
<l>sacra all'oblio!</l>
<l>È morto il giovinetto,</l>
<l>che al vostro fido aspetto</l>
<l>gloria sognò, sognò giorni felici!</l>
<l>Addio corse alle selve, alle pendici</l>
<l>ispiratrici,</l>
<l>addio dell'arte amori</l>
<l>coronati di fiori:</l>
<l>siete larve abbaglianti e ingannatrici!</l></lg>
<lg>
<l>O fuggito alle infamie del mondo,</l>
<l>vola, vola, ti bea nel sereno,</l>
<l>coraggioso, che il calice pieno</l>
<l>hai gettato alle spine del suol!</l></lg>
<lg>
<l>Or, dal cielo, tu, artista giocondo,</l>
<l>alle tele incompiute sorridi,</l>
<l>e dell'arte degli uomini ridi,</l>
<l>dipingendo coi raggi del sol!</l></lg></div1>
<div1><head>MISTERO DI STELLE</head>
<lg>
<l>Oh ditemi il segreto, erranti stelle,</l>
<l>dei vostri eterni palpiti!</l>
<l>Qual desio vi commove il petto ardente,</l>
<l>quale amor, nella bruna aura tranquilla,</l>
<l>vi consiglia a oscillar sì dolcemente?</l></lg>
<lg>
<l>Forse è ver che di voi guida ciascuna,</l>
<l>quaggiù nel mondo vedovo,</l>
<l>un'anima alla meta in compagnia?</l>
<l>A noi l'antica età divinatrice</l>
<l>questa speranza del poeta invia.</l></lg>
<lg>
<l>Se fallace non è, deh stella amica</l>
<l>del mio pensoso spirito,</l>
<l>che fai lassù, dacché lasciai la culla?</l>
<l>Brilla, brilla infedele, e cerca intorno</l>
<l>una fiammella di gentil fanciulla!</l></lg>
<lg>
<l>E poi con lacci che ti presti il cielo,</l>
<l>a te per sempre annodala;</l>
<l>sciogli le nubi dalle sue sembianze,</l>
<l>guidala mollemente ove, al sereno,</l>
<l>le stelle dei felici intreccian danze.</l></lg>
<lg>
<l>Ma neghittosa se tu resti ancora</l>
<l>nella tua danza eterea,</l>
<l>oh a te, dall'alto, cui di notte agogno,</l>
<l>una ultrice tempesta urli sul viso</l>
<l>e spenga col tuo raggio ogni mio sogno!</l></lg></div1>
<div1><head>UN FIORE A SUO TEMPO</head>
<lg>
<l>Un giovinetto</l>
<l>di vago aspetto,</l>
<l>un dì fra i calici</l>
<l>mi raccontò:</l>
<l>che di una bella</l>
<l>gentil donzella</l>
<l>come un maniaco</l>
<l>s'innamorò.</l></lg>
<lg>
<l>Ma un dì, la bella</l>
<l>gentil donzella</l>
<l>un fior donavagli,</l>
<l>pegno di fé;</l>
<l>il padre antico</l>
<l>di quell'amico</l>
<l>gli vide il simbolo</l>
<l>dentro il <hi rend="italic">gilet</hi>;</l></lg>
<lg>
<l>la madre fella</l>
<l>della donzella</l>
<l>il vaso vedovo</l>
<l>vide di un fior;</l>
<l>scandalezzata,</l>
<l>l'innamorata</l>
<l>condusse subito</l>
<l>dal confessor.</l></lg>
<lg>
<l>E minacciato</l>
<l>dal padre irato</l>
<l>il cor del giovane</l>
<l>s'ingelidì;</l>
<l>oh giorno, oh fiore!</l>
<l>Povero amore!</l>
<l>Sì puro e fervido</l>
<l>come finì!</l></lg>
<lg>
<l>— Qual era il nome,</l>
<l>quale il cognome,</l>
<l>di quel fior perfido</l>
<l>d'oblio forier?...</l>
<l>Egli era un nero</l>
<l>fior del pensiero...</l>
<l>Noi Lena amiamoci</l>
<l>senza pensier!</l></lg>
<lg>
<l>E finché sento</l>
<l>questo tormento,</l>
<l>detto fra gli uomini</l>
<l>male d'amor,</l>
<l>fiore non voglio</l>
<l>che porti imbroglio,</l>
<l>ma voglio stringerti</l>
<l>strozzarti al cor!</l></lg>
<lg>
<l>Quando poi stanco</l>
<l>sarò del bianco</l>
<l>tuo sen, del morbido</l>
<l>tuo folto crin;</l>
<l>quando al tormento</l>
<l>del sentimento,</l>
<l>colla materia</l>
<l>Dio porrà fin...</l></lg>
<lg>
<l>la stanza, o Lena,</l>
<l>di fiori piena,</l>
<l>sarà l'emporio</l>
<l>d'ogni color,</l>
<l>e allor nell'abito</l>
<l>o nel soprabito,</l>
<l>Lena, mi sdrucciola</l>
<l>quel noto fior!</l></lg></div1>
<div1><head>DONNE E POESIA</head>

<argument><p rend="italic">Canzone di un misantropo</p></argument>
<lg>
<l>Come un raggio di sol su un vecchio muro,</l>
<l>monumento futuro,</l>
<l>in cui di verde l'edera ha vestito</l>
<l>i fior che adora il profumier perito,</l>
<l>e, amor dei vati e amor dei ciabattini,</l>
<l>i pampini divini,</l>
<l>e i merli ai fiori e ai pampini frammisti</l>
<l>sogno dei paesisti;</l></lg>
<lg>
<l>così della tua luce, o Musa, un raggio,</l>
<l>rapito al paesaggio,</l>
<l>scenda sul viso alle fanciulle amanti,</l>
<l>alle meste fedeli, alle incostanti,</l>
<l>alle errabonde femmine infelici</l>
<l>di sposi cacciatrici,</l>
<l>a quelle che trovato uno ne hanno,</l>
<l>e a cuocere lo stanno!</l></lg>
<lg>
<l>Mostrami a nudo sotto i rai tepenti</l>
<l>le vedove languenti,</l>
<l>poveri fior che inaffiano l'infranto</l>
<l>stel, che rinasce coll'umor del pianto:</l>
<l>mostrami la signora in frange e in seta</l>
<l>e la serva indiscreta,</l>
<l>e la merciaia, e la modista, altiera</l>
<l>rondine della sera.</l></lg>
<lg>
<l>Spoglia i cuor, togli i crinolini audaci,</l>
<l>e tra i cerchi capaci</l>
<l>e tra le foglie dell'amor cadute,</l>
<l>indaga il sentimento e la salute!</l>
<l>Povero amico, aceto e cor prepara...</l>
<l>Ahi! bieca scena amara;</l>
<l>oh illusion perdute, oh telescopio</l>
<l>mutato in microscopio!</l></lg>
<lg>
<l>Vedrai che nebbia ci copria la vista</l>
<l>in quell'età sprovvista,</l>
<l>povera età, del santo raziocinio;</l>
<l>ah, il re Petrarca avea solo il dominio</l>
<l>quando insiem sognavamo alcove e seni</l>
<l>del nostro amor sol pieni,</l>
<l>e un sorriso di donna il cor ci empiea</l>
<l>come fa la marea!</l></lg>
<lg>
<l>Una fanciulla quindicenne, bianca</l>
<l>larva pensosa e stanca,</l>
<l>ci faceva tremar fibra per fibra,</l>
<l>né vedevam lo spettro che si libra</l>
<l>a tergo di ogni donna,</l>
<l>che al fruscio delle perle e della gonna</l>
<l>nascoso entro la chioma,</l>
<l>è il solo amante, e ambizion si noma.</l></lg>
<lg>
<l>Il solo amante, il prediletto amante</l>
<l>della fanciulla errante</l>
<l>mesta per via col cappellin sdruscito,</l>
<l>della compagna che al fatal marito</l>
<l>quasi a baston si appoggia;</l>
<l>della superba che dall'alta loggia</l>
<l>degna guardar la plebe,</l>
<l>e della fante nata sulle glebe.</l></lg>
<lg>
<l>Sì, la fante che arriva in sul mercato</l>
<l>col viso imporporato,</l>
<l>e in cui tu dentro al sen brunetto e tondo</l>
<l>sognavi l'innocenza e il far giocondo,</l>
<l>ha anch'essa un crinolino,</l>
<l>spera il mantel di seta e l'ombrellino,</l>
<l>e compra il cacio e il pollo,</l>
<l>con quattro perle false intorno al collo!</l></lg>
<lg>
<l>La crestaia?... misura al tuo pagare</l>
<l>se degno sei d'amare;</l>
<l>della tua borsa al nobile spessore</l>
<l>che particella ti può dar del core,</l>
<l>fino a che punto il viso</l>
<l>farsi gentil, per schiuderti un sorriso,</l>
<l>e ti misura i corni</l>
<l>dal numero dei nastri onde l'adorni.</l></lg>
<lg>
<l>Fra le eleganti, che alla fantasia</l>
<l>schiudono tanta via,</l>
<l>metà coi dolci della faccia incanti,</l>
<l>e metà colle vesti auree, striscianti,</l>
<l>e il volar dei cavalli,</l>
<l>e dita bianche strette in guanti gialli,</l>
<l>potrà forse l'amore,</l>
<l>dopo tanto bussar, trovarsi un core?</l></lg>
<lg>
<l>O pallido poeta, ecco, mia musa,</l>
<l>già di pallor suffusa,</l>
<l>getta la luce sua fra queste sete,</l>
<l>fra tante gemme in tanto oro sì liete;</l>
<l>spingi l'occhio sagace,</l>
<l>e tenta i cori, e cercavi una face...</l>
<l>Ahi! lucignoli solo</l>
<l>rischiarano del tuo l'ardente volo.</l></lg>
<lg>
<l>Se tu in mezzo alle dame, o sventurato,</l>
<l>giammai ti se' innoltrato,</l>
<l>obliando le tue rime balzane</l>
<l>in tasca, come bricciole di pane...</l>
<l>ah le ascondi pudico,</l>
<l>o piuttosto le dona ad un mendico,</l>
<l>ché il pan della tua fama</l>
<l>sale non ha che stuzzichi una dama!</l></lg>
<lg>
<l>In chi, dimmi, versar l'onda infinita,</l>
<l>in que' bei dì nudrita?</l>
<l>L'onda di un core che una volta appena</l>
<l>sia stato dalle muse a pranzo o a cena?</l>
<l>Secol decimonono,</l>
<l>noi dividemmo i fulmini dal tuono,</l>
<l>ma tu, crudel, rapisti</l>
<l>le scintille dai cuori, e ci punisti!</l></lg>
<lg>
<l>Ecco! ogni anno che scende a noi trafuga,</l>
<l>nella veloce fuga,</l>
<l>qualche sacra dei nostri avoli usanza!</l>
<l>Finir le serenate, e della coda</l>
<l>l'ondeggiar venerando,</l>
<l>l'epica è morta, e del teatro Fiando</l>
<l>già si minaccia il fato,</l>
<l>e cadrà dei Figini il porticato...</l></lg>
<lg>
<l>Piangete, alme gentili, anche l'amore</l>
<l>si è fatto viaggiatore;</l>
<l>per qualche più felice astro, infedele</l>
<l>ci abbandonava e spiegò al ciel le vele!</l>
<l>Qui, Poesia soltanto</l>
<l>restò sparuta a pochi mesti accanto,</l>
<l>a ricordar gli ardori</l>
<l>onde una volta arse i paterni cuori.</l></lg>
<lg>
<l>— Amico! al dio defunto onor di eletti</l>
<l>carmi donai, perdetti</l>
<l>assai tempo languendo, ora ci vedo,</l>
<l>e no, perdio! non voglio essere Alfredo</l>
<l>s'esser non posso Arturo!</l>
<l>Amor, riposa in pace, astro maturo:</l>
<l>amico, ai campi, ai campi;</l>
<l>e addio di cuore, o femminili inciampi!</l></lg>
<lg>
<l>Oh sì, amerem della natura i santi</l>
<l>i benedetti incanti:</l>
<l>la montagna lucente in faccia a noi,</l>
<l>i salici curvati ai lavatoi,</l>
<l>il lago specchio delle stelle, e i molli</l>
<l>clivi dei nostri colli,</l>
<l>e i fior del prato, e i ruminanti bovi</l>
<l>giacenti in mezzo ai rovi.</l></lg>
<lg>
<l>Il noce, l'olmo, i platani romiti</l>
<l>ci appariran vestiti</l>
<l>della scorza che Iddio, sarto giocondo,</l>
<l>destinò lor quando cuciva il mondo,</l>
<l>e cogliendo tra l'erbe i gelsomini,</l>
<l>nudi di crinolini,</l>
<l>al profumo, al candor li sceglieremo,</l>
<l>e ghirlande faremo!</l></lg>
<lg>
<l>E l'aura che verrà dalla foresta,</l>
<l>sia risonante o mesta,</l>
<l>non sarà, come i femminili accenti,</l>
<l>il mobil velo, no, dei sentimenti;</l>
<l>sarà un semplice suon di ramo in ramo</l>
<l>un sussurro, un richiamo</l>
<l>da nido a nido, che darà frescura</l>
<l>a tutta la natura.</l></lg>
<lg>
<l>Sì, amico, lascia correr l'acqua al mare,</l>
<l>lascia i bimbi sognare,</l>
<l>giungeranno piangendo alla ragione;</l>
<l>lascia che dolci e candide persone</l>
<l>schiudan sorrisi da strappar le stelle...</l>
<l>noi conosciam le belle:</l>
<l>e colle muse al fianco, accorti eroi,</l>
<l>ci adorerem fra noi!</l></lg></div1>
<div1><head>TUTTI IN MASCHERA</head>
<lg>
<l>Uom, tu che nasci in maschera,</l>
<l>e mascherato muori,</l>
<l>osi insultar, se incognito</l>
<l>è anch'esso il Dio, che adori?</l></lg>
<lg>
<l>Vorresti tu conoscerlo</l>
<l>ed affisarlo ignudo,</l>
<l>come una compra femmina,</l>
<l>o il conio di uno scudo?</l></lg>
<lg>
<l>Ma tu, da culla a feretro</l>
<l>lasci un sol dì il mantello?</l>
<l>Ardisci mostrar l'indole</l>
<l>del cuore e del cervello?</l></lg>
<lg>
<l>Dio che a ragione, o tanghero,</l>
<l>di te più furbo è assai,</l>
<l>t'acqueta, la sua maschera</l>
<l>non lascerà giammai.</l></lg>
<lg>
<l>E tu in ginocchio pregalo</l>
<l>che ci lasci la nostra,</l>
<l>perché sarebbe orribile</l>
<l>l'anima messa in mostra!</l></lg></div1>
<div1><head>“AMOR CI SUSCITA”</head>
<lg>
<l>— Amor ci suscita,</l>
<l>ma come, e donde? —</l>
<l>Le razze intrecciansi,</l>
<l>nessun risponde.</l></lg>
<lg>
<l>Inconscie reclute,</l>
<l>travolte in guerra,</l>
<l>piovono l'anime</l>
<l>su questa terra:</l></lg>
<lg>
<l>le stelle brillano</l>
<l>sui nostri amori,</l>
<l>il suol ci germina</l>
<l>serti di fiori,</l></lg>
<lg>
<l>ma tutto è tenebre</l>
<l>pria della culla,</l>
<l>e dopo il feretro</l>
<l>vediam più nulla!</l></lg></div1>
<div1><head>SENZ'ALI</head>
<lg>
<l>— O del mio mesto april rondine cara,</l>
<l>vieni a volar nella stanzetta mia,</l>
<l>quando l'arte, di amplessi ahi! troppo avara,</l>
<l>del disinganno vittima mi oblia!</l></lg>
<lg>
<l>Vieni e vedrai, specchio di un tuo sorriso,</l>
<l>la tavolozza mia tutta splendore,</l>
<l>e sentirai, commosse al dolce viso,</l>
<l>le fosche tele sussurrar d'amore... —</l></lg>
<lg>
<l>Ma, ahi lasso! la gentil mia rondinella,</l>
<l>è una debole, trepida fanciulla,</l>
<l>che, sebben come un angelo sia bella,</l>
<l>fu senz'ali posata entro la culla;</l></lg>
<lg>
<l>e quando esce di casa a far mazzetti</l>
<l>della viola sui margini odorosa,</l>
<l>e a sospirar nei placidi boschetti</l>
<l>il dì che intrecci ghirlanda di sposa:</l></lg>
<lg>
<l>non vola, no, libera in mezzo al cielo,</l>
<l>ma preme il suolo, e a colmo di sventura,</l>
<l>la madre ha accanto che le abbassa il velo,</l>
<l>e la dilunga ognor dalle mie mura.</l></lg></div1>
<div1><head>LARVE ELEGANTI</head>
<lg>
<l>Come fra nebbia nei boschi caduta,</l>
<l>io dell'età vissuta,</l>
<l>rammento i giorni sacri al primo amore;</l>
<l>quelli in cui sbuccia il core</l>
<l>come dai chiusi petali al mattino</l>
<l>un puro gelsomino;</l>
<l>quando, coll'alba, discendean, sull'ali</l>
<l>dei sogni, a' miei guanciali,</l>
<l>palpiti strani e idoleggiate torme</l>
<l>di seducenti forme!</l>
<l>Nella memoria mi riposa ancora</l>
<l>la vita di quell'ora,</l>
<l>e veggo omeri bianchi e bianchi denti,</l>
<l>e labbra sorridenti,</l>
<l>e occhi mesti e pupille accese e nere</l>
<l>passar davanti a schiere,</l>
<l>lasso! e non una ne sortì, gentile</l>
<l>tesor primaverile,</l>
<l>a offrirmi i baci, a offrirmi il santo affetto</l>
<l>sognato al loro aspetto...?</l>
<l>Eran tutte fanciulle innebriate</l>
<l>di danze avvicendate,</l>
<l>eran fanciulle che leggean romanzi</l>
<l>di fantasimi e ganzi,</l>
<l>eran fanciulle che poneansi al crine</l>
<l>fra i vezzi, fra le trine</l>
<l>e gemme e perle e corone immortali</l>
<l>di fiori artificiali...</l>
<l>ed io già in petto avea l'onda dei versi,</l>
<l>e gli occhi al ciel conversi,</l>
<l>e già pensoso mi smarrivo a sera,</l>
<l>tra i fior della riviera,</l>
<l>ascoltando il sospir che mollemente</l>
<l>muove dal sol morente!</l></lg></div1>
<div1><head>“SPESSO I SOGNI...”</head>
<lg>
<l>Spesso i sogni che all'anima son belli,</l>
<l>ti aleggiano d'intorno al primo albore,</l>
<l>quando fuor del verone i mesti augelli</l>
<l>sospirano del cielo il tenebrore.</l></lg>
<lg>
<l>La tua vergine allora, in abbandono,</l>
<l>ti stringe il core che di gioia piange,</l>
<l>e, innebriato, ti risvegli al suono</l>
<l>della pioggia che a' tuoi vetri si frange.</l></lg></div1>
<div1><head>IL POETA UBBRIACO</head>
<lg>
<l>Datemi un nappo, datemi dei versi;</l>
<l>le imposte aprite, entrino i venti e il sole:</l>
<l>quanti fantasmi nel cervel dispersi!</l>
<l>Che musica di forme, e di parole!</l></lg>
<lg>
<l>Sento un odor di grandine e di rose,</l>
<l>e il vo' scrivere in versi alessandrini:</l>
<l>come fanciulle flebili e amorose</l>
<l>cantin le cetre dai sonori crini;</l></lg>
<lg>
<l>e dando il braccio a sedicenni amanti,</l>
<l>pallide di languore e di piacere,</l>
<l>orsù, apparite, o ciclopi, o giganti,</l>
<l>e danzatemi intorno al tavoliere!</l></lg>
<lg>
<l>Sento il raggio del sol scendermi in petto,</l>
<l>e scaldar fibre sconosciute ancora;</l>
<l>— Giganti, il vostro mistico balletto</l>
<l>ama la nota flebile o sonora?</l></lg>
<lg>
<l>Volete le cadenze imbalsamate</l>
<l>di fragranze di rosa e gelsomino,</l>
<l>o le rime dal turbine accozzate,</l>
<l>come foglie cadute in sul cammino?</l></lg>
<lg>
<l>O la canzon della notturna pesca</l>
<l>che naufraga piangendo fra i marosi,</l>
<l>o lo stridor con cui la tigre adesca</l>
<l>l'arabo in caccia fra i palmeti ombrosi?</l></lg>
<lg>
<l>Volete il canto che intuonò Maometto,</l>
<l>o il salmodiar che il Nazareno onora?</l>
<l>Giganti, il vostro mistico balletto,</l>
<l>ama la nota flebile o sonora? —</l></lg>
<lg>
<l>Sento un odor di grandine e di rose,</l>
<l>e il vo' scrivere in versi alessandrini;</l>
<l>come fanciulle flebili, amorose,</l>
<l>cantin le cetre dai sonori crini!</l></lg>
<lg>
<l>— Ma, o sedicenni danzatrici bionde,</l>
<l>volete i nostri balli, o i balli antichi;</l>
<l>dell'India amate le danze feconde,</l>
<l>o il rustico ballar nei piani aprichi?</l></lg>
<lg>
<l>Volete in giro rotear sul prato,</l>
<l>le mani unendo, e accelerando il piede,</l>
<l>o amate saltellar lungo il selciato,</l>
<l>come le donne sue Napoli vede?</l></lg>
<lg>
<l>O come anella musiche, alle dita</l>
<l>i legnicciuoli della catalana,</l>
<l>affascinar volete alla partita</l>
<l>i giovinetti con la danza ispana?</l></lg>
<lg>
<l>Volete il ballo del francese amato,</l>
<l>da cui l'uom pio scandalezzato riede,</l>
<l>o amate saltellar lungo il selciato,</l>
<l>come le donne sue Napoli vede? —</l></lg>
<lg>
<l>Datemi un nappo, datemi dei versi!</l>
<l>Le imposte aprite, entrino i venti e il sole!</l>
<l>Quanti fantasmi nel cervel dispersi,</l>
<l>che musica di forme e di parole!</l></lg>
<lg>
<l>— Oh sorridete, sedicenni amanti,</l>
<l>pallide di languore e di piacere;</l>
<l>o eroi di fiamma, o ciclopi, o giganti,</l>
<l>dite, entrar posso nelle vostre schiere?</l></lg>
<lg>
<l>L'anima è un mar di note onnipossenti,</l>
<l>e sotto i baci del licor di Chio,</l>
<l>forti ho le braccia, e l'ali al cor potenti!</l>
<l>Dite, entrar posso nella ridda anch'io?</l></lg>
<lg>
<l>Roteamo, cantiam, bimbe, giganti!</l>
<l>E d'amore e di vin qui scorra un fiume;</l>
<l>versi, aria, luce, fior nei crini erranti,</l>
<l>io brucio, e sento che divento un Nume!</l></lg></div1>
<div1><head>RITRATTI ANTICHI</head>
<lg>
<l>— Tele antiche, io vi saluto,</l>
<l>che dall'arte profumate,</l>
<l>qui vivete, come mummie</l>
<l>delle razze trapassate! —</l>
<l>Ecco appeso alle pareti</l>
<l>lungo stuol di cavalieri:</l>
<l>una truppa di guerrieri</l>
<l>che la morte insiem colpì!</l></lg>
<lg>
<l>Ecco vergini e matrone</l>
<l>dalla nobile sembianza,</l>
<l>che di sguardi malinconici</l>
<l>intersecano la stanza;</l>
<l>ecco frati, e suore, e preti,</l>
<l>cui nel volto ancor si legge</l>
<l>la nequizia che fu legge</l>
<l>per le plebi di altri dì!</l></lg>
<lg>
<l>— O bruna fanciulla</l>
<l>che sempre sorridi,</l>
<l>ti dieder la culla</l>
<l>gli iberici lidi?</l>
<l>Quegli occhi più fulgidi</l>
<l>dell'aurea cornice,</l>
<l>oh dimmi se resero</l>
<l>un uomo felice!</l></lg>
<lg>
<l>Di nacchere e ghitarre</l>
<l>oh ardor di serenate!...</l>
<l>Dimmi, quanti morirono</l>
<l>sotto tue lunghe occhiate?</l>
<l>Ringraziane il pittore!</l>
<l>La tua sembianza suscita</l>
<l>faville ancor d'amore,</l>
<l>la tua potenza magica</l>
<l>tutta spenta non è:</l>
<l>se vengo a farti visita</l>
<l>sogno la notte a te! —</l></lg>
<lg>
<l>— O fiero soldato</l>
<l>che impugni la spada,</l>
<l>è orgoglio sprecato,</l>
<l>nessuno a te bada:</l>
<l>a cento ti passano</l>
<l>davanti i codardi,</l>
<l>e impavidi affrontano</l>
<l>l'orror de' tuoi sguardi!</l></lg>
<lg>
<l>E un dì quel brando in fuga</l>
<l>forse ponea le armate...</l>
<l>dimmi quanti morirono</l>
<l>sotto le tue pedate?</l>
<l>Ringraziane il pittore!</l>
<l>Se più non fugge il pubblico</l>
<l>compreso di terrore,</l>
<l>la tua sembianza suscita</l>
<l>un desiderio in me:</l>
<l>vorrei veder sul Mincio</l>
<l>la rotta intorno a te. —</l></lg>
<lg>
<l>— O pingue matrona,</l>
<l>che appoggi alla sponda</l>
<l>dell'ampia poltrona</l>
<l>la faccia rotonda,</l>
<l>per certo fiorivano</l>
<l>i pranzi al tuo tetto;</l>
<l>oh dimmi lo stomaco</l>
<l>ti fece difetto?</l></lg>
<lg>
<l>Odor di tue cucine</l>
<l>dopo le pingui caccie!...</l>
<l>Dimmi, quanti morirono</l>
<l>sotto le tue focaccie?</l>
<l>Ringraziane il pittore!</l>
<l>La tua sembianza suscita</l>
<l>il chilo e il buon umore;</l>
<l>la tua potenza magica</l>
<l>tutta spenta non è;</l>
<l>se l'appetito langue</l>
<l>vengo fidente a te! —</l></lg>
<lg>
<l>— Ma tu cardinale</l>
<l>dal viso paffuto,</l>
<l>dall'occhio bestiale,</l>
<l>tu pur se' vissuto?</l>
<l>Sù dimmi, al tuo secolo</l>
<l>fiorìa la bottega?</l>
<l>Con quanti carnefici</l>
<l>stringesti tu lega?</l></lg>
<lg>
<l>Temevano gli armenti</l>
<l>levar su voi le faccie?</l>
<l>Dimmi, quanti morirono</l>
<l>sotto le tue minaccie?</l>
<l>Maledici al pittore!</l>
<l>la tua sembianza suscita</l>
<l>e lo schifo, e l'orrore!</l>
<l>Se in petto avessi un pallido</l>
<l>baglior della tua fé,</l>
<l>si spegnerebbe, o lurida</l>
<l>figura, innanzi a te!</l></lg></div1>
<div1><head>AMOR DI CRESTAIA</head>
<lg>
<l>— No, mia diletta, non ho più quattrini,</l>
<l>per mutarteli in nastri e in cappellini;</l>
<l>siamo a Natale, e le mie due sorelle</l>
<l>aspettano un mio dono a farsi belle,</l>
<l>e le sorelle, e la mamma, e la nonna,</l>
<l>già da un anno sdrusciscono una gonna:</l>
<l>Nina, se m'ami, non cercar denaro,</l>
<l>son povero, lo sai, non sono avaro. —</l></lg>
<lg>
<l>— Mi parli già da mesi, o giovinetto,</l>
<l>e sai se al mondo ebbi più caldo affetto;</l>
<l>sai che di baci mi bruciasti il viso,</l>
<l>sai che m'addenta il cuore un tuo sorriso,</l>
<l>sai che son tutta tua dal capo a' piedi...</l>
<l>ma, santo Dio, non ho il coraggio, credi,</l>
<l>se alcun mi chiede chi mi portò via,</l>
<l>di dirgli il nome della fiamma mia!</l></lg>
<lg>
<l>Darei la vita per la tua famiglia,</l>
<l>ma, ve', il tessuto tutto s'assottiglia;</l>
<l>puoi tu vedermi uscir così sdruscita?</l>
<l>Per le sorelle tue darei la vita,</l>
<l>perché son buone e son cortesi e belle,</l>
<l>e perché infine son le tue sorelle:</l>
<l>ma, Dio santo, non ho, non ho un'amica</l>
<l>più innamorata, e di me più mendica! —</l></lg>
<lg>
<l>Il giovinetto comprerà la vesta,</l>
<l>perché la sorte degli amanti è questa;</l>
<l>oblierà vedendola giuliva</l>
<l>il focolar ch'ei di conforti priva...</l>
<l>Finché, un bel dì, la fervida crestaia</l>
<l>la gonna sdegnerà dell'operaia,</l>
<l>e spariran, di un ricco al nuovo affetto,</l>
<l>i regali e l'amor del poveretto!</l></lg></div1>
<div1><head>ASSOLUZIONE</head>
<lg>
<l>La mia ganza, una bimba assai devota,</l>
<l>e, credo, a molti parroci ben nota,</l>
<l>venne a narrarmi, tutta addolorata,</l>
<l>l'ira del prete che l'ha confessata;</l>
<l>— Eh via, le dissi, vien, vieni a cenare,</l>
<l>io stesso poi ti voglio confessare,</l>
<l>e se vedrò che mi vuoi bene assai,</l>
<l>assoluzione e baci in copia avrai;</l>
<l>ché Dio promise, in questo oh grande e buono!</l>
<l>a chi avrà molto amato, il suo perdono! —</l></lg></div1>
<div1><head>ORGIA</head>
<lg>
<l>Versate amici il nettare divino!</l>
<l>Bruna è la notte, e la face scintilla:</l>
<l>spumeggi in cor coll'ispirato vino</l>
<l>la musa brilla!</l></lg>
<lg>
<l>Splende la face e s'avvicina il giorno;</l>
<l>nei colmi nappi un'anima s'asconde;</l>
<l>versate, amici, e danzatemi intorno</l>
<l>e brune e bionde!</l></lg>
<lg>
<l>Buia è la notte, e miagolan sui tetti</l>
<l>come bimbi sgozzati i gatti amanti;</l>
<l>cantiam, cantiam gli sprigionati petti,</l>
<l>le treccie erranti,</l></lg>
<lg>
<l>le tese braccie delle danzatrici!</l>
<l>Splende la face, amiamoci, e beviamo;</l>
<l>è dolce sussurrar fra nappi e amici:</l>
<l>fanciulla, io t'amo!</l></lg>
<lg>
<l>Fra gli spruzzi del vin, come, a vederla,</l>
<l>la schiera delle amanti è più gentile;</l>
<l>son come i fior che la rugiada imperla</l>
<l>ai dì d'aprile.</l></lg>
<lg>
<l>Versate, amici, il nettare divino!</l>
<l>Bruna è la notte, e la face scintilla:</l>
<l>spumeggi in cor coll'ispirato vino</l>
<l>la musa brilla!</l></lg>
<lg>
<l>Cozziam le tazze, ed accozziam canzoni,</l>
<l>l'anima e il corpo insiem perdano il perno,</l>
<l>e a conto nostro danzino i demoni</l>
<l>nel loro inferno!</l></lg>
<lg>
<l>Brindisi ad essi, e agli angeli dei cieli,</l>
<l>brindisi al sole, e agli astri pellegrini,</l>
<l>brindisi al mare, al fulmine, e agli steli</l>
<l>dei fiorellini!</l></lg>
<lg>
<l>Splende la face, e s'avvicina il giorno:</l>
<l>nei colmi nappi un'anima s'asconde!</l>
<l>Versate, amici, e danzatemi intorno</l>
<l>e brune, e bionde!</l></lg>
<lg>
<l>Tutti, tutte, ahi! corrà l'eterna notte</l>
<l>dopo queste d'amor fulgidi notti;</l>
<l>morrem noi pur, frammisti alle bigotte</l>
<l>ed ai bigotti;</l></lg>
<lg>
<l>ma di costor la vivida natura</l>
<l>ritemprar non potrà, col cener molle,</l>
<l>che ortiche, e rovi, e squallida verdura</l>
<l>d'aglio e cipolle.</l></lg>
<lg>
<l>Dalle ceneri nostre, ancor frementi</l>
<l>del vasto incendio che abitò le salme,</l>
<l>evviva, amici nasceranno ai venti</l>
<l>platani e palme!</l></lg></div1>
<div1><head>“QUELLA CIARLIERA...”</head>
<lg>
<l>Quella ciarliera, Angelica,</l>
<l>fante di casa mia,</l>
<l>mi narrava di un Tizio</l>
<l>morto di apoplessia,</l>
<l>e raccontar credevasi</l>
<l>un'alta verità,</l>
<l>dicendo: “Quel buon diavolo</l>
<l>andò al mondo di là!”.</l></lg>
<lg>
<l>“Al mondo? — io chiesi — spiègati:</l>
<l>di là? di là di che?”.</l>
<l>Ma credereste? Angelica</l>
<l>non ne sa più di me,</l>
<l>e non poté rispondermi</l>
<l>né il come, né il perché!</l></lg></div1>
<div1><head>VERITÀ</head>
<lg>
<l>Ho il canto dell'upupa,</l>
<l>ho il viso di un prete,</l>
<l>le penne di un passero</l>
<l>sfuggito alla rete,</l></lg>
<lg>
<l>fanciulla, per essermi</l>
<l>sì cruda e severa?</l>
<l>Se' tu inespugnabile,</l>
<l>mia bella trinciera?</l></lg>
<lg>
<l>Che filtri, che spasimi</l>
<l>fan d'uopo al tuo cuore,</l>
<l>perché mi rimuneri</l>
<l>di un raggio d'amore?</l></lg>
<lg>
<l>Vuoi dunque ch'io lagrimi,</l>
<l>ritrosa romana,</l>
<l>al par delle statue</l>
<l>di piazza Fontana?</l></lg>
<lg>
<l>Ch'io vada pescandoti,</l>
<l>per darti la cena,</l>
<l>nel nostro naviglio</l>
<l>delfino, o murena?</l></lg>
<lg>
<l>Ch'io danzi coi trampoli</l>
<l>su un filo di seta,</l>
<l>che un ago ti fabbrichi</l>
<l>di carta o di creta?</l></lg>
<lg>
<l>Ch'io strozzi un canonico</l>
<l>coll'irte tue chiome,</l>
<l>ch'io fermi l'elettrico</l>
<l>gridando il tuo nome?</l></lg>
<lg>
<l>Ch'io rubi nell'etere</l>
<l>di stelle un collare,</l>
<l>o fili il tuo strascico</l>
<l>col raggio lunare?...</l></lg>
<lg>
<l>E sì che le bubbole</l>
<l>potrei qui finire,</l>
<l>se avessi la voglia</l>
<l>di farti arrossire,</l></lg>
<lg>
<l>fanciulla, dicendoti</l>
<l>la prosa del vero:</l>
<l>— Ho d'oro penuria,</l>
<l>son grullo se spero. —</l></lg></div1>
<div1><head>NELLA TOMBA</head>
<lg>
<l>Preda dei vermi languidi,</l>
<l>sarà vendetta mia,</l>
<l>per entro all'ossa putride</l>
<l>studiando anatomia,</l></lg>
<lg>
<l>nuda veder l'origine</l>
<l>d'ogni mia pena, il cor!</l>
<l>E la ragion richiedergli</l>
<l>di tanto e tanto amor...</l></lg>
<lg>
<l>Poi, bardo estinto, un ultimo</l>
<l>sospiro accoglierò,</l>
<l>per ringraziar l'artefice</l>
<l>che la cassa inchiodò,</l></lg>
<lg>
<l>e alla chiesa cattolica</l>
<l>perdonar, nella quiete,</l>
<l>il puzzo delle esequie,</l>
<l>e il brontolio del prete!</l></lg></div1>
<div1><head>VECCHIERELLI AL SOLE</head>
<lg>
<l>— Sulla porta dell'ospizio,</l>
<l>dove usciste in lenta schiera,</l>
<l>che vi dice, o miei vecchietti,</l>
<l>questo sol di primavera?</l></lg>
<lg>
<l>Oh narrate di che palpiti,</l>
<l>tramontati i caldi affetti,</l>
<l>frema ancor l'età senile</l>
<l>all'arrivo dell'aprile;</l></lg>
<lg>
<l>della speme tornan gli angeli,</l>
<l>o vi afferra il disinganno?</l>
<l>Dice il cor: siam vivi ancora,</l>
<l>o vi dice: è l'ultim'anno?</l></lg>
<lg>
<l>Quest'auretta carezzevole,</l>
<l>vecchierelli, vi innamora,</l>
<l>o vi strazia col pensiero</l>
<l>ch'ella è muta in cimitero?</l></lg>
<lg>
<l>Oh il gennaio malinconico</l>
<l>rammentate, quando il cielo</l>
<l>era bigio, e al letticciuolo</l>
<l>vi assalia la nebbia e il gelo!</l></lg>
<lg>
<l>Rammentatevi le lagrime</l>
<l>che spargeste in questo suolo;</l>
<l>e gli stenti, e gli sconforti,</l>
<l>e gli amici che son morti!</l></lg>
<lg>
<l>E direte: Auretta tiepida,</l>
<l>il Signor t'ha benedetta:</l>
<l>son pur belli in primavera</l>
<l>il giardin, la cameretta!</l></lg>
<lg>
<l>E direte: Auretta tiepida,</l>
<l>del Signor sei messaggiera;</l>
<l>spunti, auretta, il giorno estremo,</l>
<l>noi lassù ci incontreremo! —</l></lg></div1>
<div1><head>I SUPERSTITI</head>
<lg>
<l>Una mesta mi additarono</l>
<l>giovinetta a brun vestita,</l>
<l>e mi dissero: È la Rita</l>
<l>che ha perduto il genitor!</l></lg>
<lg>
<l>Pochi mesi sorvolarono,</l>
<l>la rividi in una festa:</l>
<l>avea candida la vesta</l>
<l>e danzava in mezzo ai fior!</l></lg>
<lg>
<l>Vidi al corso un cocchio splendido:</l>
<l>son gli eredi di un marchese,</l>
<l>che di qui, non corse un mese,</l>
<l>dentro il feretro passò!</l></lg>
<lg>
<l>Una sposa mi mostrarono</l>
<l>più di ogni altra seducente,</l>
<l>e allo sposo sorridente</l>
<l>qual chi molto e a lungo amò...</l></lg>
<lg>
<l>Così bella, così giovane,</l>
<l>chiusi gli occhi a un altro avea:</l>
<l>or le fila ritessea</l>
<l>dell'amor che sepellì!</l></lg>
<lg>
<l>Sì, fra i canti dell'esequie,</l>
<l>scorron lagrime dirotte,</l>
<l>ma, asciugate in una notte,</l>
<l>son sorrisi al nuovo dì!</l></lg>
<lg>
<l>Sù, coraggio, o musa pallida,</l>
<l>vieni meco al cimitero;</l>
<l>ve' di croci il campo è nero,</l>
<l>e siam soli in mezzo a lor!</l></lg>
<lg>
<l>Ma non val sospiro o lagrima</l>
<l>quest'oblio dei visitanti:</l>
<l>siamo tutti commedianti,</l>
<l>commediante è il tuo cantor!</l></lg>
<lg>
<l>Spesso i giorni dei superstiti</l>
<l>son da un feretro abbelliti,</l>
<l>dei nepoti agli appetiti</l>
<l>desco è spesso un freddo avel;</l></lg>
<lg>
<l>se qui pria giunge la figlia</l>
<l>presto il padre si consola,</l>
<l>che davanti a un'altra stola</l>
<l>potrà dare un altro anel;</l></lg>
<lg>
<l>più il riccone invecchia e al parroco</l>
<l>sospirar fa i bruni arredi,</l>
<l>più la rabbia degli eredi</l>
<l>gli conforta i vecchi dì.</l></lg>
<lg>
<l>Se... ma tremi o musa? debole,</l>
<l>tanto inver non ti credeva;</l>
<l>che? tu pur se' figlia d'Eva,</l>
<l>e tu lagrimi così?</l></lg>
<lg>
<l>Oh all'inferno e pianti e tumuli!</l>
<l>Ritorniamo a porta Renza,</l>
<l>là è l'altar dell'apparenza</l>
<l>tutto è festa, e buon umor!</l></lg>
<lg>
<l>E stassera, o mesta vergine,</l>
<l>noi stassera, danzeremo,</l>
<l>e nel vino affogheremo</l>
<l>le mie ciancie e il tuo dolor!</l></lg></div1>
<div1><head>LA LIBRERIA</head>
<lg>
<l>Spesso io contemplo in estasi</l>
<l>la vecchia libreria,</l>
<l>la fida amica, l'anima</l>
<l>della stanzetta mia,</l>
<l>e, quando mesto io veglio,</l>
<l>parmi udirla cantare</l>
<l>le note indefinibili</l>
<l>che han le campagne e il mare.</l></lg>
<lg>
<l>Io, come un uomo celibe,</l>
<l>che per passar la festa</l>
<l>esce all'aperto, e in ozio</l>
<l>vagando alla foresta</l>
<l>coglie sbadato ai margini</l>
<l>un mazzolin di fiori,</l>
<l>e fa un pazzo miscuglio</l>
<l>di forme e di colori:</l></lg>
<lg>
<l>qui fuggendo i papaveri</l>
<l>dei greci e dei latini,</l>
<l>raccolsi del mio cranio</l>
<l>i pochi fiorellini:</l>
<l>qui, dì per dì, pascevasi</l>
<l>la giovinezza mia;</l>
<l>dell'alma è il calendario</l>
<l>la vecchia libreria.</l></lg>
<lg>
<l>D'antichi e nuovi scheletri</l>
<l>vi giace un cimitero:</l>
<l>messer Francesco spasima</l>
<l>presso il gagliardo Omero,</l>
<l>Rousseau e Plutarco fiutansi,</l>
<l>e i santi Evangelisti</l>
<l>placidi sonni dormono</l>
<l>in braccio agli antecristi!</l></lg>
<lg>
<l>Giusti, compagno incomodo,</l>
<l>dà nel fianco a Marini,</l>
<l>Manzoni inconsapevole</l>
<l>sostiene Niccolini;</l>
<l>sotto que' vetri sparvero</l>
<l>gelosie di mestiere,</l>
<l>e vivono in famiglia</l>
<l>codice e canzoniere.</l></lg>
<lg>
<l>Vi son volumi fracidi</l>
<l>dei secoli passati,</l>
<l>dal tabacco degli avoli</l>
<l>dipinti e consacrati,</l>
<l>vi son moderni <hi rend="italic">in folio</hi></l>
<l>legati a ghirigori,</l>
<l>che sembran dir: guardateci</l>
<l>non siam belli... di fuori?</l></lg>
<lg>
<l>Vi posa, o pia memoria!</l>
<l>Tolto al suo tavoliere,</l>
<l>dell'ava mia carissima</l>
<l>un libro di preghiere,</l>
<l>dal mio giovine orgoglio</l>
<l>ahimè! troppo obliato</l>
<l>fra i sogni dell'infanzia,</l>
<l>che i preti mi han turbato.</l></lg>
<lg>
<l>Ella alle eterne pagine,</l>
<l>bimbo, mi innamorava,</l>
<l>e vi ponea per indice</l>
<l>i fior ch'io le donava;</l>
<l>ma l'ava santa è in polvere,</l>
<l>i fior sono avvizziti,</l>
<l>e della fede gli angeli</l>
<l>con lei, con lei spariti!</l></lg>
<lg>
<l>Cade la pioggia a torrenti, e risuonano</l>
<l>come tasti di cembalo le tegole;</l>
<l>un gatto nel cortil miagola ed urla,</l>
<l>quasi di spento vate anima errante!</l>
<l>Crepita il focolar, bizzarramente</l>
<l>illuminando la mia fredda stanza:</l>
<l>ve', il letto mi sorride in un cantuccio...</l>
<l>se' tu l'amante che all'amplesso inviti?</l>
<l>Ma invano al gelo della strada io penso,</l>
<l>e a chi corre affannato la campagna,</l>
<l>per farmi dolci colla pena altrui</l>
<l>la quiete, e il sonno... i miei scaffali vegliano</l>
<l>ed io qui resto ad ascoltarli intento!</l></lg>
<lg>
<l>Come fauci di cantanti</l>
<l>che si muovono su e giù,</l>
<l>or si schiudono, or si serrano</l>
<l>i volumi palpitanti,</l>
<l>quasi albergo all'alme fossero</l>
<l>degli autor che non son più!</l></lg>
<lg>
<l>Udite, udite il cantico</l>
<l>che accompagna la pioggia;</l>
<l>or chi mi parla, è un logoro</l>
<l>libro d'antica foggia:</l></lg>
<lg>
<l>— Giovinetto, che guardi e sospiri,</l>
<l>qual speranza ti ride nel cor?</l>
<l>Tarpa l'ali de' lunghi desiri,</l>
<l>oltre il mondo non cerca l'amor!</l></lg>
<lg>
<l>Liba, liba alla vita, infelice,</l>
<l>ché a galoppo s'involano i dì;</l>
<l>la speranza è una dea traditrice,</l>
<l>tutto fu quando il corpo morì!</l></lg>
<lg>
<l>Ve' che notte, che venti, che gelo,</l>
<l>ve' che cenere al tuo focolar!</l>
<l>Oh non pensa ai misteri del cielo,</l>
<l>corri invece una donna a cercar:</l></lg>
<lg>
<l>i tesori degli omeri nudi,</l>
<l>delle chiome cosparse di fior!</l>
<l>Oh divini di Venere ludi</l>
<l>quando Bacco le avviva i color!</l></lg>
<lg>
<l>Ama, e bevi, gentil giovinetto!</l>
<l>Conta l'ore coi baci e i bicchier;</l>
<l>la bottiglia ed un candido petto,</l>
<l>ecco il nume, ecco il culto, ecco il Ver! —</l></lg>
<lg>
<l>— Ahimè! ho libato al calice</l>
<l>dei godimenti umani!</l>
<l>Dei baci amai la musica,</l>
<l>e anch'io cacciai le mani</l>
<l>tra profumate chiome,</l>
<l>e di più d'una il nome</l>
<l>mi si stampò nel cor!</l></lg>
<lg>
<l>Io pur cercai nei pampini</l>
<l>di Bacco, un dì, la gioia;</l>
<l>ma fra l'ebbrezza e l'estasi,</l>
<l>quando sparve la noia?</l>
<l>Succhiato ho disinganni,</l>
<l>veleno di malanni,</l>
<l>col vino e coll'amor!</l></lg>
<lg>
<l>O maledetta, inutile</l>
<l>se tutta è qui la vita!</l>
<l>Questa mia bella imagine</l>
<l>fu dunque partorita,</l>
<l>di donne a trionfare,</l>
<l>e le viti a sfruttare,</l>
<l>e tutto, e tutto è qui?</l></lg>
<lg>
<l>No: libro infame, l'anima</l>
<l>sento fremermi in petto,</l>
<l>e confidente il termine</l>
<l>del mio galoppo aspetto!</l>
<l>Ma chi mi dice dove,</l>
<l>e di che tempre nuove,</l>
<l>fia de' risorti il dì? —</l></lg>
<lg>
<l>Sotto i vetri i libri altercano</l>
<l>e di pagine è un fruscìo,</l>
<l>qual di foglie che al natìo</l>
<l>tronco strappa l'uragan!</l></lg>
<lg>
<l>— Bimbo! un altro volume mi dice,</l>
<l>vivi e alterna i tuoi canti felice!</l>
<l>Il tuo spirto dal corpo spiccato,</l>
<l>poi che i liberi cieli ha adorato,</l>
<l>un volante augeletto sarà;</l>
<l>un augello di cento colori</l>
<l>che da un nido contesto di fiori,</l>
<l>modulando divini concenti,</l>
<l>e cullato dall'ali dei venti,</l>
<l>fino al sole il suo vol spingerà! —</l></lg>
<lg>
<l>— No: grida un fascicolo,</l>
<l>all'ultimo dì,</l>
<l>nel cielo ti aspettano</l>
<l>le fervide Urì... —</l></lg>
<lg>
<l>Ma qui, cercando un'altra rima in <hi rend="italic">i</hi>,</l>
<l>m'accorgo che la musica</l>
<l>di più chiare cadenze si vestì!...</l>
<l>Son sorci, sorci, ahi misero,</l>
<l>che fan la vecchia libreria vibrar...</l>
<l>e già da un mese io lascio</l>
<l>col vago suon la fantasia volar!</l>
<l>Poi se vi garba, ditemi</l>
<l>che i poeti non sono da legar!</l>
<l>Altro non è la musica</l>
<l>che una cena di topi viaggiator...</l>
<l>Io che sperava scrivere</l>
<l>su questo tema tanti versi ancor,</l>
<l>darò al fuoco la cantica,</l>
<l>e nelle coltri metterò il cantor!</l></lg>
<lg>
<l>Oh! ma prima al pericolo</l>
<l>il ricordo togliamo</l>
<l>della mia nonna: o povero</l>
<l>libro fra tutti io t'amo!...</l>
<l>Ecco i salmi di Davide,</l>
<l>ed ecco, ecco il Vangelo...</l>
<l>come era bello il cielo</l>
<l>ch'io vi leggeva un dì!</l></lg>
<lg>
<l>E adesso?... oh torna all'anima</l>
<l>sempre l'antica fede;</l>
<l>cinto di pie memorie,</l>
<l>il Dio dei padri riede;</l>
<l>riede possente, e il bacio</l>
<l>che al libro or ora io dava,</l>
<l>dal tumulo dell'ava</l>
<l>securo a Lui salì!</l></lg></div1>
<div1><head>L'INNO DI PIO NONO</head>
<lg>
<l>Quando in marzo fuggirono</l>
<l>le insegne giallonere,</l>
<l>e alle nostre bandiere</l>
<l>risero i tre color;</l></lg>
<lg>
<l>noi cantavamo, pargoli,</l>
<l>l'Inno di Pio nono,</l>
<l>che dei tiranni al trono</l>
<l>malediceva allor.</l></lg>
<lg>
<l>Ma un dì la madre dissemi,</l>
<l>tutta piangente e smorta:</l>
<l>— Questa canzone è morta,</l>
<l>non la cantar mai più! —</l></lg>
<lg>
<l>Quel dì, le madri italiche</l>
<l>tutte ammonîr la prole,</l>
<l>perché di Roma il sole</l>
<l>un lampo, un lampo fu!</l></lg>
<lg>
<l>Quei bimbi che inneggiavano</l>
<l>or più non siam, perdio!</l>
<l>Siam la legione, o Pio,</l>
<l>che il Campidoglio avrà;</l></lg>
<lg>
<l>siam gli implacati vindici</l>
<l>del pianto delle madri,</l>
<l>siam l'egida dei padri</l>
<l>risorti a libertà!</l></lg></div1>
<div1><head>AI COLLEGHI NAPOLETANI</head>
<lg>
<l>Chi partìa dalla bella laguna</l>
<l>verso il golfo che pari non ha,</l>
<l>e dell'arte l'intatta fortuna</l>
<l>ricercava alle cento città;</l></lg>
<lg>
<l>chi movea dall'avello di Dante,</l>
<l>di Virgilio cercando l'avel,</l>
<l>ben trovava uno sempre il sembiante</l>
<l>dei fratelli, e il sorriso del ciel!</l></lg>
<lg>
<l>Sol cambiava divisa lo sgherro</l>
<l>che spiava il suo sacro cammin,</l>
<l>e scorgeva barriere di ferro</l>
<l>dal Cenisio all'estremo Apenin!</l></lg>
<lg>
<l>— Dite or voi, giunti pur da lontano,</l>
<l>il confin dell'Italia dov'è!</l>
<l>Voi venuti a far lieta Milano</l>
<l>messaggier di concordia e di fé!</l></lg>
<lg>
<l>Ah si stringan le destre, che eterna</l>
<l>questa pagina al mondo starà;</l>
<l>e si ingemmi coll'arte fraterna</l>
<l>che gigante qual fu, tornerà!</l></lg>
<lg>
<l>E or salpando alla bella contrada</l>
<l>vi sian facili i venti del mar;</l>
<l>noi sappiam che a far breve la strada</l>
<l>vi fia dolce di noi ricordar!</l></lg>
<lg>
<l>E se Napoli, giunti, vi chiede</l>
<l>che novella Milano le dà,</l>
<l>voi cui mesce l'italica fede</l>
<l>alla gioia un'immensa pietà:</l></lg>
<lg>
<l>dite a lei, che la suora diletta</l>
<l>le rimanda un amplesso d'amor...</l>
<l>ma che Roma confida ed aspetta,</l>
<l>e Venezia è una martire ancor!</l></lg></div1>
<div1><head>“OH NON PASSATE...”</head>
<lg>
<l>Oh non passate mai, plebi frementi,</l>
<l>femmine folleggianti in carnevale,</l>
<l>cori festosi e musiche plaudenti,</l>
<l>non passate dinnanzi all'ospitale!</l></lg>
<lg>
<l>Lasciate che sul misero guanciale</l>
<l>rassegnati riposino i morenti,</l>
<l>assopiti aspettando il funerale</l>
<l>corona alle sciagure, e ai patimenti.</l></lg>
<lg>
<l>Lasciateli coll'angelo che canta</l>
<l>la divina melode all'infelice:</l>
<l>col Cherubino della fede santa.</l></lg>
<lg>
<l>Ahi! se i fantasmi del gioir superno</l>
<l>turba la vostra voce insultatrice,</l>
<l>sparisce il cielo, e schiudesi l'inferno!</l></lg></div1>
<div1><head>CONSIGLIO</head>
<lg>
<l>Donne, voi somigliate alla natura</l>
<l>che, se sorride, gli uomini innamora,</l>
<l>e desta la mestizia e la paura,</l>
<l>quando minaccia e quando si scolora.</l></lg>
<lg>
<l>Ma rammentate che l'april, se infiora</l>
<l>tutto nei campi, lascia fredda e scura</l>
<l>l'alma che gli alti suoi misteri ignora</l>
<l>e del bello alla fiamma non si appura.</l></lg>
<lg>
<l>Oh dell'aprile candide sorelle!</l>
<l>Somigliategli in tutto, disprezzate</l>
<l>chi non adora che la vostra pelle,</l></lg>
<lg>
<l>e soltanto le fide anime amate</l>
<l>che, sotto il velo delle forme belle,</l>
<l>sanno i tesori che nel cor celate!</l></lg></div1>
<div1><head>COMMISSIONE</head>
<lg>
<l>Metti un gaio color sul tuo pennello,</l>
<l>e dipingimi un cielo al primo albore;</l>
<l>poi fra le piante e i fior di un praticello,</l>
<l>un somarello — che canti d'amore.</l></lg>
<lg>
<l>Metti, se non puoi l'oro, almen l'orpello</l>
<l>sul tuo pennello — amico dipintore,</l>
<l>perché quel cielo rilucente e bello</l>
<l>l'occhio abbarbagli dello spettatore.</l></lg>
<lg>
<l>Il somaro che innalza i caldi lai</l>
<l>spiri dagli occhi un'aria sofferente</l>
<l>qual di chi spera, e lieto non fia mai:</l></lg>
<lg>
<l>poi quando la tua tela mi darai,</l>
<l>io ti dirò se ben ritratto avrai</l>
<l>il volto di madonna e il committente!</l></lg></div1>
<div1><head>STAGIONE PROPIZIA</head>
<lg>
<l>Quando muoiono i fiori ai davanzali,</l>
<l>e quando i vetri la nebbia accarezza,</l>
<l>e le rondini in mar battono l'ali,</l>
<l>e del negro fanciul di val Vegezza</l></lg>
<lg>
<l>il grido, che dai vertici natali</l>
<l>chiamando il freddo e la malinconia,</l>
<l>par, della via fra i suoni incerti e uguali,</l>
<l>un <hi rend="italic">la</hi> stonato in una sinfonia:</l></lg>
<lg>
<l>è quello il tempo di trovar marito,</l>
<l>fanciulle: allora l'uom che sta soletto,</l>
<l>come le membra, ha il core intirizzito;</l></lg>
<lg>
<l>e nella pace del deserto tetto</l>
<l>di un angelo che seco a un muto invito</l>
<l>s'assida al focolar, dolce è l'aspetto!</l></lg></div1>
<div1><head>PICCOLE MISERIE</head>
<lg>
<l>Primi rancori, puerili pianti,</l>
<l>capitomboli miei sul pavimento,</l>
<l>rabbuffi delle serve intolleranti,</l>
<l>e fiabe delle mie notti sgomento;</l></lg>
<lg>
<l>giocatoli calpesti, e vetri infranti,</l>
<l>alfabeto del mio labro tormento,</l>
<l>schiaffi delle maestre, e pensi erranti</l>
<l>sui scartafacci, ancora io vi rammento.</l></lg>
<lg>
<l>Fiuto ancor della cattedra l'odore,</l>
<l>risento il gelo delle vaste scuole,</l>
<l>e riveggo il bidello e il professore...</l></lg>
<lg>
<l>Oh memoria crudel, spina del cuore!</l>
<l>E dove sono il volto e le parole</l>
<l>dei primi amici, e del mio primo amore?</l></lg></div1>
<div1><head>AMICI ALLA PORTA</head>
<lg>
<l>Coppie eleganti della vaga festa,</l>
<l>c'è alla porta una folla di signori</l>
<l>di vario sesso, di diversa vesta,</l>
<l>amici che vi aspettano di fuori.</l></lg>
<lg>
<l>Son tanti i tipi, son tanti i colori,</l>
<l>che di farli inoltrar mi venne in testa;</l>
<l>ma una donna fra lor, cinta di fiori,</l>
<l>mi dissuase, e la ragione è questa:</l></lg>
<lg>
<l>mi disse il nome dei compagni suoi:</l>
<l>scusatemi, dei vizii è la brigata,</l>
<l>che per danzar dimenticaste a casa;</l></lg>
<lg>
<l>e è la virtù di gigli incoronata,</l>
<l>quella che entrar non volle, persuasa</l>
<l>di trovar pochi amici in mezzo a voi.</l></lg></div1>
<div1><head>FANCIULLA IN DELIRIO</head>
<lg>
<l>— Levatemi le coltri... è maggiorana,</l>
<l>che bisogna piantar nel mio giardino...</l>
<l>Ascolta... a festa suona la campana...</l>
<l>ma che fa qui in un angolo il becchino?</l></lg>
<lg>
<l>Deh, profumami, madre, il moccichino</l>
<l>coll'olezzo dei colli, e la sottana</l>
<l>dammi ch'io vi ricami un fiorellino...</l>
<l>ma il vecchierello ov'è che mi risana?</l></lg>
<lg>
<l>Oh non più, madre, medicine amare,</l>
<l>stanotte io feci un sogno fortunato...</l>
<l>e al dottore lo voglio raccontare;</l></lg>
<lg>
<l>un bel sogno... era un giovane soldato,</l>
<l>poi venne un prete... poi vidi un altare...</l>
<l>Madre, madre, il becchin l'hai congedato? —</l></lg></div1>
<div1><head>OLANDA</head>
<lg>
<l>Un cielo grigio, una mesta campagna</l>
<l>che uniforme svanisce all'orizzonte,</l>
<l>un placido canal che l'accompagna,</l>
<l>e qualche donna che scende alla fonte;</l></lg>
<lg>
<l>lungi, nei prati che la nebbia bagna,</l>
<l>la città sulla gotica sua fronte</l>
<l>alza l'antica cattedral grifagna,</l>
<l>sparuta come il vertice di un monte...</l></lg>
<lg>
<l>— Non hai teco un rimario, viaggiatore?... —</l>
<l>Ove fuggisti, o mio lepido umore,</l>
<l>in che borgo ho smarrite le parole?</l></lg>
<lg>
<l>Sì, al focolar del primo albergatore,</l>
<l>sento che canterai, povero core,</l>
<l>l'amor d'Italia, e dell'Italia il sole!</l></lg></div1>
<div1><head>VETTURA NOTTURNA</head>
<lg>
<l>— Per la deserta strada, o viaggiatore,</l>
<l>dove t'affretti ai raggi della luna?</l>
<l>Una madre lasciasti, il genitore,</l>
<l>e sposa e bimbi, per cercar fortuna?</l></lg>
<lg>
<l>La notte in breve si farà più bruna:</l>
<l>forse al varco ti attende un traditore,</l>
<l>e cadran tue speranze ad una ad una,</l>
<l>come le foglie d'appassito fiore.</l></lg>
<lg>
<l>Se soltanto lasciasti una stanzetta,</l>
<l>un davanzal fiorito, un letticciuolo,</l>
<l>la portinaia, o un cane che ti aspetta,</l></lg>
<lg>
<l>cedi al mesto pensiero, e torna a volo:</l>
<l>quanti pianser, ma tardi, la negletta</l>
<l>povertà lieta del paterno suolo!</l></lg></div1>
<div1><head>PITTORI SUL VERO</head>
<lg>
<l>Schiudesti appena il tuo logoro ombrello,</l>
<l>e già d'urti e di inchieste ti circonda</l>
<l>di pescatori un garrulo drappello,</l>
<l>e dura legge è pur che si risponda.</l></lg>
<lg>
<l>— Eh, che mai fa? — Dipingo. — — Oh bello, oh bello!...</l>
<l>— Ma come? — Come posso. — E cosa? — L'onda.</l>
<l>— L'onda del mar?... ci metta anche un battello.</l>
<l>— Il tuo, no, il mio che azzurri ha remi e sponda.</l></lg>
<lg>
<l>— Ma del quadro che fa, lassù a Milano?</l>
<l>— Al prossimo di buona volontà</l>
<l>lo vendo come l'ostriche e il merlano. —</l></lg>
<lg>
<l>La gente crolla il capo e se ne va,</l>
<l>dicendo: — È un pazzo — ed io soggiungo piano:</l>
<l>— V'ha chi tali ci crede anche in città. —</l></lg>

<lg>
<l>Ma bello è quando parlano, seguendo</l>
<l>del pennello la corsa affaccendata,</l>
<l>e fra loro in famiglia discorrendo,</l>
<l>di tutti i casolar della borgata</l></lg>
<lg>
<l>— To', la casa di Gilda è già segnata!</l>
<l>— Ve' la finestra qui del Reverendo!</l>
<l>Or che la fante gli cadde malata,</l>
<l>anch'egli il pover'uom va impallidendo.</l></lg>
<lg>
<l>— Guarda la barca di compar Clemente</l>
<l>che s'è annegato pescando corallo!</l>
<l>— Ve', ve', il giardino qui dell'Intendente!</l></lg>
<lg>
<l>— Oh ma non scriva, no, quel muro giallo:</l>
<l>vi sta un ricco che mai messa non sente,</l>
<l>e il curato lo danna senza fallo! —</l></lg>

<lg>
<l>Ma chi di voi parlerà degnamente,</l>
<l>osterie che i pittor ricoverate?</l>
<l>Delle vostre cucine è nume un niente</l>
<l>frammisto di cipolle e di patate!</l></lg>
<lg>
<l>Sognate vino e ostiera seducente?</l>
<l>Un vecchio marinar vi ritrovate,</l>
<l>che vi schiude una stanza puzzolente...</l>
<l>Della cantina ohimè non ne parlate!</l></lg>
<lg>
<l>Ma quando tapezzata è la stanzetta</l>
<l>di tele, e qualche amabile pilota</l>
<l>narra gli eventi della sua barchetta</l></lg>
<lg>
<l>e un letticciuol le stanche membra aspetta...</l>
<l>l'itinerario del diman si nota,</l>
<l>e sulle labra vien la canzonetta!</l></lg>

<lg>
<l>Pensate a un uom, prigione alla locanda,</l>
<l>con una pioggia che a torrenti cade!</l>
<l>Se costui Cristo al diavolo non manda</l>
<l>è paura d'entrambi che lo invade.</l></lg>
<lg>
<l>Uscir?... di fango sono un mar le strade,</l>
<l>e le mie scarpe han l'aria miseranda;</l>
<l>che cesserà, l'oste mi persuade,</l>
<l>e ch'io pazienti ancor mi raccomanda.</l></lg>
<lg>
<l>Si comincia a educare il gatto o il cane</l>
<l>con cento schiaffi, ed un soldo di pane,</l>
<l>poi si contano travi e casseruole,</l></lg>
<lg>
<l>poi sospinta la serva alle carole,</l>
<l>e affumicate dei sorci le tane,</l>
<l>sbadigliando si scrive un inno al sole!</l></lg>

<lg>
<l>Ma ritornato dalla lunga gita</l>
<l>alla casa paterna, a' tuoi diletti,</l>
<l>d'alme memorie l'anima arricchita,</l>
<l>e la valigia piena di abbozzetti:</l></lg>
<lg>
<l>come lieto rivedi i cavalletti</l>
<l>che abbellano la tua stanza romita,</l>
<l>e come lieto ai muri prediletti</l>
<l>appendi la tua preda, al mar rapita!</l></lg>
<lg>
<l>Poi come è dolce raccontar gli eventi</l>
<l>agli amici del tuo viaggio lontano,</l>
<l>e innamorarli dei lidi ridenti!</l></lg>
<lg>
<l>E quando, solo al tuo lavor, la mano</l>
<l>trascorre, e vola il cuore, ancor tu senti</l>
<l>fuor dai vetri il fragor dell'oceàno!</l></lg></div1>
<div1><head>CRITICA D'ARTE</head>
<lg>
<l>L'ho visto il quadro...: è bello, è sorprendente!</l>
<l>Che gagliardo color, che forma pura!...</l>
<l>Però nel fondo non capisco niente,</l>
<l>e l'argomento mi mette paura.</l></lg>
<lg>
<l>La barba del pontefice Clemente,</l>
<l>ditelo voi, non vi par troppo oscura?...</l>
<l>E quella faccia di donna languente</l>
<l>è tipo superiore alla natura!</l></lg>
<lg>
<l>Poi c'è quel dito, ahimè! del cardinale,</l>
<l>che pecca assai nella sinistra parte;</l>
<l>sono inezie, lo so, ma piano piano</l></lg>
<lg>
<l>si sdrucciola nel falso e nel balzano!</l>
<l>Ah, in questa Italia benedetta, l'arte</l>
<l>ahimè va male, ahimè va mal, va male!</l></lg></div1>
<div1><head>ADORAZIONE</head>
<lg>
<l>— A messa mi volete alle sett'ore?</l>
<l>No, guardate lassù che amena vetta!</l>
<l>Domani io sarò là sul primo albore,</l>
<l>a cogliere per voi timo e violetta.</l></lg>
<lg>
<l>E se non mi vedete alla chiesetta,</l>
<l>non paventate l'ira del Signore:</l>
<l>non è incenso o latin che lo diletta,</l>
<l>ma il profumo, ma l'estasi del core!</l></lg>
<lg>
<l>E il mio cor, che quaggiù pensa a voi sola,</l>
<l>se lo porto sui monti a respirare,</l>
<l>miracolo! adorando al ciel se 'n vola,</l></lg>
<lg>
<l>e del bello commosso alla parola</l>
<l>che susurrano intorno i campi e il mare,</l>
<l>egli diventa il mio unico altare!</l></lg></div1>
<div1><head>PRELUDIO</head>
<lg>
<l>Noi siamo i figli dei padri ammalati:</l>
<l>aquile al tempo di mutar le piume,</l>
<l>svolazziam muti, attoniti, affamati,</l>
<l>sull'agonia di un nume.</l></lg>
<lg>
<l>Nebbia remota è lo splendor dell'arca,</l>
<l>e già all'idolo d'or torna l'umano,</l>
<l>e dal vertice sacro il patriarca</l>
<l>s'attende invano;</l></lg>
<lg>
<l>s'attende invano dalla musa bianca</l>
<l>che abitò venti secoli il Calvario,</l>
<l>e invan l'esausta vergine s'abbranca</l>
<l>ai lembi del Sudario...</l></lg>
<lg>
<l>Casto poeta che l'Italia adora,</l>
<l>vegliardo in sante visioni assorto,</l>
<l>tu puoi morir!... Degli antecristi è l'ora!</l>
<l>Cristo è rimorto!</l></lg>
<lg>
<l>O nemico lettor, canto la Noia,</l>
<l>l'eredità del dubbio e dell'ignoto,</l>
<l>il tuo re, il tuo pontefice, il tuo boia,</l>
<l>il tuo cielo, e il tuo loto!</l></lg>
<lg>
<l>Canto litane di martire e d'empio;</l>
<l>canto gli amori dei sette peccati</l>
<l>che mi stanno nel cor, come in un tempio,</l>
<l>inginocchiati.</l></lg>
<lg>
<l>Canto le ebbrezze dei bagni d'azzurro,</l>
<l>e l'Ideale che annega nel fango...</l>
<l>Non irrider, fratello, al mio sussurro,</l>
<l>se qualche volta piango:</l></lg>
<lg>
<l>giacché più del mio pallido demone,</l>
<l>odio il minio e la maschera al pensiero,</l>
<l>giacché canto una misera canzone,</l>
<l>ma canto il vero!</l></lg></div1>
<div1><head>BRIANZA</head>
<lg>
<l>Come è bella la sera in mezzo ai monti!</l>
<l>Te ne ricordi?... ti ricordi quando</l>
<l>si vagheggiava i rapidi tramonti,</l>
<l>e tornavamo a braccio, e sussurrando:</l>
<l>come è bella la sera in mezzo ai monti?</l></lg>
<lg>
<l>O pace, o solitudine, o dolcezze!</l>
<l>Tu appoggiavi i piedini al focolare,</l>
<l>ed io la testa fra le tue carezze;</l>
<l>e il lieto grillo era il nostro compare:</l>
<l>o pace, o solitudine, o dolcezze!</l></lg>
<lg>
<l>Chi, chi di noi più puri e più beati</l>
<l>in quei giorni d'affetto e di mistero?</l>
<l>Ti ricordi i progetti inargentati</l>
<l>dal vago argento che maschera il vero?</l>
<l>Chi, chi di noi più puri e più beati?</l></lg>
<lg>
<l>Tu prevedevi un serto alle mie chiome</l>
<l>io per te meditavo un paradiso;</l>
<l>tu inghirlandavi d'alloro il mio nome,</l>
<l>io d'amor sempiterno il tuo sorriso...</l>
<l>tu prevedevi un serto alle mie chiome!</l></lg>
<lg>
<l>O sante gioie, o speranze divine!</l>
<l>Che ce ne resta, o mia donna, a quest'ora?</l>
<l>Ma non è tutto, non è tutto spine</l>
<l>l'oggi, se, uniti, sussurriamo ancora:</l>
<l>o sante gioie, o speranze divine!</l></lg>
<lg>
<l>Rifioriran, mia mesta giovinetta,</l>
<l>rifioriranno quei tempi d'amore;</l>
<l>e tu lo sai, dagli angeli protetta,</l>
<l>tu che sei buona, e che preghi il Signore;</l>
<l>rifioriran, mia mesta giovinetta!</l></lg>
<lg>
<l>Nessun ci toglie un angolo di terra</l>
<l>dove, esperti del cuore e della vita,</l>
<l>dimenticar degli uomini la guerra,</l>
<l>e prepararci insieme alla partita!</l>
<l>Nessun ci toglie un angolo di terra.</l></lg>
<lg>
<l>O pace, o solitudine, o dolcezze!</l>
<l>Ti rivedrò seduta al focolare,</l>
<l>sognerò ancora fra le tue carezze;</l>
<l>e il lieto grillo ci sarà compare:</l>
<l>o pace, o solitudine, o dolcezze!</l></lg></div1>
<div1><head>EGLOGA</head>
<lg>
<l>Come, come restar fra queste mura</l>
<l>quando sapete</l>
<l>che son fioriti il monte e la pianura,</l>
<l>e conoscete,</l>
<l>conoscete le valli e le pendici</l>
<l>e le placide sponde</l>
<l>delle profonde — gioie albergatrici?</l></lg>
<lg>
<l>Come restare? Abbacchiano le noci</l>
<l>sulle montagne;</l>
<l>già dei fanciulli le garrule voci,</l>
<l>fra le castagne,</l>
<l>empiono i rami a cui cascan le fronde,</l>
<l>e i nidi abbandonati</l>
<l>son circondati — di testine bionde.</l></lg>
<lg>
<l>La casicciuola e la castalderia</l>
<l>colman la botte;</l>
<l>dà il giovin vino alla malinconia</l>
<l>la buona notte;</l>
<l>e lune e falchi e santi e chiavi d'oro</l>
<l>già, sulle insegne oscure,</l>
<l>di ripinture — parlano fra loro.</l></lg>
<lg>
<l>Come, come restar fra questi avelli</l>
<l>che chiaman stanze?</l>
<l>Copron di versi i lirici tinelli</l>
<l>le lontananze:</l>
<l>oh miei curati nelle vigne erranti</l>
<l>col tondo viso in foco</l>
<l>e il parlar roco — delle dee baccanti!</l></lg>
<lg>
<l>Oh le donne, oh le chiacchiere del prato!</l>
<l>Che laconismo!</l>
<l>Nessun ti chiede, là, se sei soldato</l>
<l>del realismo,</l>
<l>e nessuno s'impenna e fa gli occhioni</l>
<l>se vengono a sapere</l>
<l>che odii il mestiere — d'imitar Manzoni.</l></lg>
<lg>
<l>E vi son certe strade in Valtellina</l>
<l>cui far l'amore,</l>
<l>meglio che al muso e alla carta velina</l>
<l>di un editore:</l>
<l>conoscete il Legnone, o miei messeri?</l>
<l>Là vivi i fiori stanno</l>
<l>che qui vi danno — in polvere i droghieri.</l></lg>
<lg>
<l>Oh tre ne voglio de' miei vecchi amici</l>
<l>dal pazzo umore!</l>
<l>Di quelli che son lieti od infelici</l>
<l>secondo l'ore,</l>
<l>che non parlan di moda e di cambiale,</l>
<l>ma in nuovi cieli immersi</l>
<l>fischiano i versi — in cattedra e in piviale!</l></lg>
<lg>
<l>Tre di costor che fanno il gaio viso</l>
<l>alla baldoria,</l>
<l>e a cui l'arte congiunge in un sorriso</l>
<l>Golgota e gloria;</l>
<l>tre di costoro per salir sui monti</l>
<l>ove l'Eterno addita</l>
<l>ch'è infinita — la via degli orizzonti!</l></lg>
<lg>
<l>E beverem, col capo all'ombra fresca</l>
<l>di qualche faggio,</l>
<l>all'avvenir che i giovinetti adesca,</l>
<l>anch'esso in viaggio:</l>
<l>quando il ranume udrà queste parole,</l>
<l>riderem, se si adombra,</l>
<l>col capo all'ombra — e colle gambe al sole!</l></lg></div1>
<div1><head>SOSPIRI ALL'INVERNO</head>
<lg>
<l>Stanco son io di splendidi</l>
<l>cieli e fronzute piante;</l>
<l>mi annoia lo spettacolo</l>
<l>di una beltà costante;</l>
<l>venga il dicembre, ed operi</l>
<l>un cambiamento a vista:</l>
<l>un grazie al macchinista</l>
<l>dal petto esalerò.</l></lg>
<lg>
<l>Venga il gennaio, il placido</l>
<l>mese di pioggie e nevi,</l>
<l>venga, ed io chiuda il guscio:</l>
<l>oh giorni inerti e brevi,</l>
<l>vetri appannati, e amabili</l>
<l>grilli del focolare!</l>
<l>Voglio l'uscio inchiodare,</l>
<l>cantar l'inverno io vo'!</l></lg>
<lg>
<l>Come cadenze tremule</l>
<l>di cori in lontananza,</l>
<l>belle, ridenti, tiepide,</l>
<l>nella tranquilla stanza</l>
<l>tornano le memorie</l>
<l>del luglio e dell'aprile,</l>
<l>a colorir lo stile</l>
<l>del pallido pittor.</l></lg>
<lg>
<l>E accosciata in un angolo</l>
<l>al muro crepitante,</l>
<l>sospirosa e pettegola</l>
<l>come una vecchia amante,</l>
<l>la stufa mi consiglia</l>
<l>a non varcar la soglia,</l>
<l>e alle dolcezze invoglia</l>
<l>del solingo lavor.</l></lg>
<lg>
<l>Quando la nebbia intorbida</l>
<l>l'ampia campagna rasa,</l>
<l>è pur dolce l'imagine</l>
<l>delle donne di casa:</l>
<l>le muse son, son gli angeli</l>
<l>del domestico cielo</l>
<l>cui della pioggia il velo</l>
<l>imperla la beltà!</l></lg>
<lg>
<l>Le gonne allor bisbigliano</l>
<l>come selvette in maggio,</l>
<l>e se il capo ti aggravano</l>
<l>nuvole di passaggio,</l>
<l>ascolta... erra uno strascico</l>
<l>nella vicina stanza?</l>
<l>Ascolta: e la speranza,</l>
<l>la fede tornerà.</l></lg>
<lg>
<l>Venga il febbraio: ho un piccolo</l>
<l>vaso di sempre–vivi</l>
<l>che i vezzi non invidiano</l>
<l>dei fiorellini estivi;</l>
<l>ho un uccellino in gabbia,</l>
<l>un canerin gentile...</l>
<l>febbraio, marzo, aprile...</l>
<l>ecco l'estate ancor!</l></lg>
<lg>
<l>L'estate ancor!... Fantastico</l>
<l>mio cor di pellegrino,</l>
<l>né avran cessato i cantici</l>
<l>il bardo e il canerino:</l>
<l>giacché siam quattro in gabbia,</l>
<l>ed all'amor si beve,</l>
<l>il mandorlo è una neve,</l>
<l>la stalattite è un fior!</l></lg></div1>
<div1><head>NEVICATA</head>
<lg>
<l>La bella neve! scendete, scendete,</l>
<l>leggiadri fiocchi danzanti nei cieli;</l>
<l>come perluccie coprite, pingete</l>
<l>i tetti, i tronchi, la mota e gli steli.</l></lg>
<lg>
<l>Dacché l'ottobre, soffiando, spruzzando,</l>
<l>ingiallì tutta la vasta campagna,</l>
<l>fuor da' miei vetri, ove, fievole urtando,</l>
<l>la farfalluccia del freddo si lagna,</l></lg>
<lg>
<l>mi morîr cinque di rosa arboscelli,</l>
<l>e spirò l'anima a Dio la violetta;</l>
<l>senza l'ammanto di viti i cancelli</l>
<l>sembran soldati disposti in vedetta.</l></lg>
<lg>
<l>Pur questa notte una mano furtiva</l>
<l>l'innaffiatoio rubommi in giardino!</l>
<l>(Se fu per fame che alcun lo rapiva,</l>
<l>Iddio nol vegga l'agreste bottino).</l></lg>
<lg>
<l>Intirizzisco se schiudono l'uscio,</l>
<l>ma qui la stufa borbotta tepente:</l>
<l>oh benedetto il mio piccolo guscio,</l>
<l>per me, nevata, sei tutta innocente!</l></lg>
<lg>
<l>Fa' il tuo mestiere: scendete, scendete,</l>
<l>leggiadri fiocchi danzanti nei cieli;</l>
<l>come perluccie coprite, pingete</l>
<l>i tetti, i tronchi, la mota e gli steli...</l></lg>
<lg>
<l>Della mia donna nel fervido cuore</l>
<l>aleggia sempre una brezza gentile,</l>
<l>e quando ricco il poeta è d'amore</l>
<l>anche il gennaio somiglia all'aprile.</l></lg></div1>
<div1><head>“E TECO ERRANDO...”</head>
<lg>
<l>E teco errando, pallida Sofia,</l>
<l>come una chiesa, era piena di squilli</l>
<l>l'anima mia;</l>
<l>come una selva era piena di trilli</l>
<l>l'anima sacra alla malinconia!</l>
<l>Errando teco, pallida Sofia.</l></lg>
<lg>
<l>Vi cantava la messa un cherubino,</l>
<l>E vi nascean colombe ed usignuoli:</l>
<l>oh il bel cammino,</l>
<l>fra le intatte bianchezze e i dolci voli!</l>
<l>Oh effluvii, oh grazie del pane e del vino,</l>
<l>quando canta la messa un cherubino!</l></lg></div1>
<div1><head>ANCORA UN CANTO ALLA LUNA</head>
<lg>
<l>Corna a ponente,</l>
<l>luna crescente!</l></lg>
<lg>
<l>Fuori lucertole</l>
<l>e moscherini,</l>
<l>bruchi, larvuccie</l>
<l>e farfalluccie,</l>
<l>lumache e rane</l>
<l>fuor dalle tane:</l>
<l>il segno è certo,</l>
<l>tutti all'aperto!</l>
<l>Presto, rotonda — e rubiconda</l>
<l>nella bonaccia,</l>
<l>la bella faccia</l>
<l>risplenderà.</l></lg>
<lg>
<l>Corna a ponente,</l>
<l>luna crescente!</l></lg>
<lg>
<l>Betulla e salice,</l>
<l>olmo ed ulivo,</l>
<l>querciol, cipresso,</l>
<l>il tempo è adesso</l>
<l>di dondolare</l>
<l>e di cantare:</l>
<l>il segno è certo,</l>
<l>fuori al concerto!</l>
<l>Cadenze e inchini — e dei più fini</l>
<l>al dolce viso</l>
<l>che in paradiso</l>
<l>tondeggierà!</l></lg>
<lg>
<l>Corna a ponente,</l>
<l>luna crescente!</l></lg>
<lg>
<l>Oh come è limpida</l>
<l>la collinetta,</l>
<l>e l'aria pura</l>
<l>sulla pianura;</l>
<l>oh senti i cori</l>
<l>nei sicomori,</l>
<l>giù per le chine</l>
<l>che cavatine!</l>
<l>Di re venuta — no, non saluta</l>
<l>musica tale!</l>
<l>Ve'! l'immortale</l>
<l>comparsa è già!</l></lg>
<lg>
<l>Corna a ponente,</l>
<l>luna crescente!</l></lg>
<lg>
<l>E anch'io, crisalide</l>
<l>forse di un astro,</l>
<l>da un sassolino</l>
<l>a te m'inchino:</l>
<l>luna cornuta</l>
<l>che mostri muta</l>
<l>l'anel reciso</l>
<l>nel paradiso,</l>
<l>di cui lo sposo — già, frettoloso</l>
<l>per consolarti,</l>
<l>giunge a portarti</l>
<l>l'altra metà.</l></lg>
<lg>
<l>Corna a ponente,</l>
<l>luna crescente!</l></lg>
<lg>
<l>Addio, mia vergine,</l>
<l>felici amplessi!</l>
<l>Io vado a letto,</l>
<l>ché, a parlar schietto,</l>
<l>l'infreddatura</l>
<l>mi fa paura!</l>
<l>Ma il raggio blando</l>
<l>di quando in quando</l>
<l>alla finestra — tu mi balestra:</l>
<l>mi udrai sognare</l>
<l>e ricantare</l>
<l>la tua beltà!</l></lg>
<lg>
<l>Corna a ponente,</l>
<l>luna crescente!</l></lg></div1>
<div1><head>LIBERTAS</head>
<lg>
<l>Sciagura a te, sciagura a te, vegliardo</l>
<l>che non amasti mai,</l>
<l>e a me t'affacci, aruspice infingardo,</l>
<l>gridando: “Guai!”.</l></lg>
<lg>
<l>Quando rugge la pugna, e si agonizza</l>
<l>sul campo di battaglia:</l>
<l>quando pei valli dell'orrenda lizza</l>
<l>la morte raglia,</l></lg>
<lg>
<l>chi nei sentieri ove palla non giunge</l>
<l>sta in guardia dei giumenti,</l>
<l>giumento è anch'esso se desìo lo punge</l>
<l>di far commenti!</l></lg>
<lg>
<l>E lo danni alle forche il capitano,</l>
<l>se, a pergamo salito,</l>
<l>contro i fratelli che mordono il piano</l>
<l>appunta il dito.</l></lg>
<lg>
<l>Ritorna all'ombra del tuo pergolato,</l>
<l>ritorna alla tua chiesa,</l>
<l>e, là, mostra spauracchio all'uom curvato</l>
<l>la croce appesa:</l></lg>
<lg>
<l>me libero, me forte e me guerriero</l>
<l>crebbe il genio materno,</l>
<l>e i passaporti sdegno, ospite altiero,</l>
<l>del padre eterno!</l></lg></div1>
<div1><head>MUSICA DI CHIESA</head>
<lg>
<l>Amo la voce chioccia e poverina</l>
<l>dell'errante bambina;</l>
<l>amo il canto del cieco, e il ritornello</l>
<l>del vecchierello;</l>
<l>amo tutta la musica che ho intesa,</l>
<l>ma non amo la musica di chiesa.</l></lg>
<lg>
<l>Ah per l'uom sventurato appeso ai chiodi,</l>
<l>quel rimbombo di lodi</l>
<l>al barbaro che in ciel tranquillamente</l>
<l>dalla sua gente</l>
<l>si faceva adorar mentr'ei morìa,</l>
<l>l'onta rinnova e il mal dell'agonìa!</l></lg>
<lg>
<l>Amo la voce chioccia e poverina</l>
<l>dell'errante bambina;</l>
<l>amo il canto del cieco, e il ritornello</l>
<l>del vecchierello;</l>
<l>amo tutta la musica che ho intesa,</l>
<l>ma non amo la musica di chiesa.</l></lg></div1>
<div1><head>MEMORIE DEL PRESBITERO</head>
<lg>
<l>I bei giorni trascorsi al presbitero!</l>
<l>O mio santo curato</l>
<l>che al giovinetto amico</l>
<l>schiudesti il dolce asilo intemerato</l>
<l>e l'animo pudico,</l>
<l>benché or lungi da me tu sia sepolto,</l>
<l>ti parlo ancora, e ti riveggo in volto.</l></lg>
<lg>
<l>Ecco il canuto crine, e il mite sguardo!</l>
<l>Oh, l'orto ecco, e la oscura</l>
<l>stanzetta della sera,</l>
<l>ove lasciai partendo una pittura;</l>
<l>ecco la croce nera,</l>
<l>e i santi scarni appesi alla parete,</l>
<l>taciti amici del solingo prete.</l></lg>
<lg>
<l>O settantenne fante — zoppicante</l>
<l>nella queta dimora,</l>
<l>certo, tanto l'amavi,</l>
<l>sei morta seco per servirlo ancora:</l>
<l>senti, io scordai soavi</l>
<l>faccie di giovinette innamorate,</l>
<l>ma le tue rughe, no, non le ho scordate!</l></lg>
<lg>
<l>Quand'io tornava a sera, e il vecchierello</l>
<l>parlava al suo breviario,</l>
<l>tu, per darmi la cena,</l>
<l>riponevi in un angolo il rosario;</l>
<l>egli, finito appena,</l>
<l>tutto ridente mi sedeva accanto,</l>
<l>e mi diceva: “T'ho aspettato tanto!”.</l></lg>
<lg>
<l>I poverelli che venivan spesso</l>
<l>m'amavano anche loro</l>
<l>perché il pastor m'amava,</l>
<l>e, nei dintorni, il mio mesto lavoro</l>
<l>agli astri si portava,</l>
<l>perché un giorno avean visto in sul sagrato</l>
<l>chino a osservarlo il tremulo curato.</l></lg>
<lg>
<l>Io che non amo i preti, io piango ancora,</l>
<l>a quel vecchio pensando</l>
<l>che vivea di vangelo;</l>
<l>d'un volo il benedetto animo blando</l>
<l>andò a posarsi in cielo,</l>
<l>e il vescovo narrò ch'egli è perduto</l>
<l>perché cantava il dì dello Statuto.</l></lg>
<lg>
<l>Se cantava! Lo vidi affaccendato</l>
<l>i vessilli a intrecciare,</l>
<l>mentre, insieme alla fante,</l>
<l>io l'aiutava ad allestir l'altare;</l>
<l>come officiò esultante,</l>
<l>come pura la voce al ciel s'ergea,</l>
<l>e più bella del solito parea!</l></lg>
<lg>
<l>— Povero amico, addio... quel mazzolino</l>
<l>ho ancor, che mi donasti</l>
<l>quando da te partìa...</l>
<l>Di questi fior che tanto in terra amasti</l>
<l>la tua borgata pia</l>
<l>ti orni la fossa, e nel tempo lontano</l>
<l>mesto ancor li coltivi il terrazzano!</l></lg></div1>
<div1><head>NOLI</head>
<lg>
<l>O armoniosa quiete del villaggio,</l>
<l>balsamo sospirato un anno intiero,</l>
<l>o pace della mia anima, e raggio</l>
<l>del mio pensiero!</l></lg>
<lg>
<l>Come sei tutta buona e tutta bella,</l>
<l>o ammaliatrice, o santa, o cortigiana!</l>
<l>La tristezza, tua pallida sorella,</l>
<l>è la mezzana;</l></lg>
<lg>
<l>e io ti stringo, ti mordo, amante offeso</l>
<l>da cento mali, e tu m'intendi e taci:</l>
<l>le tue carezze sono unguento steso,</l>
<l>nettare i baci.</l></lg>
<lg>
<l>Con te la vita è placida fiumana</l>
<l>che i burroni scordò donde discese:</l>
<l>una farfalla è qui la settimana,</l>
<l>un bimbo il mese.</l></lg>
<lg>
<l>Era ben mesto, o miei poveri amori,</l>
<l>ché sulla strada, quando son venuto,</l>
<l>mi seguiva un convoglio di dolori</l>
<l>rapido e muto.</l></lg>
<lg>
<l>Or li ho messi a dormire ad uno ad uno,</l>
<l>distesi, freddi, pallidi, stecchiti:</l>
<l>in verità, non ditelo a nessuno,</l>
<l>li ho seppelliti</l></lg>
<lg>
<l>nell'orticello pien di aranci e d'ali</l>
<l>dove un bel pozzo invita ad aver sete,</l>
<l>e dove spesso brillano gli occhiali</l>
<l>di qualche prete;</l></lg>
<lg>
<l>sotto il sagrato, e placidi vi stanno</l>
<l>fra le campane e i cantici latini:</l>
<l>berretti rossi e mezzari vi fanno</l>
<l>da fiorellini.</l></lg>
<lg>
<l>Dormono lì, né, mutin lune e soli,</l>
<l>a rizapparne andrò la sepoltura;</l>
<l>però, a smarrirli, partirò da Noli</l>
<l>a notte oscura,</l></lg>
<lg>
<l>poiché sepolti son, ma non son morti:</l>
<l>quando la coltre non sorride al sonno,</l>
<l>tornano ancora, tanto sono accorti,</l>
<l>e tanto ponno!</l></lg>
<lg>
<l>Bussano ancora alla finestra mia,</l>
<l>e: “Apri, gridano, apri ai vecchi amici;</l>
<l>abbiam pescato nella tenebrìa</l>
<l>rime felici.</l></lg>
<lg>
<l>Apri, ingrato, ai dolor! siam noi la musa,</l>
<l>l'eterna musa che pel mondo corre;</l>
<l>non è poeta l'uom che ci ricusa,</l>
<l>l'uom che ci abborre”.</l></lg>
<lg>
<l>Ed io rispondo: “Sirene, Sirene,</l>
<l>tornate a sonnecchiar sotto il sagrato:</l>
<l>siete il vin che mi ha roso e le cancrene</l>
<l>che m'han bruciato!</l></lg>
<lg>
<l>Oh se il soffrir fosse il retaggio, il motto</l>
<l>dei guerrier della lira e del pensiero,</l>
<l>vi inchioderei sul cor!... ma gli è lo scotto</l>
<l>del mondo intiero!</l></lg>
<lg>
<l>Andatene, per Dio!”... Li sento appesi</l>
<l>alla parete polverosa e scialba,</l>
<l>urtar le imposte, come ospiti offesi...</l>
<l>Ma spunta l'alba,</l></lg>
<lg>
<l>e canta il gallo; (il gallo campagnuolo</l>
<l>conserva ancor la leggendaria possa):</l>
<l>i miei dolori tornano al lenzuolo,</l>
<l>dentro la fossa;</l></lg>
<lg>
<l>e allor comincia la dolce giornata.</l>
<l>Prima son vaghi suoni in lontananza,</l>
<l>qualche canzon furbetta e spensierata,</l>
<l>o il mar che danza;</l></lg>
<lg>
<l>poi paroluccie tutte vispe e fresche</l>
<l>della cara fanciulla allegra e bella:</l>
<l>torna dall'orto carica di pesche</l>
<l>grembo e scarsella.</l></lg>
<lg>
<l>Ed io contemplo e scrivo e suggo il buono,</l>
<l>santo licor che il mio pensiero inolia,</l>
<l>e mi muoia il pensier se anch'io non sono</l>
<l>un'arpa eolia!</l></lg>
<lg>
<l>È rima, è strofa qui tutto che giunga;</l>
<l>fin dai bimbi che all'aria mattutina</l>
<l>portano a passeggiar l'acuta e lunga</l>
<l>tosse ferina.</l></lg>
<lg>
<l>O Noli, o solitaria pescatrice</l>
<l>tutta cinta di torri e di madonne,</l>
<l>Dio protegga il tuo mar, la tua pendice</l>
<l>e le tue donne!</l></lg>
<lg>
<l>Le negre donne tue che ritte stanno,</l>
<l>le donne per l'Italia affaccendate,</l>
<l>che prolifican liete un mozzo all'anno</l>
<l>per le fregate!</l></lg></div1>
<div1><head>STRIMPELLATA</head>
<lg>
<l>Giovinettina bruna</l>
<l>come una bruna notte, e malinconica</l>
<l>come la luna!</l>
<l>Io mi chiamo l'amore,</l>
<l>l'amor mi chiamo, e sono il raggio e il gaudio</l>
<l>del primo albore!</l>
<l>Oh schiudimi la porta,</l>
<l>e schiudimi le braccia... — ecco il crepuscolo,</l>
<l>la luce è sorta!</l>
<l>Giovinettina lieta</l>
<l>come una lieta mattinata, e candida</l>
<l>come un poeta!</l></lg></div1>
<div1><head>INCONTRO NEL BOSCO</head>
<lg>
<l>Staman nel bosco stavo tutto solo</l>
<l>i gorgheggi a tradur di un usignuolo,</l>
<l>quando un falco calò sul picciol nido</l>
<l>e ripartì con un superbo grido:</l>
<l>la voce armoniosa</l>
<l>più non udii fra i tremuli arboscelli,</l>
<l>e la selva restò muta e pietosa</l>
<l>su un nido di orfanelli.</l></lg>
<lg>
<l>Quand'ecco di fanciulli una brigata</l>
<l>che arriva saltellando, all'impensata,</l>
<l>brucando i rami della via romita,</l>
<l>pestando l'erba dove è più fiorita...</l>
<l>“Di che paese siete?</l>
<l>Dove andate così tutto uccidendo?”.</l>
<l>Il più fiero rispose: “Eh, no, vedete,</l>
<l>vivi, vivi li prendo!</l></lg>
<lg>
<l>guardi”. E tirò di sotto a un cencio nero</l>
<l>tre colombi, due tordi e un capinero.</l>
<l>“Non siam che a mezzo aprile, e sente, sente</l>
<l>quanti nidi? la selva par vivente;</l>
<l>ne abbiam per tutto giugno</l>
<l>di correre la valle e le pendici!”.</l>
<l>E lietamente si stringeva in pugno</l>
<l>i poveri infelici.</l></lg>
<lg>
<l>Pugno di rosa, e belli occhi lucenti,</l>
<l>e chiome d'oro, e labbra sorridenti,</l>
<l>pugno di paggio uscito a coglier gigli</l>
<l>di una regina per i biondi figli!...</l>
<l>Il falco sghignazzava</l>
<l>nell'azzurro del ciel come un buffone,</l>
<l>e il mesto animo mio gli perdonava</l>
<l>la fame e l'uccisione.</l></lg></div1>
<div1><head>“AMO IL BUIO...”</head>
<lg>
<l>Amo il buio e il fragor della fucina,</l>
<l>e mi piace l'artier che tempra il ferro:</l>
<l>la polverosa sua faccia ferina,</l>
<l>gli occhi di foco e le braccia di cerro.</l></lg>
<lg>
<l>È il sacerdote del problema oscuro,</l>
<l>è il nuovo ingegno del redento Giobbe:</l>
<l>forse è per lui che al secolo maturo</l>
<l>l'uom brandirà la scala di Giacobbe.</l></lg>
<lg>
<l>Giacché, pensando alla cruenta via</l>
<l>per cui fe' vela l'angelo Pensiero,</l>
<l>mi persuade la tristezza mia</l>
<l>che non la tema il demone Mistero.</l></lg>
<lg>
<l>E più d'Icaro assai, passero greco,</l>
<l>più del vate che al fulmine attentava,</l>
<l>le speranze mi avviva il sacro speco</l>
<l>ove il deforme Ciclope vegliava.</l></lg>
<lg>
<l>Forse che fra l'incudine e il martello</l>
<l>egli gemere udìa sillabe arcane:</l>
<l>il motto ignoto dell'immenso Bello,</l>
<l>la cifra oscura della Sfinge immane!</l></lg>
<lg>
<l>Amo il buio e il fragor della fucina,</l>
<l>e mi piace l'artier che tempra il ferro:</l>
<l>la polverosa sua faccia ferina,</l>
<l>gli occhi di foco e le braccia di cerro.</l></lg>
<lg>
<l>Fossi fanciulla bianca e delicata,</l>
<l>vorrei sporcarmi al suo nobile petto:</l>
<l>l'arte soave sulla lena innata,</l>
<l>e sulla forza verserei l'affetto.</l></lg>
<lg>
<l>O Polifemo! il gaio mondo antico</l>
<l>Ossa e Pelia inforcati ancor vedea,</l>
<l>se fosse giunto all'isola un amico</l>
<l>a condurti per man la Galatea!</l></lg></div1>
<div1><head>DUE CONOSCENZE</head>
<lg>
<l>Io conoscea due vispe vecchierelle</l>
<l>che vicino abitavano di casa:</l>
<l>le due cuffie eran sempre alla finestra,</l>
<l>e per l'aria venìa</l>
<l>un confuso cianciar pien di allegria.</l></lg>
<lg>
<l>Parevan le due candide cuffiette,</l>
<l>fra quei vasi di fior, due tortorelle,</l>
<l>e or rivolti alla strada, ora alla gronda,</l>
<l>quattro occhietti brillanti</l>
<l>studiavan gli uccelletti e i viandanti.</l></lg>
<lg>
<l>Io passava di là quasi ogni sera</l>
<l>e m'avean le due donne in simpatia,</l>
<l>ché, fra tanti a ragazze accompagnati,</l>
<l>mi vedevan soletto</l>
<l>e mi credean dabbene e poveretto.</l></lg>
<lg>
<l>Anch'io le amavo, e un dì, come deserti</l>
<l>vidi i balconi del convegno antico,</l>
<l>chiesi novelle: moribonda l'una</l>
<l>l'altra al letto davanti</l>
<l>a pregar la madonna e tutti i santi.</l></lg>
<lg>
<l>L'ammalata morì; fu un epitaffio</l>
<l>breve alla porta della chiesa, e un requie</l>
<l>di più. L'altra tornò nella sua casa</l>
<l>stretta, oscura, pudica</l>
<l>come la bara della estinta amica.</l></lg>
<lg>
<l>E più di quella restò forse chiusa.</l>
<l>Quando al sol si riaperse, oh cosa triste!</l>
<l>intisichian non innaffiati i fiori,</l>
<l>e la vecchia languente</l>
<l>guardava intorno e non vedea più niente.</l></lg>
<lg>
<l>Dimenticato anch'io, son mesi e mesi</l>
<l>che ho mutato cammin, come gli uccelli</l>
<l>che sul miglio infedel piansero molto,</l>
<l>poi decretâr lo sfratto.</l>
<l>I fiorellini erano morti affatto.</l></lg></div1>
<div1><head>“PALLIDA, MESTA...”</head>
<lg>
<l>Pallida, mesta, e collo sguardo chino</l>
<l>a che pensi, seguendo, o giovinetta,</l>
<l>il mio cammino?</l>
<l>Forse sospiri che lungi è la vetta,</l>
<l>che seguirmi in eterno è tuo destino,</l>
<l>pallida, mesta, e collo sguardo chino?</l></lg>
<lg>
<l>Io leggo il cielo attraverso l'amore!</l>
<l>Tu sei la lente delle mie pupille:</l>
<l>povero fiore,</l>
<l>tolto alle aiuole vergini e tranquille,</l>
<l>oh non languir sul petto al viaggiatore!...</l>
<l>Io leggo il cielo attraverso l'amore.</l></lg></div1>
<div1><head>CANZONIERE DEL BIMBO</head>
<div2><head>1</head>
<lg>
<l>Egli aperse quel dì le sue finestre,</l>
<l>guardò nel cielo e ringraziò l'azzurro;</l>
<l>sorrise ai fiori e ringraziò i profumi,</l>
<l>e disse all'aura: oh dolce il tuo sussurro!</l>
<l>e alle rondini: addio!</l>
<l>e ai passeggier: vi benedica Iddio!</l></lg>
<lg>
<l>E, alla parola Iddio, lo assalse un'alta</l>
<l>riverenza, e dall'anima stupita</l>
<l>esclamò: Nume, Iehova, Signore!</l>
<l>fortunati i viventi in questa vita:</l>
<l>oh crea l'imperituro,</l>
<l>regalalo al passato ed al futuro!</l></lg>
<lg>
<l>E poi disse a se stesso: Anima mia</l>
<l>bevi l'ambrosia dai polmoni ansanti;</l>
<l>centuplica le tue fibre d'amore,</l>
<l>ti stempra, anima mia, ti stempra in canti!</l>
<l>È nato il bambinello,</l>
<l>candido, vispo, vigoroso e bello.</l></lg>
<lg>
<l>È nato il bambinello, il sospirato,</l>
<l>il Messia della placida casetta:</l>
<l>egli è là: nella culla è già raccolto,</l>
<l>e gli han vestita già la camicietta:</l>
<l>la camicietta bianca,</l>
<l>con due vaghi ricami a destra e a manca.</l></lg>
<lg>
<l>Egli è là: sul suo pallido visino</l>
<l>tutti i sogni del cielo ho già sognati;</l>
<l>credo agli angeli adesso, agli angioletti</l>
<l>di vaghe aureole bionde incoronati...</l>
<l>Volumi, io vi saluto,</l>
<l>imparai l'universo in un minuto.</l></lg>
<lg>
<l>L'universo imparai! Non domandate</l>
<l>al levita e al filosofo gli arcani:</l>
<l>un vagito di bimbo, ecco la fede,</l>
<l>ecco il segreto dei destini umani!</l>
<l>O dubbii, o sogni, addio!</l>
<l>Io vedo, e sento, e benedico Iddio!</l></lg></div2>
<div2><head>2</head>
<lg>
<l>Ed ora pulisciti,</l>
<l>mia povera creta!</l>
<l>Sian puri, sian limpidi</l>
<l>gli amor del poeta;</l>
<l>sul dolce miracolo</l>
<l>la musa non dica</l>
<l>che note di spica,</l>
<l>che effluvii di fior.</l></lg>
<lg>
<l>Un serto facciamogli</l>
<l>del nostro pensiero,</l>
<l>ma casto, ma placido,</l>
<l>ma bello e leggero;</l>
<l>ci basti il suo bacio</l>
<l>per leggere i fati,</l>
<l>per viver beati</l>
<l>ci basti il suo cor!</l></lg>
<lg>
<l>Ai fischi del pubblico,</l>
<l>del volgo al sorriso</l>
<l>ci asconda quel piccolo</l>
<l>suo vergine viso:</l>
<l>se un ramo di lauro</l>
<l>ci aspetta nel mondo,</l>
<l>serbiamolo al biondo</l>
<l>suo lucido crin!</l></lg>
<lg>
<l>E tu che ti nomini</l>
<l>l'immenso avvenire,</l>
<l>tu culla dei gaudii,</l>
<l>dei pianti e dell'ire,</l>
<l>lo guarda, e inargentati,</l>
<l>lo guarda, e t'indora;</l>
<l>gli innonda d'aurora</l>
<l>l'astruso cammin.</l></lg>
<lg>
<l>Se il peso del genio,</l>
<l>se il marchio del vate</l>
<l>son l'onta e la gloria</l>
<l>che Iddio gli ha serbate,</l>
<l>oh intatte ritornino</l>
<l>le età che son morte;</l>
<l>del dolce, del forte,</l>
<l>del santo cantar!</l></lg>
<lg>
<l>Ma meglio, assai meglio</l>
<l>se invece lo aspetta,</l>
<l>la pace, il silenzio</l>
<l>d'ignota casetta!...</l>
<l>Sia piena di rondini,</l>
<l>dal mondo difesa,</l>
<l>sia bianca e sospesa</l>
<l>fra il ciel ed il mar!</l></lg></div2>
<div2><head>3</head>
<lg>
<l>Perché sei pallido</l>
<l>o mio bambino?</l>
<l>Perché il tuo lucido</l>
<l>occhio azzurrino,</l>
<l>su cui di un dubbio</l>
<l>non scese il velo,</l>
<l>infaticabile</l>
<l>s'affisa in cielo?</l></lg>
<lg>
<l>Non invaghirtene</l>
<l>bambino mio</l>
<l>di quella splendida</l>
<l>tenda d'Iddio,</l>
<l>non invaghirtene,</l>
<l>non mi sfuggire...</l>
<l>Ahimè, raggiungerla</l>
<l>vuol dir morire!</l></lg>
<lg>
<l>Non guarda l'etere,</l>
<l>vuoto miraggio</l>
<l>ma parla, e cantami</l>
<l>nel tuo linguaggio:</l>
<l>anch'io, mio bambolo,</l>
<l>anch'io, vedrai</l>
<l>or fra le nuvole</l>
<l>non guardo mai.</l></lg>
<lg>
<l>Volin le nuvole,</l>
<l>brilli il sereno!</l>
<l>Dacché, cullandoti</l>
<l>su questo seno,</l>
<l>vi scende il gaudio</l>
<l>dal paradiso,</l>
<l>più non interrogo</l>
<l>che il tuo bel viso!</l></lg>
<lg>
<l>Quel viso candido</l>
<l>coi capei d'oro,</l>
<l>che non v'ha bibbia</l>
<l>miglior di loro</l>
<l>se l'ira assaltimi,</l>
<l>e ch'io vi metta</l>
<l>la man che aduncasi</l>
<l>per la vendetta.</l></lg>
<lg>
<l>Quel viso candido</l>
<l>con quel nasino</l>
<l>che sembra un petalo</l>
<l>di gelsomino:</l>
<l>con quelle piccole</l>
<l>guancie di rosa,</l>
<l>parenti prossime</l>
<l>della mimosa.</l></lg>
<lg>
<l>Oh quando, in braccio</l>
<l>della nutrice,</l>
<l>il tuo ti coglie</l>
<l>sonno felice,</l>
<l>e il capo dondoli</l>
<l>come un vecchietto</l>
<l>che sogni il ciondolo</l>
<l>del suo berretto:</l></lg>
<lg>
<l>quando, le deboli</l>
<l>braccia incrociate</l>
<l>e le finissime</l>
<l>mani allargate,</l>
<l>al par di un monaco</l>
<l>fuor dal cappuccio,</l>
<l>mi osservi attonito</l>
<l>dal tuo lettuccio,</l></lg>
<lg>
<l>senti: io risuscito</l>
<l>le ricordanze,</l>
<l>e per le cerule</l>
<l>mie lontananze,</l>
<l>ricerco l'esule</l>
<l>che fu me stesso,</l>
<l>il bimbo, il giovane</l>
<l>che un padre è adesso.</l></lg>
<lg>
<l>Lo trovo: memore</l>
<l>della campagna,</l>
<l>bever le tenebre</l>
<l>della lavagna;</l>
<l>in chiesa, a vespero</l>
<l>colla sorella,</l>
<l>girare i briccioli</l>
<l>della scarsella,</l></lg>
<lg>
<l>come un rosario;</l>
<l>lo trovo in villa,</l>
<l>dal ciel, dal gemito</l>
<l>di qualche squilla,</l>
<l>della famiglia</l>
<l>nei plausi immerso,</l>
<l>pescar l'orribile</l>
<l>suo primo verso!...</l></lg>
<lg>
<l>E giuro agli uomini,</l>
<l>e giuro a Dio</l>
<l>che i mille triboli</l>
<l>del viaggio mio</l>
<l>io li ringrazio,</l>
<l>li benedico,</l>
<l>come le prediche</l>
<l>di un vecchio amico!</l></lg>
<lg>
<l>O bimbo, o vergine</l>
<l>mia creatura,</l>
<l>cresci discepolo</l>
<l>della natura;</l>
<l>cresci alle semplici</l>
<l>gioie ignorate,</l>
<l>alle dovizie</l>
<l>nel cuor celate;</l></lg>
<lg>
<l>andrem per garruli</l>
<l>boschetti a scuola,</l>
<l>e udrai ripetere</l>
<l>la mia parola</l>
<l>corolle e foglie,</l>
<l>petali e steli,</l>
<l>e piani e vertici,</l>
<l>e rivi e cieli.</l></lg>
<lg>
<l>Là, coll'orgoglio</l>
<l>di due poeti,</l>
<l>diremo ai Mentori,</l>
<l>diremo ai preti:</l>
<l>andate al diavolo,</l>
<l>non vi cerchiamo;</l>
<l>siam soli e liberi,</l>
<l>crediamo e amiamo!</l></lg></div2>
<div2><head>4</head>
<argument><p>Terza rima</p></argument>
<lg>
<l>Quando il sol cadde e tacquero le squille,</l>
<l>la quiete e l'amor cantano un coro</l>
<l>alla tribù dell'anime tranquille.</l></lg>
<lg>
<l>L'uomo è stanco di passi e di lavoro,</l>
<l>la donna ha l'occhio languido e profondo,</l>
<l>il focolare è una chiesetta d'oro.</l></lg>
<lg>
<l>Mentre il suo raggio acuto e rubicondo</l>
<l>cresce e svanisce, lottando col cero</l>
<l>e colla luna che accarezza il mondo;</l></lg>
<lg>
<l>mentre il musino del gattuccio nero,</l>
<l>immobile ed intento al limitare</l>
<l>sogna il suo lungo sogno di mistero;</l></lg>
<lg>
<l>come un mesto palombaro nel mare,</l>
<l>io discendo nel cor che Iddio m'ha dato,</l>
<l>e mi guida le perle a rintracciare</l></lg>
<lg>
<l>il respiro del bimbo addormentato.</l></lg></div2>
<div2><head>5</head>
<head>Memento</head>
<lg>
<l>Oh se l'ava non fosse sepellita,</l>
<l>l'ava, l'antico amor della mia vita,</l>
<l>s'ella vivesse ancor...</l>
<l>pensate il gaudio di appenderle al seno</l>
<l>della mia vita il giovinetto amor;</l></lg>
<lg>
<l>pensate il gaudio, pensate l'incanto!...</l>
<l>La sua canizie a questi ricci accanto,</l>
<l>questi tuoi ricci d'or,</l>
<l>o bambinello mio vispo e sereno,</l>
<l>se la bisnonna tua vivesse ancor!</l></lg>
<lg>
<l>Sta' cheto e attento, o pallido bambino,</l>
<l>e mi contempli fiso il tuo visino,</l>
<l>ti voglio innamorar:</l>
<l>la sua tomba alla tua culla sospira,</l>
<l>povera tomba, andiamola a trovar.</l></lg>
<lg>
<l>Vi riposa la buona vecchierella</l>
<l>che mi seguiva, silenziosa e bella,</l>
<l>nei sogni a veleggiar,</l>
<l>coi freschi venti che l'infanzia spira,</l>
<l>spiaggie d'oro e di perle a imaginar.</l></lg>
<lg>
<l>E in lontananza sul vago oceàno</l>
<l>del mio viaggio tortuoso e strano,</l>
<l>più che le perle e l'or,</l>
<l>forse già quella santa indovinava,</l>
<l>o bambinello, il tuo futuro albor!</l></lg>
<lg>
<l>E non nato ti amò, povera donna,</l>
<l>e pensò di attaccarti alla sua gonna,</l>
<l>come si attacca un fior,</l>
<l>e della sua celeste anima d'ava</l>
<l>farne rugiada benedetta ancor!</l></lg>
<lg>
<l>Ella è discesa nella fredda terra,</l>
<l>e dal buio fatal che la rinserra</l>
<l>non sorgerà mai più:</l>
<l>prole di ignoti profanò la casa</l>
<l>che fu sua casa, e nostro tempio fu.</l></lg>
<lg>
<l>Ma non tutto esulò nel cataletto</l>
<l>l'idolo mio; non vi inchiodâr l'affetto</l>
<l>dei bimbi, e la virtù!</l>
<l>È la ricchezza, dalla creta evasa,</l>
<l>che renderemo all'anima lassù!</l></lg>
<lg>
<l>La ereditai per te, mio bambinello,</l>
<l>per farti buono, fortunato, e bello</l>
<l>di angelica beltà:</l>
<l>quella che vive dove l'uom non rode,</l>
<l>e l'ugna d'Eva a graffiar non va.</l></lg>
<lg>
<l>Senti: io morrò di versi e di etisìa,</l>
<l>e quel giorno tu pur saprai che sia</l>
<l>un amor che se 'n va:</l>
<l>bardo futuro, a lei mi sposi un'ode,</l>
<l>e nell'azzurro Iddio mi accoglierà.</l></lg></div2></div1>
<div1><head>ALL'AMICO</head>
<lg>
<l>Quando era colma l'anima</l>
<l>di affetti e di armonie,</l>
<l>ho prodigato al lastrico</l>
<l>le esuberanze mie;</l>
<l>e tracannai, beffandoli,</l>
<l>vini di insulse ebrezze,</l>
<l>e dispersi carezze</l>
<l>che ricordar non so.</l></lg>
<lg>
<l>Ma non mi infanghi il plauso</l>
<l>dell'ebete orgoglioso</l>
<l>che urtai, fra gonne e calici,</l>
<l>nel suo cammin famoso;</l>
<l>se nei caffè sbadiglia</l>
<l>d'arte, per noia e moda,</l>
<l>che il nome mio non s'oda,</l>
<l>o ch'ei lo insulti io vo'!</l></lg>
<lg>
<l>L'insulto e la calunnia,</l>
<l>sposati in un sorriso,</l>
<l>non turberan, scontrandola,</l>
<l>l'ironia del mio viso;</l>
<l>nell'orgia e nella nebbia</l>
<l>fui di un mio sogno in traccia,</l>
<l>né ho mai guardato in faccia</l>
<l>i corpi intorno a me.</l></lg>
<lg>
<l>Tu, biondo e malinconico</l>
<l>compagno di visioni,</l>
<l>cui palpitando mormoro</l>
<l>le torbide canzoni,</l>
<l>tu sai le mie battaglie,</l>
<l>le mie superbie sai,</l>
<l>e presto mi vedrai</l>
<l>venir ridendo a te;</l></lg>
<lg>
<l>e dirti: il ciuco e il ninnolo,</l>
<l>il masso e la beghina,</l>
<l>son scesi a conciliabolo,</l>
<l>una bella mattina,</l>
<l>e han giurata impossibile,</l>
<l>in nome del buon senso,</l>
<l>la cara arte ch'io penso</l>
<l>quella che pensi tu.</l></lg>
<lg>
<l>Arrigo, e alla materia</l>
<l>e all'azzurro ineggiando,</l>
<l>le sordità del prossimo</l>
<l>ritenterem, cantando,</l>
<l>forse profeti inutili,</l>
<l>ma lieti, in santa guerra,</l>
<l>gli aromi della terra,</l>
<l>gli effluvii di lassù!</l></lg></div1>
<div1><head>LA FESTA E L'ALCOVA</head>
<lg>
<l>Ella era nuda come un fior d'Iddio</l>
<l>liberamente nei campi sbucciato;</l>
<l>però pel ballo si adornava, ed io</l>
<l>le stava allato.</l></lg>
<lg>
<l>Creature del cielo, angeli belli,</l>
<l>io credo che se mai lassù piangete,</l>
<l>gli è quando nei tessuti e nei gioielli</l>
<l>Eva scorgete.</l></lg>
<lg>
<l>Pensate il mio dolore: eran profili</l>
<l>fatti per suscitare estasi e incùbi;</l>
<l>fini, soavi, candidi, gentili,</l>
<l>parevan nubi,</l></lg>
<lg>
<l>vaghe nubi sbucciate a ciel sereno!...</l>
<l>Vidi arrivar la bianca camiciuola,</l>
<l>e si adagiò sul profumato petto</l>
<l>come una stola.</l></lg>
<lg>
<l>Io sospirava: “Tu porrai sovr'essa</l>
<l>molte maschere ancor, ma è tempo perso:</l>
<l>la malizia dell'uomo è profetessa,</l>
<l>passa attraverso!”.</l></lg>
<lg>
<l>E il fruscìo delle morbide sottane</l>
<l>volea beffarmi, cingendole il fianco;</l>
<l>e le corna mi fean con pieghe strane</l>
<l>sul lato manco,</l></lg>
<lg>
<l>da quella parte ov'è annicchiato il core!...</l>
<l>Poi le perle arrivâr, tremule faci,</l>
<l>a lambir mollemente il suo candore,</l>
<l>come i miei baci.</l></lg>
<lg>
<l>Ed io gridai: “Figlie del buio immenso,</l>
<l>scordatevi i mister dell'oceàno;</l>
<l>ciò che davanti alla bellezza io penso</l>
<l>è assai più arcano!”.</l></lg>
<lg>
<l>Del lungo crin nel labirinto negro,</l>
<l>che come spugna la luce riceve,</l>
<l>comparve allora un improvviso e allegro</l>
<l>spruzzo di neve.</l></lg>
<lg>
<l>Ed io le dissi un mio vecchio pensiero:</l>
<l>“Questa bianca camelia artificiale,</l>
<l>prima d'essere un fior forse fu un cero</l>
<l>di funerale.</l></lg>
<lg>
<l>O fantasìe dell'ammalato ingegno!</l>
<l>Penso, guardando il tuo largo mantello,</l>
<l>a quel dei morti gonnellin di legno</l>
<l>fatto a pennello,</l></lg>
<lg>
<l>gonnellino di moda eternamente!...</l>
<l>Vanne fanciulla, e oblìa nella tempesta</l>
<l>delle note e dei salti il mar fremente</l>
<l>nella mia testa;</l></lg>
<lg>
<l>l'amor, l'orgoglio oblìa del tuo poeta,</l>
<l>le sue lotte, i suoi sogni, e le sue pene,</l>
<l>là nelle braccia della prima creta</l>
<l>che danzi bene!”.</l></lg>
<lg>
<l>Ella era uscita. La lucerna mia</l>
<l>mi mandava una luce sepolcrale,</l>
<l>fatta di sete e di malinconia,</l>
<l>sul capezzale.</l></lg>
<lg>
<l>Ella era uscita. Pari a lungo e blando</l>
<l>solco d'argento in coda a una barchetta,</l>
<l>l'effluvio suo mi addormentava, errando</l>
<l>nella stanzetta.</l></lg>
<lg>
<l>Ella era uscita. Mi parea sentire</l>
<l>gemere mestamente i contrabbassi,</l>
<l>quasi vecchioni affannati a seguire</l>
<l>giovani passi.</l></lg>
<lg>
<l>E gli immensi sognai lussi di pelle</l>
<l>in cui la faccia scioccamente prava</l>
<l>ch'hanno gli amici delle donne belle</l>
<l>si specchiava.</l></lg>
<lg>
<l>Gli scandagli sognai degli occhi abbietti</l>
<l>fra le celate invan magnificenze;</l>
<l>i contatti sognai, gli sconci detti,</l>
<l>le trasparenze!</l></lg>
<lg>
<l>E una testa di satiro sbucava</l>
<l>fuor dalle pieghe della mia cortina,</l>
<l>e dondolando e ghignando cantava</l>
<l>questa quartina:</l></lg>
<lg>
<l>“All'inferno, marito; al limbo, amante!</l>
<l>Vieni, fratello, a stringermi la mano:</l>
<l>il publico è il padron di tutte quante,</l>
<l>è il gran Sultano!”.</l></lg>
<lg>
<l>Ed io credetti che spuntasse il giorno;</l>
<l>e il suo fiato sentivo e la sua faccia,</l>
<l>e, come desto, cercandola intorno</l>
<l>stendea le braccia...</l></lg>
<lg>
<l>Ma non stringea che un abito stupendo,</l>
<l>lacero e vuoto sulla coltre mia,</l>
<l>come il nimbo che un angelo, cadendo,</l>
<l>perde per via.</l></lg></div1>
<div1><head>TENTAZIONI</head>
<lg>
<l>Vorrei, fanciulla, esser nel tuo corsetto</l>
<l>e, come un serpe ai dì di luglio, in giri</l>
<l>voluttuosi errarti intorno al petto:</l>
<l>errarti intorno al petto, o bella amica,</l>
<l>ma con gioia pudica;</l>
<l>e non baciarti, e tener gli occhi chiusi,</l>
<l>sol nei profumi assorto,</l>
<l>per le tue membra candide diffusi.</l></lg>
<lg>
<l>Che nebbia fra i comignoli e il selciato,</l>
<l>che freddo per le strade, e quanti ombrelli!...</l>
<l>Ho il corpo affranto, e un sigaro appestato:</l>
<l>fumo, fumo, il tuo stato</l>
<l>somiglia a quello dell'anima mia...</l>
<l>Dall'aria greve oppresso</l>
<l>tenta invan sollevarsi, e fuggir via!</l></lg>
<lg>
<l>Povera amica! di me che ne dici?</l>
<l>Pazzo non sono, e non sono cattivo;</l>
<l>ti amai nei dì del pianto e nei felici,</l>
<l>e ti amerò ancor tanto</l>
<l>di un amor puro e santo...</l>
<l>Ma vi son giorni che il mio cor vien meno,</l>
<l>e il fango mi conquista.</l>
<l>Prega, prega che torni il ciel sereno!</l></lg>
<lg>
<l>Tu non lo sai che l'uomo è anch'esso un bruto?</l>
<l>Fuggi, fuggi da me; su questo petto</l>
<l>ti avvinghierei sprezzando il tuo rifiuto,</l>
<l>e se il preludio dei baci incomincia</l>
<l>ove finisca ignori!... oh abbassa il velo,</l>
<l>fuggi, e prega il Signore</l>
<l>che ti sorrida, e rassereni il cielo!</l></lg></div1>
<div1><head>RONDINI</head>
<lg>
<l>Tacea da quattro aprili il nidicciuolo</l>
<l>dove, fanciullo, il volo</l>
<l>delle garrule rondini mia madre</l>
<l>insegnommi ad amare.</l>
<l>Nel sessantuno ritornò dal mare</l>
<l>solo l'alato padre;</l>
<l>si accovacciava nel nido ogni sera</l>
<l>e tal sciogliea nell'aria</l>
<l>la canzon solitaria,</l>
<l>che davver somigliava una preghiera.</l>
<l>Egli piangeva l'amica diletta</l>
<l>sepolta sulla vetta</l>
<l>di una qualche piramide d'Egitto;</l>
<l>e certo, nel tragitto</l>
<l>di quell'ottobre, gli mancò la lena,</l>
<l>al pensier di trovarla disseccata</l>
<l>sulla cocente arena!</l>
<l>Uno stormo però di rondinelle</l>
<l>vispe, piccine e belle,</l>
<l>quest'anno ancora alla gronda ospitale</l>
<l>venne a raccoglier l'ale,</l>
<l>seminando un pispiglio interminato;</l>
<l>del povero annegato</l>
<l>credo saranno i bamboli innocenti</l>
<l>e i prossimi parenti</l>
<l>che ritornano, orando, al patrio nido,</l>
<l>per celebrare come meglio ponno</l>
<l>gli antichi amor del nonno.</l></lg></div1>
<div1><head>NOX</head>
<lg>
<l>La luna tonda e placida</l>
<l>in mezzo al ciel veleggia,</l>
<l>sol qualche muro squallido</l>
<l>di campanil biancheggia,</l>
<l>non batton fronda i platani</l>
<l>per le deserte vie,</l>
<l>sparse di strane ombrìe.</l></lg>
<lg>
<l>Qui il tarlo, occulto e vigile</l>
<l>come le noie umane,</l>
<l>solo negli alti stipiti</l>
<l>morde il suo vecchio pane;</l>
<l>solo nelle mie tenebre</l>
<l>cerco il mio pane anch'io,</l>
<l>cerco la fede in Dio!</l></lg>
<lg>
<l>E il mesto cuore interrogo</l>
<l>di tante larve amante,</l>
<l>su tante care imagini</l>
<l>nei dì perduti errante:</l>
<l>il cuore, il puro oceano</l>
<l>donde a inneggiar sorgea</l>
<l>la giovinetta idea.</l></lg>
<lg>
<l>E penso i dolci studii</l>
<l>di quando in mezzo a fiori</l>
<l>credea la mente avvolgersi</l>
<l>e preparar colori,</l>
<l>di quando ancor sull'anima</l>
<l>sorridendo volava</l>
<l>l'avemaria dell'ava.</l></lg>
<lg>
<l>Allora ai belli esametri,</l>
<l>irti di sacre fole,</l>
<l>la verità cantavano</l>
<l>le bibliche parole;</l>
<l>allor la bieca Eumenide</l>
<l>salutava, tremante,</l>
<l>la vergine di Dante.</l></lg>
<lg>
<l>Oh il padre eterno! il giudice</l>
<l>calmo, augusto, barbuto!</l>
<l>Il Dio della famiglia</l>
<l>da bambinel veduto!...</l>
<l>Forse perché era vecchio</l>
<l>e coperto di rai,</l>
<l>so che davver l'amai!</l></lg>
<lg>
<l>Ma le trombe di Gerico</l>
<l>tacquero una mattina:</l>
<l>sparve dal ciel degli angeli</l>
<l>la tinta porporina,</l>
<l>e innanzi a un muro orribile</l>
<l>torvo piantossi e altiero</l>
<l>il dubbio, in manto nero.</l></lg>
<lg>
<l>E da quel dì mi seguita,</l>
<l>mi seguita indefesso:</l>
<l>da lungi or or guatavami,</l>
<l>mi sta sul collo adesso;</l>
<l>paziente come un monaco,</l>
<l>furbo come una strega,</l>
<l>discute, afferma, nega;</l></lg>
<lg>
<l>e un'acre, ineluttabile</l>
<l>voluttà di dolore,</l>
<l>e una superbia indomita</l>
<l>e un fremito d'orrore,</l>
<l>come note di cembalo</l>
<l>che canta, o stride, o geme,</l>
<l>coll'ugna rea mi spreme.</l></lg>
<lg>
<l>— O fedeli! o cattolici!</l>
<l>alme beate e pure,</l>
<l>nel dogma e nel misterio</l>
<l>dell'avvenir secure!</l>
<l>Turba che ancora, attonito,</l>
<l>mi arresta per le vie</l>
<l>a udir le litanie,</l></lg>
<lg>
<l>se, nei tranquilli vesperi,</l>
<l>da una socchiusa porta</l>
<l>odor d'incenso l'aria</l>
<l>e cantici mi apporta...</l>
<l>deh, come sposi, o prossimo,</l>
<l>la fede all'ignoranza,</l>
<l>l'ignoto alla speranza?</l></lg>
<lg>
<l>Poiché il dilemma, immobile,</l>
<l>pesa sull'uom dal giorno</l>
<l>che ad un primo cadavere</l>
<l>si pose il fango intorno;</l>
<l>poiché non altro è il mistico</l>
<l>sole dell'emisfero</l>
<l>che un luminoso zero!</l></lg>
<lg>
<l>Dove, dove migrarono</l>
<l>i popoli pastori,</l>
<l>dove volâr gli spiriti</l>
<l>dei sofi e dei cantori?</l>
<l>Che disse Giove olimpio?</l>
<l>Osiride che disse?</l>
<l>Che fan le stelle fisse?</l></lg>
<lg>
<l>Dove svanîr le vergini,</l>
<l>e le pietose donne?</l>
<l>Ove son iti i bamboli</l>
<l>e le povere nonne?</l>
<l>Mentì il profeta o l'augure,</l>
<l>l'apostolo, o il bramino?</l>
<l>Chi giunse al Dio divino?</l></lg>
<lg>
<l>O fedeli, o cattolici,</l>
<l>pura e beata greggia!</l>
<l>Mentre la luna candida</l>
<l>in mezzo al ciel veleggia,</l>
<l>ti accarezza l'arcangelo</l>
<l>che veglia, accorto e bello,</l>
<l>le tende d'Israello.</l></lg>
<lg>
<l>Dormi nei letti tiepidi</l>
<l>o progenie d'Abele,</l>
<l>e al capezzal ti piovano</l>
<l>sogni di rose e miele,</l>
<l>né la beata moglie</l>
<l>ti risvegli russando,</l>
<l>né il queto bimbo urlando.</l></lg>
<lg>
<l>Dormi: la notte è fertile</l>
<l>di sante apparizioni,</l>
<l>e nuota in lei più rapido</l>
<l>l'estro delle canzoni;</l>
<l>io, Beniamini, io veglio</l>
<l>col mio negro compagno,</l>
<l>io veglio, e non mi lagno.</l></lg>
<lg>
<l>Poiché il silenzio è un angelo,</l>
<l>e un sacerdote anch'esso,</l>
<l>e contemplar le tenebre</l>
<l>è contemplar se stesso,</l>
<l>né son parole inutili</l>
<l>i sibili e i sussurri</l>
<l>che van pei campi azzurri.</l></lg>
<lg>
<l>Oh seguitarli in estasi,</l>
<l>fra stelle e nebulose;</l>
<l>dalla region dei fulmini</l>
<l>incenerir le cose;</l>
<l>dimenticar le fisime</l>
<l>delle superbe scuole,</l>
<l>e i pulpiti, e le stole!...</l></lg>
<lg>
<l>Poi quando stanca è l'anima,</l>
<l>povera spia del cielo</l>
<l>che fruga, e attende, e immobile</l>
<l>ha sempre agli occhi il velo,</l>
<l>e quando si precipita</l>
<l>dal carro di Boote</l>
<l>piangendo, e a mani vuote...</l></lg>
<lg>
<l>o fortunate lagrime,</l>
<l>o povertà felice!</l>
<l>Ti sta dell'uomo libero</l>
<l>il serto alla cervice,</l>
<l>baci un'antica, indomita</l>
<l>fede, e un immenso Iddio</l>
<l>ti canta in cuor: Son Io! —</l></lg></div1>
<div1><head>I RE MAGI</head>
<lg>
<l>I bei vegliardi dallo scettro d'oro</l>
<l>che per la neve, sotto il ciel sereno,</l>
<l>sostar sommessi alla mia porta udìa,</l>
<l>la notte della santa Epifanìa,</l>
<l>o son morti di freddo, o son malati,</l>
<l>nei paesi del sole,</l>
<l>i bei vegliardi dallo scettro d'oro!</l></lg>
<lg>
<l>Quando la mia scarpetta in sul verone</l>
<l>tutta avvizzita facea la rugiada,</l>
<l>e tu madre, domestica regina,</l>
<l>la colmavi di doni alla mattina,</l>
<l>io ricciuto avea il crin, candida l'alma,</l>
<l>e ogni alba che venìa</l>
<l>di giornate regali il don mi offrìa.</l></lg>
<lg>
<l>Un giovin Sire senza scettro d'oro,</l>
<l>ma cui nutrian d'aromi e terra e cielo,</l>
<l>e una corte di sogni e di speranze</l>
<l>complimentava fra beate stanze,</l>
<l>era in quei giorni io stesso:</l>
<l>io che il perduto imper sospiro adesso!</l></lg>
<lg>
<l>I bei vegliardi dallo scettro d'oro</l>
<l>che per la neve, sotto il ciel sereno,</l>
<l>sostar sommessi alla mia porta udìa,</l>
<l>la notte della santa Epifanìa,</l>
<l>o son morti di freddo o son malati</l>
<l>nei paesi del Sole,</l>
<l>i bei vegliardi dallo scettro d'oro!</l></lg></div1>
<div1><head>L'ANIMA DEL VINO</head>
<lg>
<l>Cara progenie</l>
<l>del mio bicchiere,</l>
<l>fumi e baldorie,</l>
<l>nebbie e preghiere;</l></lg>
<lg>
<l>urne fantastiche</l>
<l>piene di fiori,</l>
<l>piene di musiche,</l>
<l>piene d'amori;</l></lg>
<lg>
<l>cara progenie,</l>
<l>donde il volo dolcissimo innalzate?</l>
<l>Urne fantastiche,</l>
<l>ov'è l'orto gentil che vi ha colmate?</l></lg>
<lg>
<l>Quando gorgoglii</l>
<l>nel teschio mio,</l>
<l>o santa origine</l>
<l>del santo oblio,</l></lg>
<lg>
<l>come un intingolo</l>
<l>della massaia</l>
<l>quando i fittabili</l>
<l>tornan dall'aia;</l></lg>
<lg>
<l>quando gorgoglii</l>
<l>è tutto tuo l'ingegno, o, a poco a poco,</l>
<l>come un intingolo,</l>
<l>ti fai bollente del mio cranio al foco?</l></lg>
<lg>
<l>Ah, solitario</l>
<l>se tu lavori,</l>
<l>se non t'aiutano</l>
<l>i miei dolori;</l></lg>
<lg>
<l>se cacci l'anima</l>
<l>dal suo canile,</l>
<l>come dal rischio</l>
<l>si caccia un vile;</l></lg>
<lg>
<l>se, ubbriacandomi</l>
<l>come un idiota,</l>
<l>conquisto i meriti</l>
<l>di un'arma vuota,</l></lg>
<lg>
<l>e posso credermi</l>
<l>una locanda</l>
<l>dove un incognito</l>
<l>vive e comanda;</l></lg>
<lg>
<l>ah, solitario</l>
<l>ospite mio color di giglio e rosa,</l>
<l>se cacci l'anima,</l>
<l>l'anima cieca, e abbietta, e dolorosa;</l></lg>
<lg>
<l>se, ubbriacandomi,</l>
<l>mi ribello al destin che me la diede,</l>
<l>e posso credermi</l>
<l>senza marchio alla fronte, e ceppi al piede...</l></lg>
<lg>
<l>venga l'obbrobrio</l>
<l>dell'uomo sobrio,</l>
<l>venga il disprezzo del genere umano!</l></lg>
<lg>
<l>venga l'inferno</l>
<l>del padre eterno,</l>
<l>vi scenderò col mio bicchiere in mano!</l></lg></div1>
<div1><head>VEGLIANDO</head>
<lg>
<l>Ho un Virgilio sul mio bruno scrittoio</l>
<l>legato in vecchio cuoio,</l>
<l>che comperai per memoria di viaggio</l>
<l>da un prete di villaggio;</l>
<l>costui l'avea trovato</l>
<l>frugando in un convento abbandonato.</l>
<l>Tutto pieno di note è il volumetto:</l>
<l>qua e là qualche versetto</l>
<l>della Chiesa all'esametro latino</l>
<l>sposa Sant'Agostino,</l>
<l>e le date monotone del chiostro</l>
<l>vi serba il giallo inchiostro.</l></lg>
<lg>
<l>Ond'è che a notte, leggendo il poeta</l>
<l>nella mia stanza queta,</l>
<l>balzo repente, e, attonito, perplesso,</l>
<l>parmi di aver lì appresso</l>
<l>il volto aguzzo e smunto,</l>
<l>e l'alito di un monaco defunto</l>
<l>che, scappato dal freddo monumento,</l>
<l>sfiorandomi col mento,</l>
<l>evoca da quei fogli impolverati</l>
<l>i suoi studii passati,</l>
<l>e vi rannoda, palpitando, i fili</l>
<l>degli anni giovanili.</l></lg></div1>
<div1><head>MONASTERIUM</head>
<lg>
<l>Quando il mesto tramonto</l>
<l>empie di lunghe striscie d'oro il cielo</l>
<l>e la campagna di confusi suoni;</l>
<l>quando la danza del leggiadro stelo,</l>
<l>sommessamente,</l>
<l>dice di aprirsi al fiorellin notturno,</l>
<l>e la lucciola sente,</l>
<l>al burrichìo dell'invido insettume,</l>
<l>che la notte fedel le accese il lume;</l></lg>
<lg>
<l>quando buccie e bulbilli,</l>
<l>intemerato popolo di ebrei,</l>
<l>stan la manna a aspettar della rugiada,</l>
<l>sotto le branche degli scarabei,</l>
<l>sbadigliando;</l>
<l>quando gracchian le rane i paludosi</l>
<l>epitalamii, e quando</l>
<l>sembra, se volto in su l'irta mascella,</l>
<l>la punta del mio sigaro una stella;</l></lg>
<lg>
<l>quando gli archi lombardi</l>
<l>del monastero, con un'aria pia,</l>
<l>par che guatin l'azzurro, occhiaie smorte</l>
<l>e della luna la fisonomia;</l>
<l>quando alle soglie,</l>
<l>che il voto sigillò come una bara,</l>
<l>del sagrestan la moglie</l>
<l>più non viene, cantando, a porre al sole</l>
<l>delle bambine sue le camiciuole;</l></lg>
<lg>
<l>io, reprobo poeta</l>
<l>di messale sdegnoso e d'ostensorio,</l>
<l>vagando nelle flebili campagne,</l>
<l>passo talor vicino al parlatorio</l>
<l>della clausura:</l>
<l>“Salve, se vieni in nome del Signore!”</l>
<l>dice una pietra oscura,</l>
<l>e lambe un lumicin, dietro la grata,</l>
<l>quella gran croce che vi sta piantata.</l></lg>
<lg>
<l>Una croce di legno</l>
<l>con un pallido, magro e lungo Cristo</l>
<l>pinto ad olio da un monaco spagnuolo</l>
<l>di cui l'ossame nel mortorio ho visto:</l>
<l>il Redentore</l>
<l>pianger di venti secoli ti sembra</l>
<l>la stanchezza e il dolore,</l>
<l>e insanguinar sul fianco macilento</l>
<l>le ragnatele che vi scuote il vento.</l></lg>
<lg>
<l>Ed io siedo a un gradino</l>
<l>ove devoti innumeri han pregato,</l>
<l>ove ginocchia che or son fango o fiori</l>
<l>una traccia comune hanno lasciato;</l>
<l>siedo, e veggo sfilarmi</l>
<l>davanti ad uno ad uno i pellegrini</l>
<l>che sembrano additarmi</l>
<l>fra loro, e dirsi: oh vedi un giovinetto</l>
<l>che guarda il Cristo, e non si batte il petto!</l></lg>
<lg>
<l>Poi ripigliano il volo</l>
<l>colle rigide braccia al cielo alzate,</l>
<l>e i teschi aguzzi che nell'aria scura</l>
<l>fingono un bosco di piante sfrondate;</l>
<l>essi volano via,</l>
<l>ma, dai profondi tumuli del chiostro,</l>
<l>cui più nessun non spia,</l>
<l>escono, forse a bever raggi e venti,</l>
<l>le melodìe dei postumi lamenti.</l></lg>
<lg>
<l>A bever venti e raggi,</l>
<l>o ad inseguir nel nebuloso corso</l>
<l>quei fantasmi nemici al giovinetto</l>
<l>perché non piega a un monastero il dorso;</l>
<l>inseguirli, e cantare:</l>
<l>— Quando voi venivate a quel gradino,</l>
<l>in ginocchio, a pregare</l>
<l>pei vostri figli e per le vostre spose,</l>
<l>noi morivam dietro le grate esose.</l></lg>
<lg>
<l>Oh frescura notturna!</l>
<l>A respirarla uscitene, fanciulle.</l>
<l>Le morte son sepolte, e uscir non ponno;</l>
<l>per le alcove nasceste e per le culle,</l>
<l>giovinettine uscite,</l>
<l>ché lo Sposo del ciel non giunge mai!...</l>
<l>Le son fiabe ordite</l>
<l>dalle badesse, perché mai nessuna</l>
<l>si rompa il capo alla muraglia bruna! —</l></lg>
<lg>
<l>Così parla il silenzio</l>
<l>al mio pensiero. E colle scarne mani</l>
<l>scuoto la sbarra, e invoco il Cristo, e vedo</l>
<l>ch'egli si allunga in torcimenti immani</l>
<l>sul legno che l'abbranca,</l>
<l>e sbuffa, e geme, per toccar la terra...</l>
<l>Ma l'orizzonte imbianca,</l>
<l>e mi caccia pel gelido cammino</l>
<l>la campana che suona a mattutino.</l></lg></div1>
<div1><head>IMBIANCATURA</head>
<lg>
<l>Per l'ampia volta querula,</l>
<l>nel coro intarsiato,</l>
<l>l'orme di cinque secoli</l>
<l>un giorno ha cancellato;</l>
<l>or tutto è liscio e candido,</l>
<l>e, a quei toni abbaglianti,</l>
<l>ammiccan gli occhi i santi</l>
<l>e parlano fra lor.</l></lg>
<lg>
<l>— Ahimè! sussurra il martire</l>
<l>che da una nicchia brilla:</l>
<l>uno spruzzo acidissimo</l>
<l>mi entrò nella pupilla!</l>
<l>— Che freddo! — esclama un vescovo</l>
<l>al muro appiccicato;</l>
<l>— È il giorno del bucato! —</l>
<l>risponde un confessor.</l></lg>
<lg>
<l>— Ehi, san Tommaso! — brontola</l>
<l>dalla base san Luca:</l>
<l>— son ritornati i barbari?</l>
<l>Povera Italia eunuca!</l>
<l>A chi scrisse la bibbia</l>
<l>guastar l'appartamento...</l>
<l>o artisti del trecento</l>
<l>piangetene con me! —</l></lg>
<lg>
<l>Perché vi fate, o fossili,</l>
<l>scimmie di Geremia?</l>
<l>È vero, adesso il tempio</l>
<l>sembra una trattoria;</l>
<l>ma eguali ognor non furono</l>
<l>i preti ai tempi andati?</l>
<l>Che a profanar sian nati</l>
<l>strano per noi non è.</l></lg>
<lg>
<l>O Santi, quando cantano</l>
<l>le litanie pagate,</l>
<l>o Santi, vendicatevi,</l>
<l>e adosso a lor cascate:</l>
<l>giù colle vostre clamidi,</l>
<l>giù cogli scettri d'oro,</l>
<l>gridando in mezzo al coro:</l>
<l>Filiste, Iddio lo vuol!</l></lg>
<lg>
<l>E tu, tu cogli il parroco,</l>
<l>calvo domenicano,</l>
<l>solo sulla tua mensola</l>
<l>con Gesù Cristo in mano;</l>
<l>forse il beato Angelico</l>
<l>fu un tuo vicin di cella,</l>
<l>forse la tua facella</l>
<l>lambendo a notte il suol,</l></lg>
<lg>
<l>di sotto all'uscio immobile</l>
<l>filtrando un po' d'argento,</l>
<l>ne illuminò le tavole</l>
<l>piene di firmamento;</l>
<l>forse il tuo canto fievole</l>
<l>sui sonni suoi volava,</l>
<l>e il vecchierel sognava</l>
<l>madonne in campo d'or.</l></lg>
<lg>
<l>E nel devoto secolo</l>
<l>vivere ancor credevi;</l>
<l>qui, venerata effigie,</l>
<l>antiche aure bevevi;</l>
<l>qui de' tuoi vecchi monaci,</l>
<l>sulla muraglia bruna,</l>
<l>col raggio della luna</l>
<l>leggevi i nomi ancor.</l></lg>
<lg>
<l>Care beltà del tempio!...</l>
<l>Sfumando in lontananza,</l>
<l>si univan tinte e linee,</l>
<l>quasi fanciulle in danza;</l>
<l>in fondo in fondo aprivasi</l>
<l>un arco a sesto acuto,</l>
<l>e, come un detto arguto,</l>
<l>traea le menti a sé.</l></lg>
<lg>
<l>E vi parean riflettere</l>
<l>le pallide figure</l>
<l>pinte da ignoti artefici</l>
<l>tra i fregi e le sculture;</l>
<l>dell'arte primogenite</l>
<l>vive di un soffio appena,</l>
<l>ma colla faccia piena</l>
<l>d'inenarrabil fé.</l></lg>
<lg>
<l>Erano i buoni e memori</l>
<l>testimonii dei morti;</l>
<l>occhi celesti, estatici</l>
<l>in cima a eccelsi porti,</l>
<l>avean veduti i secoli,</l>
<l>travolti a cavalloni,</l>
<l>cadere in ginocchioni,</l>
<l>pentirsi, e dileguar.</l></lg>
<lg>
<l>Te non vedran, mio secolo,</l>
<l>te che empiamente pio</l>
<l>fai spose allo sbadiglio</l>
<l>le insulse preci a Dio;</l>
<l>te senza l'ire intrepide</l>
<l>dei saggi Iconoclasti,</l>
<l>senza un amor che basti</l>
<l>a darti un altro altar!</l></lg>
<lg>
<l>Ma il non lontano postero</l>
<l>ripercorrendo il sito</l>
<l>da tuoi pittori ipocriti</l>
<l>già di bugie vestito,</l>
<l>ripenserà la gloria</l>
<l>dei poveri defunti,</l>
<l>e i bei profili smunti</l>
<l>a liberar verrà.</l></lg>
<lg>
<l>E l'armonia degli organi,</l>
<l>e il fumo degli incensi</l>
<l>non alzerà quel libero</l>
<l>sotto i sereni immensi;</l>
<l>del bello eterno apostolo,</l>
<l>prete della natura,</l>
<l>egli la fede impura</l>
<l>tinta di bianco avrà!</l></lg></div1>
<div1><head>DAMA ELEGANTE</head>
<lg>
<l>Quella superba sua faccia serena</l>
<l>passar la vidi tra la folla oscena,</l>
<l>e vidi gli occhi della folla ardenti</l>
<l>sprofondarsi ne' suoi,</l>
<l>come attoniti e opachi occhi di buoi.</l></lg>
<lg>
<l>Mordea la folla collo sguardo muto</l>
<l>le nudità di latte e di velluto,</l>
<l>e correa, dietro i vaghi ondeggiamenti</l>
<l>del morbido corsetto,</l>
<l>i profili del largo, augusto petto.</l></lg>
<lg>
<l>E allor pensai che poiché brilla il sole</l>
<l>sulle paludi e sulle verdi aiuole,</l>
<l>irradiar poteva in una festa</l>
<l>la pura faccia di una donna onesta!</l></lg>
<lg>
<l>Ma, seguendo il suo strascico di seta,</l>
<l>il mio cor sospirava: — O bella creta,</l>
<l>va', domanda alla Venere di Milo</l>
<l>la lista dei cretini</l>
<l>che vide immoti a' suoi piedi divini!...</l></lg>
<lg>
<l>E sentirai dalla vetusta dea</l>
<l>come la forma strangoli l'idea,</l>
<l>come al vergine altar della bellezza</l>
<l>sorga stolto e profano</l>
<l>il basso incenso dell'ossequio umano!</l></lg>
<lg>
<l>O bella creta passa nella festa</l>
<l>poiché sei tanto bella e tanto mesta,</l>
<l>in mezzo all'orgia delle voglie, illesa;</l>
<l>passa candida e altera e non compresa!</l></lg>
<lg>
<l>Adorino il tuo riso incantatore,</l>
<l>agognino al tuo fiato e al tuo pallore,</l>
<l>bevan l'abisso delle tue pupille,</l>
<l>e l'aurora che vola</l>
<l>dalle tue labbra colla tua parola...</l></lg>
<lg>
<l>Sarà l'inno del verme all'infinito,</l>
<l>sarà il ringhio che simula il ruggito,</l>
<l>non sarà la bestemmia e la canzone</l>
<l>che merita la donna,</l>
<l>quando è l'angelo, il santo e la madonna!</l></lg>
<lg>
<l>E tu non sei del mondo, o bella creta,</l>
<l>no, del mondo non sei, né del poeta;</l>
<l>né del poeta, o stella passeggiera,</l>
<l>né del marito che ti abbranca a sera! —</l></lg></div1>
<div1><head>DAMA ELEGANTE</head>
<lg>
<l>La caravana dei desiri miei</l>
<l>verso di voi salìa, donna divina,</l>
<l>come una fila di camelli ebrei</l>
<l>al limitar di mistica piscina.</l></lg>
<lg>
<l>Oh se giungeva ad attaccar la briglia</l>
<l>alle fossette delle vostre spalle,</l>
<l>la noia, il condottier della famiglia,</l>
<l>si dipingea di ciel le guancie gialle!</l></lg>
<lg>
<l>Giacché, marchesa, voi siete un inganno,</l>
<l>siete una larva dei secoli vieti,</l>
<l>e certo ancor nell'anima vi stanno</l>
<l>le carezze dei numi e dei poeti.</l></lg>
<lg>
<l>Siete risorta da una tomba argiva</l>
<l>per rinnegar coi vergini splendori</l>
<l>le belle inferme dell'età lasciva,</l>
<l>e le viltà dei nostri flosci amori!</l></lg>
<lg>
<l>Deh, spargete la spiga e la verbena</l>
<l>nel folto crine che vi bacia il viso;</l>
<l>deh, non negate alla mutata scena</l>
<l>i firmamenti del vostro sorriso!</l></lg>
<lg>
<l>Ché saran santi sorriso e corona,</l>
<l>fosse del volgo sterminato in mezzo,</l>
<l>s'anco una sola anima mesta e buona</l>
<l>divinizza l'amore al vostro olezzo!</l></lg></div1>
<div1><head>DAMA ELEGANTE</head>
<lg>
<l>O bella donna di latte e di rosa,</l>
<l>donna sdegnosa,</l>
<l>m'han raccontato che nessun ti agguaglia</l>
<l>nella battaglia;</l>
<l>che hai di ferro le braccia, e che il tuo petto</l>
<l>è un corsaletto</l>
<l>dei vecchi dì colla malìa nascosa</l>
<l>o bella donna di latte e di rosa.</l></lg>
<lg>
<l>O bella donna che sembri uno stelo</l>
<l>mietuto in cielo,</l>
<l>m'han raccontato che di molti amanti,</l>
<l>nei camposanti,</l>
<l>tu puoi legger la lapide forbita,</l>
<l>che uscîr di vita</l>
<l>sotto le spire del tuo corpo anelo;</l>
<l>o bella donna che sembri uno stelo.</l></lg>
<lg>
<l>O donna piena di gioie e di luci,</l>
<l>se tu conduci</l>
<l>al cimitero, il cimitero è bello</l>
<l>come un gioiello;</l>
<l>se per te rode il verme è un usignuolo,</l>
<l>ed il lenzuolo</l>
<l>è porpora regal se tu lo cuci,</l>
<l>o donna piena di gioie e di luci!</l></lg>
<lg>
<l>O donna piena di delicatezze,</l>
<l>le tue bellezze</l>
<l>fan sognare a migliaia i giovinetti</l>
<l>su cui proietti,</l>
<l>passando, un occhio d'angelo e di sfinge,</l>
<l>occhio che pinge</l>
<l>e monti e mari d'inudite ebbrezze!</l>
<l>O donna piena di delicatezze,</l></lg>
<lg>
<l>o donna fortunata ed infelice,</l>
<l>e a me non dice,</l>
<l>a me quell'occhio non dice l'amore,</l>
<l>dice il dolore;</l>
<l>il dolore dell'angelo esiliato,</l>
<l>e condannato</l>
<l>a subir la materia peccatrice!</l>
<l>O donna fortunata ed infelice,</l></lg>
<lg>
<l>se v'ha nume che ascolta, e se tu preghi,</l>
<l>egli non nieghi</l>
<l>questa dolcezza alla mia musa altera:</l>
<l>deh, la preghiera</l>
<l>aspettata per schiudermi il sorriso</l>
<l>del paradiso</l>
<l>dal tuo mistico labbro il vol dispieghi,</l>
<l>se v'ha nume che ascolta, e se tu preghi!</l></lg></div1>
<div1><head>DAMA ELEGANTE</head>
<lg>
<l>Costei, la bionda dagli occhi procaci,</l>
<l>costei, la bella</l>
<l>che ha fralezze di fior, raggi di stella,</l>
<l>io la vorrei</l>
<l>compagna e schiava dei dolori miei.</l></lg>
<lg>
<l>Vorrei darle la mia sete di baci</l>
<l>non noti al mondo;</l>
<l>come un aratro sul suo sen giocondo</l>
<l>vorrei passare,</l>
<l>e nell'ansia vederla agonizzare.</l></lg>
<lg>
<l>E poi narrarle la immensa amarezza</l>
<l>dei disinganni;</l>
<l>dirle la noia che precede gli anni;</l>
<l>dirle che Iddio</l>
<l>ci ha fatti al sogno, all'estasi e all'oblìo!</l></lg>
<lg>
<l>Questo vorrei, perché la sua bellezza</l>
<l>troppo divina</l>
<l>sentisse un po' la mota e la pruìna;</l>
<l>questo vorrei</l>
<l>per far men gaia e pallida costei.</l></lg></div1>
<div1><head>MARZO</head>
<lg>
<l>Sull'infanzia dei germi e delle fronde</l>
<l>il marzo sbuffa; alle ospitali gronde,</l>
<l>alle tiepide tane</l>
<l>fa ogni sbuffo assassino</l>
<l>delle speranze dell'april bottino,</l>
<l>e alle rive lontane</l>
<l>caccia un popol di morti e di feriti.</l>
<l>Son sibili e garriti</l>
<l>e fischiate fesse:</l>
<l>fin le tegole anch'esse,</l>
<l>forse per l'abitudine dei nidi,</l>
<l>si credon rondinelle e volan via.</l>
<l>Fra le spighe gli steli e gli arboretti</l>
<l>è un lottar di equilibrio e di scambietti</l>
<l>per non schiantarsi, agli schiaffi potenti</l>
<l>opponendo gli inchini e i complimenti.</l></lg>
<lg>
<l>E una lepida quercia a una rugosa</l>
<l>sua vicina dicea: “Monna Ghiandosa,</l>
<l>rammentate il seicento?</l>
<l>Fu in maggio, se non erro,</l>
<l>di quell'annata, la maggior tempesta.</l>
<l>Un mio ganzo, un bel cerro,</l>
<l>asfissiato morì nel turbinìo,</l>
<l>e noi, bontà di Dio!</l>
<l>siam vive e sane, e brille</l>
<l>toccheremo il duemille!”.</l>
<l>E che pensava il fiorellin divelto</l>
<l>udendo il cicalìo della vegliarda?</l>
<l>Egli che all'alba ancor non era nato</l>
<l>morir canuto a sera avea sperato...</l>
<l>nel fango invece a mezzodì giacea,</l>
<l>e dolorando l'anima rendea.</l></lg></div1>
<div1><head>SERAPHINA</head>
<lg>
<l>È morta. O affascinati adolescenti</l>
<l>che in agguato io vedea sulla sua porta</l>
<l>filar la tela delle voglie ardenti,</l>
<l>piangete meco: Serafina è morta.</l></lg>
<lg>
<l>Morta: l'amante dell'ultima notte</l>
<l>n'ebbe gli amplessi coll'odor del tifo,</l>
<l>e, uscendo all'alba, avea coll'ossa rotte</l>
<l>gli occhi di voluttà pieni e di schifo.</l></lg>
<lg>
<l>Voi non credete che possan morire</l>
<l>le belle donne, o poveri fanciulli?</l>
<l>Ma gli è dono degli angeli svanire,</l>
<l>e l'infrangersi appunto è dei trastulli.</l></lg>
<lg>
<l>Non credete che il suo corpo divino</l>
<l>sia chiuso adesso fra quattro assicciuole?</l>
<l>I preti gli parlarono in latino</l>
<l>girando intorno colle negre stole.</l></lg>
<lg>
<l>Come due remi a un naufrago legati</l>
<l>le stan distese e immobili le braccia;</l>
<l>errano i vermi ciechi e spensierati</l>
<l>sul bianco seno e sulla bianca faccia.</l></lg>
<lg>
<l>E le cascan le palpebre in frantumi</l>
<l>come imposte di casa inabitata;</l>
<l>quella chioma di raggi e di profumi</l>
<l>l'hanno gli eredi a un creditor lasciata.</l></lg>
<lg>
<l>Cerchiam nei balli, e la vedremo ancora</l>
<l>la lunga chioma dalla negra tinta:</l>
<l>forse vi intreccia mammole a quest'ora</l>
<l>qualche beltà nel gineceo discinta.</l></lg>
<lg>
<l>Ed io che le avea fatto una canzone</l>
<l>alla povera morta, appena, appena!</l>
<l>Era la lista delle cose buone</l>
<l>ch'ella offria nella sua stanza serena.</l></lg>
<lg>
<l>E: “Inchiodala sull'uscio io le avea detto,</l>
<l>un sigaro fumando in santa pace: —</l>
<l>inchiodala sull'uscio, è il tuo brevetto,</l>
<l>il miglior dei blasoni, e il più verace”.</l></lg>
<lg>
<l>E la canzon dicea: “Libero ingresso!</l>
<l>Si dan lezioni di teologia;</l>
<l>qui dalla bocca di un maestro istesso</l>
<l>parlan del cielo amore e poesia.</l></lg>
<lg>
<l>Lasciate la memoria e la speranza,</l>
<l>lasciatele qui fuori ad aspettare;</l>
<l>si gridi al mondo, entrando in questa stanza,</l>
<l>dolce pianeta seguita a rotare;</l></lg>
<lg>
<l>seguita pure, o docile pianeta;</l>
<l>quando nell'aria a faccia a faccia sono</l>
<l>i secoli di noia e l'ora lieta,</l>
<l>volando si ricambiano il perdono.</l></lg>
<lg>
<l>Seguita, va'! Figli d'Adamo, avanti,</l>
<l>che già la noia è al limitar rimasa;</l>
<l>(non badate alle imagini dei Santi,</l>
<l>son della vecchia che affittò la casa).</l></lg>
<lg>
<l>No, il paradiso una stupida cosa,</l>
<l>non è qui dentro, né di talpe un sogno;</l>
<l>è un'alcova pulita e silenziosa,</l>
<l>è il delirio, è l'oblìo d'ogni bisogno;</l></lg>
<lg>
<l>d'ogni bisogno, d'ogni legge umana,</l>
<l>di tutti i gioghi alla carne inossati;</l>
<l>è la palma ove bee la carovana</l>
<l>dei desiderii oscuri e sterminati;</l></lg>
<lg>
<l>è il sacro Ver per cui l'idea s'inciela,</l>
<l>è la Materia, la divina antica,</l>
<l>l'eterna maga che beando svela</l>
<l>i segreti del mare e della spica.</l></lg>
<lg>
<l>È la piscina, e non è sugellata,</l>
<l>è il nettare che i numi han preferito,</l>
<l>è la fé d'ogni razza e d'ogni data,</l>
<l>è la vita, è la morte, è l'Infinito!”.</l></lg>
<lg>
<l>Così dicea la mia canzon verace,</l>
<l>e mi sovvien che mi fornian le rime</l>
<l>un sigaro fumato in santa pace,</l>
<l>e il bel profilo di due spalle opime.</l></lg>
<lg>
<l>Due spalle opime, due spalle di sasso,</l>
<l>fatte per camminarvi a suon di tube:</l>
<l>e avean tutti i sapor dell'ananasso,</l>
<l>tutti i sorrisi di una guancia impube!</l></lg>
<lg>
<l>Domandate a quest'ugne, a questi denti</l>
<l>come si vinca Minerva guerriera,</l>
<l>domandate alle mie viscere ardenti</l>
<l>come bacin la tigre e la pantera!</l></lg>
<lg>
<l>E come è dolce l'armonia d'un fiato</l>
<l>che perdé la misura, e non la trova,</l>
<l>mentre il pensier, tra sveglio e addormentato,</l>
<l>vaghe fila congiunge, e il ciel rinnova;</l></lg>
<lg>
<l>mentre in un mar di scompigliate chiome,</l>
<l>soavemente ondeggi e senza sosta,</l>
<l>come un visir sul suo camello, o come</l>
<l>un baronetto che viaggia in posta!</l></lg>
<lg>
<l>Voi non credete che possan morire</l>
<l>le belle donne, o poveri fanciulli?</l>
<l>Ma gli è dono degli angeli svanire,</l>
<l>e l'infrangersi appunto è dei trastulli.</l></lg>
<lg>
<l>Non credete che il suo corpo divino</l>
<l>sia chiuso adesso fra quattro assicciuole?</l>
<l>I preti gli parlarono in latino</l>
<l>girando intorno colle negre stole.</l></lg>
<lg>
<l>E stanotte sognai ch'io la vedea</l>
<l>come aspettata entrar nel paradiso,</l>
<l>e Cristo in mezzo alla tribù giudea,</l>
<l>di arcana voluttà rorido il viso,</l></lg>
<lg>
<l>le aprìa le braccia, e sospirava: “È giunta</l>
<l>un'altra bella! vieni, o fortunata,</l>
<l>o giovinetta nell'amor defunta,</l>
<l>è tua la volta immensa e costellata!</l></lg>
<lg>
<l>Vieni, fanciulla, di palor soffusa,</l>
<l>vieni all'amplesso dell'eterna ebbrezza!”.</l>
<l>Ed ella rispondea tutta confusa:</l>
<l>“Vuoi ch'io ti doni un bacio, o una carezza?”.</l></lg></div1>
<div1><head>A UN FETO</head>
<lg>
<l>Là nel Museo, fra i poveri</l>
<l>avanzi imbalsamati</l>
<l>che all'ospedal dal medico</l>
<l>a lungo corteggiati,</l>
<l>e agli abbietti cadaveri</l>
<l>rapiti ed alla croce,</l>
<l>la scienza feroce</l>
<l>ai posteri serbò;</l></lg>
<lg>
<l>fra il torso di un ginnastico</l>
<l>e una mesta vetrina</l>
<l>dove la mano infusero</l>
<l>di un'etica bambina,</l>
<l>vidi una cosa orribile</l>
<l>vidi di un uomo il feto;</l>
<l>quella tomba d'aceto</l>
<l>un canto mi cercò.</l></lg>
<lg>
<l>Era un bel dì di luglio;</l>
<l>dagli ampii finestroni</l>
<l>piovean cadenze e balsami</l>
<l>di fiori e di canzoni;</l>
<l>brillavano le mummie</l>
<l>nelle corteccie frolle,</l>
<l>e dalle vecchie ampolle</l>
<l>frangea scintille il sol.</l></lg>
<lg>
<l>Il sol che le miriadi</l>
<l>dei vermi e degli insetti,</l>
<l>giù, nell'orto botanico,</l>
<l>scalda ai fecondi affetti,</l>
<l>e in un bacio affamiglia</l>
<l>il ciel, lo stagno, il sasso,</l>
<l>e il giovin granchio al passo</l>
<l>aiuta, e il nibbio al vol.</l></lg>
<lg>
<l>Il sol che vide al placido</l>
<l>balcone una fanciulla</l>
<l>che, curva fra i garofani,</l>
<l>preparava una culla;</l>
<l>e il più gentil battesimo</l>
<l>avea cercato ai santi,</l>
<l>e quattro labbra amanti</l>
<l>lo sussurravan già!...</l></lg>
<lg>
<l>Oh dell'alcova fascini</l>
<l>dove un bimbo è aspettato!</l>
<l>Oh pregustati palpiti</l>
<l>dell'istante affrettato!...</l>
<l>Nacque?... morì?... vergarono</l>
<l>una scritta latina,</l>
<l>chiusero una vetrina...</l>
<l>il resto Iddio lo sa!</l></lg>
<lg>
<l>Egli che accozza i mistici</l>
<l>metri degli universi,</l>
<l>egli che fa degli uomini</l>
<l>i suoi superbi versi,</l>
<l>egli vi mesce sillabe</l>
<l>mute, e sdegna la lima?</l>
<l>Incespica a una rima</l>
<l>chi il mondo improvvisò?</l></lg>
<lg>
<l>Eccoti, o laido sgorbio</l>
<l>del poeta celeste!</l>
<l>Dalla tua fiala il dubbio</l>
<l>sbuffa le sue tempeste;</l>
<l>gramo corpuccio viscido,</l>
<l>tappato in sempiterno,</l>
<l>tu miagoli lo scherno</l>
<l>che il Caso all'uom creò!</l></lg>
<lg>
<l>— Vieni, o lettor dei codici,</l>
<l>sù, la sentenza grida;</l>
<l>inchioda a' tuoi paragrafi</l>
<l>la mano infanticida!</l>
<l>Tu accusi chi un cadavere</l>
<l>fuor dal recinto pose,</l>
<l>che tuoni a chi l'ascose</l>
<l>di una fanciulla in sen?</l></lg>
<lg>
<l>Areopagista miope,</l>
<l>svesti la toga nera;</l>
<l>dà il braccio a questa povera</l>
<l>mia Musa passeggiera,</l>
<l>e, tu canuto e burbero,</l>
<l>noi mesti e giovinetti,</l>
<l>oltrepassiamo i tetti,</l>
<l>chiediamone al seren!</l></lg>
<lg>
<l>Ei ti dirà che brillano</l>
<l>gli astri, che l'aura è pura,</l>
<l>che raggi il sol diluvia,</l>
<l>che immensa è la natura;</l>
<l>che è scintille la polvere</l>
<l>scossa dal nostro piede,</l>
<l>e che talor si vede</l>
<l>qualche fiammella errar;</l></lg>
<lg>
<l>ei ti dirà che l'ebete</l>
<l>mondo gli appar giulivo,</l>
<l>che ha sulla faccia immobile</l>
<l>un punto ammirativo:</l>
<l>che i nostri mar son lucidi,</l>
<l>le nostre case bianche,</l>
<l>e che dell'ali stanche</l>
<l>eterno è il sibilar!</l></lg>
<lg>
<l>E allora udrai la pallida</l>
<l>compagna a singhiozzare,</l>
<l>e sentirai sull'anima</l>
<l>le tenebre piombare,</l>
<l>e noi dei versi apostoli,</l>
<l>tu della scienza duce,</l>
<l>nella beata luce</l>
<l>barcolleremo insiem!</l></lg>
<lg>
<l>E chiederem l'Ippocrate</l>
<l>che insanguinò le mani,</l>
<l>palpando nelle viscere</l>
<l>i patimenti umani;</l>
<l>e ascolterem vocaboli</l>
<l>di desinenza achea,</l>
<l>e la superna Idea</l>
<l>al fango aggiogherem.</l></lg>
<lg>
<l>Saprai che, da quest'orride</l>
<l>burle della natura,</l>
<l>tutto un sistema eressero,</l>
<l>tutta una legge oscura;</l>
<l>che multiformi eserciti</l>
<l>di mostri in lunghe serie</l>
<l>espongono miserie</l>
<l>al prossimo che vien.</l></lg>
<lg>
<l>E ha già segnato il numero</l>
<l>il povero bambino,</l>
<l>e un bel nome scientifico,</l>
<l>e il cippo cristallino,</l>
<l>prima ancor che sul lugubre</l>
<l>letto la madre frema,</l>
<l>e che nell'ansia estrema</l>
<l>se ne insudici il sen.</l></lg>
<lg>
<l>Ed ecco un incolpevole</l>
<l>bimbo che il capo ha tronco,</l>
<l>e inonorati Scevola</l>
<l>dall'esil braccio monco,</l>
<l>ed orbi cranii, e faccie</l>
<l>cui sul lercio tessuto</l>
<l>del pianto di un minuto</l>
<l>l'orme nessun lavò.</l></lg>
<lg>
<l>Questo, ironia satanica,</l>
<l>due cuori ha chiusi in petto,</l>
<l>e accanto a lui, crisalide</l>
<l>di non terreno affetto,</l>
<l>un corpicin di femmina,</l>
<l>stipato di mammelle,</l>
<l>perde la lunga pelle</l>
<l>che l'acido succhiò.</l></lg>
<lg>
<l>Guarda: son due putredini</l>
<l>ed eran due gemelli,</l>
<l>concetti insieme al gaudio</l>
<l>di chiamarsi fratelli;</l>
<l>guarda: un orrendo bacio</l>
<l>nell'almo sen li strinse,</l>
<l>e colla morte avvinse</l>
<l>gli sventurati amor...</l></lg>
<lg>
<l>Madri che avete un pargolo</l>
<l>gaio, ricciuto e bello,</l>
<l>gli anatemi frenatemi</l>
<l>del cuore e del cervello;</l>
<l>per chi ha pianto d'angoscia,</l>
<l>per chi di gioia ha pianto,</l>
<l>l'orribile mio canto</l>
<l>posso mutare ancor...</l></lg>
<lg>
<l>Era un bel dì di luglio;</l>
<l>dagli ampii finestroni</l>
<l>piovean cadenze e balsami</l>
<l>di fiori e di canzoni;</l>
<l>brillavano le mummie</l>
<l>nelle corteccie frolle,</l>
<l>e dalle vecchie ampolle</l>
<l>frangea scintille il sol.</l></lg>
<lg>
<l>Come una freccia argentea,</l>
<l>dalla mesta vetrina,</l>
<l>la man sottile e candida</l>
<l>dell'etica bambina</l>
<l>parea segnar nell'aria</l>
<l>qualche invisibil cosa:</l>
<l>spirti color di rosa,</l>
<l>ali spiegate al vol!</l></lg></div1>
<div1><head>ALLA POVERELLA DELLA CHIESA</head>
<lg>
<l>Elemosina a lei, la poverella</l>
<l>che un dì fu bionda, giovinetta e bella.</l></lg>
<lg>
<l>Fulgida, allor, le garrule barriere</l>
<l>correvi in caccia di pupille nere,</l></lg>
<lg>
<l>questuando il sorriso e la carezza</l>
<l>benedicendo i cenci e l'allegrezza...</l></lg>
<lg>
<l>E forse ancora qualche vecchio amico,</l>
<l>dalla febbre e l'età fatto pudico,</l></lg>
<lg>
<l>ti getta il soldo fra le vecchie coscie,</l>
<l>ed entra in chiesa, e non ti riconosce!</l></lg>
<lg>
<l>Elemosina a lei che, a mane e a sera,</l>
<l>vaga in sogni di fame e di preghiera.</l></lg>
<lg>
<l>Come gli affreschi rosi e scolorati,</l>
<l>come i fior che i devoti han condannati</l></lg>
<lg>
<l>a intisichir di noia e di fetore</l>
<l>fra le candele dell'altar maggiore;</l></lg>
<lg>
<l>come tutto che langue, o manca o fugge,</l>
<l>tutto che il tempo invola, e l'uom distrugge,</l></lg>
<lg>
<l>o vecchia cieca tu sei sacra e buona,</l>
<l>e ben giri quaggiù la tua corona.</l></lg>
<lg>
<l>Elemosina a lei che a mane e a sera</l>
<l>vaga in sogni di fame e di preghiera.</l></lg>
<lg>
<l>Chi, contemplando i mistici destini,</l>
<l>ama gli astri del ciel nei fiorellini;</l></lg>
<lg>
<l>chi sente, al mar dei secoli curvato,</l>
<l>l'avvenir ricongiungersi al passato;</l></lg>
<lg>
<l>chi abbandona, oltre il mondo, il crocefisso,</l>
<l>non entra in chiesa, ma ti guarda fisso,</l></lg>
<lg>
<l>e l'ignoto Signor nel tuo lo vede</l>
<l>occhio pieno di morte, e pien di fede.</l></lg>
<lg>
<l>Elemosina a lei, la poverella</l>
<l>che un dì fu bionda, giovinetta e bella.</l></lg></div1>
<div1><head>A VITTOR HUGO</head>
<lg>
<l>Per le fuggenti voluttà dell'anima,</l>
<l>per questa lotta acerba,</l>
<l>per l'Ideal che inseguo, e per le lagrime</l>
<l>che Iddio mi serba;</l></lg>
<lg>
<l>o giovinezza che già muti nome</l>
<l>una pura armonia spirami ancora,</l>
<l>un inno alato;</l>
<l>pria che il verno dal cor salga alle chiome,</l>
<l>prima che tutta la mia bionda aurora,</l>
<l>m'abbia lasciato!</l></lg>
<lg>
<l>Dammi per poco ancor la vaga aureola</l>
<l>che han presa i disinganni;</l>
<l>il coraggio, la fede, e le vertigini</l>
<l>de' miei vent'anni!</l></lg>
<lg>
<l>Fammi ancor bello, fammi ancor buono,</l>
<l>come nei lieti dì che il cor sbucciava</l>
<l>dai primi versi;</l>
<l>toglili al buio ove sepolti sono,</l>
<l>e un inno sol redimerà la ignava</l>
<l>vita che persi!</l></lg>
<lg>
<l>Inno, inno santo, e varcherai l'oceano!</l>
<l>L'amor che ti conduce</l>
<l>guida dritti gli augelli alle piramidi;</l>
<l>è amor di luce!</l></lg>
<lg>
<l>Vola allo scoglio ove l'Eterno innonda</l>
<l>di tempeste, di azzurri, e di visioni</l>
<l>l'uom dell'esiglio;</l>
<l>e nel nimbo fatal che lo circonda</l>
<l>l'affetto immenso, e la pietà deponi</l>
<l>di un altro figlio!</l></lg>
<lg>
<l>Sarà il canto di un cieco, e sarà l'obolo</l>
<l>di un mesto poverello;</l>
<l>d'un che assetato vuol lasciare all'oasi</l>
<l>il suo fardello;</l></lg>
<lg>
<l>ma, come al cenno di un amante antico,</l>
<l>l'uom dell'esiglio, il chèrubo, il profeta,</l>
<l>il patriarca,</l>
<l>si farà incontro al pellegrino amico;</l>
<l>a lui che ignoto e trepido poeta</l>
<l>orando sbarca.</l></lg>
<lg>
<l>Noi gli direm: Siam nati ove trescavano</l>
<l>i despoti stranieri;</l>
<l>e ci sentimmo intemerati e liberi</l>
<l>ne' tuoi pensieri!</l></lg>
<lg>
<l>Noi gli diremo: Abbiam sognato tanto,</l>
<l>cittadini del mondo, e al dubbio infitti</l>
<l>dell'avvenire;</l>
<l>abbiam veduto agli alleluia accanto</l>
<l>gli infiniti sospir dei derelitti</l>
<l>a Dio salire;</l></lg>
<lg>
<l>e una canzone di speranze impavide</l>
<l>ci ha volti al firmamento;</l>
<l>e chi ci guida ancora in mezzo ai triboli</l>
<l>è il tuo concento!</l></lg>
<lg>
<l>Noi gli diremo: Additaci la pietra</l>
<l>ove la bella tua defunta giace</l>
<l>presso lo sposo;</l>
<l>cui, nell'insonnia, sulla casta cetra</l>
<l>delirando, il tuo sacro invoca pace</l>
<l>genio pensoso!</l></lg>
<lg>
<l>Deh quella pietra, quella pietra additaci,</l>
<l>padre di tutti noi!...</l>
<l>Per le croci comuni e la memoria</l>
<l>dei baci suoi!</l></lg>
<lg>
<l>Noi vi porremo un fior che non ha nome</l>
<l>fra quanti il cimitero ha vagheggiato;</l>
<l>candido fiore</l>
<l>tolto all'allòr delle tue bianche chiome,</l>
<l>del nostro pianto asperso, e profumato</l>
<l>sul nostro cuore!</l></lg>
<lg>
<l>Inno, inno mio, vola per l'ampio oceano!</l>
<l>L'amor che ti conduce</l>
<l>guida dritti gli augelli alle piramidi;</l>
<l>è amor di luce!</l></lg></div1>
<div1><head>DOMUS–MUNDUS</head>
<div2><head>1</head>
<lg>
<l>La bella mano gli posò sul crine</l>
<l>e disse: — Io vedo il tuo serto di spine,</l>
<l>e sento l'onda che hai qui dentro ascosa,</l>
<l>o mio dolce poeta, e son gelosa!</l></lg>
<lg>
<l>Son gelosa de' tuoi vaghi dolori</l>
<l>delle tue belle vendemmie di fiori,</l>
<l>sono gelosa della fantasia</l>
<l>che ti dilunga dalla soglia mia...</l></lg>
<lg>
<l>Oh, dimmi, i fantasimi</l>
<l>che sogni nei cieli;</l>
<l>se posso, cingendomi</l>
<l>di candidi veli,</l>
<l>se posso evocarli,</l>
<l>se posso imitarli!</l></lg>
<lg>
<l>Qual fu stanotte, quando tu vegliavi,</l>
<l>la dea che del tuo canto incoronavi?</l>
<l>Ah dimmi che fu larva antica e bruna,</l>
<l>o mammola di monte, o fil di luna,</l></lg>
<lg>
<l>o vecchio frate, o bambolo ricciuto,</l>
<l>o cadavere, o uccello in mar veduto,</l>
<l>ah dimmi, dimmi che nel ciel dimora,</l>
<l>e che tu te 'n dimentichi all'aurora!</l></lg>
<lg>
<l>Non vedi? son pallida,</l>
<l>son tacita anch'io;</l>
<l>perché, clinando a vespero</l>
<l>favello con Dio,</l>
<l>mi guardi nel viso</l>
<l>col mesto sorriso?</l></lg>
<lg>
<l>Io m'affiso lassù, tu in basso guati;</l>
<l>io mi faccio gentil, tu ti fai strano...</l>
<l>oh dove, dove sono i dì volati,</l>
<l>i dì che insieme viaggiavam lontano?</l></lg>
<lg>
<l>Era in riva del mar, nel paesetto,</l>
<l>in mezzo ai boschi... mi ricordo ancora!</l>
<l>Quanta speranza ti cantava in petto,</l>
<l>come ridendo correvamo allora!</l></lg>
<lg>
<l>Davanti alle placide</l>
<l>chiesette del monte,</l>
<l>allora, rammentati,</l>
<l>chinavi la fronte;</l>
<l>quei buoni curati</l>
<l>li hai tutti scordati?</l></lg>
<lg>
<l>Pensa ai bimbi del lido, ai ritornelli</l>
<l>che col vento venian dai navicelli;</l>
<l>e mi dicevi, seduti all'ombrìa,</l>
<l>l'universo è giocondo, e tu sei mia!</l></lg>
<lg>
<l>Io sospirava: amo, confido e credo;</l>
<l>il futuro lo sento, il Dio lo vedo!...</l>
<l>O puri affetti, o rime pensierose</l>
<l>di farfallucce, di baci, e di rose!</l></lg>
<lg>
<l>Il nido facciamolo,</l>
<l>dicevi, o ben mio,</l>
<l>coi fili di paglia</l>
<l>che piacciono a Dio;</l>
<l>coi raggi, coi fiori,</l>
<l>coi versi e gli amori!</l></lg>
<lg>
<l>Oblìa gli amici che han lo scherno in viso;</l>
<l>non è un mar di amicizia il mio sorriso?</l>
<l>Oblia, poeta, il mondo, e il cielo oblìa;</l>
<l>la cattedrale è la stanzuccia mia!</l></lg>
<lg>
<l>Qui la pace, la fede e l'esultanza,</l>
<l>e qui l'asilo d'ogni tua speranza!</l>
<l>Porgi a' miei baci questo cuor che geme,</l>
<l>chiudiam le imposte, e addormentiamci insieme!</l></lg></div2>
<div2><head>2</head>
<lg>
<l>Calava il sole e la notte salìa.</l>
<l>Piovevano con quelle</l>
<l>parole, e colle stelle,</l>
<l>goccie d'amore e di malinconia;</l>
<l>calava il sole e la notte salìa.</l></lg>
<lg>
<l>Egli guardava attonito,</l>
<l>triste, cogli occhi immoti,</l>
<l>l'universale accendersi</l>
<l>dei continenti ignoti;</l>
<l>egli sognava, o limpido</l>
<l>raggio, o profondo velo!</l>
<l>la vastità del cielo,</l>
<l>e della donna il cor.</l>
<l>. . . . . . . . . . . . . . . . . . . . .</l></lg>
<lg>
<l>Perché, cretino e splendido</l>
<l>mondo dei Filistei,</l>
<l>sotto l'arcano incendio</l>
<l>fremevi, e intorno a lei?</l>
<l>Perché prigione è l'anima,</l>
<l>prigione eternamente,</l>
<l>dell'orror tuo ridente,</l>
<l>del tuo feroce amor?</l></lg>
<lg>
<l>Cantate, o antiche vittime,</l>
<l>cantate, o giovinetti,</l>
<l>arche di lunghe lagrime,</l>
<l>nidi di brevi affetti;</l>
<l>cantate ai buoni spiriti</l>
<l>qualche preghiera nuova</l>
<l>che il vecchio giogo smova</l>
<l>e che redima il vol!</l></lg>
<lg>
<l>Guardate: è l'uom che sanguina</l>
<l>da una terribil piaga;</l>
<l>è l'uom cui l'astro suscita</l>
<l>e cui la mota indraga;</l>
<l>è l'uom cui l'irco secolo</l>
<l>disse: “Per me lavora,</l>
<l>per me contempla, esplora</l>
<l>il vuoto, il buio, il sol!</l></lg>
<lg>
<l>Cercami il Dio; risuscita</l>
<l>qualche gagliarda fede,</l>
<l>per chi empiamente dubita</l>
<l>per chi vilmente crede;</l>
<l>abbatti, uccidi, interroga</l>
<l>i morti e le rovine,</l>
<l>cingimi, o bardo, al crine</l>
<l>l'irrevocato allòr!”.</l></lg>
<lg>
<l>Egli lasciò le facili</l>
<l>gioie, le soglie care.</l>
<l>E lo venian dal placido</l>
<l>suo tempio a scongiurare</l>
<l>le dee della famiglia,</l>
<l>le sue dilette glorie,</l>
<l>cinte di pie memorie,</l>
<l>belle di noti fior...</l></lg>
<lg>
<l>Tacque, partì. Fu l'angelo</l>
<l>fu il demone, fu il bruto?</l>
<l>Fu il precursor, l'apostolo,</l>
<l>l'uomo dall'uom voluto?</l>
<l>Per la profonda tenebra</l>
<l>che disse al torvo Urano?</l>
<l>Che tolse al foco arcano</l>
<l>che strepita lassù?</l></lg>
<lg>
<l>Cantate, o antiche vittime,</l>
<l>cantate, o giovinetti,</l>
<l>arche di lunghe lagrime,</l>
<l>nidi di brevi affetti;</l>
<l>cantate ai buoni spiriti</l>
<l>qualche preghiera nuova,</l>
<l>e il vecchio giogo smova</l>
<l>che ceppo al bardo fu...</l></lg>
<lg>
<l>Pregate — il bardo sanguina,</l>
<l>ma, se nell'alto sale,</l>
<l>dalla cruenta pioggia</l>
<l>che gli cadrà dall'ale,</l>
<l>germoglieranno i mistici</l>
<l>orti dell'avvenire!</l>
<l>Pregate — ei dee soffrire</l>
<l>sciogliere il volo ancor!</l>
<l>. . . . . . . . . . . . . . . . . . . . . . . . .</l></lg>
<lg>
<l>Egli guardava attonito,</l>
<l>triste, cogli occhi immoti,</l>
<l>l'universale accendersi</l>
<l>dei continenti ignoti.</l>
<l>Egli sognava, o limpido</l>
<l>raggio, o profondo velo!</l>
<l>la vastità del cielo</l>
<l>e della donna il cor.</l></lg>
<lg>
<l>Calava il sole e la notte salìa.</l>
<l>Piovevano con quelle</l>
<l>parole, e colle stelle,</l>
<l>goccie d'amore e di malinconia;</l>
<l>calava il sole e la notte salìa.</l></lg></div2>
<div2><head>3</head>
<lg>
<l>Ed ella a lui: — Fuggiam da queste bolge</l>
<l>alla nostra pendice;</l>
<l>sotto il verde e l'azzurro il tempo volge</l>
<l>lento e felice.</l></lg>
<lg>
<l>Avrai l'aperto della tua pianura,</l>
<l>benedetta da Dio;</l>
<l>avrai le rime e i fior della natura,</l>
<l>e l'amor mio.</l></lg>
<lg>
<l>Io so trovarli i mesti sentieruoli</l>
<l>pieni di caprifoglio,</l>
<l>e in un bosco ben noto agli usignuoli</l>
<l>condur ti voglio.</l></lg>
<lg>
<l>Ti innonderò di mammole il lettuccio</l>
<l>ai dì di primavera;</l>
<l>e leverò, se vuoi, dal suo cantuccio</l>
<l>la croce nera.</l></lg>
<lg>
<l>Quella che, mi sovvien, spesso hai guardato</l>
<l>come si guarda un morto,</l>
<l>non già coll'occhio di chi pensi al fato</l>
<l>di un Dio risorto!</l></lg>
<lg>
<l>Povera croce!... e ne torrò, se vuoi,</l>
<l>i lunghi affetti e i voti,</l>
<l>appesi insieme un dì da tutti noi,</l>
<l>bimbi devoti!</l></lg>
<lg>
<l>E verrò teco, in mezzo alla campagna,</l>
<l>a semplice orazione;</l>
<l>sull'ara ove sacrifica e si lagna</l>
<l>la creazione.</l></lg>
<lg>
<l>Crederò, se tu credi, a questo Iddio</l>
<l>senz'occhi e senza trono;</l>
<l>se ti piace e ti serba al tetto mio,</l>
<l>anch'esso è buono!</l></lg>
<lg>
<l>Ma lascia al fango e all'odio il mondo triste</l>
<l>e gli uomini perversi;</l>
<l>e se sospiri ancor sante conquiste</l>
<l>di santi versi,</l></lg>
<lg>
<l>deh, ripulisci all'amore il gioiello</l>
<l>della tua dolce vita,</l>
<l>deh, mesci il genio del poeta a quello</l>
<l>dell'eremita! —</l></lg></div2>
<div2><head>4</head>
<lg>
<l>L'hai tu veduto, pensierosa luna,</l>
<l>l'hai tu veduto il suo bacio all'amica?...</l>
<l>Sorgevi appunto allor, per l'aura bruna,</l>
<l>in un manto di fosforo e di mica.</l></lg>
<lg>
<l>Qualche nube raminga attraversava</l>
<l>l'immenso buio, e, zanzara celeste,</l>
<l>entro l'orbita tua si avvoltolava,</l>
<l>per arder l'ali luminose e leste.</l></lg>
<lg>
<l>Caldo era il vento e fulgida la sera;</l>
<l>volghi e campane avean finito il coro,</l>
<l>e nei vasi di fior della ringhiera</l>
<l>s'udian le foglie bisbigliar tra loro.</l></lg>
<lg>
<l>Sacra natura, nella tua dolcezza</l>
<l>chi mai le sventurate anime arresta?...</l>
<l>Il poeta languìa per l'amarezza,</l>
<l>come un uom che morisse in una festa.</l></lg></div2>
<div2><head>5</head>
<lg>
<l>Pel ragno sospeso</l>
<l>tra fila d'argento</l>
<l>i baci del zefiro</l>
<l>son sbuffi di vento.</l></lg>
<lg>
<l>Al verme indifeso</l>
<l>togliete la fede</l>
<l>che il fango non l'odia</l>
<l>che l'astro lo vede;</l></lg>
<lg>
<l>e il verme s'arresta,</l>
<l>ripensa il cammino,</l>
<l>le scarpe degli uomini,</l>
<l>la neve, lo spino...</l></lg>
<lg>
<l>L'allegra foresta,</l>
<l>l'aiuola s'infosca,</l>
<l>e il verme le semina</l>
<l>di bava che attosca.</l></lg>
<lg>
<l>Pel ragno sospeso</l>
<l>tra fila d'argento</l>
<l>i baci del zefiro</l>
<l>son sbuffi di vento.</l></lg></div2>
<div2><head>6</head>
<lg>
<l>Quella notte davanti agli specchi</l>
<l>della casa un fantasma passò;</l>
<l>e ai ritratti dei poveri vecchi</l>
<l>alzò il pugno, e gemendo parlò:</l></lg>
<lg>
<l>— Siete teschi, laggiù in cimitero,</l>
<l>genitori del mio genitor;</l>
<l>dadi orrendi del giuoco Mistero,</l>
<l>da Dio colmi di sterpi e di orror.</l></lg>
<lg>
<l>Siete teschi, e nessun più vi dice:</l>
<l>“Fingi, ridi, pensoso buffon!</l>
<l>La moneta dell'uomo infelice</l>
<l>non ha corso, né luce, né suon!” —</l></lg>
<lg>
<l>Gote mie cui non seppero i baci</l>
<l>mascherar del sol velo sincer,</l>
<l>quando a braccio di donne fugaci</l>
<l>correvamo i perduti sentier!...</l></lg>
<lg>
<l>Poiché porvi non vale alla mostra,</l>
<l>come due palinsesti d'amor;</l>
<l>e può leggervi il volgo la giostra</l>
<l>combattuta dai mille dolor;</l></lg>
<lg>
<l>poiché al volgo narrarle non lice</l>
<l>le vittorie dell'aspra tenzon;</l>
<l>e il quattrino dell'uomo infelice</l>
<l>non ha corso, né luce, né suon...</l></lg>
<lg>
<l>Oh cadete, mie pallide gote,</l>
<l>e sull'ossa lasciate impietrir</l>
<l>l'onestà delle sfingi, le immote</l>
<l>che al deserto non ponno mentir!</l></lg></div2>
<div2><head>7</head>
<lg>
<l>Come un mortale anelava il fuggente</l>
<l>globo di Venere;</l>
<l>e le montagne sotto il dì nascente</l>
<l>parean di cenere.</l></lg>
<lg>
<l>Era l'ora del sonno, e del dolore,</l>
<l>e dei patiboli;</l>
<l>l'ora che il frate le celle, e l'amore</l>
<l>lascia i postriboli.</l></lg>
<lg>
<l>L'ora che, errando per la fredda chiesa,</l>
<l>sbadiglia il chierico;</l>
<l>e la matrona si dibatte, appesa</l>
<l>a un sogno isterico.</l></lg>
<lg>
<l>Dalle cantine stridevano i galli</l>
<l>col canto rauco;</l>
<l>e le lanterne erano sgorbii gialli</l>
<l>sul cielo glauco.</l></lg>
<lg>
<l>Qualche tempio qua e là si dipingeva</l>
<l>di negre spoglie;</l>
<l>e il pispiglio dei passeri sorgeva</l>
<l>fuor dalle foglie.</l></lg>
<lg>
<l>Ed era un altro dì fra i dì già sorti</l>
<l>e scesi al tumulo;</l>
<l>un altro giorno che dei giorni morti</l>
<l>correva al cumulo.</l></lg></div2>
<div2><head>8</head>
<lg>
<l>Vidi schifose diventar le belle,</l>
<l>e vidi i buoni diventar cattivi;</l>
<l>vidi col minio all'anima e alla pelle,</l>
<l>i casti santi e gli angeli lascivi.</l></lg>
<lg>
<l>E maledissi gli angeli</l>
<l>per me, per tutti gli infelici, a cui</l>
<l>avvelenò la giovinetta vita</l>
<l>il contemplarli, e la manìa precoce</l>
<l>delle parole dette a bassa voce.</l></lg>
<lg>
<l>E in mezzo ai santi, candido</l>
<l>di fedi e di speranze il giglio fui;</l>
<l>foglia a foglia mi han l'anima spartita...</l>
<l>Ma una perla trovâr fra le mie spoglie,</l>
<l>quella è la perla che nessun mi toglie.</l></lg>
<lg>
<l>Perla ove splende un'iride celeste:</l>
<l>un sorriso di donna amante e bella,</l>
<l>il crin di un bimbo, e le pupille meste</l>
<l>della mia madre, e della mia sorella.</l></lg></div2>
<div2><head>9</head>
<lg>
<l>Un dì due chèrubi</l>
<l>in un essere sol vestîr la creta;</l>
<l>quel dì fra gli uomini</l>
<l>giunse a esultare e a piangere il poeta.</l></lg>
<lg>
<l>Uno era lamia</l>
<l>conscia dei mali che l'Adamo indura;</l>
<l>e l'altro silfide</l>
<l>educata ai pudor della natura.</l></lg>
<lg>
<l>Son mille secoli</l>
<l>che i due chèrubi insiem corron la terra,</l>
<l>fra rose e triboli</l>
<l>in amistà perenne e eterna guerra.</l></lg>
<lg>
<l>Son mille secoli</l>
<l>che si innalzan le braccia al Nume ignoto,</l>
<l>né mai si svincola</l>
<l>l'amor del cielo dall'amor del loto.</l></lg></div2>
<div2><head>10</head>
<lg>
<l>— Qual fu stanotte, quando tu vegliavi,</l>
<l>la dea che del tuo canto incoronavi?</l>
<l>Ah dimmi, dimmi che nel ciel dimora,</l>
<l>e che tu te 'n dimentichi all'aurora! —</l></lg></div2>
<div2><head>11</head>
<lg>
<l>Di tutte le notti fu il lungo lavoro,</l>
<l>la dea che mi segue da sera a mattin;</l>
<l>amica, due chèrubi parlaron fra loro,</l>
<l>per fosco, per duro, per dolce cammin.</l></lg>
<lg>
<l>Amica vo' dirti la nenia segreta,</l>
<l>vo' dirti il colloquio che agli astri volò;</l>
<l>fur molte, fur vaghe le idee del poeta,</l>
<l>ma questa, o mia bella, sol questa ne so!</l></lg></div2>
<div2><head>12</head>
<lg>
<l>— Galoppa, farnetica,</l>
<l>bestemmia, sospira,</l>
<l>col sogno, coll'orgia,</l>
<l>col dubbio, coll'ira;</l>
<l>nel fango, nell'aria,</l>
<l>sui letti del mondo,</l>
<l>sul capo profondo</l>
<l>del Bello e del Ver!...</l></lg>
<lg>
<l>Avviva i fantasimi</l>
<l>che vivono un'ora,</l>
<l>le amiche dell'anima</l>
<l>che un soffio scolora;</l>
<l>ti gonfia di orgoglio,</l>
<l>vigliacco diventa,</l>
<l>tormenta — addormenta</l>
<l>l'illuso pensier!...</l></lg>
<lg>
<l>Fratello, sul tumulo</l>
<l>sei dunque arrivato;</l>
<l>adesso raccontami</l>
<l>l'immenso passato;</l>
<l>ricordi il tuo viaggio?</l>
<l>Le rive dilette,</l>
<l>le vette — le strette</l>
<l>battute dal cor?</l></lg>
<lg>
<l>Lo spettro novissimo</l>
<l>spalanca la bocca;</l>
<l>fratello, raccontami</l>
<l>se il vaso trabocca;</l>
<l>la tomba è una pallida</l>
<l>cui l'oro non monta;</l>
<l>fratello, racconta,</l>
<l>l'affronta senz'or!</l></lg>
<lg>
<l>— Son muto son gelido,</l>
<l>scordai la mia vita;</l>
<l>è nebbia, è caligine</l>
<l>la landa infinita;</l>
<l>fratello, inginocchiati,</l>
<l>degli angeli è l'ora;</l>
<l>le guance mi sfiora</l>
<l>l'aurora del ciel...</l></lg>
<lg>
<l>Son tre che mi accostano,</l>
<l>son tre che rammento;</l>
<l>son dessi che riedono</l>
<l>nel sacro momento...</l>
<l>Son dessi — un bel pargolo,</l>
<l>la madre pensosa,</l>
<l>la povera sposa</l>
<l>che bacia l'anel! —</l></lg></div2></div1>
<div1><head>DOLOR DI DENTI</head>
<lg>
<l>Nelle eterne solitudini</l>
<l>ride il sole come un pazzo,</l>
<l>e le fervide risate</l>
<l>son di raggi immense ondate;</l>
<l>per le selve e i precipizii,</l>
<l>lungo i solchi e nelle ville,</l>
<l>tutto è fremiti e scintille,</l>
<l>tutto è palpiti e splendor.</l></lg>
<lg>
<l>Musa mia, tu se' una mummia,</l>
<l>nel mio cranio, orsù, ti sdraia;</l>
<l>tavolozza, si sbadiglia?</l>
<l>Come un feretro sei gaia!...</l>
<l>In un dente che somiglia</l>
<l>a una torre rovinata,</l>
<l>ho una danza forsennata</l>
<l>di stranissimi dolor.</l></lg>
<lg>
<l>Queste spiaggie solitarie</l>
<l>ti rammenti, o giovinetto,</l>
<l>quando, in mezzo a donne care,</l>
<l>in quel dì del primo affetto,</l>
<l>le venimmo a visitare?</l>
<l>Qui la pioggia allor ne colse,</l>
<l>e al villaggio ci travolse</l>
<l>colla nostra ilarità.</l></lg>
<lg>
<l>E le madri rampognarono</l>
<l>i ragazzi scapestrati!...</l>
<l>Ma a un bel fuoco i piccioletti</l>
<l>piedi e gli abiti asciugati,</l>
<l>in attesa dei confetti</l>
<l>ci ponemmo a desinare;</l>
<l>era il giorno del compare,</l>
<l>un bel giorno in verità!</l></lg>
<lg>
<l>Dio! d'argento son le nuvole...</l>
<l>io non l'ho sul mio pennello;</l>
<l>come brilla la campagna,</l>
<l>come è buio il mio cervello!</l>
<l>Questo dente che si lagna</l>
<l>il mio fango mi rammenta,</l>
<l>par che gridi: “T'addormenta,</l>
<l>verme putrido d'amor!”.</l></lg>
<lg>
<l>Nelle eterne solitudini</l>
<l>ride il sole come un pazzo,</l>
<l>e le fervide risate</l>
<l>son di raggi immense ondate;</l>
<l>per le selve e i precipizii,</l>
<l>lungo i solchi e nelle ville,</l>
<l>tutto è fremiti e scintille,</l>
<l>tutto è palpiti e splendor.</l></lg></div1>
<div1><head>OTTOBRE</head>
<lg>
<l>Un lenzuolo di nebbia avvolge il cielo,</l>
<l>e la pioggia minuta e lenta cade;</l>
<l>le colline lontane han messo il velo,</l>
<l>e di fango si coprono le strade.</l></lg>
<lg>
<l>Piangono come vedove le biade,</l>
<l>e l'elegìa, battendo stelo a stelo,</l>
<l>addormenta le selve e i nidi invade,</l>
<l>i nidi pieni di piume e di gelo.</l></lg>
<lg>
<l>Che narrano le goccie ai bruchi erranti?</l>
<l>Alle buccie che dice il vento fioco?</l>
<l>Oh nelle tombe scheletri grondanti,</l></lg>
<lg>
<l>oh beltà, robustezze, a poco a poco</l>
<l>scioglientisi coll'acqua, e vegetanti!...</l>
<l>E la gente sonnecchia intorno al foco.</l></lg></div1>
<div1><head>VENDETTA POSTUMA</head>
<lg>
<l>Quando sarai nel freddo monumento</l>
<l>immobile e stecchita,</l>
<l>se ti resta nel cranio un sentimento</l>
<l>di questa vita,</l></lg>
<lg>
<l>ripenserai l'alcova e il letticciuolo</l>
<l>dei nostri lunghi amori,</l>
<l>quand'io portava al tuo dolce lenzuolo</l>
<l>carezze e fiori.</l></lg>
<lg>
<l>Ripenserai la fiammella turchina</l>
<l>che ci brillava accanto;</l>
<l>e quella fiala che alla tua bocchina</l>
<l>piaceva tanto!</l></lg>
<lg>
<l>Ripenserai la tua foga omicida,</l>
<l>e gli immensi abbandoni;</l>
<l>ripenserai le forsennate grida,</l>
<l>e le canzoni;</l></lg>
<lg>
<l>ripenserai le lagrime delire,</l>
<l>e i giuramenti a Dio,</l>
<l>o bugiarda, di vivere e morire</l>
<l>pel genio mio!</l></lg>
<lg>
<l>E allora sentirai l'onda dei vermi</l>
<l>salir nel tenebrore,</l>
<l>e colla gioia di affamati infermi</l>
<l>morderti il cuore.</l></lg></div1>
<div1><head>SPES UNICA</head>
<lg>
<l>Vorrei farmi carnefice,</l>
<l>vorrei farmi becchino</l>
<l>per lacerarti, o secolo,</l>
<l>quel manto d'arlecchino;</l>
<l>e sul tuo muto Golgota</l>
<l>cacciarti col tuo Dio,</l>
<l>e imprecarti l'oblìo</l>
<l>dei posteri e dei sol.</l></lg>
<lg>
<l>Tu che inceppasti il fulmine,</l>
<l>prosa lanciando in cielo,</l>
<l>sicché alle stelle vergini</l>
<l>hai lacerato il velo;</l>
<l>tu che, buffon, le numeri,</l>
<l>e batti la misura,</l>
<l>mentre per l'aria pura</l>
<l>movono a danza il vol,</l></lg>
<lg>
<l>ov'è il tuo cielo? il Satana</l>
<l>ov'è per cui bestemmi?</l>
<l>Qual raggio il folto illumina</l>
<l>bosco de' tuoi dilemmi?</l>
<l>E le tue muse?... attendono</l>
<l>forse, per ricantare,</l>
<l>che poggi il <hi rend="italic">mobiliare</hi></l>
<l>a una cima immortal?</l></lg>
<lg>
<l>Tuo forse è il Dio cui volano</l>
<l>il paternostro e l'ave,</l>
<l>culle derise e sucide</l>
<l>di coscienze ignave?</l>
<l>Tra i fili del telegrafo,</l>
<l>col fischio del vapore,</l>
<l>ti sparvero dal cuore</l>
<l>l'ostia e il confessional!</l></lg>
<lg>
<l>Bella commedia!... e trassero</l>
<l>in clinica Maria,</l>
<l>e alle genti bandirono,</l>
<l>dogmatica autopsia:</l>
<l>“Olà, madama è vergine!”.</l>
<l>Essi l'avean violata,</l>
<l>e la folla beata</l>
<l>osanna al ciel mugghiò.</l></lg>
<lg>
<l>Tu, tu, fatal pontefice,</l>
<l>vecchio dal cor di bronzo,</l>
<l>tu, mitrata putredine,</l>
<l>sognante un'orbe gonzo,</l>
<l>tu i vivi agghiacci, e i posteri</l>
<l>travolgi a ignoto abisso:</l>
<l>brandisti il crocefisso</l>
<l>e la fede crollò.</l></lg>
<lg>
<l>— O musa! a questo pallido</l>
<l>tuo giovane poeta,</l>
<l>o eterna dea, tu mormori</l>
<l>il nome della meta;</l>
<l>tu di Corani e Bibbie</l>
<l>sdegni la inutil scola,</l>
<l>tu parli la parola</l>
<l>del bello e dell'amor.</l></lg>
<lg>
<l>Ma vedi? è solitaria,</l>
<l>vana la nostra gioia,</l>
<l>il nostro salmo il secolo</l>
<l>delle macchine annoia;</l>
<l>cantiamo in ritmo algebrico</l>
<l>del Cenisio le porte,</l>
<l>cantiamo: o Roma o morte!</l>
<l>Tribuni o senator...</l></lg>
<lg>
<l>Forse se ha senso pratico</l>
<l>o di attualità,</l>
<l>forse se, posto in musica,</l>
<l>al volgo piacerà,</l>
<l>le vecchie note, o vergine,</l>
<l>le troveranno ammodo,</l>
<l>e ci diran sul sodo:</l>
<l>“Bene, bene davver!”.</l></lg>
<lg>
<l>Al di là dei comignoli</l>
<l>se tentiam batter l'ali,</l>
<l>potrem fra noi benissimo</l>
<l>dichiararci immortali,</l>
<l>ma ricontando cedole</l>
<l>e <hi rend="italic">buoni</hi> del Tesoro,</l>
<l>brontoleran fra loro:</l>
<l>“È linguaggio stranier!”.</l></lg>
<lg>
<l>Musa! le notti volano</l>
<l>quando vieni in famiglia;</l>
<l>già la lucerna è pallida</l>
<l>e la città sbadiglia...</l>
<l>io stanco sono... oh il fulgido</l>
<l>sole che spunta adesso,</l>
<l>quello è sempre lo stesso</l>
<l>da quando in cielo entrò!</l></lg>
<lg>
<l>E a noi mutar coi secoli</l>
<l>è legge e forma e ingegno;</l>
<l>or giganti magnanimi,</l>
<l>or fantocci di legno;</l>
<l>poc'anzi io stesso un angelo,</l>
<l>presto un verme dormente,</l>
<l>una preda del niente,</l>
<l>un uom che vaneggiò!</l></lg>
<lg>
<l>Bando al livor... crisalide</l>
<l>forse è la nostra etade;</l>
<l>già crolla il seggio ai despoti,</l>
<l>e la maschera cade;</l>
<l>già all'orizzonte tremola</l>
<l>forse la grande aurora...</l>
<l>dalla profonda gora</l>
<l>la farfalla uscirà!</l></lg>
<lg>
<l>Musa, quel dì la lapide</l>
<l>peserà sul poeta:</l>
<l>ma tu, prona al mio tumulo,</l>
<l>di serti e incensi lieta:</l>
<l>“Nei mesti giorni un tenero</l>
<l>amante ei fu!” dirai,</l>
<l>e l'orgoglio il mio scheletro</l>
<l>a ritentar verrà!</l></lg></div1>
<div1><head>STRIMPELLATA</head>
<lg>
<l>Quando vent'anni avea,</l>
<l>e spensierato il suo viaggio correa,</l></lg>
<lg>
<l>egli avea detto alla gaia Isabella:</l>
<l>“Tu sei gaia, sei giovane, e sei bella...</l>
<l>vuoi tu adorarmi?”.</l>
<l>Egli avea detto: “Vuoi?”.</l></lg>
<lg>
<l>Quando vent'anni avea</l>
<l>e spensierata il suo viaggio correa,</l></lg>
<lg>
<l>ella avea detto al mesto Sigismondo:</l>
<l>“Tu sei mesto, sei giovane, e sei biondo...</l>
<l>puoi tu sposarmi?”.</l>
<l>Ella avea detto: “Puoi?”.</l></lg>
<lg>
<l>Quando trent'anni avea,</l>
<l>e pensieroso il suo viaggio correa,</l></lg>
<lg>
<l>egli avea detto alla gaia Isabella:</l>
<l>“Tu sei gaia, sei giovane, e sei bella,</l>
<l>credi all'amore?”.</l>
<l>Egli avea detto: “Credi?”.</l></lg>
<lg>
<l>Quando trent'anni avea,</l>
<l>e pensierosa il suo viaggio correa,</l></lg>
<lg>
<l>ella avea detto al mesto Sigismondo:</l>
<l>“Tu sei mesto, sei giovane, e sei biondo,</l>
<l>vedi se muore?”.</l>
<l>Ella avea detto: “Vedi?”.</l></lg></div1>
<div1><head>PROFANAZIONI</head>
<lg>
<l>Rideva la lampada, dai candidi ceri</l>
<l>specchiando l'orpello nei lunghi bicchieri;</l>
<l>la tavola, piena di trilli argentini,</l>
<l>ridea col profumo dei fiori e dei vini;</l>
<l>le gonne di seta, nell'ombra compresse,</l>
<l>con lunghi bisbigli ridevano anch'esse.</l></lg>
<lg>
<l>E Lisa, una pallida dall'occhio di foco,</l>
<l>parlava del molto concesso nel poco;</l>
<l>ed Emma, una bruna dall'occhio profondo,</l>
<l>parlava dei bimbi che vengono al mondo;</l>
<l>e Nina, una fragile dal senno maturo,</l>
<l>parlava dei baffi di un capo–tamburo.</l></lg>
<lg>
<l>Ma, l'ultimo bacio, coll'ultima tazza,</l>
<l>versato sul crine di un'ebra ragazza,</l>
<l>io stavo cogli occhi rivolti a uno stuolo</l>
<l>di larve leggiere che andavano a volo;</l>
<l>sorgeano, svanivano, cantandomi allato,</l>
<l>cantandomi i canti del tempo passato.</l></lg>
<lg>
<l>— Rammenti? Rammenti? — dicevano insieme,</l>
<l>poi tutte mutavano le sillabe estreme:</l>
<l>— Io sono la coltrice del letto infantile...</l>
<l>— E noi siam le gioie dei giorni d'aprile...</l>
<l>— Son io la locanda dei queti villaggi...</l>
<l>— Io son la valigia dei garruli viaggi...</l></lg>
<lg>
<l>— Rammenti?... la cattedra son io della scuola...</l>
<l>— Io son del giardino la memore aiuola...</l>
<l>— Noi siamo le cabale dell'alta lavagna...</l>
<l>— Noi siam le domeniche passate in campagna...</l>
<l>— E noi dell'inverno le notti vegliate...</l>
<l>— E noi, noi le vergini dal cielo invocate!</l></lg>
<lg>
<l>— Rammenti?... Rammenti?... la seggiola io sono,</l>
<l>la seggiola bella, più bella di un trono,</l>
<l>in cui dietro l'umile cortina distesa,</l>
<l>fra i vaghi riflessi che veggonsi in chiesa,</l>
<l>la candida infanzia capì la madonna,</l>
<l>la buona, la santa, la povera nonna! —</l></lg>
<lg>
<l>Oh angosce, oh trasporti dell'anima mia!</l>
<l>E i sogni sfumavano, la nenia svania...</l>
<l>La tavola piena di trilli argentini</l>
<l>ridea col profumo dei fiori e dei vini;</l>
<l>e Nina, una fragile dal senno maturo,</l>
<l>parlava dei baffi di un capo–tamburo!</l></lg></div1>
<div1><head>“A UN MURICCIUOL...”</head>
<lg>
<l>A un muricciuol che scalda il sol d'aprile</l>
<l>ecco il vecchio girovago appoggiato;</l>
<l>agitato da un tremito febbrile,</l>
<l>spende in avemarie l'esile fiato.</l></lg>
<lg>
<l>La rondinella dal vicin fenile</l>
<l>gli risponde col trillo spensierato;</l>
<l>di teste bionde e di canto infantile</l>
<l>echeggia e splende il lucido selciato.</l></lg>
<lg>
<l>Passano di operai vispe brigate,</l>
<l>passan carrozze ed abiti eleganti,</l>
<l>passan cani satolli e gatti amanti...</l></lg>
<lg>
<l>Vecchio, le tante fosse spalancate,</l>
<l>che stan mute aspettando ai camposanti,</l>
<l>non ti mandan sorrisi innebrianti?</l></lg></div1>
<div1><head>NOTTE DI CARNEVALE</head>
<lg>
<l>È notte: azzurro il ciel, tonda la luna</l>
<l>che disegna sul lastrico i ritratti</l>
<l>dei comignoli; dormono i tranquilli</l>
<l>umani, e i gatti per le note gronde</l>
<l>sospirano d'amor come i poeti</l>
<l>dell'Arcadia; le orchestre nei teatri</l>
<l>fremono melodie, travolgon balli,</l>
<l>e delle donne, come cigni bianche,</l>
<l>dai palchetti la mostra è generosa.</l>
<l>Qui, sulle piazze il carneval sonnecchia,</l>
<l>e tranne il rombo di qualche carretto</l>
<l>che si perde nei vicoli lontani,</l>
<l>tutto è quiete...</l></lg>
<lg>
<l>Ma un canto ecco s'innalza,</l>
<l>e un uomo, al muro brancicando, arriva.</l></lg>
<lg>
<l>“Chi è, chi non è?</l>
<l>Oh povero me!...</l>
<l>Il prete lo giura,</l>
<l>ma nulla io ne so:</l>
<l>chi dice di sì, chi dice di no...</l>
<l>Gli è il coro dei matti che Adamo intonò!</l></lg>
<lg>
<l>Eppure costì</l>
<l>finiscono i dì:</l>
<l>andrem nella luna,</l>
<l>negli astri, o nel sol?</l>
<l>Non so, ma però mi esercito al vol,</l>
<l>ché il vino le aluccie prestarmi può sol.</l></lg>
<lg>
<l>Ma vedi lassù...</l>
<l>Che avvenne, che fu?</l>
<l>Oh domine!... un gatto</l>
<l>che coda non ha!</l>
<l>È un vecchio; io lo so: la gelida età</l>
<l>con furti siffatti burlando ci va.</l></lg>
<lg>
<l>Oh gatto gentil...</l>
<l>ti sono simìl!</l>
<l>Che mai non perdetti</l>
<l>da quando fioccò?</l>
<l>I figli morîr, la moglie spirò...</l>
<l>Ma, basta!... io non dico, non dico di no!”.</l></lg>
<lg>
<l>Povero vecchierello! bevi, bevi,</l>
<l>ché il vin ti accende un lumicin di fede!...</l>
<l>Se il confessor così ti sente e vede</l>
<l>d'ora in poi dall'altar ti caccia via,</l>
<l>e ti manda a buscarti i sacramenti</l>
<l>all'osteria.</l></lg>
<lg>
<l>Ma or rincasa; gelato è il primo albore;</l>
<l>torna, torna ubbriaco al mesto tetto</l>
<l>che orbò la morte d'ogni tuo diletto;</l>
<l>alzerà il vino un lembo al velo bruno,</l>
<l>rivedrai, brancolando, i tuoi parenti,</l>
<l>ad uno ad uno.</l></lg>
<lg>
<l>“Chi sei tu? — Non ricordo... — E il domicilio?...</l>
<l>— Sulla terra! — Ma dove? — È il mio segreto!</l>
<l>E di seguirmi vi faccio divieto;</l>
<l>or sulla terra, e presto sotto terra,</l>
<l>e presto in cielo... me lo ha detto il vino,</l>
<l>e il vin non erra!”.</l></lg>
<lg>
<l>Vattene a casa... arrivano i monelli,</l>
<l>la tua canizie burlata non sia;</l>
<l>dimmi, tua moglie la era saggia e pia?</l>
<l>Quante volte avrà pianto al tuo ritorno.</l>
<l>Per la memoria sua la brutta scena</l>
<l>non vegga il giorno.</l></lg>
<lg>
<l>Si terse una lagrima — poi disse: “O signore,</l>
<l>di tenero cuore — la mamma vi fe'!</l>
<l>Ebben, tante grazie — lasciatemi andare,</l>
<l>io voglio ammazzare — la fame con me.</l></lg>
<lg>
<l>Quei soldi eran gli ultimi — ed or son bevuti;</l>
<l>accetti i saluti — lasciatemi andar.</l>
<l>Quel bruto d'orefice... — sei lire... un anello!...</l>
<l>sì grosso, sì bello... — mi volle rubar.</l></lg>
<lg>
<l>L'anel della moglie — mio dolce signore,</l>
<l>un dono del core — che più non vedrò!...</l>
<l>Venduti son gli abiti — del povero Tonio...</l>
<l>la larva di un conio — più in tasca non ho.</l></lg>
<lg>
<l>Sa lei chi era Tonio? — mio figlio! un bel bruno!</l>
<l>Lavoro e digiuno — l'han fatto morir.</l>
<l>Gli ostieri, sa domine? — son tutti testardi...</l>
<l>“Eh vecchio! gli è tardi — bisogna partir”.</l></lg>
<lg>
<l>Partire! ma... e l'anima? — sù, lei... che ne dice?</l>
<l>Di un vecchio infelice — la morte cos'è?</l>
<l>Ha fatto i suoi studii? — ebben, che ha imparato?</l>
<l>Se Cristo ha burlato — oh povero me!”.</l></lg>
<lg>
<l>Partì brancolando. Nel ciel porporino</l>
<l>le pallide stelle svanivano già,</l>
<l>e desta al sussurro di un gaio mattino</l>
<l>dal sonno sorgeva la immensa città.</l></lg>
<lg>
<l>Le mani affilate, la faccia barbuta</l>
<l>del povero vecchio biancheggiano al sol...</l>
<l>Ma il vecchio la luce del dì non saluta,</l>
<l>e brontola: “Intanto mi esercito al vol!”.</l></lg></div1>
<div1><head>PAROLE PER VIA</head>
<lg>
<l>— Ecco un battesimo</l>
<l>nella città;</l>
<l>mio saggio demone,</l>
<l>che mai sarà? —</l></lg>
<lg>
<l>Rispose: — All'ombra di quel velo bianco,</l>
<l>in mezzo al cor di un tuo fratello inerme,</l>
<l>della Sventura che ti rode il fianco</l>
<l>è nato un germe! —</l></lg>
<lg>
<l>— Ecco un'esequie</l>
<l>nella città:</l>
<l>mio saggio demone,</l>
<l>che mai sarà? —</l></lg>
<lg>
<l>Rispose: — All'ombra di quel drappo oscuro,</l>
<l>in mezzo al cor di un tuo fratello inerme,</l>
<l>è nato un avo del tuo re futuro,</l>
<l>è nato un verme! —</l></lg></div1>
<div1><head>CONVENTO IDEALE</head>
<lg>
<l>Io voglio farmi un piccolo convento,</l>
<l>lontano, solitario, in riva al mar;</l>
<l>colà, pieno di sole, in mezzo al vento,</l>
<l>starò lieto e tranquillo ad invecchiar.</l></lg>
<lg>
<l>Sarò il padre prior de' miei peccati,</l>
<l>e una regola nuova inventerò;</l>
<l>i miei pensosi e pallidi affigliati</l>
<l>senza scelta di sesso annicchierò;</l></lg>
<lg>
<l>primo l'Orgoglio: sarà un frate austero,</l>
<l>sarà padre guardiano e consiglier;</l>
<l>da molt'anni è abilissimo al mestiero:</l>
<l>prender la gente a calci nel seder.</l></lg>
<lg>
<l>Poi l'Accidia, l'Accidia anima pia,</l>
<l>soave primogenita del ciel;</l>
<l>e verrà spesso nella stanza mia</l>
<l>perché le aggiusti sulla faccia il vel.</l></lg>
<lg>
<l>Poi la Lussuria: le darò un altare</l>
<l>tutto per lei, tutto profumi ed or!</l>
<l>Sera e mattina, senza mai posare,</l>
<l>dovrà cantarmi l'<hi rend="italic">Angelus</hi> nel cuor.</l></lg>
<lg>
<l>Porrò l'Invidia accanto al cimitero,</l>
<l>e in refettorio la Gola porrò;</l>
<l>schiavo del corpo e schiavo del pensiero,</l>
<l>perennemente le visiterò.</l></lg>
<lg>
<l>Tu, Avarizia, starai sul campanile</l>
<l>giorno e notte, o pudica, a mormorar:</l>
<l>Qui abbiam l'azzurro, la manna e l'aprile,</l>
<l>son rime e strofe e non le voglio dar!</l></lg>
<lg>
<l>Condurrò l'Ira anch'essa al mio convento,</l>
<l>ma per poco, la scarna, vi vivrà;</l>
<l>le innalzeranno in chiesa un monumento,</l>
<l>ove il Priore a ridere verrà.</l></lg>
<lg>
<l>Immemore così del calendario,</l>
<l>starò in riva del mare, in mezzo ai fior,</l>
<l>nel convento lontano e solitario.</l>
<l>E sulla porta sarà scritto: Amor.</l></lg></div1>
<div1><head>“SE TU FOSSI SEDUTA...”</head>
<lg>
<l>Se tu fossi seduta al fianco mio</l>
<l>quando pesa su me l'irrevocabile</l>
<l>odio d'Iddio;</l>
<l>se vedessi i tuoi cari occhi profondi</l>
<l>quando, al vuoto del cor, mi sento un esule</l>
<l>di tutti i mondi;</l>
<l>se la fanfara delle tue parole</l>
<l>mi profumasse di giranii e viole</l>
<l>questo povero petto</l>
<l>che sospira all'odor del cataletto...</l>
<l>o donna buona, o fonte d'allegrezza,</l>
<l>o virtù, mansuetudine, e dolcezza,</l>
<l>giuro al demone mio che, per morire,</l>
<l>non mi vorrei pentire,</l>
<l>non cercherei l'estremo sacramento,</l>
<l>non farei testamento,</l>
<l>per morir colla mia sulla tua faccia,</l>
<l>e all'inferno volar dalle tue braccia!</l></lg></div1>
<div1><head>MISS VH...TER</head>
<lg>
<l>Pallido fior del nordico paese,</l>
<l>vaga beltà della colonia inglese,</l></lg>
<lg>
<l>ben mi dicea quel tuo sguardo profondo</l>
<l>che ti chiamava a sé l'occulto mondo!</l></lg>
<lg>
<l>Quando, alla luce dell'allegra festa,</l>
<l>vidi brillar quella tua bionda testa,</l></lg>
<lg>
<l>e sui tesori del tuo petto ardente</l>
<l>piovean collane di perle d'Oriente,</l></lg>
<lg>
<l>e in una nebbia di candido velo</l>
<l>passavi come una figura in cielo,</l></lg>
<lg>
<l>presago cuor! sulle mie guancie smorte</l>
<l>sentir mi parve il soffio della morte!...</l></lg>
<lg>
<l>Oggi un amico mi venne a narrare:</l>
<l>“La giovinetta si è gettata in mare!”.</l></lg>
<lg>
<l>O giovinetta, la tua salma bianca</l>
<l>non cerchi il pescator di Villafranca,</l></lg>
<lg>
<l>né il canuto ministro in ginocchioni</l>
<l>insulti a Dio con flebili orazioni</l></lg>
<lg>
<l>per te che uccise l'infelice amore!</l>
<l>Oh già l'anima tua fatta è splendore,</l></lg>
<lg>
<l>e mentre chiede, in crocchio di sorelle,</l>
<l>le prime nuove alle vicine stelle,</l></lg>
<lg>
<l>levigato dall'onda cristallina</l>
<l>il tuo scheletro lento in mar declina,</l></lg>
<lg>
<l>per diventare in qualche algoso vallo</l>
<l>una nicchia di perle e di corallo.</l></lg></div1>
<div1><head>IN MORTE DI UN BIMBO</head>
<lg>
<l>Ancor vederti sembrami</l>
<l>le braccia dimenare</l>
<l>come una giovin rondine</l>
<l>che tenti di volare,</l>
<l>povero bimbo, piccolo</l>
<l>cadaverin sepolto!</l>
<l>Quel tuo vergine volto</l>
<l>dimmi a chi ride adesso?</l></lg>
<lg>
<l>Sul tuo recente tumulo</l>
<l>poc'anzi ancor sostai;</l>
<l>inutilmente i pallidi</l>
<l>giacinti interrogai...</l>
<l>Seppellivano un vecchio,</l>
<l>o bimbo, a te vicino:</l>
<l>un grido del becchino</l>
<l>mi rapì le visioni.</l></lg>
<lg>
<l>Perché nascesti?... dissero</l>
<l>alla povera madre</l>
<l>che a sé chiamato avevati</l>
<l>dei cherubini il padre;</l>
<l>ma le materne lagrime</l>
<l>non prevedeva Iddio?</l>
<l>Oh lo spietato oblìo</l>
<l>che domina nel cielo!</l></lg>
<lg>
<l>Nel cielo?... Arpìa, silenzio!</l>
<l>Ci può la madre udire:</l>
<l>la fede ell'ha, diciamole</l>
<l>che lo vedrà redire</l>
<l>pura animuccia silfide</l>
<l>color di paradiso,</l>
<l>a baciarla sul viso,</l>
<l>a baciarla sul core!...</l></lg>
<lg>
<l>Oh gli orrendi spettacoli</l>
<l>del nostro cimitero!</l>
<l>Un muricciuolo squallido,</l>
<l>un campo grasso e nero,</l>
<l>ed una danza assidua</l>
<l>di tibie innominate,</l>
<l>e smorfie, e ghigni, e occhiate</l>
<l>di teschi al sol risorti!...</l></lg>
<lg>
<l>Le croci, pinte ad olio,</l>
<l>o sculte in marmo e in oro,</l>
<l>son là, delle famiglie</l>
<l>miserrimo decoro,</l>
<l>alla neve, alla pioggia,</l>
<l>meste, tarlate, mute...</l>
<l>dell'eterna salute</l>
<l>ove, ove trovi un segno?</l></lg>
<lg>
<l>Bambino, l'ineffabile</l>
<l>tuo visino d'amore</l>
<l>giace fra questi ruderi,</l>
<l>circondato d'orrore;</l>
<l>e forse il vecchio scheletro</l>
<l>che ieri han seppellito</l>
<l>già rotolò stecchito</l>
<l>sul tuo piccolo capo.</l></lg>
<lg>
<l>Deh, quel giorno che, fracida</l>
<l>la tua crocetta nera,</l>
<l>si smarriran cercandoti</l>
<l>il pianto e la preghiera,</l>
<l>bimbo, se tu se' un angelo</l>
<l>scendi alla madre accanto</l>
<l>e lo spirito affranto</l>
<l>come una spiga invola.</l></lg></div1>
<div1><head>ARMONIE DELLA SERA</head>
<lg>
<l>La notte piombava dai campi celesti,</l>
<l>e gli uomini onesti — russavano già.</l></lg>
<lg>
<l>Il cielo era un buio germoglio di stelle;</l>
<l>s'empìa di fiammelle — la negra città.</l></lg>
<lg>
<l>Le serve ridevano di sotto alle porte;</l>
<l>furtiva la Morte — salìa l'ospital.</l></lg>
<lg>
<l>Curvavansi in chiesa devoti e capoccie</l>
<l>sull'ultime goccie — dell'acqua lustral.</l></lg>
<lg>
<l>Cantavan nell'ampie caserme i tamburi.</l>
<l>Nei vicoli oscuri, — coll'ansia nel cor,</l></lg>
<lg>
<l>i giovani imberbi battevan le traccie</l>
<l>di pallide faccie, — di squallidi amor.</l></lg>
<lg>
<l>L'astronomo, insetto dell'atomo errante,</l>
<l>giungeva anelante — sull'ermo manier;</l></lg>
<lg>
<l>e i bracchi annebbiavano, davanti ai camini,</l>
<l>gli sguardi indovini — di un sonno legger.</l></lg>
<lg>
<l>Il giuoco accendevasi nei turpi ridotti;</l>
<l>e maghi e sedotti, — con strana virtù,</l></lg>
<lg>
<l>già ungean nella bile dell'anima immota</l>
<l>la rapida ruota — del meno e del più.</l></lg>
<lg>
<l>Le madri, frattanto, cadean ginocchioni,</l>
<l>e in lunghe orazioni — chiedevan pietà...</l></lg>
<lg>
<l>La notte piombava dai campi celesti,</l>
<l>e gli uomini onesti — russavano già.</l></lg></div1>
<div1><head>ELEVAZIONE</head>
<lg>
<l>Quando ti parlo, come uno sparviero</l>
<l>sono leggero;</l></lg>
<lg>
<l>come l'augel che bee l'aure remote</l>
<l>in cui le note</l></lg>
<lg>
<l>vibran forse degli angioli d'Iddio!</l>
<l>Sul cranio mio,</l></lg>
<lg>
<l>tomba ove giace estinto un giovinetto,</l>
<l>tu fai l'effetto</l></lg>
<lg>
<l>di un bell'inno pensato in paradiso;</l>
<l>e il tuo sorriso</l></lg>
<lg>
<l>è l'aura pura, fulgida, felice</l>
<l>che me lo dice.</l></lg></div1>
<div1><head>ORGIA</head>
<lg>
<l>Colma il mio nappo, giovinetta bruna!...</l>
<l>Vedi, la bianca e spensierata luna</l>
<l>vi infilza un raggio...</l>
<l>viva lo specchio, l'incubo e il miraggio!</l></lg>
<lg>
<l>Questi rubini della vigna e queste</l>
<l>argentee gemme del globo celeste,</l>
<l>in un bicchiere,</l>
<l>sono un poema, ed io lo voglio bere!</l></lg>
<lg>
<l>Non discutiamo di filosofia,</l>
<l>ve ne scongiuro, per la madre mia!</l>
<l>Chi è là che stappa?...</l>
<l>Dio lo salvi dal Limbo e dalla Trappa!</l></lg>
<lg>
<l>Giù come fiume per allegra valle,</l>
<l>giù come treccie per disciolte spalle,</l>
<l>vino d'Italia...</l>
<l>la ninna nanna non la fa la balia!</l></lg>
<lg>
<l>Dite, amici, giochiamo a cruscherella?...</l>
<l>Nasconderemo ognun la nostra bella,</l>
<l>e, ad una ad una,</l>
<l>le pescheremo per cercar fortuna.</l></lg>
<lg>
<l>Pietà per l'uom che pescherà la mia!...</l>
<l>È una scarna che chiamano poesia;</l>
<l>la è bella, e buona,</l>
<l>ma la vi schianta senza dir: perdona.</l></lg>
<lg>
<l>Vino d'Italia, itale donne, e cielo</l>
<l>tutto bufere, tutto nebbia e gelo!</l>
<l>Pure è italiano...</l>
<l>dunque gridiam che è di un azzurro strano!</l></lg>
<lg>
<l>Affediddio!... battiamoci a quartine,</l>
<l>o nella botte entriamo a teste chine,</l>
<l>o diam di fiato</l>
<l>a qualche tromba che assordi il creato!</l></lg>
<lg>
<l>Andatemi a cercare un coadiutore;</l>
<l>lo vorrei nominar mio confessore</l>
<l>per due minuti:</l>
<l>ho due peccati che non san star muti.</l></lg>
<lg>
<l>Uno è il desìo di avvinazzare un prete,</l>
<l>tanto, da fargli dir che le comete</l>
<l>son ostie accese,</l>
<l>e che il mangiare a messa è un crimenlese!</l></lg>
<lg>
<l>L'altro la sete stupida del bello,</l>
<l>l'invidia per la nuvola e l'augello,</l>
<l>mentre gli amici</l>
<l>qui, fra i bicchieri, se ne stan felici!</l></lg>
<lg>
<l>Miserere di me che me ne pento,</l>
<l>miserere nel fulgido momento</l>
<l>che non so nulla,</l>
<l>che ho intero il genio di un bambino in culla.</l></lg>
<lg>
<l>Giù, giù, giù vino, giù sonno ed oblìo!</l>
<l>E al primo albor su questo cranio mio,</l>
<l>fanciulla, incidi:</l>
<l>“Fu un poeta — viator, t'arresta e ridi”.</l></lg></div1>
<div1><head>RIVOLTA</head>
<lg>
<l>Stamane io avea gridato al mio cervello:</l>
<l>si chiudano le porte a chiavistello,</l>
<l>il padrone è ammalato e doloroso;</l>
<l>si chiuda la baracca, e vi si scriva:</l>
<l>Oggi riposo!</l></lg>
<lg>
<l>E avrei voluto aver sul mio scrittoio</l>
<l>qualche ranocchio fetido e squarquoio</l>
<l>per contemplarlo, e stabilir confronti,</l>
<l>e saper come la natura imprima</l>
<l>gli ultimi affronti.</l></lg>
<lg>
<l>E con esso un volume avrei voluto,</l>
<l>un volume di qualche autor chiercuto,</l>
<l>per accertarmi colla musa mia</l>
<l>che a qualche cosa può servire ancora</l>
<l>la poesia.</l></lg>
<lg>
<l>L'uno gracchiando alla melma natìa,</l>
<l>l'altro ai santi e alla vergine Maria,</l>
<l>potean soli ridarmi un'ora lieta;</l>
<l>tanta vergogna mi mordeva il core</l>
<l>d'esser poeta.</l></lg>
<lg>
<l>Uscii: piovendo gocciole sottili,</l>
<l>le cime nascondea dei campanili</l>
<l>il nebbione, e la cupola del duomo,</l>
<l>senza il manico d'or, parea la canna</l>
<l>di un pover'uomo.</l></lg>
<lg>
<l>Mi zoppicava accanto un vecchierello</l>
<l>tutto avvolto in un lurido mantello;</l>
<l>era canuto, giallo e macilento...</l>
<l>Lo urtai: la stoffa che lo mascherava</l>
<l>si aperse al vento,</l></lg>
<lg>
<l>e, come un filo che trovò la cruna,</l>
<l>un raggio uscì dalla sua falda bruna;</l>
<l>io gridai come un pazzo: “È lui ch'io scerno,</l>
<l>non v'è più dubbio, l'ho trovato, è lui,</l>
<l>è il padre Eterno!</l></lg>
<lg>
<l>Ah paradiso, purgatorio, inferno,</l>
<l>alba, sera, meriggio, estate e inverno!</l>
<l>No, non mi sfuggi, despota adorato;</l>
<l>non mi sfuggi, e arrossir devi, e pentirti</l>
<l>del tuo Creato!”.</l></lg>
<lg>
<l>Sorrise il vegliardo di un grande sorriso,</l>
<l>e parve, se squarcia le nuvole il sol,</l>
<l>l'arcana dolcezza del raggio improvviso</l>
<l>che balza e si adagia sull'umido suol.</l></lg>
<lg>
<l>Poi disse: “Poeta dall'occhio sdegnoso,</l>
<l>allenta la foga dell'agile piè;</l>
<l>e a qualche vicino cantuccio nascoso,</l>
<l>se vuoi ch'io ti ascolti, cammina con me”.</l></lg>
<lg>
<l>Passava un canonico; sentendo il compagno</l>
<l>celeste di rabbia repente tremar,</l>
<l>gli dissi all'orecchio: “Cacciamolo a bagno?</l>
<l>Qui presso è un canale... tu stammi a guardar”.</l></lg>
<lg>
<l>E già mi avventavo... Ma il nume rispose:</l>
<l>“Un solo fra tanti, fra tutti... a che pro?</l>
<l>Pei versi e l'oceano, pel turbo e le rose,</l>
<l>poeta, il castigo dal ciel tuonerò!”.</l></lg>
<lg>
<l>Giungemmo a un boschetto; qui il vecchio s'assise,</l>
<l>tergendo affannato la polve e il sudor;</l>
<l>mi stese la mano, di nuovo sorrise,</l>
<l>e: “Sfoga — mi disse — l'immenso furor!”.</l></lg>
<lg>
<l>Ma quel sorriso mi avea fatto muto,</l>
<l>e stava lì, sospeso, a bocca aperta</l>
<l>come quando si aspetta uno starnuto.</l></lg>
<lg>
<l>E a poco a poco mi sentìa nell'anima</l>
<l>la leggerezza d'un ch'esce di guerra;</l>
<l>la meraviglia</l>
<l>che invade al punto di lasciar la terra</l>
<l>l'areonauta.</l></lg>
<lg>
<l>“Padre, padre... del mio fato mi accerta!...</l>
<l>Ho qui sul cranio come un serto acuto...”.</l>
<l>Egli die' un guizzo e dileguò per l'erta.</l></lg>
<lg>
<l>Orribilmente del letto la coltrice</l>
<l>mi pesa, e intorno bisbigliando vanno</l>
<l>voci domestiche:</l>
<l>“Bevine un po', ti calmerà l'affanno,</l>
<l>è lauro ceraso”.</l></lg></div1>
<div1><head>ESEQUIE</head>
<lg>
<l>Suonano a esequie, un feretro s'avvia,</l>
<l>un prete è in allegria.</l></lg>
<lg>
<l>O mio canestro di olezzanti fiori,</l>
<l>tavolozza di forme e di colori,</l>
<l>o stelle che dal ciel mi sogguardate</l>
<l>colle splendor delle tremanti occhiate,</l>
<l>ditelo voi, vergini cose, è vero,</l>
<l>ch'io tutto finirò nel cimitero?</l></lg>
<lg>
<l>Suonano a esequie, un feretro s'avvia,</l>
<l>un prete è in allegria.</l></lg>
<lg>
<l>Voi che vivete, o fior, nell'ozio blando,</l>
<l>l'aria che in mezzo a voi vien spigolando</l>
<l>non vi racconta mai se battan l'ali</l>
<l>dopo l'ultimo giorno alme immortali?</l>
<l>Stelle, quando la morte un'alma miete</l>
<l>nulla salir per l'etere vedete?</l></lg>
<lg>
<l>Suonano a esequie, un feretro s'avvia,</l>
<l>un prete è in allegria.</l></lg>
<lg>
<l>Stelle, mai non vedeste a notte oscura</l>
<l>spirti in fiamma esalar la mia pianura?</l>
<l>Gelsomini, se il suol che vi ha concetto</l>
<l>nel fango si educò di un cataletto,</l>
<l>nulla udiste venir lungo lo stelo,</l>
<l>verso i petali schiusi, e verso il cielo?</l></lg>
<lg>
<l>O fior, centuplicatemi l'olezzo...</l>
<l>ch'io non senta il mio lezzo!</l></lg>
<lg>
<l>Stelle, scendete nell'anima mia</l>
<l>di me stesso a ingannar la tenebria!</l>
<l>Rinnegate il Signore, o fiori, o stelle,</l>
<l>che vi fe' così puri e così belle,</l>
<l>mi creò sì superbo, e buono, e lieto,</l>
<l>e intascò sogghignando il suo segreto!</l></lg></div1>
<div1><head>DESOLAZIONI</head>
<lg>
<l>Il marchio aspetto delle bianche chiome,</l>
<l>a cinque lustri errando nella vita,</l>
<l>vecchio come una quercia, e affranto come</l>
<l>un sibarita.</l></lg>
<lg>
<l>E lo sa Iddio se la mia perla fina,</l>
<l>questa infelice giovinezza mia,</l>
<l>profanò la sua luce adamantina</l>
<l>per bieca via!</l></lg>
<lg>
<l>Lo sa Iddio se ho vegliato al mio gioiello,</l>
<l>se mai vil senso l'anima mi punse;</l>
<l>vissi aspettando un mio fantasma bello</l>
<l>che mai non giunse;</l></lg>
<lg>
<l>vissi a fior d'acqua, fra i giunchi materni,</l>
<l>e il sudiciume non cercai del mondo;</l>
<l>ma l'empia ressa dei calci fraterni</l>
<l>turbava il fondo,</l></lg>
<lg>
<l>e, poiché il fango sal come la nube,</l>
<l>come l'incenso e la prece devota,</l>
<l>sul bianco viso del natante impube</l>
<l>giunse la mota!</l></lg>
<lg>
<l>E la beata castità del core,</l>
<l>la pura fede, e la placida speme,</l>
<l>e della mente il vergine fervore</l>
<l>sparvero insieme.</l></lg>
<lg>
<l>L'idea, la casta idea, nei penetrali</l>
<l>dell'anima crescente all'avvenire,</l>
<l>per arcano pudor raccolse l'ali,</l>
<l>e per morire.</l></lg>
<lg>
<l>Quando, un sorso del calice libato,</l>
<l>ti assal la pigra voluttà del tosco;</l>
<l>quando a tutte le maschere hai gridato:</l>
<l>io ti conosco!</l></lg>
<lg>
<l>Amico, i sogni allor sono svaniti,</l>
<l>e tu ti accorgi che diventi serio...</l>
<l>Oh invoca, allora, invoca i santi attriti</l>
<l>del desiderio!</l></lg>
<lg>
<l>Il ciel le sue benigne aure non spira</l>
<l>a giovinetto capo che si lagna,</l>
<l>ma la terra nel suo seno l'attira</l>
<l>per le calcagna;</l></lg>
<lg>
<l>e un'anima di cento anni che ingora</l>
<l>un odiato involucro ventenne,</l>
<l>geme dietro le rose e canta: è l'ora</l>
<l>di alzar le penne!</l></lg>
<lg>
<l>Oh baci, oh soli prodigati al bimbo,</l>
<l>ironie degli aprili e delle madri!...</l>
<l>Meglio una bara di due palmi, e il limbo</l>
<l>dei santi padri!</l></lg></div1>
<div1><head>OLIMPIO</head>
<lg>
<l>Un giorno che piovea dirottamente,</l>
<l>(era il pallido ottobre), e i valligiani</l>
<l>del mondo si perdean dentro la mota,</l>
<l>un giovinetto, amico mio, bizzarro</l>
<l>gobbo, dagli occhi stranamente neri,</l>
<l>questi versi cantò sotto l'ombrello:</l></lg>
<lg>
<l>— O padre eterno, se hai tempo da perdere</l>
<l>e se non dormi nei placidi cieli,</l>
<l>tu che ogni giorno alla turba ti sveli,</l>
<l>padre, una volta, una sola, a me svèlati!</l>
<l>Deh mi esaudisci e mi dona, o Signore,</l>
<l>un po' di lusso, di calma e di amore!</l></lg>
<lg>
<l>Voglio un giardino ove i cedri coi salici</l>
<l>fingan le valli dell'Etna e del Rosa;</l>
<l>dove il colibri, tra i fior di mimosa,</l>
<l>canti in famiglia col gufo e la rondine;</l>
<l>dove, coperto di un'ellera eterna,</l>
<l>mi sembri un chiosco la casa materna.</l></lg>
<lg>
<l>Voglio una donna cui tutte somiglino</l>
<l>le cento donne a vent'anni sognate;</l>
<l>voglio una donna di tempre infocate,</l>
<l>che sia la santa, che sia la Proserpina,</l>
<l>e vinca in arte di teneri ludi</l>
<l>quante hai lassù schiere d'angioli nudi!</l></lg>
<lg>
<l>Dammi la calma, la calma degli angeli</l>
<l>quando han cenato e che in cerchio fumando,</l>
<l>dentro le piume dell'ali soffiando</l>
<l>globi di ambrosia da pipe di zucchero,</l>
<l>dicon fra lor: “Siamo un capolavoro!”.</l>
<l>Deh fa' che tale io mi creda con loro!</l></lg>
<lg>
<l>Oh schiudi, schiudi il celeste deposito</l>
<l>dei puri olezzi, dei raggi serbati</l>
<l>ai fiori e agli astri che ancor non son nati!</l>
<l>Sol io non valgo una viola, una lucciola?</l>
<l>Via! mi esaudisci e mi dona, o Signore,</l>
<l>un po' di lusso, di calma e di amore! —</l>
<l>Così cantava Olimpio, il gobbo strano.</l>
<l>E la pioggia cadea, colla beata</l>
<l>quiete degli immortali, in un monotono</l>
<l>metro rimando sulle fronde e i ciottoli</l>
<l>l'Iliade delle gocciole. — L'ombrello</l>
<l>di Olimpio segna sulle bianche nubi</l>
<l>un semicerchio che sembra la porta</l>
<l>di una lontana galleria nel cielo,</l>
<l>buia come un mister. Sono allagate</l>
<l>le vecchie casse dei poveri morti,</l>
<l>sono allagati i giovinetti nidi</l>
<l>degli usignuoli; un passeggier non scorgi,</l>
<l>per quanto è vasta la pianura. — I carri</l>
<l>dei contadini sotto i porticati</l>
<l>se ne stan colle braccia in su rivolte</l>
<l>come turchi preganti; i focolari</l>
<l>prestano un lume intermittente e pallido</l>
<l>alle finestre, e il genio campagnuolo</l>
<l>sembra da quelle osservar tristamente</l>
<l>la rovina dei fiori. — E Olimpio canta:</l>
<l>— I miei giorni in un sogno dileguano;</l>
<l>son gia' lungi, ben lungi i più belli!</l>
<l>Come un volo — di uccelli — che emigrano</l>
<l>e che solo — precipita in mar.</l></lg>
<lg>
<l>Li ricorda? sa forse l'Oceano</l>
<l>se le piume avean d'oro lucenti,</l>
<l>se eran belli — i concenti — di lagrime</l>
<l>degli uccelli — che ha visti annegar?</l></lg>
<lg>
<l>I miei giorni in un sogno dileguano!...</l>
<l>Presto un gobbo di meno avrà il mondo;</l>
<l>e in un buco — profondo — ma piccolo</l>
<l>qualche bruco — la terra di più!</l></lg>
<lg>
<l>O natura, se nascono i salici</l>
<l>dalle salme dei gobbi, ah perdio!</l>
<l>così torci — tu il mio — che mi veggano</l>
<l>rane e sorci — guardando all'insù...</l></lg>
<lg>
<l>Mi ameranno: il tranquillo rigagnolo</l>
<l>spargerò d'ombre tremule e fresche;</l>
<l>degli amici — alle tresche — di foglie</l>
<l>cantatrici — un idillio farò.</l></lg>
<lg>
<l>Chi sa! forse l'amore oltre il tumulo</l>
<l>ai mutati viventi non falla:</l>
<l>qualche errante — farfalla — può nascere</l>
<l>qualche amante — che il gobbo sognò! —</l>
<l>Così cantava Olimpio il gobbo strano:</l></lg>
<lg>
<l>E intanto i ceruli</l>
<l>monti lontani</l>
<l>scotean la nebbia</l>
<l>dai dorsi immani,</l>
<l>e un rezzo tiepido</l>
<l>giunto — in quel punto</l>
<l>sapendo niente — dall'Oriente,</l>
<l>dalle piramidi,</l>
<l>dai templi eccelsi,</l>
<l>scotea fra i gelsi,</l>
<l>modestamente,</l>
<l>l'ultime gocciole</l>
<l>che, lente lente,</l>
<l>cadean sui prati,</l>
<l>simili a lagrime</l>
<l>d'occhi — malati.</l>
<l>Fiocchi — di lana</l>
<l>parean le nuvole,</l>
<l>e una campana</l>
<l>lontana — al dubbio</l>
<l>del viatore</l>
<l>dicea: tre ore.</l></lg>
<lg>
<l>“Veh, un gobbetto! Oh il bel gobbetto!”</l>
<l>Dal più folto di un boschetto</l>
<l>questo grido a un tratto uscì.</l>
<l>E il gobbetto, il bel gobbetto,</l>
<l>cessò il canto e impallidì.</l></lg>
<lg>
<l>“Oh per Bacco! dentro il sacco</l>
<l>porti un putto, porti un pacco,</l>
<l>o una tromba da suonar?</l>
<l>Oh per Bacco! giù quel sacco,</l>
<l>lo vogliamo esaminar!”.</l></lg>
<lg>
<l>Ed ecco dal folto compare un bel volto,</l>
<l>e un altro lo segue, da un'iride avvolto</l>
<l>di lunghi capelli che sembrano d'or:</l>
<l>son due giovinette che usciron dal folto,</l>
<l>soffuse le guancie di vago rossor.</l></lg>
<lg>
<l>Han fior sulla vesta, han fior sulla testa,</l>
<l>li han forse cosparsi per irne a una festa?</l>
<l>Van forse a un altare per farsi adorar?</l>
<l>Han fior sulla testa, han fior sulla vesta,</l>
<l>e il povero Olimpio sta muto a guardar.</l></lg>
<lg>
<l>“Belle dame — dice poi —</l>
<l>i tesor del sacco mio</l>
<l>se volete esaminar,</l>
<l>le padrone siete voi;</l>
<l>ma lasciate ch'io v'osservi</l>
<l>che son ossa e che son nervi</l>
<l>che vi occorre di slacciar.</l></lg>
<lg>
<l>Con quegli occhi celestiali,</l>
<l>con quel labbro, con quel crine,</l>
<l>con quel seno ammaliator,</l>
<l>so che molti e molti mali</l>
<l>si pon fare, e esperte siete,</l>
<l>ché già punto entrambe avete</l>
<l>questo povero mio cor.</l></lg>
<lg>
<l>Ma però se occulte piaghe,</l>
<l>se dolor lenza lamenti</l>
<l>non vi basta di crear;</l>
<l>né il pensier vi rende paghe</l>
<l>che ridendo assassinate,</l>
<l>e che sempre, ove passate,</l>
<l>resta un'anima a pregar;</l></lg>
<lg>
<l>che, di notte, a voi pensando,</l>
<l>chi vi ha viste alla mattina</l>
<l>ha l'inferno al capezzal;</l>
<l>e, alla coltrice parlando,</l>
<l>può giocarsi il posto in cielo,</l>
<l>e infelice e bieco e anelo,</l>
<l>come l'angelo del mal,</l></lg>
<lg>
<l>risvegliarsi il giorno dopo</l>
<l>pien di affanno e di memorie</l>
<l>qual chi riede da lontan;</l>
<l>se non bastano allo scopo</l>
<l>per cui Dio vi ha poste in terra</l>
<l>queste vittime di guerra</l>
<l>già cadute o che cadran;</l></lg>
<lg>
<l>se il piacer già in voi ne langue,</l>
<l>e vi punge il desiderio</l>
<l>di più pratici martir;</l>
<l>ecco il cuore ed ecco il sangue</l>
<l>di un gobbetto innamorato...</l>
<l>Il mio sacco è preparato,</l>
<l>non vi resta che a ferir!”.</l></lg>
<lg>
<l>Le giovinette risero,</l>
<l>e dissero fra lor:</l>
<l>“Questo gobbetto è lepido</l>
<l>in parola d'onor!”.</l></lg>
<lg>
<l>E volte a lui: “Sei piccolo,</l>
<l>però ne sai di belle;</l>
<l>a raccontar storielle</l>
<l>dinne, chi t'insegnò?”.</l></lg>
<lg>
<l>“Nessun, mie donne amabili:</l>
<l>ho imparato da me;</l>
<l>oh il sacco delle bubbole</l>
<l>por ve lo posso ai piè”.</l></lg>
<lg>
<l>“Deh, se ne sai, raccontane!”.</l>
<l>“Come vi garberà”.</l>
<l>“Vieni in giardin: la vecchia</l>
<l>addormentata è già”.</l></lg>
<lg>
<l>Splendea la luna e al raggio</l>
<l>umido di rugiada,</l>
<l>per la fiorita strada</l>
<l>la comitiva entrò.</l></lg>
<lg>
<l>Ombrìe bizzarre Olimpio</l>
<l>spargea col suo gobbetto,</l>
<l>e le due donne stretto</l>
<l>se lo tenean fra lor.</l></lg>
<lg>
<l>Al vago lume un timido</l>
<l>gnomo il poeta par...</l>
<l>“Delle storielle il titolo</l>
<l>prima di cominciar?”.</l></lg>
<lg>
<l>E il gobbetto inchinandosi:</l>
<l>“Corbellerie stupende!</l>
<l>Saran <hi rend="italic">Fiabe</hi> e <hi rend="italic">Leggende</hi></l>
<l>di spiriti e d'amor!”.</l></lg></div1>
<div1><head>I DUE POETI</head>
<lg>
<l>Per un sentiero a margini</l>
<l>di gigli e di roveti,</l>
<l>un lungo stuol precedono</l>
<l>due giovani poeti;</l>
<l>non hanno al crin l'olimpico</l>
<l>raggio del greco Apollo,</l>
<l>non l'arpa ad armacollo,</l>
<l>perché lo stuol li seguita</l>
<l>fra i gigli e fra i roveti?</l>
<l>Lo stuol lo ignora e mormora:</l>
<l>quei due, son due poeti!</l></lg>
<lg>
<l>E meste donne, e vergini</l>
<l>dagli occhi innamorati,</l>
<l>e giovinetti pallidi</l>
<l>di larve innebriati,</l>
<l>e vecchi malinconici</l>
<l>pieni di antiche storie,</l>
<l>belli di antiche glorie,</l>
<l>risa mescendo e lagrime,</l>
<l>fra i gigli e fra i roveti,</l>
<l>col plauso e la bestemmia</l>
<l>seguono i due poeti.</l></lg>
<lg>
<l>L'un canta: — I dì declinano,</l>
<l>la creazione è stanca;</l>
<l>un immenso sbadiglio</l>
<l>il vecchio Adamo abbranca;</l>
<l>la vetustà dei secoli</l>
<l>piange nell'universo,</l>
<l>e, in alta noia immerso,</l>
<l>fra i dormienti arcangeli,</l>
<l>Dio nell'azzurro io scerno</l>
<l>che raccapriccia all'orrida</l>
<l>idea d'essere eterno.</l></lg>
<lg>
<l>Desolazione e tenebra,</l>
<l>ecco il nuovo retaggio!</l>
<l>Si fan di gelo i cràteri,</l>
<l>muor sulle fronti il raggio;</l>
<l>onta all'amplesso, o vergini!</l>
<l>Maledetti i neonati!</l>
<l>Perano i fior sui prati,</l>
<l>e, coperta di cenere,</l>
<l>l'umanità languente</l>
<l>si dissolva nei torbidi</l>
<l>vapor dell'occidente! —</l></lg>
<lg>
<l>E l'altro canta: — Vivere</l>
<l>è uno scoppio di riso;</l>
<l>il mondo è un manicomio</l>
<l>che inneggia al paradiso!</l>
<l>Vedete i fior? Son lagrime</l>
<l>della occulta allegrezza,</l>
<l>e la terra si spezza</l>
<l>perché ci dican gli alberi</l>
<l>che giù nel tenebrore</l>
<l>non si cessa di ridere,</l>
<l>e si fa ancor l'amore!</l></lg>
<lg>
<l>Vecchi pensosi, e vecchie</l>
<l>dimesse, usciamo al sole;</l>
<l>scordiamo i dì che furono</l>
<l>per intrecciar carole;</l>
<l>e intorno a voi si accoppiino</l>
<l>le giovinette razze;</l>
<l>proli beate e pazze</l>
<l>escan dai fianchi indomiti</l>
<l>dei forti e delle belle;</l>
<l>e presto andrem nell'aria</l>
<l>a dischiodar le stelle! —</l></lg>
<lg>
<l>E il primo ancora: — Oh l'Ellade,</l>
<l>la Venere di Milo!</l>
<l>Splendor, melodi, effluvii</l>
<l>dall'Ellesponto al Nilo!...</l>
<l>O Memfi, o Babilonia!</l>
<l>Gioite ancor dal nulla;</l>
<l>giganti della culla,</l>
<l>ecco i pigmei del feretro!</l>
<l>Questa che si dissolve</l>
<l>ripiomberà, caligine,</l>
<l>sopra la vostra polve! —</l></lg>
<lg>
<l>E l'altro ancora: — Un brindisi,</l>
<l>fanciulli, all'avvenire!</l>
<l>E prepariamo un tumulo</l>
<l>ai dubbi, ai pianti, all'ire!</l>
<l>Siam gli eredi dei secoli</l>
<l>che han fatto economia;</l>
<l>a noi la legge pia,</l>
<l>la libertà dell'anima,</l>
<l>il lavoro ferace,</l>
<l>a noi l'amore, il genio,</l>
<l>l'innocenza e la pace! —</l></lg>
<lg>
<l>Tal pel sentiero a margini</l>
<l>di gigli e di roveti</l>
<l>un lungo stuol precedono</l>
<l>i giovani poeti.</l>
<l>Però la folla attonita</l>
<l>va ripetendo intorno:</l>
<l>se l'un sorride al giorno,</l>
<l>se l'altro è nelle tenebre,</l>
<l>fra i gigli e fra i roveti,</l>
<l>perché la terra viaggiano</l>
<l>insieme i due poeti?</l></lg>
<lg>
<l>E meste donne, e vergini</l>
<l>dagli occhi innamorati,</l>
<l>e giovinetti pallidi</l>
<l>di larve inebriati,</l>
<l>e vecchi malinconici</l>
<l>pieni di antiche storie,</l>
<l>belli di antiche glorie,</l>
<l>dicon: son risa o lagrime,</l>
<l>son gigli o son roveti</l>
<l>che coglierem sul mistico</l>
<l>sentier dei due poeti?</l></lg>
<lg>
<l>Allora un vecchio incognito</l>
<l>apparve d'improvviso:</l>
<l>pareva un dell'Iliade,</l>
<l>tanto era grande in viso;</l>
<l>certo avea visto l'epoche</l>
<l>dei palesati arcani.</l>
<l>Stette, ed alzò le mani;</l>
<l>i due si inginocchiarono,</l>
<l>e quell'immenso stuolo</l>
<l>fu tutto muto e immobile</l>
<l>in un momento solo.</l></lg>
<lg>
<l>— Dalle regioni eteree,</l>
<l>dai sempiterni campi</l>
<l>dove i Ver sono oceani,</l>
<l>dove le Idee son lampi,</l>
<l>piova su te, miserrima,</l>
<l>cieca turba, la luce:</l>
<l>è Amor che ti conduce!</l>
<l>È il divino carnefice</l>
<l>che han questi due nel core!</l>
<l>È Amor che guida al tumulo,</l>
<l>sia gioia o sia dolore! —</l></lg>
<lg>
<l>Disse: e, il manto sciogliendone,</l>
<l>scoperse a lor due piaghe,</l>
<l>che nell'ombra grondavano</l>
<l>su quelle forme vaghe;</l>
<l>lo stuol seguìta avevala,</l>
<l>la bella coppia esangue,</l>
<l>fra due rivi di sangue;</l>
<l>e quei due rivi uscivano</l>
<l>a flutti, e niun li vide,</l>
<l>uno dal cor che lagrima,</l>
<l>l'altro dal cor che ride.</l></lg></div1>
<div1><head>I TRE AMANTI DI BELLA</head>
<div2><head>1</head>
<lg>
<l>La stanzuccia di Steno stava accosciata in alto</l>
<l>di un palazzo affittato da un ebreo di Rialto;</l>
<l>palazzo in cui da secoli i topi son signori,</l>
<l>e che allora un patrizio, roso dai creditori,</l>
<l>avea, dopo molto esitare, esitato,</l>
<l>dicendo: va la casa, ma mi resta il casato.</l></lg>
<lg>
<l>Però il dì della vendita l'aule antiche degli avi</l>
<l>cigolando gemettero dalle tarlate travi:</l>
<l>gemettero d'angoscia, giacché una legge arcana</l>
<l>affratella le cose alla famiglia umana.</l>
<l>Si ricordano, e serbano l'orror della mitraglia,</l>
<l>nel desolato aspetto, i campi di battaglia;</l>
<l>certi monti han profili beffardi e minaccianti</l>
<l>perché memori ancora del passo dei giganti;</l>
<l>sospira al re lontano il velluto dei troni,</l>
<l>e alle nonne defunte pensano i seggioloni;</l>
<l>sicché il vecchio palazzo di cui vi parlo adesso</l>
<l>sul torbido canale pianse il passato anch'esso.</l>
<l>E le quattro cariatidi curve sotto il balcone,</l>
<l>e i putti che coll'ali sostengono il blasone,</l>
<l>bassorilievi e fregi lombardi e bisantini,</l>
<l>d'antiche gesta memori e di antichi quattrini,</l>
<l>presero l'aria cupa di un popolo di sasso</l>
<l>che più non sappia illudersi su questo mondo basso;</l>
<l>e il Dio delle leggende, nella facciata nera,</l>
<l>profeta malinconico, piantò la sua bandiera.</l></lg>
<lg>
<l>Oh le feste di un tempo! Conviti e serenate</l>
<l>e variopinte gondole alla soglia affollate!</l>
<l>Quando dame e patrizi, fanciulle e cavalieri,</l>
<l>giungevano al palazzo con paggi e trombettieri,</l>
<l>a esilararsi l'animo dalle cure di Stato</l>
<l>tra mantellini serici e gonne di broccato;</l>
<l>a sfoggiar la ginnastica delle battaglie mute,</l>
<l>degli sguardi fatali, delle parole argute;</l>
<l>ad affrettar l'arrivo della gioconda bara,</l>
<l>tra una botte di Cipro e una sembianza cara!</l>
<l>Dove, più di una volta, il vecchio senatore,</l>
<l>per il giurato premio di una notte d'amore,</l>
<l>vendette alla bellezza il suo voto in Consiglio;</l>
<l>dove il capro e la volpe, la tigre ed il coniglio,</l>
<l>piume al cappello e spada al fianco, in giubba o in manto,</l>
<l>in toga o in armatura, riso celando o pianto,</l>
<l>le labbra tormentavansi e si rompean le mani</l>
<l>in proteste di affetto svanito all'indomani;</l>
<l>dove, bersaglio agli occhi, ai motti ed agli inchini,</l>
<l>era passato, bello di gloria, il Morosini;</l>
<l>dove intorno al damasco dei tavoli seduti</l>
<l>delle nuove d'allora cianciavano i canuti:</l>
<l>narravano Cromvello pensoso e turbolento,</l>
<l>e il papa Rospigliosi pacifico e contento;</l>
<l>come, amando una patria, cadeva il re Sobieschi</l>
<l>e amando una regina, periva il Monaldeschi;</l>
<l>questo ed altro narravano, mentre in crocchi geniali</l>
<l>le matrone alla moda leggean le <hi rend="italic">Provinciali</hi>.</l></lg></div2>
<div2><head>2</head>
<lg>
<l>Era il buon tempo. Il Fauno, guardia del porticato,</l>
<l>fu la più mesta vittima dello splendor passato;</l>
<l>egli che nel marmoreo malinconico cuore</l>
<l>una notte ricorda di gioia e di dolore,</l>
<l>in cui, fra il lieto stuolo per la soglia accorrente,</l>
<l>una vaga fanciulla, pallida, sorridente,</l>
<l>dal padre inosservata staccossi, che volgea</l>
<l>parlando a un Mocenigo, su per l'ampia scalea,</l>
<l>e accanto al piedestallo fermossi, curiosa</l>
<l>e tranquilla, a osservare la sua faccia rugosa.</l>
<l>I begli occhi profondi, le nudità seguendo,</l>
<l>di uno scultor di Rodi artifizio stupendo,</l>
<l>avean finito a spingere una mano affilata</l>
<l>a palpargli le vertebre della schiena curvata...</l>
<l>Mai, dopo i colpi arcani del divino scalpello,</l>
<l>gli avea concesso il mondo un istante più bello...</l>
<l>L'angelo sparve. All'alba ripassò, ma un piumato</l>
<l>cinquantenne patrizio le camminava allato,</l>
<l>e, assorta nel colloquio, dimenticò la schiena</l>
<l>tutta per lei di elettriche scintille ancor ripiena.</l>
<l>Povero Fauno! e in estasi, già da due lustri, aspetta</l>
<l>che ripassi per l'atrio la bella giovinetta;</l>
<l>ed ogni notte, quando batte a San Marco l'ora</l>
<l>che la conobbe, ei freme sull'ampia base ancora,</l>
<l>dalle piante caprine fino all'irsuto mento,</l>
<l>come uno stel di mammola che si dimena al vento;</l>
<l>e intanto donna Bella, la fanciulla curiosa,</l>
<l>di messer Diego Alvaro già da due lustri è sposa.</l></lg></div2>
<div2><head>3</head>
<lg>
<l>Quando entrò nel palazzo l'Ebreo conquistatore</l>
<l>tutto mutò sembianza, tutto mutò colore,</l>
<l>e all'amante di sasso crebber le noie e il danno.</l>
<l>Tra le colonne, intorno al piedestallo, or stanno</l>
<l>casse di sego, mucchi di corde e chiodi usati,</l>
<l>arazzi e vecchi mobili ghermiti o sequestrati,</l>
<l>bottiglie senza tappo, vecchi stocchi sguarniti,</l>
<l>pelli e corna di buffalo e ermellini ammuffiti,</l>
<l>libri venduti all'alba da un notaio balzano,</l>
<l>e la sera mutati in vetri di Murano;</l>
<l>qui, ammonticchiati al prezzo di un bacio o di un ducato,</l>
<l>la gonna della vedova, l'assisa del soldato;</l>
<l>qui un po' di tutto e un tutto di niente, a sbalzi, a caso</l>
<l>arraffato dall'ugna della miseria, e al naso</l>
<l>della beffarda Usura, fior della fame, offerto!</l></lg>
<lg>
<l>Quanto agli appartamenti per molti giorni incerto</l>
<l>fu il novello padrone <hi rend="italic">circa modum tenendi</hi>:</l>
<l>eran tappezzerie, candelabri stupendi,</l>
<l>tele piene del genio di seppelliti artisti,</l>
<l>dei poveri antenati ambiziosi acquisti...</l>
<l>Rividero il sereno venduti al forastiero;</l>
<l>e quel giorno gli scheletri piansero in cimitero,</l>
<l>gli scheletri obliati dei divini pittori,</l>
<l>cui certo un dì non s'erano pagati che i colori,</l>
<l>mentre l'Ebreo, felice dell'oro conquistato,</l>
<l>d'esserne debitore ai morti avea scordato,</l>
<l>né un pensier, né una lagrima, né un fiorellin soltanto</l>
<l>avea, passando a caso, gettato in camposanto.</l>
<l>Fatto il vuoto, divise l'aule immense e i saloni,</l>
<l>come se li allestisse per nidi di piccioni,</l>
<l>in camerette anguste, in stanzuccie pigmee;</l>
<l>lamentandosi molto che Bacchi e Citeree</l>
<l>e Silfidi ed Amori, sulle volte dipinti,</l>
<l>non si potesser vendere perché alla calce avvinti.</l>
<l>Si vendicò tagliandoli coi muri a centellini,</l>
<l>e dandone una parte a tutti gli inquilini.</l>
<l>E qui vedi una Venere che ha la bella sembianza,</l>
<l>le braccia e il seno eburneo nella vicina stanza;</l>
<l>qui il piè di una baccante e là sbuca una cetra,</l>
<l>poi del fanciul terribile un piede e la faretra,</l>
<l>poi Giunone che al laccio della parete appresa</l>
<l>ha l'ala azzurra e piangere ti sembra dell'offesa.</l>
<l>Un tal del primo piano cui toccò in sorte parte</l>
<l>di un'imagine nuda che non vo' porre in carte,</l>
<l>lagnossi al proprietario e voleva andar via;</l>
<l>l'Ebreo gli rispondeva: “Questa è un'allegoria,</l>
<l>l'ha pinta il Tintoretto, è un egregio disegno”,</l>
<l>e l'altro a replicargli: “Fu un pittoraccio indegno!”.</l>
<l>Più di una vecchia cabale astruse avea cavate</l>
<l>numerando le membra sul capo suo librate,</l>
<l>e quando un mendicante che stava al quinto piano</l>
<l>vi fu trovato morto col suo rosario in mano,</l>
<l>“Io bene, io ben sapevalo — ronzava una donnetta —</l>
<l>quella nicchia portava la cifra maledetta,</l>
<l>tra braccia e gambe e piedi e dita bianche e scure,</l>
<l>le ho ben contate un giorno, son tredici pitture!”.</l>
<l>E più il povero Ebreo non l'avrebbe affittata,</l>
<l>se Steno, il giovinetto dall'aria sventurata,</l>
<l>dal crin lungo le spalle cadente in brune anella,</l>
<l>non l'avesse, bizzarro caso, trovata bella,</l>
<l>quando seppe che dentro v'era stato il becchino.</l>
<l>Steno vi prese alloggio quello stesso mattino.</l></lg></div2>
<div2><head>4</head>
<lg>
<l>Puri amor che crescete nell'ombra e nel silenzio,</l>
<l>terrene ambrosie fatte di cicuta e di assenzio,</l>
<l>genuflessioni d'anime dall'idolo ignorate,</l>
<l>voti, carezze, amplessi, lagrime prodigate</l>
<l>all'idea d'una donna, amor senza speranze</l>
<l>eppure amor capaci di profonde esultanze;</l>
<l>che non chiedete l'obolo a Lei pur di un sorriso,</l>
<l>di uno sguardo che certo sarebbe il paradiso,</l>
<l>e taciti, rodendo il cor che vi contiene,</l>
<l>valicate con esso alle spiaggie serene;</l>
<l>puri amor che in silenzio e nell'ombra vivete,</l>
<l>oh non cosa mondana, amor d'angeli siete!</l>
<l>E certo in ciel si compie una giustizia: Iddio</l>
<l>premia le spente vittime del lutto e dell'oblio,</l>
<l>e ripara e punisce le cecità mortali,</l>
<l>e i rossor non veduti e i disprezzi fatali,</l>
<l>accoppiando le belle ignare ispiratrici</l>
<l>agli amanti che in terra fur timidi e infelici!</l>
<l>I castighi, là in cielo, son castighi d'amore.</l></lg></div2>
<div2><head>5</head>
<lg>
<l>Bella dama che uscite dal tempio del Signore,</l>
<l>cui sta ancor forse un'ave sulle labbra vagante,</l>
<l>bella dama, col viso pallido e l'occhio errante,</l>
<l>senza saperlo, adesso l'elemosina fate:</l>
<l>quell'occhio vagabondo due pupille ha scontrate,</l>
<l>quel pallor senza nome le innondava di cielo.</l>
<l>Oh non troppo correte, non abbassate il velo!</l>
<l>L'uomo ignoto che segue, come un povero cane,</l>
<l>i passi onde intrecciate le vostre corse strane,</l>
<l>che per baciar la terra dove l'orme ponete</l>
<l>salirebbe una croce e vi morrìa di sete,</l>
<l>che toglierebbe il serto di fronte alla doghessa</l>
<l>per deporvelo ai piedi quando siete alla messa,</l>
<l>è un timido poeta, né vuol né chiede nulla.</l>
<l>La Musa e la Sventura che l'han raccolto in culla</l>
<l>gli fur madri operose: giovane ancor, vent'anni!</l>
<l>Gli eran compagni i dubbii, le noie e i disinganni...</l>
<l>Oh i suoi canti! caligini cosparse di faville,</l>
<l>raggi erranti nel buio come fatue scintille...</l>
<l>Se voi li conosceste!... — Bella, pura, felice</l>
<l>gli appariste una sera, inconscia amaliatrice,</l>
<l>e rinnegò dolori e disinganni e noie,</l>
<l>e la vita gli apparve tutta piena di gioie!</l>
<l>Oh come attese il sole quella notte, vegliando!</l>
<l>Come accolse il suo primo raggio soave e blando!</l>
<l>O sol! punta spietata fitta alle nostre reni,</l>
<l>se chi stanco di passi a risospinger vieni,</l>
<l>a gridargli: sei vivo, su la croce, cammina!...</l>
<l>Quando porti a un felice la candida mattina</l>
<l>apparenza di Dio verissima! Da un anno,</l>
<l>bella dama, i pensieri del giovinetto stanno</l>
<l>intorno a voi, dì e notte: la sua delizia è questa:</l>
<l>possedervi sarebbe, lo so, più allegra festa;</l>
<l>a lui basta veder qualche poco: la sposa</l>
<l>siete di un vecchio illustre e l'amica pietosa,</l>
<l>tale vi crede il mondo, e tal, nell'ombra, ei v'ama.</l>
<l>Ma lontana dal tempio è già la bella dama.</l></lg></div2>
<div2><head>6</head>
<lg>
<l>— Di chi è quella casa? Dimmelo, vecchio. — Quella?</l>
<l>— Dove è entrata una donna... — Affé, la è una storiella</l>
<l>che mi chiedete, o Steno, pericolosa alquanto;</l>
<l>ma se voi mi giurate... — Parla per il tuo santo!</l>
<l>— Vi si è allogato un ricco cavalier di Ferrara,</l>
<l>e vi tien da più giorni gran tripudio e bambara,</l>
<l>fuorché nell'ore in cui quella dama... — O Signore!</l>
<l>— Lo viene a visitare... è una storia d'amore. —</l></lg></div2>
<div2><head>7</head>
<lg>
<l>Lettor, che bella notte! La luna è argento fino,</l>
<l>le nuvolette invece son zaffiro e rubino;</l>
<l>come tiepida è l'aura, come tutto riposa!</l>
<l>Oh l'antica repubblica come dorme! La sposa</l>
<l>dell'Oceano stanotte si rifiuta all'amplesso,</l>
<l>e il mar, senza rampogne, s'è addormentato anch'esso.</l>
<l>Però veglian gli amanti; odi la serenata?</l>
<l>Già sospirato ha il flauto, la ghitarra è intonata,</l>
<l>e la gondola, nido d'affetto e di armonia,</l>
<l>lungo il buio canale lentamente s'avvia.</l>
<l>Senti il dolce motivo e le dolci parole:</l></lg>
<lg>
<l>“Io son come la zànzera</l>
<l>intorno al candelabro:</l>
<l>mi struggo a un vago raggio</l>
<l>di neve e di cinabro!”.</l></lg>
<lg>
<l>“Sporgi al veron la candida</l>
<l>faccia che m'innamora,</l>
<l>quelle due labbra rosee</l>
<l>fa' ch'io le vegga ancora!”.</l></lg>
<lg>
<l>“Io son come la nuvola</l>
<l>che assorbe il sol d'estate:</l>
<l>dileguerò guardandoti,</l>
<l>e morirò di occhiate...”.</l></lg>
<lg>
<l>Luna, vedi due lagrime cader silenti e sole?</l>
<l>Tu le illumini in cima di quel palazzo tetro,</l>
<l>e forse le supponi il scintillar di un vetro...</l></lg>
<lg>
<l>“Sporgi al veron le piccole</l>
<l>mani, una sola almeno,</l>
<l>e sembrerà un miracolo</l>
<l>di più nel ciel sereno”.</l></lg>
<lg>
<l>“E vincerà, bell'idolo,</l>
<l>le stelle del Signore</l>
<l>se mi farai, schiudendola,</l>
<l>la carità di un fiore!”.</l></lg>
<lg>
<l>Io son come il famelico</l>
<l>che muor sotto la reggia...”.</l></lg>
<lg>
<l>Luna, mentre la musica, sull'acqua che nereggia,</l>
<l>lenta lenta svanisce, il tuo raggio balzano</l>
<l>ha illuminato un fauno di sasso in modo strano;</l>
<l>forse è il vento che move dall'azzurro ove siedi...</l>
<l>si dirìa che la statua trema dal capo ai piedi.</l></lg></div2>
<div2><head>8</head>
<lg>
<l>— Chi scelse a battezzarti questo nome divino,</l>
<l>mia piccola Contessa, fu un vate o un indovino?</l>
<l>— Il mio nome di Bella!... furon due tristi cose,</l>
<l>il tempo e l'abitudine... — O viole, o gigli, o rose,</l>
<l>o piume di colibri, raggi di sole e note</l>
<l>che i serafini cantano sul carro di Boote,</l>
<l>voi che, il dì delle Palme o il dì della Madonna,</l>
<l>vi congiungeste in cielo per crear questa donna</l>
<l>perché stillar lasciaste sulle sue guancie altere</l>
<l>tanto pianto di notti, tanto rossor di sere?...</l>
<l>Oh sorridimi... e serba questo volto allibito</l>
<l>per le incresciose voglie del tuo vecchio marito:</l>
<l>ridi, canta, folleggia, perdio! l'amante io sono,</l>
<l>e voglio il lieto amore, la celia e l'abbandono!</l>
<l>— L'abbandono!... dicesti un'orrenda parola!</l>
<l>— Orrenda? — Dopo i nostri deliri, quando sola</l>
<l>resto, o Lionello, e ancora t'ho col pensiero accanto,</l>
<l>né ancor giunto è il rimorso, né ho ancor pregato e pianto,</l>
<l>la sai tu che mi avvenga?... A lungo in queste braccia</l>
<l>bacio e ribacio e ammiro la tua superba faccia...</l>
<l>— Angeli del Signore! — Ma è breve il dolce inganno:</l>
<l>le tue forme sciogliendo lentamente si vanno...</l>
<l>Pensa, questo palazzo è così buio e tetro!...</l>
<l>Tu Lionello allora, tu diventi uno spetro,</l>
<l>uno spetro che fugge, che mi fugge lontano,</l>
<l>ed io tento seguirti e ti richiamo... invano;</l>
<l>la spetro è innamorato di un'altra donna! — Effetto</l>
<l>di queste cupe stanze: da spetro a cataletto</l>
<l>il passo è breve! Il conte che qui ti ha seppellita</l>
<l>di questi vani incolpa terror della tua vita;</l>
<l>oh foss'egli uno spetro davver! — Taci! — Sul mare</l>
<l>conosco un'isoletta, e te la vo' narrare:</l>
<l>è un giardino, vi cresce il banano e la palma,</l>
<l>la vita vi è delizia, lusso, sorriso e calma,</l>
<l>e non vi son mariti né consiglio dei Dieci;</l>
<l>l'amor libero e santo, e Iddio ne fan le veci...</l>
<l>Spira vento propizio, fidato ho il gondoliere,</l>
<l>qui le notti son buie, ed io son cavaliere...</l>
<l>Bella! — E tacque. La dama guardava il giovinetto,</l>
<l>fissamente, e dai fregi del serico corsetto</l>
<l>la sua candida mano da un tremito agitata,</l>
<l>traeva una medaglia di gemme tempestata.</l>
<l>V'era pinta una veneta faccia, seria, canuta</l>
<l>che due grandi occhi apriva fra una carne sparuta,</l>
<l>e, in quel piccolo avello fatto d'oro e d'argento,</l>
<l>pareva dir: son morta, ma veggo ancora e sento.</l>
<l>— È mia madre... — E la voce somigliava un sospiro,</l>
<l>e una lagrima cadde. Oh anch'io piango, e vi ammiro,</l>
<l>povere creature, olocausti d'amore!</l>
<l>O lotte del pensiero, e vittorie del cuore!</l>
<l>Misteriosi lutti nell'anima celati,</l>
<l>mentre carezze o baci son dati e ricambiati,</l>
<l>mentre il delirio canta le magiche canzoni,</l>
<l>mentre il corpo tripudia nelle immense oblivioni!</l></lg>
<lg>
<l>Donna Bella a che pensa?... Oh le forme divine!</l>
<l>E la è degna cornice quel suo profondo crine!</l>
<l>L'occhio è azzurro di cielo, il labbro è rosa viva...</l>
<l>Oh come in un baleno tutto il volto si avviva!...</l>
<l>— Lionello, Lionello!... — E allor fu un'epopea.</l>
<l>Come se fosse d'angeli quella coppia splendea;</l>
<l>e Dio certo, vedendola dall'alto, perdonava...</l>
<l>Ma in terra era caduto il ritratto dell'ava.</l></lg></div2>
<div2><head>9</head>
<lg>
<l>L'uscio tarlato e nero chiuse a doppia chiave,</l>
<l>e al chiodo che pendeva da una sconnessa trave</l>
<l>sorrise come al volto di una donna amorosa,</l>
<l>o alle socchiuse foglie di un bottoncin di rosa.</l>
<l>Poi da un angolo trasse una corda sottile,</l>
<l>milionesima parte d'una che in campanile</l>
<l>dimagrò stiracchiata da un monaco scortese,</l>
<l>ora saran tre secoli morto di mal francese.</l>
<l>L'attortigliò, la strinse, montò, l'avvinse al chiodo,</l>
<l>e poi la smunta faccia, muto, cacciò nel nodo...</l>
<l>Ma in quell'istante il sole ruppe una nube in alto,</l>
<l>e un raggio immenso il mondo scese a baciar d'un salto.</l>
<l>Fu il cader di una maschera, cieca, stonata, abbietta,</l>
<l>che discopra una pura faccia di giovinetta;</l>
<l>tale il mondo sorrise e le faccie mortali,</l>
<l>chine ai libri o alla mota, confitte ai capezzali,</l>
<l>dal pianto affaticato, o róse dalla noia,</l>
<l>guardaron tutto in cielo e risero di gioia.</l>
<l>L'uomo che si appiccava gettò la corda e, come</l>
<l>chi, mentre altrove è assorto, sente chiamarsi a nome,</l>
<l>alla finestra corso, cacciò la testa fuori,</l>
<l>tra due piccoli vasi di sitibondi fiori,</l>
<l>e immobile restovvi. Di nubi accavallate</l>
<l>scorrean cime o voragini, a trotto, a volo, a ondate,</l>
<l>e un passero, tranquillo sotto l'arrenda scena,</l>
<l>lieto osservava i piccoli figli seduti a cena</l>
<l>nel niduccio ravvolta alla vicina gronda;</l>
<l>e, se avesse cantato il caso di Ildegonda,</l>
<l>di più soavi trilli non avrebbe guaito,</l>
<l>tra i fumanti comignoli, la molle eco del sito.</l></lg></div2>
<div2><head>10</head>
<lg>
<l>Il ciel rasserenavasi: bella, superba e sola</l>
<l>la faccia del pianeta splendea da Chioggia a Pola;</l>
<l>una striscia d'argento che dal canale uscìa</l>
<l>e dritta, aguzza, immobile, in alto mar svanìa,</l>
<l>pareva una gran spada brandita da Cagliostro</l>
<l>contro l'ascoso ventre di qualche immenso mostro;</l>
<l>San Marco circondavano i voli dei colombi,</l>
<l>qualche gufo, fiutando, roteava sui Piombi,</l>
<l>e in aria si incontravano comandi di nocchieri,</l>
<l>urli di ciurme e strofe di allegri gondolieri,</l>
<l>canzoni della pesca e nenie del bucato:</l>
<l>tuttociò, lungamente rifuso e trasformato</l>
<l>a furia di sbadigli e di malinconie</l>
<l>dai poveri impiegati delle Procuratie,</l>
<l>arrivava sull'alta finestra al giovinetto</l>
<l>da quel sole improvviso rapito al cataletto.</l>
<l>Egli era sempre immobile fra i due vasi languenti,</l>
<l>non so se contemplando l'aspetto dei viventi,</l>
<l>come re Carlo Quinto dalla socchiusa bara,</l>
<l>o bevendo il viatico di una memoria cara.</l>
<l>Certo aveva la febbre, ché non udì la porta</l>
<l>cader sotto un gran calcio, e la sembianza smorta</l>
<l>non rivolse che all'urto di un cavalier piumato</l>
<l>che, chiamandolo a nome, gli sorrideva allato.</l></lg></div2>
<div2><head>11</head>
<lg>
<l>— Tu, Lionello? — Steno! — A Venezia, Lionello?</l>
<l>— Abbracciami, collega... — Dammi un bacio, fratello!</l>
<l>— Ma chi ti disse... — Il tetto dove attaccasti il nido?</l>
<l>Me l'ha insegnato un vecchio che tien bottega al lido;</l>
<l>fu caso: fra i suoi libri presi un Catullo in mano,</l>
<l>tu sai quant'io l'adoro quel peccator romano!</l>
<l>Lo tengo sempre meco; ma un ultimo esemplare</l>
<l>che avea comprato a Siena, lo diedi al mio compare;</l>
<l>or contrattando questo, perché oltremodo usato,</l>
<l>(il libro è come il fiasco, mi piace impolverato)</l>
<l>ve' che vi leggo un nome... — Il mio... — Siam sempre al</l>
<l>verde?</l>
<l>— La vita... — È un giocherello! — Chi guadagna e chi</l>
<l>perde!</l>
<l>— Via, ma vendere un libro che non costa un ducato...</l>
<l>— Erano quattro giorni ch'io non avea pranzato!</l>
<l>— Eppur Catullo in ghetto per desinar non vale;</l>
<l>o che gli hai dato a braccio Virgilio o Giovenale?</l>
<l>— Erano usciti prima, usciti in processione,</l>
<l>un dopo l'altro, tutti... — Il tuo bel Cicerone?...</l>
<l>— Eccolo — E si toccava la giubba di velluto.</l>
<l>— Davver non lo ravviso, e gli nego il saluto.</l>
<l>E le sante Pandette? — Eccole — E gli mostrava</l>
<l>due guanti in un cantuccio. E l'altro sghignazzava:</l>
<l>— Così calzano meglio... — E quel tuo Quintiliano</l>
<l>legato a ghirigori? — È adesso il mio pastrano...</l>
<l>— Tu hai tutta quanta l'aurea latinità sul dosso!...</l>
<l>Ma, dimmi, è anch'esso un classico questo bel nastro rosso?</l>
<l>— Ah! l'avevo scordato!... — E, toltolo dal collo,</l>
<l>dall'aperta finestra mestamente lanciollo.</l>
<l>— Povero mio, m'accorgo che tu sei sempre quello!...</l>
<l>— Ti mutasti tu forse? —</l></lg></div2>
<div2><head>12</head>
<lg>
<l>Era un gaio cervello</l>
<l>già di togate zucche nella dotta Bologna,</l>
<l>e di dottori <hi rend="italic">in fieri</hi> la gioia e la vergogna;</l>
<l>gran rompitor di ciotole, gran maestro d'imbrogli,</l>
<l>Satana dei mariti e Messia delle mogli,</l>
<l>gettando nell'azzurro degli inconsci trent'anni</l>
<l>la fortuna di Rolla e il cor di Don Giovanni,</l>
<l>vivea la vita come può viverla un uccello,</l>
<l>in aria, a caso, a voli dal fiore all'arboscello,</l>
<l>immemore del prima, del dopo indifferente,</l>
<l>pigro, annoiato, strano, volubile e innocente.</l>
<l>Solea dir d'esser nato alla vita mondana</l>
<l>dall'abbraccio di un diavolo con una Dea pagana;</l>
<l>però a far certo il prossimo d'essere un grande infame,</l>
<l>lo credereste? a volte patito avea la fame</l>
<l>per dar l'ultimo scudo a un cieco o a un saltimbanco...</l>
<l>Vivaddio! colle piume in testa e il ferro al fianco,</l>
<l>in quel tempo di balde e facili avventure,</l>
<l>di follie malinconiche e di allegre paure,</l>
<l>vi giuro, o mie fanciulle, che, con vostro permesso,</l>
<l>diverso come or sono, stato sarei lo stesso!</l>
<l>Ora tutto è svanito! e (perché nol direi?)</l>
<l>i nostri dì son tetri senz'essere men rei;</l>
<l>nel lenzuolo del Solito sepolta è l'avventura;</l>
<l>il bardo e il cavaliero davanti alla Questura</l>
<l>in ginocchio han deposto il brando e il colascione;</l>
<l>il motto erra sul lastrico del popolo padrone;</l>
<l>tolto è all'oro il tripudio delle superbe offese,</l>
<l>tolta al vulgo la gloria delle balzane imprese;</l>
<l>della Corte d'Assise Baiardo è un latitante,</l>
<l>e Fanfulla è un evaso dal medico curante;</l>
<l>si è sicuri e difesi, si è posati e dabbene,</l>
<l>parliam di colti allori e d'infrante catene,</l>
<l>ma interrogate il cuore di tutti, ad uno ad uno,</l>
<l>e troverete un viscere d'aria e d'amor digiuno!</l></lg></div2>
<div2><head>13</head>
<lg>
<l>I due colleghi a braccio camminavano; Steno</l>
<l>come un uom strascinato, l'altro franco e sereno.</l>
<l>— Dunque c'entra un rivale? — diceva il Ferrarese —</l>
<l>firmagli il passaporto per un altro paese,</l>
<l>ammazzalo! la bella, s'anco diggià non t'ama,</l>
<l>ti adorerà pel colpo della tua nota lama.</l>
<l>Le son fatte così; vesti un abito strano,</l>
<l>accoppa un galantuomo e, se sei bello e sano,</l>
<l>gli è più che basta, tutte ti apriran cuore e alcova!</l>
<l>Credi a me... — Il tuo consiglio al caso mio non giova.</l>
<l>Fosse domani sola, libera e innamorata,</l>
<l>più non saprei svelarle la mia fiamma ignorata.</l>
<l>— Ti conoscea poeta, non ti credevo un pazzo...</l>
<l>— Io la donna sognai non creta e non sollazzo!</l>
<l>Quella, il cui nome al labbro non mi verrà giammai,</l>
<l>era il simbolo puro dell'idea che sognai;</l>
<l>tu dubiti che m'ami?... forse ch'io mai le dissi</l>
<l>uno solo dei cieli, uno sol degli abissi</l>
<l>in cui per lei travolta è la mia vita? — E come</l>
<l>se di te non conosce che la faccia ed il nome...</l>
<l>— Veder la sua da lungi e lei nomar da solo,</l>
<l>perché i santi entusiasmi desse a' miei versi e il volo,</l>
<l>ciò mi bastava! adesso... i miei versi morranno!</l>
<l>— No, perdio! finché io vivo vivranno e ben vivranno!</l>
<l>Senti, Steno, ho molto oro; noi siam vecchi all'usanza</l>
<l>di mettere in comune penuria ed abbondanza;</l>
<l>ci rifarem la cara gioventù di Bologna...</l>
<l>Tu ti sei rovinato, non averne vergogna,</l>
<l>sì, rovinato fino all'inedia, o poeta,</l>
<l>per seguir di cotesta tua fatua cometa</l>
<l>il corso fra le stelle che le girano intorno;</l>
<l>la cometa si è scelto un astro in Capricorno...</l>
<l>Disperarci per questo? Eh son tante le stelle,</l>
<l>che per una è da ciuco il perderci la pelle...</l>
<l>Ma, a proposito, diavolo! una or io ne scordava... —</l>
<l>Steno senza far motto l'amico seguitava.</l>
<l>— Volgiamo a manca. — Dove mi conduci? — A un negozio</l>
<l>cui ti potrai rivolgere ne' tuoi momenti d'ozio. —</l></lg></div2>
<div2><head>14</head>
<lg>
<l>L'occidente era in fiamme e Venezia imbruniva.</l>
<l>Qua e là per le finestre qualche face appariva,</l>
<l>errante, come in mezzo a una carta abbruciata,</l>
<l>dai pargoli ridenti sul focolar gettata,</l>
<l>quelle ultime, vaghe, fantastiche scintille</l>
<l>che sembrano una ridda di monachine brille.</l>
<l>L'acque oscure parevano assetate di foco,</l>
<l>e fiaccole e lanterne, accese a poco a poco,</l>
<l>vi prendevan la forma delle cose succhiate.</l>
<l>Le galere di Cipro e di Morea, poggiate</l>
<l>sull'ancore, dormivano sonno cupo e solenne;</l>
<l>e pei fitti cordami delle vetuste antenne,</l>
<l>qual per entro ai capelli di sognanti titani,</l>
<l>certo correan fantasmi di naufraghi ottomani,</l>
<l>col petto ancor squarciato dalla punta dei rostri.</l>
<l>Era l'ora che i bimbi han paura dei mostri,</l>
<l>e, a non vederli, il capo caccian sotto le coltri.</l></lg></div2>
<div2><head>15</head>
<lg>
<l>— Che orrendo androne è questo per cui vuoi che m'inoltri</l>
<l>— Seguimi. — Proseguirono per l'aer pesante e fuio.</l>
<l>Steno sentìa qualcosa d'arcano intorno; il buio</l>
<l>gli impedìa di vedere. Ma cogli occhi dell'alma</l>
<l>vedeva. In quella tragica, misteriosa calma,</l>
<l>giacean creature umane al suolo; o addormentate</l>
<l>o speranti nel sonno; certo stanche e affamate.</l>
<l>Si udivano respiri affannosi; talvolta</l>
<l>lo scoccare di un bacio (qualche donna travolta</l>
<l>dalla miseria in mezzo a quello stuol di oppressi,</l>
<l>per mercarne le brame, o per morir con essi);</l>
<l>e forse fra le immonde capigliature, oh cosa</l>
<l>triste! stavano avvolte pur le guancie di rosa</l>
<l>di qualche bambinello, nato a far dolce il nido</l>
<l>della povera madre, e che doman sul lido</l>
<l>stenderà le manine alla folla ciarliera,</l>
<l>e comporrà le labbra alla prima preghiera</l>
<l>per cercar l'elemosina! — È ben cotesto l'uscio;</l>
<l>ma, a quel che sembra, l'ostrica s'è già chiusa nel guscio.</l>
<l>Berenice! eh, la vecchia! È il cavalier Lionello</l>
<l>che vi chiede l'onore di entrar nel vostro ostello!</l>
<l>Vedrai, Steno, una reggia... ehi la grama vecchiaccia!</l>
<l>Non son uso ad attendere per veder la tua faccia;</l>
<l>apri, o getto la porta! — Pur nessuna risposta.</l>
<l>Come al vento d'autunno una tarlata imposta,</l>
<l>sbadatamente chiusa da un mandriano in viaggio,</l>
<l>tal quella porta offerse a un urto sol passaggio.</l>
<l>Entrâr, ma tosto colti da ribrezzo improvviso,</l>
<l>retrocessero. E Steno: — Santi del paradiso!</l>
<l>È una tomba cotesta che scoperchiasti!... — Taci;</l>
<l>questa lanterna cieca val candelabri e faci,</l>
<l>ma non qui fuor. Rientriamo e chiudi ben la porta...</l>
<l>— Impossibile... questo è odor di cosa morta...</l>
<l>— Avanti, avanti... — L'altro lo seguì nello scuro.</l>
<l>— Una mano alle nari, tienti coll'altra al muro,</l>
<l>e non temere: è morto certo il gatto di casa. —</l></lg></div2>
<div2><head>16</head>
<lg>
<l>Ed apre la lanterna. La luce che n'è evasa</l>
<l>saltellando si posa sa quattro basse mura,</l>
<l>dove leggonsi cifre di magica scrittura,</l>
<l>e pendon croci e teschi e cappelli di preti;</l>
<l>pur nessun che respiri fra le strane pareti.</l>
<l>Ma Lionello ha in un angolo scoperto un seggiolone:</l>
<l>— È là che dorme; andiamola a svegliar colle buone;</l>
<l>tien tu il lume. — E accostatisi, la man del cavaliere</l>
<l>piano piano la testa scosse che, in bende nere</l>
<l>stretta, e china su un mazzo sparpagliato di carte,</l>
<l>parea sognar. Toccata, cadde dall'altra parte,</l>
<l>lugubramente. E un soffio esalò dalla salma.</l>
<l>La carogna turbata par che riacquisti un'alma;</l>
<l>il fetore che l'abita vuol la quiete profonda:</l>
<l>se lo tocchi, s'ingrossa, come il verme, e t'innonda.</l>
<l>— Deponi la lanterna e aiutami: la vesta</l>
<l>mi convien perquisirle... — Ma chi è dessa?... — Cotesta</l>
<l>fu già un'allegra e vaga cortigiana spagnuola</l>
<l>esperta all'<hi rend="italic">Ars amandi</hi> più di Ovidio; ora, sola</l>
<l>e vecchia, gironzava per le strade e le piazze</l>
<l>e stendeva la mano alle belle ragazze.</l>
<l>Queste per elemosina vi lasciavan cadere</l>
<l>un foglietto di carta... pel damo o il cavaliere,</l>
<l>e talor pel sicario. Questa vecchia, mio caro,</l>
<l>rinchiude più segreti che messer Diego Alvaro</l>
<l>consigliere dei Dieci, te lo dice Lionello,</l>
<l>e fe' più matrimonii che il Patriarca, quello</l>
<l>che li fa là in San Marco. Tienle un po' il braccio</l>
<l>alzato...</l>
<l>Ecco già un bigliettino... senti s'è profumato! —</l>
<l>Un mite odor di viola si diffuse. — Leggiamo. —</l></lg>
<lg>
<l>“Se tu lo vedi gli dirai che l'amo,</l>
<l>che l'amo ancora come ai primi dì;</l>
<l>che nei languidi sogni ancor lo chiamo;</l>
<l>lo chiamo ancor come se fosse qui.</l></lg>
<lg>
<l>E gli dirai che colla fé tradita</l>
<l>tutto il gaudio d'allor non mi rapì;</l>
<l>e gli dirai che basta alla mia vita</l>
<l>l'ultimo bacio che l'addio finì!</l></lg>
<lg>
<l>Nessun lo toglie dalla bocca mia</l>
<l>l'ultimo bacio che l'addio finì!...</l>
<l>Ma se vuoi dargli un altro in compagnia</l>
<l>digli che l'amo e che l'aspetto qui”.</l></lg>
<lg>
<l>— Questa donna ti giuro che per me non farebbe:</l>
<l>la dev'essere un ninnolo di miele e di giulebbe;</l>
<l>amo le forti, e tu? Ecco un altro messaggio:</l></lg>
<lg>
<l>“Doman, Lenuccia mia, gli è dì di festa,</l>
<l>e il mio padrone è ammalato a palazzo.</l>
<l>Nella sua gondola</l>
<l>vuoi che usciam bellamente in Canalazzo?</l></lg>
<lg>
<l>Mi adatterò la sua parrucca in testa,</l>
<l>ne porterò la spada e il giustacuore,</l>
<l>le piume, i ciondoli,</l>
<l>e l'amante parrai di un senatore!</l></lg>
<lg>
<l>L'anima ho piena di versi rimati,</l>
<l>e porterò con me la mia mandola:</l>
<l>parole e musica</l>
<l>ti alletteran come una cosa sola!</l>
<l>. . . . . . . . . . . . . . . . . . . . . . . .”.</l></lg>
<lg>
<l>— Leggiam quest'altro:</l>
<l>“Il bimbo</l>
<l>viaggia in fondo al mare,</l>
<l>e l'alma sua nel limbo...”.</l></lg>
<lg>
<l>— Infamia! — Oh Lionello, usciam da questo orrore!</l>
<l>Ho la testa che bolle, e mi si spezza il cuore;</l>
<l>certo un malor ci aspetta... — Un malore! t'inganni.</l>
<l>Qui un viglietto mi attende per cui darei vent'anni</l>
<l>di sonno e di bagordi... eccolo!... affediddio,</l>
<l>viva la Berenice! è ben cotesto il mio!</l>
<l>Grazie, povera morta; che il ciel vi ricompensi,</l>
<l>né ai vostri peccatucci il buono Iddio ripensi...</l>
<l>— Bada, un'ombra è passata sul muro... alcun ci spia.</l>
<l>— Oh fosse un sì che scrive la contessina mia!</l>
<l>— Bada, l'ombra si appressa. — E la lanterna cieca</l>
<l>drizzò alla porta. Videro come una forma bieca</l>
<l>di cui gli occhi soltanto apparivan. Lionello</l>
<l>ha sguainata la spada. — Spegni il lume, fratello. —</l>
<l>Ma la strana figura s'era già dileguata.</l>
<l>Allor dall'atra stanza, di fogli seminata,</l>
<l>chetamente sortirono; ripassâr per l'androne</l>
<l>in cui parea vagasse come un'alta visione,</l>
<l>di mister, di delitti, di stanchezza e d'amore,</l>
<l>e rividero il cielo tutto calma e splendore.</l></lg></div2>
<div2><head>17</head>
<lg>
<l>Genti pie che pregate prima di porvi a letto,</l>
<l>non pregate pei morti che stan nel cataletto,</l>
<l>non pregate per gli ospiti del tenebrore eterno,</l>
<l>che dal mondo partendo sono usciti d'inferno.</l>
<l>Stesi placidamente e colle braccia in croce,</l>
<l>della sacra Natura ascoltano la voce:</l>
<l>senton la vita immensa che si prepara al sole,</l>
<l>han nei capegli l'umide radici delle viole,</l>
<l>han nei pugni gli steli che diverranno abeti;</l>
<l>i morti nella terra sono tranquilli e lieti.</l>
<l>Genti pie che pregate quando la notte cade,</l>
<l>non pregate pei morti che bevon le rugiade,</l>
<l>che si mutano in foglie, che si mutano in fiori;</l>
<l>non pregate pei giunti, pregate pei viatori,</l>
<l>per i vivi pregate quando cade la notte.</l>
<l>È allor che i Mali intorno scaraventansi a frotte,</l>
<l>e par che Iddio dimentichi le misere creature,</l>
<l>come s'Ei pur dormisse nelle sue reggie oscure.</l>
<l>Pregate per le madri che aspettano; pregate</l>
<l>per le livide teste nel gioco ottenebrate;</l>
<l>per la donna che stende le braccia all'uomo ignoto,</l>
<l>pel povero poeta, altro prigion del loto,</l>
<l>che assalta il ciel coll'anima che lagrima e fa sangue;</l>
<l>pregate per la turba negli ospitali esangue,</l>
<l>sovra cui, col crepuscolo, peggior dell'agonia,</l>
<l>la memoria s'abbatte e la malinconia;</l>
<l>per gli amanti pregate, scongiurate il Signore,</l>
<l>che creò la Sventura quando creò l'Amore!</l></lg></div2>
<div2><head>18</head>
<lg>
<l>Benché adorna di pelo molto canuto e raro</l>
<l>era bella la testa di messer Diego Alvaro;</l>
<l>quando uscia dal Consiglio nell'ampia toga bruna,</l>
<l>pareva in lui vivente la veneta fortuna.</l>
<l>Camminava securo, parlava ad alta voce,</l>
<l>era come il leone benevolo e feroce;</l>
<l>l'amor della repubblica, l'amor della sua Bella,</l>
<l>non aveva altre gioie, non aveva altra stella.</l>
<l>Or s'è mutato: attoniti se ne accorsero i servi;</l>
<l>un tremito convulso, cupo, gli agita i nervi;</l>
<l>non parla più, ma sembra interrogar cogli occhi</l>
<l>chi gli sta intorno; a volte, come se un serpe il tocchi,</l>
<l>balza repente, e corre per le stanze, e si affaccia</l>
<l>agli specchi, e si scruta nella pallida faccia.</l>
<l>Ier prendendo commiato dalla sposa, la mano</l>
<l>così torvo le strinse, e un mormorìo sì strano</l>
<l>lasciò uscir dalle labbra che donna Bella pianse.</l>
<l>Staman, quasi ruggendo, l'anel di nozze infranse.</l></lg></div2>
<div2><head>19</head>
<lg>
<l>— È un sì! — gridò Lionello, e fu un grido sì forte</l>
<l>che rintronò per tutte le taciturne porte</l>
<l>del palazzo affittato dall'ebreo di Rialto.</l>
<l>Certo il Fauno guardava il cavalier dall'alto:</l>
<l>l'eco di quella voce, fra le sue forme desto,</l>
<l>errò nel peristilio, a lungo, oscuro e mesto.</l>
<l>Ma il cavalier, beato come un chierco in vacanza,</l>
<l>gli saltava d'intorno in forsennata danza.</l>
<l>— Stanotte! Ella acconsente... mi seguirà stanotte!</l>
<l>Ah messer Diego Alvaro! le Fondamenta Rotte</l>
<l>vedran sciogliere un legno a insaputa dei Dieci!</l>
<l>Ben n'era certo! e tutto a predispor ben feci:</l>
<l>a quest'ora Consalvo già appresta; donna Bella</l>
<l>finge di coricarsi e rimanda l'ancella...</l>
<l>Grazie! cortese lampada che a legger m'aiutasti.</l>
<l>Scriveremo un poema per narrare i tuoi fasti!</l>
<l>Insiem lo scriveremo, mio dolce Steno, insieme!</l>
<l>Perché a te pur l'amore, perché a te pur la speme</l>
<l>dee ricantar la bella canzon dei dì passati:</l>
<l>va', raccogli i tuoi versi, saluta i tuoi penati,</l>
<l>e qui mi attendi; un fischio ti avviserà; d'un salto</l>
<l>nella gondola sei, e domattina in alto</l>
<l>mar, sulla mia galera che fugge in Oriente,</l>
<l>al suon della mandola, in faccia al dì nascente,</l>
<l>alla più vaga donna ti inchinerai del mondo!</l>
<l>Solo il vederne gli occhi ti rifarà giocondo;</l>
<l>e poi, giunti al paese là delle eterne rose,</l>
<l>ti sceglierai fra quelle giovanette amorose,</l>
<l>per viaggiar nei piaceri, qualche pietosa stella...</l>
<l>La mia, sappilo, è il sole... è la contessa Bella! —</l>
<l>Tutto ciò in un minuto fu detto, e senza pure</l>
<l>guardar l'altro nel viso, via per le strade oscure</l>
<l>il cavalier disparve.</l></lg></div2>
<div2><head>20</head>
<lg>
<l>Tutti abbiam nella vita</l>
<l>l'ora fatal che resta, come un negro stilita,</l>
<l>sul nostro capo, immobile, finché andiam sottoterra;</l>
<l>l'ora in cui l'uom s'accorge che la pugnata guerra,</l>
<l>le lagrime versate, le sciagure sofferte,</l>
<l>l'ostie fatte coi lembi del cuor, sull'are offerte</l>
<l>del suo triste cammino per questa scabra valle,</l>
<l>eran peso leggero alle sue scarne spalle,</l>
<l>eran foglie di rosa. Da quell'ora (deh! amici</l>
<l>di me non vi burlate perché siete felici!</l>
<l>Essa vi attende al varco, è il fato universale,</l>
<l>il lotto irrevocabile del sempiterno Male)</l>
<l>da quell'ora il suo sguardo è confitto alla mota,</l>
<l>e la tomba è vicina. Dimmi, pupilla immota,</l>
<l>qual fu per te?... Fu l'ora che conoscesti l'Eva,</l>
<l>e ti impietrì una vipera che un angelo pareva.</l>
<l>E qual per te, fanciulla languente come un'ava?</l>
<l>Fu l'ora in cui la povera tua madre agonizzava.</l>
<l>Qual per te, vecchio curvo come un tronco abbattuto?</l>
<l>L'ora che solo, attonito, coi mendichi caduto,</l>
<l>come in sogno fra i passi dei cittadini errante,</l>
<l>il primo obol sentisti nella mano tremante.</l>
<l>E per te, è questa, o Steno!</l></lg></div2>
<div2><head>21</head>
<lg>
<l>Egli è là steso al suolo.</l>
<l>Il manto ha già le pieghe del funebre lenzuolo,</l>
<l>la faccia ha già composta, quasi, alla pace eterna;</l>
<l>e negli occhi che immobili affisan la lucerna,</l>
<l>palpitante di fievoli raggi e morente anch'essa,</l>
<l>sembra la arcana calma dell'infinito impressa.</l>
<l>Oh quel raggio di sole, perché giunse in quel punto?</l>
<l>A quest'ora ei sarebbe un pallido defunto,</l>
<l>obliante e obliato; sarebbe all'ombre sceso</l>
<l>da men feroce strale in mezzo all'alma offeso!</l>
<l>Veder l'astro cadere dal suo cielo pudico,</l>
<l>perder l'idolo, e perderlo per la man di un amico</l>
<l>che lo strappa all'altare per gettarlo all'alcova!</l>
<l>Oh fu ignobile il gioco, fu d'inferno la prova,</l>
<l>raggio dal ciel caduto quand'ei, forse presago,</l>
<l>già avea l'impronte al collo dell'imprecato spago!</l>
<l>E or l'orribile morte pur gli è presso, e nol vuole.</l>
<l>Come ad ebro sospinto in rapide carole,</l>
<l>tutto che ingombra il sordido peristilio traballa</l>
<l>intorno a Steno, orribile famiglia macra e gialla.</l>
<l>Son gli stocchi che guizzano come in mano a ribelli,</l>
<l>son gli arazzi che sembrano ali di pipistrelli;</l>
<l>son le gonne vendute dalle Circi del ghetto</l>
<l>che gli danzano in giro e gli sfiorano il petto;</l>
<l>son le coltri, lasciate dalle tremule vecchie,</l>
<l>che passano, gettandogli vaghe preci all'orecchie;</l>
<l>e in la cupa vertigine, fra le larve e il fetore</l>
<l>delle casse di sego, allo scoccar dell'ore,</l>
<l>oh meraviglia è il marmo che si muove, è il macigno</l>
<l>da cui sembra svanito il cinico sogghigno,</l>
<l>è il Fauno che si abbassa sulla testa di Steno,</l>
<l>e par dica: — Per piangere, ora ho un compagno almeno! —</l></lg></div2>
<div2><head>22</head>
<lg>
<l>Dio che misura il vento all'agnello tosato</l>
<l>perché all'uom non misura, quando il verno è arrivato</l>
<l>de' suoi di tempestosi, le bufere del cuore?</l>
<l>Perché, se su lo sterpo inaridisce il fiore,</l>
<l>l'amor non appassisce sotto i capelli bianchi?</l>
<l>Ah, piuttosto una serpe mi si configga ai fianchi</l>
<l>che alloggiarvi il bell'angelo dei celestiali affanni,</l>
<l>quando dal mio battesimo conterò sessant'anni!</l>
<l>Cavalier di ventura cerca castel fatato;</l>
<l>ed è triste ospitare in tugurio gelato</l>
<l>chi fu avvezzo alle fiamme dell'ampio focolare.</l>
<l>Sei vecchio, e chiedi amore, e ti ostini ad amare?</l>
<l>Sei vecchio, e dentro il pugno pur stringi il frutto sacro?</l>
<l>Vuoi che il prete ti trovi, all'ultimo lavacro,</l>
<l>dell'odor della donna tutto olezzante ancora?</l>
<l>Più misero del gufo quando spunta l'aurora!</l>
<l>È il crin biondo del giovane che te al buio rincaccia,</l>
<l>è la sua balda gioia che ti offusca la faccia.</l>
<l>Tu sprezzalo, dimentica, chiudi gli occhi, ti abbranca</l>
<l>alla maga Illusione!... vestal sommessa e stanca,</l>
<l>vegli una figlia d'Eva l'imbiancata ara tua...</l>
<l>E doman, dietro quella, tu scoprirai la sua!</l></lg></div2>
<div2><head>23</head>
<lg>
<l>Povero conte Alvaro!... ecco ei pensa la sera</l>
<l>(era già ben lontana da lui la primavera</l>
<l>e la volubil ridda delle ore serene)</l>
<l>in cui scoprì la blanda fanciulla, e nelle vene</l>
<l>gli rifluì l'antico nobil sangue, e gli parve</l>
<l>rivedersi d'intorno dell'infanzia le larve,</l>
<l>E che fosse il baleno di un attimo passato</l>
<l>dai lontani, beati dì che già aveva amato...</l>
<l>Ei passò fra i garzoni della fanciulla al fianco,</l>
<l>poscia sentì il profumo del suo bel seno bianco,</l>
<l>poscia baciò la cara paradisiaca faccia,</l>
<l>poi l'ideal creatura si sentì nelle braccia;</l>
<l>ma sempre, e nelle feste quando un altro venia</l>
<l>a invitarla alla danza e insieme a lei sparia;</l>
<l>o alla messa, se alzava dal sacro libro il volto,</l>
<l>e nell'aurata alcova quando, tra il crin disciolto,</l>
<l>vedea nel sonno immergersi la sua pupilla bruna,</l>
<l>al chiaror di una lampada mite come la luna;</l>
<l>sempre, ovunque, all'orgoglio, alla dolcezza vaga</l>
<l>del possesso invidiato e della voglia paga,</l>
<l>nell'anima del vecchio mescevansi i pensieri</l>
<l>surti come fantasimi, il primo dì, fra i ceri</l>
<l>della chiesa auspicante alle sue nozze, quando,</l>
<l>dopo i motti latini, il prete venerando</l>
<l>avea detto al bell'angelo: “Voi beata tre volte,</l>
<l>o fanciulla, cui Dio, in un sol uomo accolte</l>
<l>le virtù riserbava di un padre e di uno sposo!...”</l>
<l>Padre!... Padre!... il più augusto dei nomi al vanitoso</l>
<l>vecchio suonò bestemmia e vituperio, e in cori</l>
<l>gli accoppiò, nodo orribile, lo spavento all'amore!...</l>
<l>Or quel prete è sepolto sotto le zolle mute</l>
<l>e il conte Alvaro, a prezzo dell'eterna salute</l>
<l>vede, ancor più beffarda, la sua disciolta creta,</l>
<l>e vorrebbe coll'ossa dell'infausto profeta</l>
<l>farsi una clava e correre per il mondo con quella,</l>
<l>inzuppata nel sangue della contessa Bella.</l></lg></div2>
<div2><head>24</head>
<lg>
<l>Dimmi, santa memoria del mio più dolce amore,</l>
<l>dimmi come a Lionello battea frattanto il core!</l>
<l>Solo colla sua gondola, tacito, palpitante,</l>
<l>attendeva nell'ombra la sospirata amante...</l>
<l>O minuti divini di speranza e dubbiezza,</l>
<l>non vi valgono quelli della secura ebbrezza,</l>
<l>come non vince il sole del meriggio possente</l>
<l>il mite oro onde l'alba inghirlanda l'oriente!</l>
<l>Attendeva nell'ombra, presso la riva, a pochi</l>
<l>passi dal gran palazzo di Don Diego. I fochi</l>
<l>n'erano spenti; solo da una rossa cortina</l>
<l>un barlume che andava e venìa, peregrina</l>
<l>facella, certamente in mano alla contessa.</l>
<l>S'apre una porticina... alcun ne scende, è dessa.</l>
<l>Un baleno, ed ei l'ebbe nelle braccia. — Se t'amo!</l>
<l>— Angiol mio!... come fredda... — Non è nulla, fuggiamo!</l>
<l>— Perché tremi?... — Scoperti... ah! è già tardi! — E</l>
<l>svenuta</l>
<l>rotolò dentro il felze. Or Lionello, t'aiuta!</l>
<l>Tre gondolier stemmati guidano alla vendetta</l>
<l>l'uom tradito... t'ingolfa dove l'acqua è più stretta,</l>
<l>vola, devia, ti perdi nei laberinti oscuri,</l>
<l>cerca aiuto alle mille convessità dei muri,</l>
<l>alle volte dei ponti, ai trabaccoli vuoti;</l>
<l>che il nemico non senta ove il remo percoti,</l>
<l>e, ora a destra, ora a manca, come guizzo di lampo,</l>
<l>lo abbarbaglia!... Sventura!... non più speme di scampo!</l></lg></div2>
<div2><head>25</head>
<lg>
<l>Un grido acuto, lungo, angoscioso, la oscura</l>
<l>squarciò calma notturna. Di livida paura</l>
<l>ansimante, l'Ebreo, signor di quel palazzo</l>
<l>da cui la mia leggenda prese il suo folle andazzo,</l>
<l>si gettò dalle coltri e lanciossi al verone.</l>
<l>In quel punto una gondola costeggiava il portone.</l>
<l>E il grido non finiva: — Steno! Steno!... fratello! —</l>
<l>Ritti in fronte i capegli, allor l'Ebreo, zimbello</l>
<l>spesso dei sogni, vide uscir sulla scalea</l>
<l>uno spetro. La luna sul suo viso splendea</l>
<l>e splendea sulla gondola. Il remator gli porse</l>
<l>la man; la sua lo spetro atterrito ritorse.</l>
<l>(— Se lo spetro ha paura, gli è che l'altro è Satàno —</l>
<l>pensò l'Ebreo). Quand'ecco sull'acqua e non lontano</l>
<l>una face, e un sommesso vociar di gondolieri.</l>
<l>I due sotto il verone, fantasmi cupi e neri,</l>
<l>s'eran stretti a colloquio. A un tratto, quello uscito</l>
<l>dal palazzo, come abbia terribil cosa udito,</l>
<l>si slancia nella immobile gondola, afferra il remo</l>
<l>e, col ringhio di un veltro cui tocchi il colpo estremo,</l>
<l>la sospinge... È sparita.</l></lg></div2>
<div2><head>26</head>
<lg>
<l>Lionello è solo. Il conte</l>
<l>l'ode, rivolta all'atrio del palazzo la fronte,</l>
<l>dir con voce secura e gentil: — Donna Bella,</l>
<l>volger piacciavi a manca; salite, e la mia cella</l>
<l>troverete dischiusa. Io vi raggiungo tosto. —</l>
<l>Non finì: che Don Diego, con uno sbalzo, accosto</l>
<l>gli si era piantato. L'altro ha snudato il ferro,</l>
<l>e sta innanzi alla porta come un tronco di cerro.</l>
<l>Orribile minuto! Quel vecchio dalle braccia</l>
<l>conserte al petto, immobile e taciturno, in faccia</l>
<l>non ha pinta la rabbia, non ha pinto il terrore,</l>
<l>ma un alto, inenarrabile, sterminato dolore.</l>
<l>Non trema, ma i suoi labri dalla febbre riarsi</l>
<l>somigliano a due belve che anelino a sbranarsi.</l>
<l>Ha stretti i pugni e stillano sangue. Oh pietà! Gli spunta</l>
<l>dalle ciglia una lagrima, e sul giovin le appunta.</l>
<l>— Dio del ciel! Come bello, come è giovane e bello! —</l>
<l>Ciò non disse, pensò; poi proruppe: — Lionello,</l>
<l>per la tua madre morta, per l'orror dell'inferno,</l>
<l>per l'angelo custode che ti amica l'Eterno,</l>
<l>giurami che fu un filtro che te la die' in balìa,</l>
<l>che un maleficio ha vinto la creatura mia,</l>
<l>ch'ella è innocente... — Conte, rispose il giovinetto,</l>
<l>non conobbi mia madre, l'inferno ho in gran dispetto,</l>
<l>né posseggo, ch'io sappia, amici in paradiso.</l>
<l>Da onesto cavaliere la contessa ho conquiso,</l>
<l>e or vi prego osservare che m'ho un ferro snudato,</l>
<l>che il mio custode è questo, e che al rezzo gelato</l>
<l>potrebbe irruginire. Ciò mi dorrìa da senno. —</l>
<l>I gondolier stemmati partono a un muto cenno,</l>
<l>e già nell'aria tacita sfavilla un altro brando.</l></lg></div2>
<div2><head>27</head>
<lg>
<l>Or tutto da quei petti, fuorché il furore, è in bando.</l>
<l>— Ferro e inferno! cotesta, e quest'altra ripara!</l>
<l>— Dalla man di un vegliardo tu a darle meglio impara! —</l></lg>
<lg>
<l>E non son più due spade, son due lampi che guizzano;</l>
<l>or volano, or s'abbassano, or rotano, or si drizzano,</l>
<l>or si arrestan di un tratto... Allor potevi udire</l>
<l>i fiati ansanti, e credere che a sceglier chi colpire</l>
<l>l'invisibile Fato fosse in mezzo, indeciso.</l>
<l>— Tu fai sangue... — Tu menti! — Già la morte hai sul viso!</l>
<l>— Vecchio, son gioia e amore, e a te sembran la morte? —</l>
<l>Non avesse proferta l'ingiuria! Come sorte</l>
<l>il boato che annuncia la rabbia del vulcano,</l>
<l>dalle fauci del conte, un urlo uscì... Di mano</l>
<l>sfugge il ferro a Lionello che china il capo e cade.</l>
<l>Pur, mentre il sonno eterno freddamente lo invade,</l>
<l>non lo lascia la balda fierezza indifferente.</l>
<l>— Fu un bellissimo colpo, messer — dice il morente —;</l>
<l>se non fossi obbligato a partir, giuro a Dio!</l>
<l>che darei mille scudi per impararlo anch'io. —</l>
<l>Poi con voce più fioca, riprese: — Alla malora!</l>
<l>Facciamo un po' di bene, almen nell'ultima ora...</l>
<l>Don Diego... non cercate madonna in questa casa...</l>
<l>quando mi raggiungeste... ella era già evasa...</l>
<l>Buona notte... alcun soffia davver sull'alma mia...</l></lg>
<lg>
<l>Non temete per Bella... è in buona compagnia. —</l>
<l>Così morì Lionello, cavalier ferrarese.</l></lg></div2>
<div2><head>28</head>
<lg>
<l>Quelle estreme parole non le ha don Diego intese?</l>
<l>O credere non vuole che Dio possa far tanto</l>
<l>per strappar dalle viscere di un uom l'ultimo pianto?</l>
<l>Perché nell'atrio oscuro s'inoltra, e brancicando</l>
<l>per l'ingombro cammino colla punta del brando,</l>
<l>al livido barlume dell'imminente aurora,</l>
<l>attonito, atterrito, l'aula squallida esplora?</l>
<l>Un'arcana potenza lo strascina; il suo passo</l>
<l>l'eco fievole sembra invitar; fra l'ammasso</l>
<l>lutulento s'innalzano, come in sogno, figure</l>
<l>che gli fan cenno, e sfumano. Egli vacilla, eppure</l>
<l>retroceder non vuole: non può, forse! Repente</l>
<l>gli appare il Fauno. Orrore! Gli si schiara la mente,</l>
<l>riconosce il palazzo dove Bella ha incontrato</l>
<l>e chiesta al padre. È questo il portico incantato</l>
<l>per cui passò, premendo il suo braccio di neve,</l>
<l>braccio di fata, ahi lasso! di una piuma men greve...</l>
<l>Scorser due lustri appena, ed era l'ora istessa!</l>
<l>Come splendean le faci! Con che fronte dimessa</l>
<l>qual per pudore inconscio, accanto alla sfacciata</l>
<l>nudità di quel Fauno era colei passata!...</l>
<l>Quel Fauno!... Ah! fuggi, fuggi, misero conte Alvaro!</l>
<l>A sollevar le nubi del tuo passato amaro</l>
<l>non sei solo qui dentro... fuggi... un mister qui regna...</l>
<l>di tremuli vapori l'aria fosca si impregna...</l>
<l>par profumi l'ambrosia! Miracolo! Che avvenne?</l>
<l>. . . . . . . . . . . . . . . . . . . . . . . . . . . . . . . . . . . .</l>
<l>. . . . . . . . . . . . . . . . . . . . . . . . . . . . . . . . . . . .</l>
<l>La leggenda s'arresta a un segreto solenne:</l>
<l>come cadder dall'alto di San Marco sei ore,</l>
<l>il palazzo fu scosso da un immenso fragore.</l></lg></div2>
<div2><head>29</head>
<lg>
<l>La marina rifulge simile a terso argento;</l>
<l>non un fiocco di nube, non un filo di vento;</l>
<l>l'alcion che coll'ali sferza l'acque tranquille</l>
<l>le increspa e, alzando il volo, vi fa cader scintille.</l>
<l>Libellule e farfalle i fiori hanno lasciati</l>
<l>e, attratte dalla calma, i deboli meati</l>
<l>cimentan per vedere negli azzurri cammini</l>
<l>rotear gaiamente la danza dei delfini...</l>
<l>Empie un alto riposo l'Universo ferace,</l>
<l>tutto il ciel dice: Amore! tutto il mar dice: Pace!</l></lg></div2>
<div2><head>30</head>
<lg>
<l>Poiché il lido è scomparso, poiché nulla ne appare</l>
<l>Steno lascia alla forcola il remo. Il cielo e il mare</l>
<l>e il fatale amor suo! Tutto il resto è caduto.</l>
<l>Bella è là dentro, ignara dello scambio avvenuto;</l>
<l>tanto terror la prese che ancor non mosse accento.</l>
<l>Il giovinetto trema come una foglia al vento,</l>
<l>e, offrendo in olocausto l'anima al suo buon santo,</l>
<l>rattenendo il respiro e rattenendo il pianto,</l>
<l>quasi aprisse la porta di una chiesa, la porta</l>
<l>del felze schiude. Immobile, bianca come una morta,</l>
<l>Bella a lungo lo fisa, poi guarda intorno... sola!</l>
<l>Indietreggia, fa un cenno, ma al labro la parola</l>
<l>le si gela, e qual vinta da un affanno deliro,</l>
<l>si copre il viso e cade. Non han pure un sospiro</l>
<l>i malor sterminati. In ginocchio, con voce</l>
<l>che sembra uscir da un tumulo, e colle mani in croce,</l>
<l>così favella il misero: — Madonna... non temete</l>
<l>se a voi davanti un povero sconosciuto vedete...</l>
<l>Fu Lionel, per salvarvi, che mi affidò quel remo...</l>
<l>O, forse, Iddio! — La dama, con uno sforzo estremo,</l>
<l>solleva il capo e volge gli occhi sullo straniero</l>
<l>che segue: — Perdonatemi... fui troppo ardito, è vero,</l>
<l>ma era grande il pericolo... e poi... benché la morte</l>
<l>già mi fosse vicina, sentìa che il braccio forte</l>
<l>abbastanza per trarvi in salvamento avrei...</l>
<l>I più felici istanti vissi dei giorni miei;</l>
<l>or Lionello certo non tarderà a venire</l>
<l>col legno... e partirete... ora posso morire... —</l></lg>
<lg>
<l>No, non è inganno: a Steno già già sfugge la vita,</l>
<l>e la contessa Bella, trepida, impietosita,</l>
<l>come attratta da un fascino dolce e misterioso</l>
<l>gli solleva il bel crine che quasi ha il volto ascoso,</l>
<l>e, — Vi conosco! — esclama — giovinetto, quel nastro</l>
<l>ch'io perdetti alla messa, l'anno scorso... — Se un astro</l>
<l>fosse disceso sotto le pupille di Steno</l>
<l>dippiù non brillerebbero; ma l'ansia del suo seno</l>
<l>or si è fatta terribile. — Fu raccolto da voi,</l>
<l>e da lontano sempre mi seguiste dippoi...</l>
<l>Perché? — Due grosse lagrime fur la risposta.</l></lg></div2>
<div2><head>31</head>
<lg>
<l>Ignoro</l>
<l>ciò che farebbe quella ch'io senza speme adoro,</l>
<l>ove per l'amor suo me trapassar vedesse.</l>
<l>Non avrei meraviglia s'ella fra sé ridesse!</l>
<l>Molte ridere ho viste, mentre, in fondo all'oblio,</l>
<l>v'eran anime umane maledicenti Iddio,</l>
<l>e pugni che cercavano la pistola o il pugnale...</l>
<l>Ma digredisco ancora, e in questo punto è male.</l></lg></div2>
<div2><head>32</head>
<lg>
<l>Che vide allor l'ascoso occhio dell'Infinito?</l>
<l>Piansero i cherubini, su in ciel, mostrando a dito</l>
<l>quella barca perduta sul lontano emisfero,</l>
<l>picciola tanto eppure contenente un mistero</l>
<l>più di una culla dolce, più buio di un avello?...</l>
<l>Solo forse nell'aria qualche migrante augello</l>
<l>tentò un trillo di gioia, quando quelle due teste,</l>
<l>in così immensa calma gravide di tempeste,</l>
<l>mirò l'una ver l'altra chinarsi, e l'occhio ardente</l>
<l>cercar l'occhio di affanno e di languor fulgente;</l>
<l>e già stese le braccia, ed avida una bocca</l>
<l>del contatto supremo da cui l'amor trabocca,</l>
<l>pender da un'altra attratta dallo stesso desio!...</l></lg>
<lg>
<l>Miserere!... al poeta non concesso è l'oblio...</l>
<l>Come offusca lo specchio di un bambolo il respiro,</l>
<l>come sfoglia la rosa un placido zeffìro,</l>
<l>così l'ora, il minuto, l'attimo sciagurato</l>
<l>può nel cor che pel Bello e per il Giusto è nato</l>
<l>avvelenar la santa semenza del futuro!...</l>
<l>Quanti corron baleni dalla luce allo scuro?</l>
<l>Povero Steno!... è dessa, la blanda incantatrice,</l>
<l>quella che segui estatico da un anno, ed è infelice</l>
<l>come lo fosti, e è tua!... Vedi se la Sventura,</l>
<l>questa provvida Erinne che per il ciel ci appura,</l>
<l>non affratella; vedi se non è premio il fine</l>
<l>di chi lieto sul cranio si conficcò le spine;</l>
<l>vedi, sol due parole, sol due lagrime, e tutto</l>
<l>che di smanie ti pesa sull'anima e di lutto</l>
<l>si svelò nel fatidico animo femminile!...</l>
<l>È ben dessa, la donna sopra tutte gentile,</l>
<l>è ben dessa, o poeta... Ma quel vecchio ti disse</l>
<l>come occulta ai convegni di uno stranier venisse;</l>
<l>è la contessa Alvaro, ma sotto al suo balcone,</l>
<l>hai sentito alitare la tenera canzone;</l>
<l>è l'idol tuo, ma ruggono ancor nel tuo cervello</l>
<l>le sonore risate del povero Lionello!...</l>
<l>. . . . . . . . . . . . . . . . . . . . . . . . . . . . . . . . . . . </l></lg></div2>
<div2><head>33</head>
<lg>
<l>Oh sì beati i morti che bevon le rugiade...</l>
<l>Chi saprà dir se in mare ei si getta o vi cade?</l></lg></div2>
<div2><head>34</head>
<lg>
<l>Il mare è generoso come ogni cosa grande:</l>
<l>ama tanto la terra che gonfio in lei si espande;</l>
<l>della rondin che porta dall'uno all'altro lido</l>
<l>le querule speranze e la pietà del nido</l>
<l>l'ali cogli infallibili aliti suoi distende;</l>
<l>ciò che cade disprezza il mar che all'alto tende:</l>
<l>quando l'albero è infranto e sommersa è la stiva,</l>
<l>li rifiuta e, sdegnoso, li rimanda alla riva;</l>
<l>e vi getta le perle e le conchiglie, e, chino</l>
<l>come sul formidabile specchio del suo destino,</l>
<l>l'uom su quel glauco abisso, non sa, triste ed anelo,</l>
<l>s'esso mai non racchiuda più misteri che il cielo.</l>
<l>E il mar conosce l'uomo più che l'uom nol conosca;</l>
<l>ond'è che dal profondo della sua valle fosca</l>
<l>è risospinto il naufrago alla luce del sole.</l></lg></div2>
<div2><head>35</head>
<lg>
<l>— Troppo tardi! — Di Steno fur l'ultime parole.</l>
<l>E sparì. Mie signore dalla cera stravolta</l>
<l>perché, mai non avendo che un amante alla volta,</l>
<l>già m'aspettate al varco per gridar: “L'eroina</l>
<l>fino a qui perdonabile or del tutto rovina,</l>
<l>ché fra Steno e Lionello si appiglia all'uno e all'altro”.</l>
<l>V'ingannate, signore: la Dio mercé son scaltro,</l>
<l>né saprete che avvenne nel cor di Bella Alvaro.</l>
<l>Sol vi dirò che quando il freddo corpo ignaro</l>
<l>a fior d'acqua riapparve, sulla faccia spetrale</l>
<l>del morente poeta cadde un bacio...</l></lg></div2>
<div2><head>36</head>
<lg>
<l>Fatale</l>
<l>notte! notte di incanti e meraviglie! Un grido</l>
<l>sommesso, dai canali più spopolati al lido,</l>
<l>corre di bocca in bocca nella folla atterrita.</l>
<l>Fu trovato Don Diego disteso e senza vita</l>
<l>sotto un Fauno di marmo dalla base travolto!</l>
<l>I pescator di Chioggia, collo stupor sul volto,</l>
<l>han portato un cadavere che gettò la marea,</l>
<l>e mirabile a dirsi! quel morto sorridea!</l>
<l>E sulla spiaggia è un premersi di mozzi e di nocchieri,</l>
<l>dai berretti turchini e dai capucci neri,</l>
<l>che non san per qual strana avventura di mare</l>
<l>una gondola errante sull'orizzonte appare.</l>
<l>E così ben si aggruppano le sussurranti torme</l>
<l>e v'è tanta dovizia di colori e di forme,</l>
<l>da innebriar di gioia l'anima di un artista.</l>
<l>A mezzodì la gondola si perdette di vista.</l></lg></div2></div1>
<div1><head>PAESAGGI</head>
<div2><head>1</head>
<lg>
<l>Era un parco antico e squallido</l>
<l>da molt'anni abbandonato;</l>
<l>desolato</l>
<l>come un campo di battaglia,</l>
<l>pien di nidi, e rami e zolle,</l>
<l>come un colle — oriental.</l></lg>
<lg>
<l>Querce ed olmi e abeti e frassini,</l>
<l>in ferace abbracciamento,</l>
<l>sotto il vento,</l>
<l>si movean come un sol albero;</l>
<l>e alle nubi, augusta e folta,</l>
<l>l'ampia volta — era guancial.</l></lg>
<lg>
<l>E, disotto, eran rigagnoli</l>
<l>zampillanti in vaghi suoni</l>
<l>pei burroni;</l>
<l>e, con gesti da cadaveri,</l>
<l>tronchi fracidi riversi,</l>
<l>e cospersi — d'alghe e fior.</l></lg>
<lg>
<l>Eran templi d'erba e d'ellera,</l>
<l>gallerie di clematiti,</l>
<l>foschi siti;</l>
<l>trasparenze glauche ed umide,</l>
<l>d'ombre tremule rabeschi,</l>
<l>toni freschi — e toni d'or.</l></lg>
<lg>
<l>Compagnie di strani Fauni,</l>
<l>su marmorei piedistalli,</l>
<l>scabri e gialli,</l>
<l>i sentier ne sorvegliavano,</l>
<l>e specchiavansi agli stagni;</l>
<l>mentre i ragni — erranti ordir,</l></lg>
<lg>
<l>fra quei menti aguzzi e lepidi,</l>
<l>si vedean le argentee reti;</l>
<l>e, faceti,</l>
<l>gli augelletti si posavano</l>
<l>su quei pugni irsuti ed alti,</l>
<l>a far salti — ed a garrir.</l></lg>
<lg>
<l>Ai meriggi, alto silenzio</l>
<l>incumbea sulla riviera;</l>
<l>se non era</l>
<l>il cader di un frutto fracido</l>
<l>che facea, nell'acqua immota,</l>
<l>una nota — e nulla più.</l></lg>
<lg>
<l>I tramonti vi eran tragici;</l>
<l>ombre orrende, incendii immani!</l>
<l>Draghi o nani</l>
<l>somigliavano gli arbuscoli,</l>
<l>e i grandi alberi giganti</l>
<l>inneggianti — a Belzebù.</l></lg>
<lg>
<l>Il viator che, a notte, rapido</l>
<l>presso il parco transitava,</l>
<l>palpitava;</l>
<l>si sentìa sul viso battere</l>
<l>come scosse l'aure dense</l>
<l>da ali immense — di sparvier.</l></lg>
<lg>
<l>Né fanciul di nidi in caccia,</l>
<l>né pastor, né mendicante,</l>
<l>né brigante,</l>
<l>né giammai di amanti coppia</l>
<l>(tanti spetri vi eran corsi!)</l>
<l>osò porsi — in quei sentier.</l></lg></div2>
<div2><head>2</head>
<lg>
<l>L'uom se ne va senza indagar l'arcano:</l>
<l>giunto alla meta, al termine abborrito,</l>
<l>al dì che tutto strugge,</l>
<l>si accorge di aver stretto nella mano</l>
<l>un po' d'aria che sfugge.</l></lg>
<lg>
<l>Egli, o s'illuda alle apparenze incerte,</l>
<l>o preghi, ignaro del Nume, o allibito</l>
<l>sghignazzi in faccia al cielo,</l>
<l>o del Real dorma sul seno inerte,</l>
<l>vive e muore in un velo.</l></lg>
<lg>
<l>I suoi piacer sanno di tosco, i mali</l>
<l>gli aizzan l'alma ai giubili vietati</l>
<l>che presente e non trova:</l>
<l>è dalla culla all'avel (due guanciali!)</l>
<l>ciò che sempre s'innova.</l></lg>
<lg>
<l>Carlo, ne san più assai gli immensi boschi</l>
<l>sovra cui sono i secoli passati;</l>
<l>dove, immobile e chino,</l>
<l>al suon dei rami palpitanti e foschi,</l>
<l>meditava il bramino.</l></lg>
<lg>
<l>Di certezze più ricca è la brughiera</l>
<l>che, a dispetto dei geli, eterna il fiore</l>
<l>del luppolo e del timo;</l>
<l>sa dove porta la regal riviera</l>
<l>le sue pietre e il suo limo.</l></lg>
<lg>
<l>Pane immortale, fra le biade, irride,</l>
<l>coi suoi cori di Fauni, al mietitore;</l>
<l>lo stagno, a cento a cento,</l>
<l>cader dal fiero campanil rivide</l>
<l>le crocette d'argento.</l></lg>
<lg>
<l>E la montagna che si specchia al lago</l>
<l>vince in gloria la Venere di Milo:</l>
<l>prima che il greco artista</l>
<l>sfidasse il sol colla divina imago,</l>
<l>di quel masso alla vista,</l></lg>
<lg>
<l>che stendea lungo il limpido orizzonte,</l>
<l>sotto il raggio lunar, l'ermo profilo,</l>
<l>qualche pastor poeta</l>
<l>fermò la greggia e, colla gioia in fronte,</l>
<l>disse: “È costì la meta!”.</l></lg>
<lg>
<l>Sì, ciò che l'uom calpesta e per cui passa</l>
<l>senza tender l'orecchio e alzar le ciglia,</l>
<l>ciò con cui io favello</l>
<l>pel tramite dei versi, e in te trapassa</l>
<l>pel veggente pennello,</l></lg>
<lg>
<l>Carlo, è un tesoro che ci ha dato Iddio</l>
<l>come ci die' gli amici e la famiglia!...</l>
<l>Oh! dimmi, quante volte</l>
<l>ha le tue fedi un blando nuvolìo</l>
<l>nelle sue spire avvolte!</l></lg>
<lg>
<l>Dimmi che cosa sa narrar la terra</l>
<l>dissepellita dall'aratro appena,</l>
<l>quanti avvisi divini</l>
<l>la primavera dal suo sen disserra...</l>
<l>Dimmi i cenni marini!</l></lg>
<lg>
<l>Spesso io mi curvo al tripode profondo,</l>
<l>atomo qual mi sono: e l'alma scena</l>
<l>m'agita e mi sublima;</l>
<l>e mi inabisso nei mister del mondo</l>
<l>per risalirne in cima!</l></lg>
<lg>
<l>Un dì (lontano come i dì felici)</l>
<l>per una landa erravo ove tu avresti</l>
<l>una tela eternata;</l>
<l>e pensavo a mia madre ed agli amici,</l>
<l>e alla patria lasciata.</l></lg>
<lg>
<l>Trovai quel parco. In mezzo era un castello:</l>
<l>di fulgori splendean biechi e funesti,</l>
<l>pel tramonto, i suoi vetri.</l>
<l>Là stetti e appresi ciò che fosse quello</l>
<l>ch'altri chiamava: spetri.</l></lg></div2>
<div2><head>3</head>
<lg>
<l>Lungo il viale,</l>
<l>per i viottoli,</l>
<l>nelle sale,</l>
<l>in mezzo ai portici,</l>
<l>dalla freccia</l>
<l>delle aguglie</l>
<l>fino all'ultima</l>
<l>corteccia,</l>
<l>dove intreccia</l>
<l>la sua feccia</l>
<l>il ramingo</l>
<l>scarafaggio,</l>
<l>perché un raggio</l>
<l>dell'albor</l>
<l>vi dipinga</l>
<l>perle ed or;</l></lg>
<lg>
<l>nelle ogive</l>
<l>che si abbracciano</l>
<l>più lascive</l>
<l>delle Naiadi;</l>
<l>nelle grotte</l>
<l>che somigliano,</l>
<l>quando è squallida</l>
<l>la notte,</l>
<l>a una botte</l>
<l>dove, a frotte,</l>
<l>istrioni</l>
<l>con megere</l>
<l>vanno a bere;</l>
<l>sul manier,</l>
<l>nel vallone</l>
<l>torvo e ner;</l></lg>
<lg>
<l>per le vaghe</l>
<l>latitudini,</l>
<l>per le plaghe</l>
<l>che si incurvano,</l>
<l>trasparenti,</l>
<l>sulle cerule</l>
<l>zone roride</l>
<l>fuggenti,</l>
<l>dove i venti,</l>
<l>caldi e lenti,</l>
<l>van dicendo</l>
<l>alla rugiada</l>
<l>(ché non cada</l>
<l>pria del dì),</l>
<l>la leggenda</l>
<l>delle Urì;</l></lg>
<lg>
<l>dappertutto,</l>
<l>in terra e in aria,</l>
<l>l'alto lutto</l>
<l>ed il silenzio,</l>
<l>le movenze</l>
<l>spaventevoli</l>
<l>e le magiche</l>
<l>apparenze,</l>
<l>son parvenze,</l>
<l>son coscienze,</l>
<l>son memorie</l>
<l>palpitanti,</l>
<l>favellanti</l>
<l>in amistà</l>
<l>della storia</l>
<l>d'altre età!</l></lg></div2>
<div2><head>4</head>
<lg>
<l>Vedi la selva delle quercie estatiche</l>
<l>drizzar nel buio le braccia ritorte,</l>
<l>funebre asilo di civette e d'upupe</l>
<l>in vago sonno assorte?</l></lg>
<lg>
<l>Le diresti Titani, a cui l'olimpica</l>
<l>ira inchiodava i piè possenti al suolo,</l>
<l>da mill'anni seguenti delle nuvole</l>
<l>e invidianti il volo.</l></lg>
<lg>
<l>Sai perché sì lontano i rami allungano</l>
<l>dal poderoso tronco?... Un dì, la plebe</l>
<l>che le giovani piante errar vedevano</l>
<l>per le feraci glebe,</l></lg>
<lg>
<l>intenta ai riti della bionda Cerere,</l>
<l>balzò alla picca, alla corazza, al brando,</l>
<l>e si accalcò dinnanzi a un frate pallido</l>
<l>che proclamava un bando.</l></lg>
<lg>
<l>Poi, fu un urlo terribile: e partirono.</l>
<l>Le alte cime mirâr nel polverìo</l>
<l>quei mille e mille all'oriente perdersi,</l>
<l>cantando preci a Dio.</l></lg>
<lg>
<l>Non più brillar di falci in mezzo all'alighe</l>
<l>né vociar di bifolchi, e comitive</l>
<l>tornanti a sera con a spalle i pargoli;</l>
<l>non più donne giulive,</l></lg>
<lg>
<l>inghirlandate di spiche e di mammole!...</l>
<l>Sol qualche vecchio errante, all'imbrunire,</l>
<l>sovra cui la tristezza, colle tenebre,</l>
<l>lenta, parea salire.</l></lg>
<lg>
<l>Muto il castello, deserto il tugurio!</l>
<l>Si sentìa che la vita in altra terra</l>
<l>battea, che tutte avea rapite l'anime</l>
<l>quella lontana guerra.</l></lg>
<lg>
<l>E fu allor che alle quercie malinconica</l>
<l>si fe' la balda gioventù ferace:</l>
<l>però pensâr che, dopo qualche secolo,</l>
<l>dovea tornar la pace;</l></lg>
<lg>
<l>che popolata rivedrian di mandrie</l>
<l>la valle, e che il meriggio alla frescura</l>
<l>ricondurrebbe delle ombrìe balsamiche</l>
<l>una gente futura.</l></lg>
<lg>
<l>Ed assorte in pensier di spaventevoli</l>
<l>colpi di scimitarre e catapulte,</l>
<l>in mezzo all'alta noia ed al misterio</l>
<l>delle campagne inculte,</l></lg>
<lg>
<l>intrecciarono i rami, e avvilupparono</l>
<l>fronde a fronde, in feroci atteggiamenti;</l>
<l>e, contesti di vòlte e d'archi, eressero</l>
<l>mistici monumenti;</l></lg>
<lg>
<l>onde il venturo mandrian, destandosi</l>
<l>là sotto: “Ecco — dicesse alle sue donne —</l>
<l>che fêr le quercie mentre i miei bisavoli</l>
<l>pugnavano a Sionne”.</l></lg></div2>
<div2><head>5</head>
<lg>
<l>I salici piangenti hanno attitudini</l>
<l>di prefiche commosse:</l>
<l>sembran sudarii per raccoglier lagrime</l>
<l>le sottoposte fosse.</l></lg>
<lg>
<l>E, come vive, le cime si cullano</l>
<l>sotto il molle zeffìro;</l>
<l>né sai se il suono che nell'aria espandono</l>
<l>sia rantolo o sospiro.</l></lg>
<lg>
<l>Ondeggiamenti di blande Nereidi,</l>
<l>gesti da cortigiane,</l>
<l>inchini di Elfi, o di chi al suol prosternasi</l>
<l>per un tozzo di pane.</l></lg>
<lg>
<l>Neghi a quei rami un sentimento, un'anima,</l>
<l>chi non nacque poeta!</l>
<l>Quegli non oda il sovrumano eloquio</l>
<l>della natura queta;</l></lg>
<lg>
<l>sia sordo alla eloquenza inenarrabile</l>
<l>del grande Essere ignoto;</l>
<l>non scorga il filo arcano, incomprensibile,</l>
<l>che lega l'aria al loto!</l></lg>
<lg>
<l>Quegli, al tramonto, quando il cielo è incendio,</l>
<l>e van le avemarie,</l>
<l>da campanile a campanil, dicendosi:</l>
<l>“Siam dell'alme le spie!”,</l></lg>
<lg>
<l>quando la valle si ingombra di nebbia</l>
<l>e di vaghi colori</l>
<l>ed una mesta voluttà ineffabile</l>
<l>assalta i nostri cuori;</l></lg>
<lg>
<l>e ti senti immortal, pensando al celere</l>
<l>riapparire del sole;</l>
<l>e, se pur fosti coll'amica, inutili</l>
<l>ti sarian le parole;</l></lg>
<lg>
<l>quando dall'Universo assorto è l'atomo,</l>
<l>quegli sbadigli, o vada</l>
<l>davanti a sé, segugio inconsapevole,</l>
<l>per una ignota strada!</l></lg>
<lg>
<l>Oh! pel ciel che splendea colle miriadi</l>
<l>delle vaganti stelle;</l>
<l>pei campi a cui davan bagliori e screzii</l>
<l>lucciole e coccinelle;</l></lg>
<lg>
<l>giuro che a me quei desolati salici</l>
<l>dipinsero l'istoria!...</l>
<l>Così potessi la vision terribile</l>
<l>cassar dalla memoria!</l></lg>
<lg>
<l>Erano, in mezzo al tenebror diafano,</l>
<l>spalle in catene attorte,</l>
<l>e lunghe braccia che parean difendersi</l>
<l>fra la vita e la morte.</l></lg>
<lg>
<l>Contorcimenti di dannati, impavide</l>
<l>pose da gladiatore...</l>
<l>Quei tozzi tronchi di rabbia fremevano,</l>
<l>e fremevan d'amore.</l></lg>
<lg>
<l>Nodosità, curve, punte, sembravano</l>
<l>cercar vendetta a Dio;</l>
<l>mentre, al raggio lunar, le bianche foglie</l>
<l>bisbigliavano: oblìo!...</l></lg>
<lg>
<l>La Musa mi fe' mago. Allor dai salici</l>
<l>uscì questa parola,</l>
<l>ch'era lamento e che parea bestemmia:</l>
<l>“Ci ha piantati Loyola!”.</l></lg></div2>
<div2><head>6</head>
<lg>
<l>Più in su della nebbia,</l>
<l>più in su della torre,</l>
<l>nei campi che l'aquila</l>
<l>superba trascorre,</l>
<l>ergeva il fantastico</l>
<l>suo ciuffo un abete,</l>
<l>possibile pania</l>
<l>di incerte comete.</l></lg>
<lg>
<l>Immobile, olimpico,</l>
<l>nell'aria gelata,</l>
<l>diceva agli arbuscoli</l>
<l>dell'ima vallata,</l>
<l>specchiando il pinocchio</l>
<l>nel placido stagno:</l>
<l>“Per questi viottoli</l>
<l>passò Carlo Magno”.</l></lg></div2>
<div2><head>7</head>
<lg>
<l>Il castello, immobil macchia,</l>
<l>cosa informe e minacciosa,</l>
<l>trafiggea co' suoi pinacoli</l>
<l>l'ampia bruma nebulosa;</l>
<l>dalle gotiche — compagini</l>
<l>piante esotiche — a cui garba</l>
<l>por sui muri un po' di barba,</l>
<l>scomponean lo stil corretto</l>
<l>di un pregievole architetto.</l></lg>
<lg>
<l>E lontan, lontano, all'ultimo</l>
<l>fil di cielo, un guizzo strano</l>
<l>segnalava, incerto e rapido,</l>
<l>qualche nomade uragano.</l>
<l>Le finestre illuminavansi,</l>
<l>argentavansi — le mura;</l>
<l>poi, nell'aria opaca e oscura,</l>
<l>riappariva ancor più tetro</l>
<l>il castel, come uno spetro.</l></lg>
<lg>
<l>Da sospir, da supplichevoli</l>
<l>gridi invasi erano i campi;</l>
<l>forse arcane metamorfosi</l>
<l>accadean sotto quei lampi...</l>
<l>Larve pallide — sfuggevoli</l>
<l>per le squallide — vallee</l>
<l>parean Strigi, o parean Dee;</l>
<l>al mio piè, filando bava,</l>
<l>una biscia strisciava.</l></lg>
<lg>
<l>Le ninfe si arrovesciavano</l>
<l>come vergini tentate;</l>
<l>un ronzìo d'ali invisibili</l>
<l>le avea certo ridestate.</l>
<l>Di languore, di bisbiglio,</l>
<l>di scompiglio — ebro, pagano,</l>
<l>si coprìa l'immenso piano...</l>
<l>Era un coro a voci uguali,</l>
<l>e cantavano “Sponsali”.</l></lg></div2>
<div2><head>8</head>
<lg>
<l>I fior che nascon tardi e a cui par che la luna</l>
<l>l'acre olezzo regali, già per l'aiuola bruna</l>
<l>cominciano a brillare, come un altro corteggio</l>
<l>di stelle. E, in mezzo ad essi, venirsene a passeggio</l>
<l>ecco la castellana col suo vago paggetto.</l>
<l>Tutto è d'oro lo strascico, è d'argento il corsetto;</l>
<l>è neve il dolce viso che il fanciul signoreggia.</l>
<l>Certo è un sogno d'amore ch'ella fra sé vagheggia,</l>
<l>carezzando, lasciva, que' suoi capelli biondi!</l>
<l>Egli, con un ceruleo sguardo, par che la innondi</l>
<l>di dolcezza infinita... Così, mentre il barone</l>
<l>russa, pensando ai fasti di qualche vecchio arcione,</l>
<l>l'ideal coppia passa. L'allodola la mira,</l>
<l>e, dal ramo ospitale, di voluttà sospira.</l></lg></div2>
<div2><head>9</head>
<lg>
<l>L'aurora! E già i frassini,</l>
<l>comari verbose,</l>
<l>l'albor commentavano</l>
<l>con stridule chiose;</l>
<l>poi, punto d'invidia,</l>
<l>scrosciava il querciuolo...</l>
<l>già tutta, in un solo</l>
<l>superbo monologo,</l>
<l>la selva stormì!</l></lg>
<lg>
<l>Gli augelli si destano</l>
<l>cantando alleluia,</l>
<l>le vette si indorano,</l>
<l>la valle è men buia,</l>
<l>lontani comignoli</l>
<l>la nebbia disvela,</l>
<l>comincia a far vela,</l>
<l>nel tremulo spazio,</l>
<l>la nave del dì!</l></lg></div2>
<div2><head>10</head>
<lg>
<l>Carlo, e mentre si aprian tarlate imposte</l>
<l>di cascinali, ed apparian d'un tratto</l>
<l>camicie bianche alle finestre nere,</l>
<l>e, nella brina, per sentieri ignoti,</l>
<l>già cigolava qualche vigil carro</l>
<l>da cui, forse dicendo una preghiera,</l>
<l>guardava il parco leggendario un pio</l>
<l>beneditor di solchi, uscì da un cespo</l>
<l>di tuberosi, interprete io suppongo</l>
<l>di quel verde mister che mi invaghiva,</l>
<l>questo motto gentil: “Tu ci hai compresi!”.</l></lg></div2></div1>
<div1><head>ALLA MUSA</head>
<div2><head>1</head>
<lg>
<l>Era l'estate e l'alba — un'alba pura</l>
<l>di amaranto, di viola e di carmino —</l>
<l>parean soli olezzar nella natura</l>
<l>la viola e il gelsomino.</l></lg>
<lg>
<l>Dissi alla Musa: — Usciamo, andiam nei prati!</l>
<l>Di illusioni abbellirà la strada</l>
<l>il ronzìo degli insetti spensierati</l>
<l>che imperla la rugiada.</l></lg>
<lg>
<l>La abbellirà la placida melode</l>
<l>che è il <hi rend="italic">benvenuto</hi> della terra al sole,</l>
<l>fruscìo di selve, mormorìo di prode,</l>
<l>mirifiche parole!</l></lg>
<lg>
<l>Ma tu più bella d'ogni Bello, o Diva,</l>
<l>la abbellirai cantando! Andiam nei prati.</l>
<l>E intorno a noi si susurri: “... giuliva</l>
<l>coppia di innamorati!”. —</l></lg>
<lg>
<l>Deh! resta, resta, o santa Musa, il mio</l>
<l>immacolato amor! l'ultimo... eterno,</l>
<l>se un inganno non è l'occhio di Dio</l>
<l>che nelle tombe io scerno.</l></lg>
<lg>
<l>Siam da tempo compagni! e fu la bella</l>
<l>allegria dei fanciulli il nostro invito:</l>
<l>fu certo un cenno della mia sorella</l>
<l>che di me ti ha invaghito,</l></lg>
<lg>
<l>o un sospir di mia madre! — Ero un intruso</l>
<l>di cui dicean “morrà presto”, ero un bimbo</l>
<l>pallido e biondo e tutto in sé racchiuso,</l>
<l>quasi agognante al limbo;</l></lg>
<lg>
<l>un'arpa eolia a cui l'aura mancava!...</l>
<l>Musa, a mia madre tu ti festi ancella,</l>
<l>mi apparisti nei dolci occhi dell'ava</l>
<l>e della mia sorella...</l></lg>
<lg>
<l>e fui poeta. — Un povero poeta</l>
<l>di te indegno, o divina; un sognatore</l>
<l>cui mancâr l'ali alla celeste meta,</l>
<l>ma non mancò l'amore!</l></lg></div2>
<div2><head>2</head>
<lg>
<l>Quanti sogni, quante favole,</l>
<l>che follie, che visioni,</l>
<l>non scandemmo, o Musa, al facile</l>
<l>rimeggiar delle canzoni!</l></lg>
<lg>
<l>Si cantò la luna, il pallido</l>
<l>astro immerso nel mistero,</l>
<l>si cantò d'amor, di gloria,</l>
<l>e l'aprile e il cimitero.</l></lg>
<lg>
<l>Color bruni e color ceruli,</l>
<l>pianti, inganni e dubbio e speme...</l>
<l>quanti sogni, quante favole</l>
<l>non cantammo, o Musa, insieme!</l></lg>
<lg>
<l>Mi credetti il santo apostolo,</l>
<l>il Veggente, a quindici anni,</l>
<l>delirando nel tripudio,</l>
<l>delirando negli affanni.</l></lg>
<lg>
<l>Oh! quei dì!... quand'era un subito</l>
<l>apparir di giovinetta,</l>
<l>nel mio cor — tempesta candida —</l>
<l>il baleno e la saetta!</l></lg>
<lg>
<l>Quando inconscio, ardente, fulgido</l>
<l>come i cherubi felici,</l>
<l>tutto il cielo eran le vergini,</l>
<l>tutto il mondo eran gli amici!</l></lg>
<lg>
<l>Corse ai monti e sull'Oceano,</l>
<l>fantasie di pellegrino,</l>
<l>abbandoni, ebbrezze, incurie</l>
<l>della vita e del destino!</l></lg>
<lg>
<l>O memorie!... beatitudini</l>
<l>come nuvole svanite!</l>
<l>O miei fiori in preda al turbine,</l>
<l>o mie ninfe incanutite!</l></lg>
<lg>
<l>Tu lo sai, Musa, nell'estasi</l>
<l>quanto visse il mio pensiero,</l>
<l>delirando in mezzo ai pampini,</l>
<l>delirando in cimitero!</l></lg>
<lg>
<l>Ma crescea nell'ombra il demone,</l>
<l>il gemello inesorato...</l>
<l>innocenza, fede... — un tumulo —</l>
<l>e un'epigrafe: — Passato! —</l></lg>
<lg>
<l>Disperammo, o cosa orribile!</l>
<l>Giovinetti ancora e buoni,</l>
<l>l'empietà sposando al facile</l>
<l>rimeggiar delle canzoni.</l></lg>
<lg>
<l>Assai più che nella crapula</l>
<l>non sian tristi i baci e il riso,</l>
<l>i miei versi al fango attinsero</l>
<l>ciò che niega il paradiso.</l></lg>
<lg>
<l>Pur fra i rovi, in mezzo ai triboli,</l>
<l>oggi Satana, domani</l>
<l>in ginocchio nella polvere</l>
<l>implorando a giunte mani;</l></lg>
<lg>
<l>or frenetico di orgoglio,</l>
<l>or gemente e vergognoso,</l>
<l>come un uom che in una reggia</l>
<l>porti un abito cencioso;</l></lg>
<lg>
<l>né in quei dì che al vol fantastico</l>
<l>del novissimo poeta</l>
<l>che apparìa nel ciel d'Italia</l>
<l>come pallida cometa,</l></lg>
<lg>
<l>la rugiada dell'encomio</l>
<l>fu profusa al mio passaggio,</l>
<l>e stupii, povera lampada,</l>
<l>d'esser vista e d'esser raggio;</l></lg>
<lg>
<l>né quel dì che un primo fischio</l>
<l>mi trafisse a parte a parte,</l>
<l>per scoprirmi all'occhio attonito</l>
<l>le voragini dell'Arte;</l></lg>
<lg>
<l>Musa altera — oh! dillo all'anime</l>
<l>ansie ancor del mio destino,</l>
<l>e susurralo all'orecchio</l>
<l>del mio pallido bambino:</l></lg>
<lg>
<l>non un verso a Bruto o a Cesare,</l>
<l>non un sol gettato ai venti</l>
<l>in cui freme e rugge e turbina</l>
<l>la bufera degli eventi!</l></lg>
<lg>
<l>Non un solo all'empia Satira,</l>
<l>alla livida Ironia...</l>
<l>Diedi il braccio alla mia patria,</l>
<l>le negai la poesia.</l></lg>
<lg>
<l>Beli o ragli altri! — Io, mia Vergine,</l>
<l>io ti amai ben d'altri amori!</l>
<l>Dappertutto dove nuvole</l>
<l>van pel cielo o spuntan fiori,</l></lg>
<lg>
<l>dappertutto dove un atomo</l>
<l>l'universo mi palesa,</l>
<l>dove un astro od una lucciola</l>
<l>mi rivelano la chiesa,</l></lg>
<lg>
<l>dappertutto, o bionda Vergine,</l>
<l>o mia santa, o Musa mia,</l>
<l>fosti il culto e la vertigine,</l>
<l>gaudio, amor, malinconia,</l></lg>
<lg>
<l>di cui fatto ho il reliquario</l>
<l>che ognun dee comporsi in terra —</l>
<l>poche perle vi sfavillano,</l>
<l>molte lagrime rinserra... —</l></lg>
<lg>
<l>L'uom nol curi o lo ripudii;</l>
<l>non mi cale... : è l'umil fiore</l>
<l>che, borsel dell'elemosina,</l>
<l>porrò a' piè del Creatore.</l></lg></div2>
<div2><head>3</head>
<lg>
<l>E or già comincia ad esser bianco il crine,</l>
<l>e più spessa sul core</l>
<l>cade la neve... Svaniron le larve,</l>
<l>il sogno sparve.</l></lg>
<lg>
<l>Quante stoltezze in questa vita grama,</l>
<l>quanto, quanto dolore!</l>
<l>E come tutto è fumo, e la mestizia</l>
<l>e la letizia!</l></lg>
<lg>
<l>Candida, tu, consolatrice e il biondo</l>
<l>crin di un fanciullo al mondo</l>
<l>restate a me; la sorella e la madre</l>
<l>son lungi — e lungi è il padre!</l></lg>
<lg>
<l>Pur versi il soffio creatore a questo</l>
<l>ingegno infermo,</l>
<l>angelo tutelar dì e notte chino</l>
<l>sul mio destino!</l></lg>
<lg>
<l>Tu ancor mi adduci, solitario e mesto,</l>
<l>alla chiesetta, all'ermo</l>
<l>del colle, alle fontane, ai boschi queti,</l>
<l>sacri ai poeti.</l></lg>
<lg>
<l>Mi affacci ancora ai burroni sognanti</l>
<l>elfi, gnomi e giganti;</l>
<l>mi insegni il blando linguaggio dei fiori</l>
<l>e i miti dei colori.</l></lg>
<lg>
<l>Leghi il mio spirto al carro di Boote</l>
<l>con sottil filo d'oro;</l>
<l>mi fai pensoso davanti allo stagno,</l>
<l>immobil lagno!</l></lg>
<lg>
<l>Tutto che in terra fulge o soffre od ama,</l>
<l>nell'onta o nel decoro,</l>
<l>tu mi assimili, o Musa, e me ne fai</l>
<l>e ditirambi e lai!</l></lg>
<lg>
<l>Amo, per Te, la bellezza gentile</l>
<l>del sesso femminile:</l>
<l>amo, per Te, la pulce insidiosa,</l>
<l>e il moscherin che su un verso si posa.</l></lg>
<lg>
<l>Amo la casa mia, penso al deserto,</l>
<l>all'oasi ed ai ghiacciai...</l>
<l>ho ancor sogni bizzarri alle mie notti...</l>
<l>e crudi e cotti.</l></lg>
<lg>
<l>I crudi sono quelli che non sono;</l>
<l>gli altri, o Musa, li sai!...</l>
<l>Oh! come fumo è tutto, e la letizia,</l>
<l>e la mestizia!...</l></lg>
<lg>
<l>Candida, tu, consolatrice, e il biondo</l>
<l>crin di un fanciullo, al mondo</l>
<l>restate a me... la sorella e la madre</l>
<l>son lungi — e lungi è il padre!</l></lg></div2></div1>
<div1><head>LA STRADA FERRATA</head>
<lg>
<l>Addio, bosco di frassini ombrosi,</l>
<l>ondeggianti campagne di biade!</l>
<l>del villaggio tranquille contrade</l>
<l>dove giuocano i bimbi al mattin.</l></lg>
<lg>
<l>Addio, pace de' campi pensosi,</l>
<l>solitarie abitudini, addio;</l>
<l>l'operaio sul verde pendìo</l>
<l>già distende il ferrato cammin.</l></lg>
<lg>
<l>Passerà nell'antico convento,</l>
<l>sulle fosse dei monaci estinti;</l>
<l>se all'inferno non giacciono avvinti</l>
<l>lo sa Iddio che stupor li corrà!</l></lg>
<lg>
<l>Dove il cantico, inutile, lento,</l>
<l>si perdea per la pinta navata,</l>
<l>volerà, dal suo genio portata,</l>
<l>via, fischiando, la scettica età.</l></lg>
<lg>
<l>Che terrori nel nido latente</l>
<l>degli ignari augelletti quel giorno!</l>
<l>Da tugurio a capanna d'intorno</l>
<l>che susurro, che ciancie, quel dì!</l></lg>
<lg>
<l>Che dirà questa povera gente,</l>
<l>cui repente — il miracolo appare?</l>
<l>Vecchierelli, aspettate a spirare</l>
<l>quando giunta la strada sia qui.</l></lg>
<lg>
<l>Che diran gli infelici cui preme</l>
<l>la tremenda miseria del pane?</l>
<l>E cui nulla concede il dimane</l>
<l>nella vita, che affanni e sudor?</l></lg>
<lg>
<l>Quando accanto all'aratro, che geme</l>
<l>lentamente nei solchi girando,</l>
<l>scorrerà, quasi ai pigri insultando,</l>
<l>l'uragano del nostro vapor?</l></lg>
<lg>
<l>Ahi l'aratro, il congegno diletto,</l>
<l>che diventa al confronto fatale?</l>
<l>Veh! Coll'oro si fabbrican l'ale!</l>
<l>Veh, se i ricchi le sanno pensar!</l></lg>
<lg>
<l>E, tornando al miserrimo tetto,</l>
<l>scorderan per quel dì la canzone,</l>
<l>e nei sogni la strana visione</l>
<l>tornerà nuovi enigmi a fischiar.</l></lg>
<lg>
<l>Ma le vispe fanciulle dei campi,</l>
<l>che cullato ancor bimbi non hanno,</l>
<l>e ancor tutti gli stenti non sanno</l>
<l>che si sposano ai cenci quaggiù;</l></lg>
<lg>
<l>ma i garzoni che guardano i lampi</l>
<l>quando tuona, con ciglia inarcate,</l>
<l>ma le donne, filando invecchiate</l>
<l>cinto il cuore di arcigne virtù,</l></lg>
<lg>
<l>che clamori faran sulla via,</l>
<l>quando giunge il convoglio solenne;</l>
<l>chi dirà di vedervi le penne,</l>
<l>chi Satàna a tirarlo con sé;</l></lg>
<lg>
<l>e del fumo, che lento si svia</l>
<l>mentre lungi già il treno è trascorso,</l>
<l>seguiran quasi estatici il corso</l>
<l>brontolando: “No, fumo non è!”.</l></lg>
<lg>
<l>Ma i più furbi bisbigliano invece:</l>
<l>“Sì, che è fumo, e ai vigneti fatale:</l>
<l>la campagna di un soffio letale</l>
<l>può colpir tutta vasta quant'è.</l></lg>
<lg>
<l>Ah il Signor queste cose non fece;</l>
<l>no, per me, non ci vado in vapore.</l>
<l>Ehi compar! L'asinello è migliore;</l>
<l>questo almeno il Signor ce lo die'”.</l></lg>
<lg>
<l>Razza mesta, alle celie bersaglio</l>
<l>della plebe, cui sopra tu stai,</l>
<l>sul mio volto quel dì non vedrai</l>
<l>insolente il sorriso spuntar.</l></lg>
<lg>
<l>Ma deposto il mio caro bagaglio</l>
<l>io verrò ne' tuoi crocchi festivi,</l>
<l>non più in traccia di baci furtivi,</l>
<l>ma coi maschi da senno a parlar.</l></lg>
<lg>
<l>E dirò: “Questo fischio fugace</l>
<l>gira il mondo e affratella le genti,</l>
<l>rispondetegli intorno plaudenti,</l>
<l>cospergete il gran carro di fior.</l></lg>
<lg>
<l>Esso è l'arca novella di pace,</l>
<l>che i futuri destini rinserra,</l>
<l>non più stragi di popoli in guerra,</l>
<l>non più schiavi di avaro lavor!</l></lg>
<lg>
<l>Voleran da villaggio a cittade</l>
<l>nuovi patti: cultore e artigiano</l>
<l>stesa ai ricchi la nobile mano</l>
<l>insiem l'almo edificio alzeran.</l></lg>
<lg>
<l>E tesoro di nuove rugiade</l>
<l>l'umil scienza anche ai cenci concessa,</l>
<l>vi dirà, benché in veste dimessa,</l>
<l>sante cose, che i preti non san.</l></lg>
<lg>
<l>Vi dirà che gli è sacro al paese</l>
<l>il sudore dei volti onorati,</l>
<l>come sacro è il valor dei soldati,</l>
<l>come sacra è la mente del Re.</l></lg>
<lg>
<l>Che non siete più mandre indifese,</l>
<l>voi famiglie dei solchi dilette,</l>
<l>ma dal vostro vessillo protette,</l>
<l>ma da legge che ingiusta non è.</l></lg>
<lg>
<l>O Musa mia, perdonami</l>
<l>se ti ho costretta a far da moralista!</l>
<l>Ma sai quanto mi strazii</l>
<l>dei miseri la vista!</l>
<l>E poiché sì cattolico e stecchito</l>
<l>promette poco il parroco del sito,</l></lg>
<lg>
<l>Musa, a quel primo fischio</l>
<l>bravi sarem, se andremo in compagnia</l>
<l>nella turba dei poveri,</l>
<l>sparsi lungo la via,</l>
<l>a seminar qualche parola onesta:</l>
<l>la mission sacrosanta, o Musa, è questa!</l></lg>
<lg>
<l>Ma poi pagato l'obolo,</l>
<l>chi niegherà, mia cara, al tuo pittore</l>
<l>di spiegar l'ali a sciogliere</l>
<l>l'inno del suo dolore?</l>
<l>Deh guarda che monotona pianura!</l>
<l>Ve' in che forma han conciata la natura!</l></lg>
<lg>
<l>Il mio convento gotico</l>
<l>sparve, e die' passo a un muricciuolo bianco</l>
<l>che dritto e ugual due miglia</l>
<l>va della selva al fianco.</l>
<l>Un ridotto di terra alzò la fronte,</l>
<l>e questo è il nostro fulgido orizzonte.</l></lg>
<lg>
<l>Dimmi, in che selve vergini</l>
<l>anderemo a studiar, Musa, dal vero?</l>
<l>Di pali il mondo copresi</l>
<l>che pare un cimitero;</l>
<l>si abbatton torri e quercie e campanili,</l>
<l>il cielo è tutto un rabesco di fili,</l></lg>
<lg>
<l>costumi e tipi perdonsi,</l>
<l>presto la moda viaggierà in vapore;</l>
<l>ammireranno i ciondoli</l>
<l>villico e pescatore.</l>
<l>Musa! E noi pingerem carta bollata</l>
<l>e canterem... la fisica applicata!</l></lg></div1>
<div1><head>SOLE ASSENTE</head>
<lg>
<l>Sole, non io ti accuserò di assenza;</l>
<l>gli uomini, infin, che mostranti di bello?</l>
<l>Che non osan costoro in tua presenza?</l>
<l>Vieni, vai,... non si levano il cappello.</l></lg>
<lg>
<l>Splendi agognando al dì della partenza;</l>
<l>e ristucco di farci il zolfanello,</l>
<l>di tanto in tanto perdi la pazienza!</l>
<l>Sole, il mondo è un rachitico fratello,</l></lg>
<lg>
<l>di cui ti stanca la elegante posa;</l>
<l>e tu cali il telone, schiudi i tubi,</l>
<l>lasci la folla vana e vanitosa</l></lg>
<lg>
<l>agli ombrelli, alla noia ed agli incùbi;</l>
<l>e il tuo sguardo frattanto si riposa</l>
<l>sopra un abisso di deserte nubi.</l></lg></div1>
<div1><head>IN MORTE DI MASSIMO D'AZEGLIO</head>
<lg>
<l>Quando muore un poeta il ciel sorride;</l>
<l>quel sorriso lo sente il volgo umano,</l>
<l>e si guardano in faccia, e li conquide</l>
<l>uno sgomento arcano.</l></lg>
<lg>
<l>Veggono il genio allor nell'interezza,</l>
<l>veggon Dio che all'azzurro il riconduce,</l>
<l>lasciando ai vivi un po' più di tristezza,</l>
<l>e un po' meno di luce.</l></lg>
<lg>
<l>Volgo io non son; né attenderò giammai</l>
<l>che il cimiter si schiuda alle canzoni</l>
<l>per amarle e sposare a' vacui lai</l>
<l>le balde ammirazioni.</l></lg>
<lg>
<l>Però nel giorno che un tonfo di bara</l>
<l>scote il torpore del mio suol natìo,</l>
<l>fra i tardi inchini della folla avara</l>
<l>posso prostrarmi anch'io!</l></lg>
<lg>
<l>Eravam giovinetti, eravam belli;</l>
<l>il frutto della vita era ancor fiore</l>
<l>che si schiudea fra l'oro dei capelli</l>
<l>e le perle del core;</l></lg>
<lg>
<l>non si sapea di patria, eppur s'amava</l>
<l>qual della Musa asilo e della gloria,</l>
<l>ch'ora, ironie dell'esistenza schiava,</l>
<l>piangon nella memoria.</l></lg>
<lg>
<l>Albe, concenti, aureole svanite,</l>
<l>in cui fu il mio bambino animo assorto,</l>
<l>voi siete un'altra volta oggi partite</l>
<l>col poeta ch'è morto!</l></lg>
<lg>
<l>Tu l'avevi abbracciato, Arte divina,</l>
<l>col più fecondo de' tuoi casti amplessi;</l>
<l>tutti i tesori della tua dottrina</l>
<l>li avevi a lui concessi.</l></lg>
<lg>
<l>Il desiderio delle ignote vie,</l>
<l>i connubii dei versi e dei colori,</l>
<l>l'alte superbie, e le malinconie,</l>
<l>e i prepotenti amori!</l></lg>
<lg>
<l>Ed Ei brillava come un bardo antico</l>
<l>dei mercatanti fra l'ignobil greggie,</l>
<l>che stupito il vedea, del plettro amico,</l>
<l>a passeggiar le reggie.</l></lg>
<lg>
<l>Mia madre intanto, imagin benedetta,</l>
<l>nella sua sala profumata e fosca,</l>
<l>mi dicea di Fiorenza e di Barletta,</l>
<l>Fanfulla e Fieramosca...</l></lg>
<lg>
<l>Né per mutar d'affetti e d'ideale,</l>
<l>né per lotte indurate ad altro intento,</l>
<l>oblierò quel fascino geniale</l>
<l>che mi fe' allora attento!</l></lg>
<lg>
<l>Voi l'obliaste, per viltà grifagna,</l>
<l>vecchi poeti in legulei mutati;</l>
<l>ed oh! come il mordeste alle calcagna,</l>
<l>coi ceffi imparruccati,</l></lg>
<lg>
<l>quando un pensier che non è vostro il tenne,</l>
<l>e alla fucina delle vostre chiose</l>
<l>la sua fronte magnanima e solenne</l>
<l>arditamente espose!</l></lg>
<lg>
<l>E vivo ancora fu chiamato estinto...</l>
<l>or per la terra, da cui van fuggendo</l>
<l>le caste Muse che la Prosa ha vinto,</l>
<l>risuscitò morendo.</l></lg>
<lg>
<l>Monti, verzure del suo dolce lago,</l>
<l>limpidezze, bisbigli, alta quiete</l>
<l>che un desio di sparir trepido e vago</l>
<l>sull'anime piovete,</l></lg>
<lg>
<l>oh già da tempo al vecchio avventuroso</l>
<l>detto avevate che di tutte al mondo</l>
<l>le vicende che il fan gaio o doglioso</l>
<l>la migliore sta in fondo:</l></lg>
<lg>
<l>infranti i ceppi delle forme prave,</l>
<l>come una goccia cader nel tuo seno,</l>
<l>morte, tranquillo oceano, soave</l>
<l>plenilunio sereno!</l></lg></div1>
<div1><head>IL NO DELLE DONNE</head>
<lg>
<l>— Giovinettina pallida,</l>
<l>deh mostrami, se il sai,</l>
<l>mostrami il mio sentier!</l>
<l>— Come potrei mostrartelo,</l>
<l>se ignoro ove te 'n vai,</l>
<l>leggiadro cavalier?</l></lg>
<lg>
<l>— Il tuo labbruzzo è roseo,</l>
<l>e la tua chioma è d'oro,</l>
<l>ove me 'n vada ignoro.</l>
<l>Ove tu vai me 'n vo!</l></lg>
<lg>
<l>— Allor tu vieni al placido</l>
<l>tetto ove veglia Iddio</l>
<l>su un povero pastor:</l>
<l>corro a portargli l'umide</l>
<l>rose del labbro mio</l>
<l>e la mia chioma d'or!</l></lg>
<lg>
<l>— Se basta amarti, o pallida</l>
<l>bimba, per esser tuo,</l>
<l>vale il mio cuore il suo,</l>
<l>e un regno io ti darò.</l></lg>
<lg>
<l>Sù, monta in groppa! è splendida</l>
<l>col cavalier la vita,</l>
<l>fuggi, amor mio, con me!</l>
<l>— La tua corazza è fulgida,</l>
<l>la spada tua forbita,</l>
<l>bella sarei con te...</l></lg>
<lg>
<l>Ma il mio pastor giuravami</l>
<l>che la sua vita io sono;</l>
<l>pensa, se l'abbandono,</l>
<l>ch'egli potrìa morir!</l></lg>
<lg>
<l>— In groppa, in groppa! o pallida</l>
<l>bimba, avrai perle e fiori</l>
<l>sull'abito nuzial;</l>
<l>avrai collana e strascico,</l>
<l>avrai profumi e allori</l>
<l>sul morbido guancial!</l></lg>
<lg>
<l>— Egli morrà, giuravalo...</l>
<l>E poi, mio bel Sultano,</l>
<l>se non mi dai la mano</l>
<l>come potrei salir?</l></lg></div1>
<div1><head>SERENATA</head>
<lg>
<l>Coll'ultima cadenza</l>
<l>l'aurora in ciel spuntò,</l>
<l>coll'ultima cadenza</l>
<l>la bella si svegliò!</l></lg>
<lg>
<l>Al davanzal la povera</l>
<l>fanciulla accorsa è già,</l>
<l>ed occhieggiando mormora:</l>
<l>“Chi mai, chi mai sarà?”.</l></lg>
<lg>
<l>Orsù, guitarra e liuto,</l>
<l>una <hi rend="italic">sirventa</hi> ancor:</l>
<l>orsù, guitarra e liuto,</l>
<l>parlatele d'amor!</l></lg>
<lg>
<l>D'amor che raggi e musiche</l>
<l>fan lieto al novo dì,</l>
<l>e che sì spesso il vespero</l>
<l>non sa bear così...</l></lg>
<lg>
<l>Coll'ultima cadenza</l>
<l>l'affetto si destò,</l>
<l>coll'ultima cadenza</l>
<l>la gioia tramontò!</l></lg></div1>
<div1><head>ALLA DUCHESSA E.L.</head>
<lg>
<l>Duchessa, l'epigrafe</l>
<l>del vostro blasone</l>
<l>par scritta da un angelo</l>
<l>mutato in leone...</l>
<l>il motto al mio genio</l>
<l>Dio forse avea dato,</l>
<l>ma l'uom l'ha graffiato,</l>
<l>non leggesi più!</l></lg>
<lg>
<l>E ho già la vertigine,</l>
<l>e ho già la canizie,</l>
<l>e sento l'esercito</l>
<l>dell'ore propizie</l>
<l>che lungi perdendosi,</l>
<l>velati i tamburi,</l>
<l>nei tramiti oscuri</l>
<l>mi lascia quaggiù.</l></lg>
<lg>
<l>Ma Voi, la fantastica</l>
<l>che amate il mio canto,</l>
<l>che avete nell'anima</l>
<l>di tergergli il pianto,</l>
<l>di alzarlo sui vertici,</l>
<l>di dirgli: Coraggio!</l>
<l>di accenderlo al raggio</l>
<l>dei nobili amor!...</l></lg>
<lg>
<l>Voi piena di fascini,</l>
<l>voi piena di azzurro,</l>
<l>voi fate i miracoli</l>
<l>col vostro susurro...</l>
<l>mi sento ancor giovane</l>
<l>per dirvi gentile,</l>
<l>per darvi l'aprile</l>
<l>ritorno cantor.</l></lg>
<lg>
<l>Parlate e, progenie</l>
<l>di giorni dispersi,</l>
<l>al vostro ginocchio</l>
<l>cadranno i miei versi;</l>
<l>parlate, e le imagini</l>
<l>verran dalle stelle</l>
<l>per farsi più belle</l>
<l>tra i vostri doppier!</l></lg>
<lg>
<l>. . . . . . . . . . . . . . . . . . . .</l>
<l>. . . . . . . . . . . . . . . . . . . .</l>
<l>. . . . . . . . . . . . . . . . . . . .</l>
<l>. . . . . . . . . . . . . . . . . . . .</l></lg>
<lg>
<l>Volete la cantica</l>
<l>del bruno castello,</l>
<l>del paggio, del monaco,</l>
<l>del pio menestrello?</l>
<l>Le facili istorie</l>
<l>del vecchio Turpino</l>
<l>mi fan cittadino</l>
<l>del tempo che fu!</l></lg>
<lg>
<l>Volete travolgervi</l>
<l>tra gli elfi, tra i gnomi?</l>
<l>Di tutte le Silfidi</l>
<l>so i piccoli nomi;</l>
<l>da pari mi trattano</l>
<l>le streghe e le fate,</l>
<l>mi accordano occhiate,</l>
<l>mi danno del tu.</l></lg>
<lg>
<l>Vi piaccion le musiche</l>
<l>dei chioschi orientali?</l>
<l>Ne ho chiuse nell'anima</l>
<l>le note fatali;</l>
<l>son rose, son mammole</l>
<l>che Voi preferite,</l>
<l>son perle rapite</l>
<l>nei ceruli mar?...</l></lg>
<lg>
<l>Conosco i bei margini,</l>
<l>conosco le spiaggie,</l>
<l>le grotte, delizia</l>
<l>dell'erbe selvaggie,</l>
<l>le cime diafane,</l>
<l>le glauche scogliere:</l>
<l>ché all'albe e alle sere</l>
<l>le ho viste brillar!</l></lg>
<lg>
<l>Volete la nenia</l>
<l>dei fulvi ragazzi</l>
<l>che a Noli riposano</l>
<l>sui bianchi terrazzi?</l>
<l>Si spande per l'aria,</l>
<l>dal cedro alla palma,</l>
<l>sì mesta, sì calma</l>
<l>che sembra un sospir.</l></lg>
<lg>
<l>La sente, e soffermasi</l>
<l>la donna che reca</l>
<l>le olive al suo burchio</l>
<l>nell'anfora greca;</l>
<l>e a notte, dal tacito</l>
<l>pendìo che le ascose,</l>
<l>le coppie amorose</l>
<l>si veggon redir!</l></lg>
<lg>
<l>Parlate, sia gemito,</l>
<l>sia riso, sia pianto,</l>
<l>se è vostra elemosina,</l>
<l>se è vostro il mio canto,</l>
<l>duchessa, avrà l'iridi,</l>
<l>l'ebbrezze e i tesori</l>
<l>di tutti gli amori,</l>
<l>di tutte le fé.</l></lg>
<lg>
<l>E quando, dai fulgidi</l>
<l>sentier ricaduto,</l>
<l>riavranmi le tenebre,</l>
<l>attonito e muto,</l>
<l>né in mezzo al tripudio</l>
<l>che Iddio vi mantenga,</l>
<l>più voce non venga</l>
<l>che parli di me!...</l></lg>
<lg>
<l>quel dì sarà il premio,</l>
<l>sarà la mia gloria,</l>
<l>se i mesti fantasimi</l>
<l>tornando a memoria,</l>
<l>che in voi si animarono,</l>
<l>serafica creta,</l>
<l>trovato il poeta</l>
<l>del tempo che fu,</l></lg>
<lg>
<l>direte: l'epigrafe</l>
<l>che m'orna il blasone</l>
<l>par scritta da un angelo</l>
<l>mutato in leone...</l>
<l>il motto al suo genio</l>
<l>Dio certo avea dato,</l>
<l>ma l'uom l'ha graffiato,</l>
<l>non leggesi più!</l></lg></div1>
<div1><head>LA BASTERNA DI MESSALINA</head>
<lg>
<l>Era in legno di cedro all'Asia tolto,</l>
<l>e in porpora di Tiro</l>
<l>e in vaghe piume di colibri avvolto.</l>
<l>Le gemme, a mille e mille,</l>
<l>quelle dei glauchi oceani,</l>
<l>quelle cui veglian, nelle grotte buie,</l>
<l>gli Incubi, iddii dalle pupille fuie,</l>
<l>la cospergean di innumeri scintille.</l>
<l>Rosseggiava il rubino,</l>
<l>come attraverso al sole opimio vino;</l>
<l>parea ruscello immobile il zaffiro,</l>
<l>e lo smeraldo egizian splendea</l>
<l>del color che, a ciel fosco, ha la marea.</l>
<l>Ma il topazio, l'elettrica</l>
<l>gemma all'oro rivale,</l>
<l>quella che svia dai cori</l>
<l>la tristezza fatale,</l>
<l>l'altre tutte vincea co' suoi splendori.</l>
<l>E sola era bandita</l>
<l>dalla basterna d'ogni onor vestita</l>
<l>l'amatista pudica,</l>
<l>dei folli sogni e dell'oblio nemica.</l></lg>
<lg>
<l>Non olezzò di ambrosia</l>
<l>delle Pimplee la chioma,</l>
<l>sul fonte di Ippocrene,</l>
<l>come, con mossa or vorticosa or lene,</l>
<l>quel cocchio, in mezzo ai propilei di Roma,</l>
<l>e notte e dì vagante.</l>
<l>Era mirra, era nardo?... al suo passaggio,</l>
<l>ai giovinetti dalla toga bianca</l>
<l>salìa pei nervi un fremito,</l>
<l>e pensavano ai bagni ove Euliade</l>
<l>e Lidia e Pirra altra non portan tunica</l>
<l>che il crin disciolto sulle bianche spalle.</l>
<l>Quattro chiomati Etìopi</l>
<l>la sorreggono, e par, tanto han negli occhi</l>
<l>splendor misterioso,</l>
<l>che, di là dentro, il sol voluttuoso</l>
<l>li irraggi della lor terra natìa.</l></lg>
<lg>
<l>Però, scenda del Tevere alla valle,</l>
<l>o salga al Campidoglio,</l>
<l>o dai quadrivii del suburbio sbocchi,</l>
<l>la folla, senator, consoli, schiavi,</l>
<l>liberti e sacerdoti,</l>
<l>si fanno immoti.</l>
<l>E fosse anche il pontefice di Giove,</l>
<l>errante nella sua sedia di avorio,</l>
<l>umilmente si inchina — e si prosterna..</l>
<l>È il cocchio imperatorio — è la basterna</l>
<l>di Messalina!</l>
<l>. . . . . . . . . . . . . . . . . . . . . . . . . . . . . . </l>
<l>. . . . . . . . . . . . . . . . . . . . . . . . . . . . . .</l></lg></div1>
<div1><head>IN MORTE DI ABBONDIO CHIALIVA</head>
<lg>
<l>Era canuto e amava il crine biondo,</l>
<l>la gioventù d'Arte e d'Onor vestita;</l>
<l>avea lottato come pochi al mondo,</l>
<l>senza odiar mai la vita.</l></lg>
<lg>
<l>Era il pugilatore e il patriarca;</l>
<l>rassomigliava a Spartaco e ad Abramo,</l>
<l>all'uom che pugna e il campo orribil varca</l>
<l>dicendo intorno: “V'amo”.</l></lg>
<lg>
<l>D'alte vicende altamente cercate,</l>
<l>di prepotenti affetti e di visioni</l>
<l>nell'invocato Avvenir divinate</l>
<l>o in le sante illusioni,</l></lg>
<lg>
<l>la bella fronte rifulgea. Non disse</l>
<l>parola mai blandissima o feroce...</l>
<l>vedeano il Ver le sue pupille fisse</l>
<l>nel tenebror precoce!</l></lg>
<lg>
<l>Oh! il focolar dove accogliea gli amici,</l>
<l>dove erravan su noi, poveri illusi,</l>
<l>come in un tempio l'onde ammaliatrici</l>
<l>dei profumi diffusi,</l></lg>
<lg>
<l>le care istorie degli anni passati!...</l>
<l>Ai piè dell'Alpi, oltre il mare, avventure</l>
<l>fortunose, poesie... casi ignorati</l>
<l>di sogni e di congiure,</l></lg>
<lg>
<l>epopea di cui rapsode avvilita</l>
<l>è l'età che noi giovani viviamo!...</l>
<l>Ma parmi udir, da questa tomba uscita,</l>
<l>una parola: “Io v'amo!”.</l></lg>
<lg>
<l>Amor sia dunque il motto, Amor di tutto</l>
<l>che fu culto di lui ch'oggi si plora!...</l>
<l>Certo egli or geme di vederci in lutto,</l>
<l>ma ci sorride ancora.</l></lg></div1>
<div1><head>VECCHIA SATIRA</head>
<argument><p rend="italic">(Frammento)</p></argument>
<lg>
<l>..... Rammento</l>
<l>una favola udita da fanciullo. Il buon vento</l>
<l>or me la riconduce tutta fresca: la narro.</l>
<l>La Cicala, la Talpa, il Bòtolo e il Ramarro</l>
<l>da molte albe tacevano nell'edere e nel loto.</l>
<l>Il giardino pareva attonito ed immoto,</l>
<l>e dal loto e dall'edere correano invide occhiate</l>
<l>dietro il vol di Libellula dalle ali dorate.</l>
<l>La leggiadra creatura, bianca come la neve,</l>
<l>fulgida come l'astro e come l'aura lieve,</l>
<l>vedea sotto le spire della sua danza folle</l>
<l>insuperbirsi i petali, schiudersi le corolle:</l>
<l>rose, geranii, mammole, anemoni e giacinti,</l>
<l>come da un vago fascino di arcana ebbrezza avvinti,</l>
<l>si curvavano, quasi invitando umilmente;</l>
<l>il cielo era sereno, limpido, trasparente,</l>
<l>la farfalla volava, e volava, e volava;</l>
<l>or su un cespo, or sull'altro un attimo posava,</l>
<l>e via, via, nell'azzurro, ratta, vertiginosa,</l>
<l>dalla mammola al giglio, dal geranio alla rosa,</l>
<l>come chi cerca alcuno nella folla, né il vede,</l>
<l>s'alza, scende, fa sosta, si dilegua, riede...</l>
<l>È sparita! — Ma dove? — Dove il vento conduce:</l>
<l>forse in fondo alla tenebra, forse in mezzo alla luce...</l>
<l>. . . . . . . . . . . . . . . . . . . . . . . . . . . . . . . . . . . . . . </l></lg>
<lg>
<l>Come appena disparve il fulgor di quell'ale</l>
<l>i Bòtoli, i Ramarri, le Talpe e le Cicale</l>
<l>intuonarono un inno; i minuscoli insetti</l>
<l>cantarono alleluia, e dai solchi reietti</l>
<l>s'alzò un coro di festa. “— Era troppo superba!</l>
<l>— Mai non volle fermarsi per cinguettar coll'erba!</l>
<l>— Sdegnò sempre dell'orto la procace verdura!</l>
<l>— Del limo in cui cantiamo pareva aver paura!”.</l>
<l>Oh! triste a dirsi! fiori!... i fiorellini anch'essi,</l>
<l>poiché fur nella disputa per alcun po' perplessi,</l>
<l>diedero poi ragione ai bruti e alla cicoria!</l>
<l>Le favole ritornano care nella memoria,</l>
<l>come il primo giuocatolo e come il primo amore;</l>
<l>ma poi, quando più invecchia e si fa triste il core,</l>
<l>ci avvediamo, sgomenti, che favole non sono. —</l></lg>
<lg>
<l>Chieggo a cui ciò non piaccia umilmente perdono.</l></lg></div1>
<div1><head>SULLA TOMBA DI I.U. TARCHETTI</head>
<lg>
<l>Nato pel cielo, e tutto in quello assorto,</l>
<l>spirto in esilio sulla nostra mota —</l>
<l>spirto creato per fulgere — e morto</l>
<l>come un ilota!</l></lg>
<lg>
<l>Anima invasa da beati inganni,</l>
<l>milite sacro ad una santa guerra —</l>
<l>milite già vincente — ed a trent'anni</l>
<l>posto sotterra!</l></lg>
<lg>
<l>Gentile e casto e intemerato ingegno,</l>
<l>amico nostro... se dal Fato assolto,</l>
<l>tu ci potessi, dal carcer di legno,</l>
<l>sporgere il volto!...</l></lg>
<lg>
<l>Se questa terra diventasse vetro,</l>
<l>e il tuo tramonto diventasse aurora,</l>
<l>forse ameresti tu... povero spetro!</l>
<l>la vita ancora!</l></lg>
<lg>
<l>Oh! la ameresti ancor! Ti sovverresti</l>
<l>unicamente degli amici buoni;</l>
<l>dei nostri viaggi pe' sentieri agresti,</l>
<l>delle canzoni!</l></lg>
<lg>
<l>Del focolar con cui spesso, nel verno,</l>
<l>si viveva del prossimo in disparte,</l>
<l>rimescolando fra di noi l'eterno</l>
<l>tema dell'arte.</l></lg>
<lg>
<l>Rammenteresti il dì, quando s'andava</l>
<l>passeggiando e sognando in compagnia!...</l>
<l>E in tutto e in tutti il tuo pensier trovava</l>
<l>la poesia.</l></lg>
<lg>
<l>Riameresti la vita, Ugo! — la vita</l>
<l>che per te fu battaglia e fu vittoria!</l>
<l>Veh! la tua fronte austera oggi è colpita</l>
<l>da un po' di gloria!</l></lg>
<lg>
<l>Né il triste e dolce cammino interrotto</l>
<l>rimpiangeresti... e la precoce meta,</l>
<l>se tu leggessi come noi: “<hi rend="italic">Qui sotto</hi></l>
<l><hi rend="italic">dorme un poeta</hi>”.</l></lg></div1>
<div1><head>MANZONI</head>
<div2><head>1</head>
<lg>
<l>O Musa bionda, o giovinetta mia,</l>
<l>bella, dolce, soave,</l>
<l>che mi dici al mattin la Poesia</l>
<l>ed alla sera l'Ave...</l></lg>
<lg>
<l>tu che, in mezzo alla torbida procella</l>
<l>di questo improbo viaggio</l>
<l>che si chiama la vita, una sorella</l>
<l>e una madre miraggio</l></lg>
<lg>
<l>dei miei pensieri facesti, o mia Musa,</l>
<l>soccorrimi! un bel canto</l>
<l>ispirami! —... È una tomba, è muta, è chiusa.</l>
<l>Ed illumina tanto!</l></lg>
<lg>
<l>Ispirami!... La chioma orna di viole,</l>
<l>di rose e di verbene,</l>
<l>e adergi, o Dea, nel sempiterno sole</l>
<l>le pupille serene!</l></lg>
<lg>
<l>E allor non mi dirai che senti cose</l>
<l>da gran tempo obliate;</l>
<l>e le rime, castissime mimose,</l>
<l>non ci saranno ingrate;</l></lg>
<lg>
<l>e i bianchi crini del bel veglio, pari</l>
<l>ad aureola di santo,</l>
<l>c'inviteran, come raggi lunari,</l>
<l>alla mestizia e al pianto!</l></lg>
<lg>
<l>E noi riparlerem di quando ancora</l>
<l>l'Arte era un sogno vago;</l>
<l>era la Notte che aspetta l'Aurora,</l>
<l>la Ubbia che attende il Mago.</l></lg>
<lg>
<l>Blanda infanzia! Mia seria adolescenza!...</l>
<l>Io vi chiamo Manzoni!...</l>
<l>Dalla sua cetra ebbero forse essenza</l>
<l>le mie poche canzoni!</l></lg>
<lg>
<l>Sospeso al labbro della madre pia</l>
<l>che mi leggea gli <hi rend="italic">Sposi</hi></l>
<l>le prime perle dell'Arte ch'è or mia</l>
<l>in fondo al cor deposi!</l></lg>
<lg>
<l>Oggi piangendo vi rammento insieme,</l>
<l>o mia madre, o Poeta!...</l>
<l>Ella che vive di fede e di speme,</l>
<l>te arrivato alla meta!</l></lg></div2>
<div2><head>2</head>
<lg>
<l>Volge la nostra età per via funesta;</l>
<l>Cristo è di nuovo in croce;</l>
<l>e la vestal nella sua bianca vesta</l>
<l>trema e non ha più voce!</l></lg>
<lg>
<l>La libertà che idoleggiasti l'hanno</l>
<l>i tribuni e i liberti;</l>
<l>e i liberi davver mutoli stanno</l>
<l>d'infingardia coperti.</l></lg>
<lg>
<l>Così nell'Arte!... Oh! eran belli i tuoi tempi,</l>
<l>Goethe, Foscolo... Porta!</l>
<l>Una falange di sublimi esempi,</l>
<l>una olimpica scorta!</l></lg>
<lg>
<l>Noi vaghiam nell'Ignoto. I figli siamo</l>
<l>del Dubbio (oh i grandi estinti!),</l>
<l>siamo i reietti, i fuggiti da Adamo,</l>
<l>dal ciel, dal fango vinti!</l></lg>
<lg>
<l>E cantiamo una squallida canzone,</l>
<l>che al tuo sereno irride,</l>
<l>una canzon che muove a compassione,</l>
<l>che ride e non sorride!...</l></lg>
<lg>
<l>Eppur nel fondo vergine del core</l>
<l>una fede ci resta,</l>
<l>che si rivela in preghiera d'amore...</l>
<l>e la preghiera è questa:</l></lg>
<lg>
<l>casto Poeta del Buono e del Bello,</l>
<l>guardaci ancor dal cielo;</l>
<l>e sia la croce del tuo sacro avello</l>
<l>luce immensa... non velo!</l></lg></div2></div1>
<div1><head>SATANA E LA BOTTIGLIA</head>
<lg>
<l>Sotto colla bottiglia!</l>
<l>La mia pugna somiglia</l>
<l>a quella di Gesù,</l>
<l>quando dal monte Satana</l>
<l>lo fe' guardare in giù.</l></lg>
<lg>
<l>— Pensa — il diavol mi dice —</l>
<l>alla ridda felice</l>
<l>che ti farò danzar:</l>
<l>sarai del ciel più fulgido,</l>
<l>più profondo del mar!</l></lg>
<lg>
<l>Ti sentirai poeta,</l>
<l>ti sentirai profeta,</l>
<l>Re, Satrapo, Pascià...</l>
<l>l'illusion baciandoti</l>
<l>per man ti prenderà.</l></lg>
<lg>
<l>Vedrai l'Iside austera,</l>
<l>fatta mite e ciarliera,</l>
<l>inchinarsi al tuo piè,</l>
<l>e dirti: “Ogni mio simbolo</l>
<l>vo' rivelar per te”.</l></lg>
<lg>
<l>Andrai con essa ai lidi</l>
<l>dove si fanno i nidi</l>
<l>dal tramonto all'albor;</l>
<l>dove compendian gli attimi</l>
<l>un secolo d'amor.</l></lg>
<lg>
<l>Vedrai colline e valli</l>
<l>di perle e di coralli</l>
<l>e cieli di zaffir;</l>
<l>e sarà tanto il gaudio</l>
<l>che ti parrà morir!</l></lg>
<lg>
<l>Udrai la greca Diana</l>
<l>e l'Ondina Oziana</l>
<l>gridarti: “Endimion!”;</l>
<l>le abbraccerai, di eolie</l>
<l>cetre e di tube al suon.</l></lg>
<lg>
<l>Risorgeranno i giorni</l>
<l>dell'innocenza adorni;</l>
<l>farai ritorno al dì</l>
<l>che il primo endecasillabo</l>
<l>dalla tua penna uscì.</l></lg>
<lg>
<l>Ritornerai bambino;</l>
<l>vedrai la mamma al vino</l>
<l>per te l'acqua sposar,</l>
<l>mentre gli altri, bevendolo</l>
<l>schietto, parean burlar!... —</l></lg>
<lg>
<l>Fu con questo lontano</l>
<l>ricordo che Satàno</l>
<l>il nappo in man mi die'.</l>
<l>Or posso dir che il Diavolo</l>
<l>un mentitor non è!</l></lg></div1>
<div1><head>IL BRUCO</head>
<lg>
<l>Mi parve una farfalla, ed era un bruco.</l>
<l>Movea sul tavolo</l>
<l>coll'incesso di un bimbo o di un bisavolo;</l>
<l>zoppicava, aleggiava,</l>
<l>certo in cerca di un buco,</l>
<l>sul foglio sparso di versi neonati.</l>
<l>Rideano i giorni in cui sbuccia il sambuco,</l>
<l>e vanno i grilli a spasso.</l>
<l>La sempiterna Venere</l>
<l>rigonfiava d'amor le foglie tenere,</l>
<l>e il giardino olezzava,</l>
<l>e le mandre belavano nei prati.</l>
<l>— Che avventura fatal — dimmi, animuccia —</l>
<l>dal tuo pertugio</l>
<l>qui ti ha sospinta ad implorar rifugio?</l>
<l>Forse un ciottol franato,</l>
<l>o una caduta buccia,</l>
<l>o il piè dell'uom che inconsciamente cruccia</l>
<l>o uccide ad ogni passo?...</l>
<l>Il giorno ride ed il sambuco sbuccia...</l>
<l>Perché lasciasti gli onici,</l>
<l>gli intenti fiori, i ruscelletti fonici,</l>
<l>la bruna tanicciuola,</l>
<l>per errar tutta sola?</l>
<l>Ira ti spinge nelle vie d'esiglio,</l>
<l>noia, vaghezza, amore?</l>
<l>Perché lasciasti gli acidi</l>
<l>succhi delle radici e perché i placidi</l>
<l>sospir dell'erbe che ti fean ventaglio?</l>
<l>Va saltellando il grillo,</l>
<l>la sempiterna Venere</l>
<l>già rigonfia d'amor le foglie tenere...</l>
<l>Perché affrontar lo spillo</l>
<l>e la fiala, il droghiere e l'entomologo? —</l>
<l>. . . . . . . . . . . . . . . . . . . . . . . . . . . . . . . . . . . </l>
<l>Ma, sordo al mio monologo,</l>
<l>il nomade doglioso,</l>
<l>coll'incesso di un bimbo o di un bisavolo,</l>
<l>tutto ha percorso il tavolo,</l>
<l>e allo spigolo arrestasi</l>
<l>come chi apprestasi</l>
<l>ad un periglio, volente e restìo,</l>
<l>e s'accomanda a Dio...</l>
<l>Ha fatto il salto, è sul terren sabbioso:</l>
<l>ogni gleba è montagna,</l>
<l>ogni zolla è voragine!</l>
<l>Lo strisciante di martire è imagine,</l>
<l>è imagine di eroe:</l>
<l>la scossa foglia il bagna,</l>
<l>lo punge il rovo... ei va, sosta, si arrampica,</l>
<l>scende, incespica, cade..., e non si lagna.</l>
<l>E va, lento, ma va. Dove? alla pergola</l>
<l>che ombreggia il pozzo</l>
<l>buio, profondo e tozzo.</l>
<l>Desìo lo assal dell'alto... ecco già in tralice</l>
<l>lungo il nodoso salice</l>
<l>si inerpica e più aderge e più leggiero</l>
<l>diventa e meno zoppicante e nero.</l>
<l>Lo attrae lo screzio dei molli frondami,</l>
<l>frasche, virgulti, rami,</l>
<l>voluttuoso amplesso!...</l>
<l>Di estasiarsi egli desìa con esso.</l>
<l>Ecco, ecco quasi ha raggiunta la festa...</l>
<l>ormai più non gli resta,</l>
<l>bruco felice, che avvinghiarsi a un'ultima</l>
<l>pensil feluca... Esita ancor... vacilla</l>
<l>la debile fibrilla...</l>
<l>Dov'è?... dov'è?... — Die' in uno spin di cozzo,</l>
<l>precipitò nel pozzo!</l>
<l>. . . . . . . . . . . . . . . . . . . . . . . . . . . . . </l>
<l>. . . . . . . . . . . . . . . . . . . . . . . . . . . . .</l>
<l>Quanti uomini non vidi, al bruco simili,</l>
<l>non so perché comparsi,</l>
<l>non so perché scomparsi...</l>
<l>dall'Ignoto — nel Vuoto!</l></lg></div1>
<div1><head>IL BIMBO MALATO</head>
<lg>
<l>Il bambin che cantai nelle canzoni</l>
<l>che son piaciute ai buoni,</l>
<l>è malato, e, tuttor, nel contemplarlo,</l>
<l>nell'indagar sulle sue guancie smorte</l>
<l>se al suicidio mi ha dannato Iddio,</l>
<l>errarmi intorno mi parea sentire</l>
<l>l'alito della morte.</l></lg>
<lg>
<l>O mia ricchezza unica, o bimbo mio,</l>
<l>lo sai tu chi son io?</l>
<l>Sono il povero armadio e sono il tarlo,</l>
<l>sono il martel spietato e il debil muro,</l>
<l>e in questa vita da cui vuoi fuggire,</l>
<l>è da gran tempo che a sarcasmi immani,</l>
<l>esterrefatto, induro.</l></lg>
<lg>
<l>Eppur se il sole che verrà domani</l>
<l>dalle bianche cortine</l>
<l>sul letticciuolo, troverà un sorriso</l>
<l>men scolorito sotto il biondo crine,</l>
<l>e per gli effluvii del tuo dolce viso</l>
<l>io potrò ancora credere e sperare</l>
<l>di valer qualche cosa;</l></lg>
<lg>
<l>o mio bambino, unica mia dolcezza,</l>
<l>o mio giglio, o mimosa,</l>
<l>qui chiamato da un attimo di ebrezza</l>
<l>per esser schiavo a un secolo di noia,</l>
<l>mi farò ancor cattolico, e all'altare</l>
<l>ricercherò di quando ero io pur bimbo</l>
<l>lo sgomento e la gioia.</l></lg>
<lg>
<l>Mi inchinerò dei serafini al nimbo</l>
<l>sulla madonna chino,</l>
<l>e ginocchioni e con giunte le mani!...</l>
<l>E dalle pinte finestre i bei santi</l>
<l>mi ridiranno ancor le avemarie,</l>
<l>e svaniran l'ombre del tuo destino</l>
<l>nelle fulgenze mie!</l></lg>
<lg>
<l>Bimbo, non tossir più! Son tanti e tanti</l>
<l>gli orror di questa vita!...</l>
<l>Perché farmi tremar come un pusillo?</l>
<l>Dormi, guarisci, la coltre è pulita,</l>
<l>tepida è l'aura e tutto è pace intorno...</l>
<l>Sai che per te vo' comperar domani</l>
<l>un famoso gingillo!</l></lg>
<lg>
<l>Non so se oggi lo vidi, o un altro giorno:</l>
<l>rappresenta un pastore</l>
<l>che accarezza una pecora, e dagli occhi</l>
<l>par che la gioia di averla trabocchi...</l>
<l>Non infrangerlo sai, quel dono mio!</l>
<l>Del pastor che avverrebbe, o santo Iddio,</l>
<l>se la pecora muore?</l></lg></div1>
<div1><head>ALLA SULTANA</head>

<l>(<hi rend="italic">Dopo una lettura triste</hi>)</l>
<lg>
<l>Aiutami a vivere,</l>
<l>mia bella sultana,</l>
<l>la vita dei reprobi</l>
<l>volubile e vana.</l></lg>
<lg>
<l>Sia sole, sia nebbia,</l>
<l>m'innonda di baci!</l>
<l>Se inneggio o bestemmio</l>
<l>tu ascoltami e taci.</l></lg>
<lg>
<l>Deh!... Taci ed ascoltami:</l>
<l>mi adora e non parla!</l>
<l>L'amore ineffabile</l>
<l>detesta la ciarla!</l></lg>
<lg>
<l>Di sguardi satanici,</l>
<l>di eterei sorrisi,</l>
<l>i nostri s'infiammino</l>
<l>due pallidi visi!</l></lg>
<lg>
<l>Facciam delle coltrici</l>
<l>gli Elisi e l'Inferno!...</l>
<l>Si ingoii l'assenzio</l>
<l>se manca il Falerno!</l></lg>
<lg>
<l>Te nuda assomiglio,</l>
<l>mia carne ideale,</l>
<l>al legno d'un feretro</l>
<l>che avesse le ale.</l></lg>
<lg>
<l>Oh!... I mistici effluvii</l>
<l>che hai tu nella gonna!...</l>
<l>Talvolta fantastico</l>
<l>che il Nume è la donna.</l></lg>
<lg>
<l>Che l'Arte è la femmina,</l>
<l>che il cielo è l'amore,</l>
<l>che il lezzo è profluvio,</l>
<l>che il fango è splendore!</l></lg>
<lg>
<l>Oh!... Candida, candida</l>
<l>la nostra cortina</l>
<l>da cui, stanchi e lividi,</l>
<l>ci assal la mattina!</l></lg>
<lg>
<l>Tu dici: “O amatissimo,</l>
<l>sei Giove, e io son Frine!...”</l>
<l>scotendo sugli omeri</l>
<l>le chiome corvine...</l></lg>
<lg>
<l>Rispondo: “Silenzio...</l>
<l>non parlo e tu taci!...</l>
<l>Ritorna qui al tiepido...</l>
<l>m'innonda di baci!...”.</l></lg></div1>
<div1><head>DE PROFUNDIS CLAMAVI</head>
<lg>
<l>È l'ora in cui gli augelli accovacciati</l>
<l>la testolina ascondon sotto l'ala;</l>
<l>le lucciolette ricamano i prati,</l>
<l>e canta a vespro la fulva cicala.</l></lg>
<lg>
<l>Traversa il cielo un vento accidioso,</l>
<l>della sua meta incerto e senza lena;</l>
<l>al suo passaggio il bosco pensieroso</l>
<l>saluta sì, ma rispettoso appena.</l></lg>
<lg>
<l>Giù nel fosco lontan di quando in quando</l>
<l>guizza un baleno debole e perplesso;</l>
<l>d'amor regna sull'orbe un senso blando,</l>
<l>e un vago accenno di pietà con esso.</l></lg>
<lg>
<l>Raccogliti, cor mio, l'ora è solenne!</l>
<l>Le rondini più e più stringon le spire</l>
<l>dei vispi voli in cui beâr le penne,</l>
<l>e le assal delle gronde il sovvenire.</l></lg>
<lg>
<l>Così dell'uomo; la flebile calma</l>
<l>sull'agonia dell'universa luce</l>
<l>alle parvenze del mister lo impalma,</l>
<l>e a un altar malinconico lo adduce.</l></lg>
<lg>
<l>Raccogliti, cor mio, povero core!</l>
<l>Raccogliti, e preghiam; la prece è bella</l>
<l>qui dove un <hi rend="italic">vale</hi>, un <hi rend="italic">sì</hi> del creatore</l>
<l>giunge col raggio di ciascuna stella.</l></lg>
<lg>
<l>Onnipotente! oh! fa' che non si ammali</l>
<l>la mia pallida musa, illusione</l>
<l>ultima e santa dei miei dì fatali!...</l>
<l>Il mio pan quotidiano è la canzone.</l></lg>
<lg>
<l>Manda sul mio cammino il mendicante</l>
<l>che guarda in viso e che non sa cercare,</l>
<l>e allontanami il giorno in cui, tremante,</l>
<l>non trovi il soldo da potergli dare.</l></lg>
<lg>
<l>Fa' che ai coloni del mesto villaggio,</l>
<l>non turbi i sonni il perfido uragano,</l>
<l>e sorridan, non curvi, al mio passaggio,</l>
<l>e i più vecchi mi stringano la mano.</l></lg>
<lg>
<l>Ch'io possa sempre adorarti, o Signore,</l>
<l>negli astri in cielo, e nei fiori in giardino;</l>
<l>dammi la calma e dammi un po' d'amore,</l>
<l>e permetti che viva il mio bambino!</l></lg></div1>
<div1><head>IN PACE</head>
<lg>
<l>Amo sedermi, quando spunta il sole,</l>
<l>tra queste blande aiuole,</l>
<l>nel silenzio infinito,</l>
<l>nella pace profonda</l>
<l>che il buio orbe circonda.</l></lg>
<lg>
<l>Le perle di rugiada in grembo ai fiori,</l>
<l>al par dei nostri amori,</l>
<l>dileguano piangendo;</l>
<l>e ogni calice olezza</l>
<l>al par di una carezza.</l></lg>
<lg>
<l>Amo la calma ascension di luce</l>
<l>sulla montagna truce;</l>
<l>il primo alito lieve</l>
<l>che vien dalla vallea,</l>
<l>bacio, sospir di Dea.</l></lg>
<lg>
<l>Amo laggiù fra le tremule foglie</l>
<l>la nebbia che si scioglie,</l>
<l>candida illusione;</l>
<l>amo il bruco che primo</l>
<l>fa capolin dal limo.</l></lg>
<lg>
<l>Amo i rabeschi delle lumachelle</l>
<l>che van sotto le stelle</l>
<l>geografi notturni...</l>
<l>Spesso in quei solchi tersi</l>
<l>trovo le rime ai versi;</l></lg>
<lg>
<l>trovo le rime e le idee peregrine</l>
<l>che peli bianchi al crine</l>
<l>accrescon di taluni...</l>
<l>mercede unica e pia</l>
<l>che la musa mi dia!</l></lg></div1>
<div1><head>DA UNA CAMERA AMMOBIGLIATA</head>
<div2><head>1</head>
<lg>
<l>Quanti vivon cercando un po' d'oblio,</l>
<l>quanti sono in esilio e quanti in fuga!</l>
<l>Come si paga d'esser nati il fio,</l>
<l>come ogni dì novello è nuova ruga!</l></lg>
<lg>
<l>Si canta dagli altar: “Lagrima e spera!”,</l>
<l>ma chi celebra mai pianto conobbe,</l>
<l>né mai di Nesso la camicia nera,</l>
<l>né il letamaio del povero Giobbe.</l></lg>
<lg>
<l>Non credo più che gioia franca esista,</l>
<l>che resti una fé pura in questa terra!...</l>
<l>Fossi Cassandra eternamente trista!</l>
<l>Fossi Diomede eternamente in guerra!...</l></lg>
<lg>
<l>Oh! vi potrei strappar, maschere oscene!</l>
<l>Vi spezzerei scudi e freccie da nolo!...</l>
<l>E sapreste che sian quaggiù le pene</l>
<l>che all'onestà fan la perfidia e il dolo!</l></lg>
<lg>
<l>Ma i miei due passerini han già l'aurora</l>
<l>indovinata e la gabbia bisbiglia;</l>
<l>e il dolce avviso e la pace dell'ora</l>
<l>a più lieta canzon mi riconsiglia.</l></lg>
<lg>
<l>Scendi, nuova canzon, vieni e diventa</l>
<l>la carezza materna al capezzale!</l>
<l>Allontana la sfinge che spaventa,</l>
<l>fatti color di cielo e metti l'ale!</l></lg>
<lg>
<l>Rassomiglia a quei poveri augelletti</l>
<l>che giammai non mi han fatto un male al mondo,</l>
<l>che si appagan di miglio e di confetti,</l>
<l>e ch'ebbi in dono da un artier giocondo.</l></lg>
<lg>
<l>E canti il prete: “Soffri!” e canti: “Spera!”.</l>
<l>Se mi dai sol quattro quartine buone,</l>
<l>le leggerò a un poeta doman sera,</l>
<l>o giuntami all'albor nuova canzone!</l></lg></div2>
<div2><head>2</head>
<argument><p rend="italic">Canzone</p></argument>
<lg>
<l>Nella mia stanza squallida,</l>
<l>nell'asil mio negletto,</l>
<l>oh! quante volte ho detto:</l>
<l>sono tranquilli i dì!</l></lg>
<lg>
<l>Son solitario e povero,</l>
<l>non ho sorrisi intorno...</l>
<l>ma mi sorride il giorno,</l>
<l>ma la mia musa è qui!</l></lg>
<lg>
<l>È ver: son solitario.</l>
<l>Vivo una vita grama...</l>
<l>ma so che al mondo m'ama</l>
<l>qualche buon'alma ancor.</l></lg>
<lg>
<l>Dal mio pensier le imagini</l>
<l>funeste ho cancellate;</l>
<l>sono larve obliate,</l>
<l>sogni ed ubbie d'allor!</l></lg>
<lg>
<l>“A Bacco e all'amicizia!”</l>
<l>dicea l'augusto prete,</l>
<l>quando le gambe viete</l>
<l>nol sorreggevan più.</l></lg>
<lg>
<l>Per me Bacco è a Esculapio</l>
<l>nemico, e il congedai;</l>
<l>e l'amicizia è ormai</l>
<l>cosa che un tempo fu.</l></lg>
<lg>
<l>Però nessun mi toglie</l>
<l>le dolci ore dell'estro,</l>
<l>le rime in cui son destro</l>
<l>fatte d'argento e d'or,</l></lg>
<lg>
<l>fatte di lapislazzuli,</l>
<l>di gemme e perle fine</l>
<l>che saran serto al crine</l>
<l>del bimbo mio d'amor;</l></lg>
<lg>
<l>del bimbo mio che medita</l>
<l>già sulle sorti umane,</l>
<l>e sta spezzando il pane</l>
<l>del Sapere fatal;</l></lg>
<lg>
<l>della mia madre vedova</l>
<l>che al par di me lo adora,</l>
<l>e in lui vede un'aurora</l>
<l>su un deserto guancial.</l></lg>
<lg>
<l>Mio vecchio Metastasio,</l>
<l>so incrociar le quartine?...</l>
<l>Il bimbo ha biondo il crine,</l>
<l>e la mia Musa è qui!</l></lg>
<lg>
<l>Nella mia stanza squallida,</l>
<l>nell'asil mio negletto,</l>
<l>oh! quante volte ho detto:</l>
<l>sono tranquilli i dì!</l></lg></div2></div1>
<div1><head>VERSI SCRITTI IN UN GIORNO BUIO</head>
<lg>
<l>S'anco accoglier dovesse indifferente</l>
<l>un sorriso o una celia il verso mio,</l>
<l>(giacché sta tra il passato ed il presente</l>
<l>o il disdegno o l'oblio),</l></lg>
<lg>
<l>voli il mio verso, Arrigo, ai versi tuoi!</l>
<l>S'amin tra loro almen, se più non m'ami;</l>
<l>se m'ami ancor, parlino insiem di noi</l>
<l>come tu meglio brami.</l></lg>
<lg>
<l>Qui vendemmian. Bei giorni, allegre notti.</l>
<l>Tripudiano le valli e le pendici;</l>
<l>si arrotondan nel gaudio, al par di botti,</l>
<l>mille pancie felici.</l></lg>
<lg>
<l>Son più i villici assai che i gelsi e i rovi,</l>
<l>curvi dell'uva al glorioso acquisto;</l>
<l>sicché pei colli un angolo non trovi</l>
<l>dove cacar non visto.</l></lg>
<lg>
<l>E sotto a tanto azzurro e a tanto verde</l>
<l>(Dio! come i canti miei rammento mesto!)</l>
<l>guardo alla vita grama che si perde,</l>
<l>agli altri e a me molesto!</l></lg>
<lg>
<l>Veggo tutto attraverso a un velo bruno,</l>
<l>e scote appena la mia mente lassa</l>
<l>la forosetta dall'anche di Giuno</l>
<l>che mi sorride e passa.</l></lg>
<lg>
<l>La sua lieta canzon va via con lei,</l>
<l>e un lamento ne fan le lontananze...</l>
<l>Quante, oh! quante così gioie io perdei</l>
<l>di sogni e di speranze!</l></lg>
<lg>
<l>Unico, Arrigo, a me resti conforto</l>
<l>un cor d'amico, una pietosa fronte</l>
<l>che mi sorrida!... e crederò che morto</l>
<l>non m'ebbe ancor Caronte!</l></lg>
<lg>
<l>Te già non colse la terribil fronda</l>
<l>che uccide il canto, il riso e le carole:</l>
<l>e splende ancor sulla tua testa bionda</l>
<l>un bel raggio di sole.</l></lg>
<lg>
<l>E mentre io cerco a questa etica Musa</l>
<l>che mi apparve matrona ed era ganza,</l>
<l>che il poema promise, ed or ricusa</l>
<l>perfino una romanza,</l></lg>
<lg>
<l>alcun nobile accento, un'armonia</l>
<l>che rimi a quelle che ti piacquer tanto;</l>
<l>mentre mi sdraio nell'inedia mia</l>
<l>senz'ira e senza pianto;</l></lg>
<lg>
<l>tu vivi e pensi e lotti e ardisci e speri,</l>
<l>e, gagliardo, rammenti altri gagliardi</l>
<l>che non dissero al Dio: “Mancasti ieri...</l>
<l>quest'oggi è troppo tardi!”.</l></lg>
<lg>
<l>Oh! te lo invoco, o fratello, o poeta,</l>
<l>onnipotente te lo invoco il Dio!</l>
<l>Ché ai dì felici, per guidarti a meta</l>
<l>ben ti avrei dato il mio!</l></lg>
<lg>
<l>Mi è fuggito e a te giunge. Io, da lontano,</l>
<l>nella crescente mia ombra perduto,</l>
<l>quando, plaudendo, ti diran sovrano</l>
<l>del tuo duplice liuto,</l></lg>
<lg>
<l>esulterò come un eletto, e ai lieti</l>
<l>dì ripensando della nostra speme,</l>
<l>griderò: benedetti i due poeti,</l>
<l>s'anco non giunti insieme!</l></lg></div1>
<div1><head>CALENDARIO</head>
<div2><head>PROLOGO</head>
<lg>
<l>Or vi dirò la cronaca dei mesi</l>
<l>come narrar la intesi</l>
<l>da un certo vecchierello</l>
<l>così pulito e bello,</l>
<l>così dolce e giulivo</l>
<l>nei modi e nell'aspetto,</l>
<l>che si sarebbe detto</l>
<l>fosse per lui la vita un dì festivo.</l></lg>
<lg>
<l>Amo i vecchietti allegri,</l>
<l>i bei sorrisi fra i capelli bianchi,</l>
<l>gli entusiasmi che son giunti intègri</l>
<l>fino alla porta dell'eterno buio!</l>
<l>Né ch'io giammai mi stanchi</l>
<l>di riporli nel core ad uno ad uno,</l>
<l>di volta in volta che il fatal becchino</l>
<l>li mena via sotto il tappeto bruno:</l>
<l>ché, di sera, al camino,</l>
<l>li vo evocando e me li schiero intorno;</l>
<l>presiede la mia nonna,</l>
<l>con una bianca gonna,</l>
<l>il colloquio fantastico, ed in mezzo</l>
<l>a celestiale olezzo</l>
<l>e a qualche po' di odor di sepoltura,</l>
<l>medito e scrivo sotto dettatura.</l></lg></div2>
<div2><head>GENNAIO</head>
<lg>
<l>Gennaio! È il mese in cui la Dea Speranza,</l>
<l>la Dea che accanto a me più non ritrovo,</l>
<l>fanciulle mie, bussa alla vostra stanza,</l>
<l>vestita a nuovo.</l></lg>
<lg>
<l>— Certo quest'anno giungerà uno sposo!</l>
<l>— Della miseria romperò l'artiglio!</l>
<l>— Ritornerai guarito all'aer gioioso!</l>
<l>— Avremo un figlio!</l></lg>
<lg>
<l>Fanciulle mie, dalle cantine ai tetti</l>
<l>al nascere d'ogni anno è un coro uguale;</l>
<l>cantan l'atre galee, cantano i letti</l>
<l>dell'ospedale;</l></lg>
<lg>
<l>il mondo intier canta alla Dea loquace!</l>
<l>E, prima ancor che un altro mese scocchi,</l>
<l>il mondo intiero si ricrede, e tace</l>
<l>col pianto agli occhi!</l></lg>
<lg>
<l>E che perciò? gemendo accanto al fuoco</l>
<l>spesso io mi ammiro assai più che nel riso;</l>
<l>quell'esser triste e sol mi sembra un poco</l>
<l>di paradiso.</l></lg>
<lg>
<l>I miei morti mi narrano segreti</l>
<l>di radici di fior, nei cataletti,</l>
<l>di zampilli che fan nei sepolcreti</l>
<l>i ruscelletti.</l></lg>
<lg>
<l>La neve intanto, come chi dispone</l>
<l>una sorpresa, silenziosa e lenta</l>
<l>si va aggrappando intorno al mio balcone,</l>
<l>e mi addormenta.</l></lg>
<lg>
<l>Sogno allor le scarpette esposte al vento,</l>
<l>i magi in viaggio ancor sui dromedari,</l>
<l>e il gioir delle madri, e lo sgomento</l>
<l>dei nonni avari;</l></lg>
<lg>
<l>e te sogno, gentil mia creatura,</l>
<l>ti sogno addormentata in un giardino,</l>
<l>più soave, più candida, più pura</l>
<l>di un gelsomino!</l></lg>
<lg>
<l>E le farfalle colle aluccie d'oro</l>
<l>dicon d'aprirsi al bottoncin di rosa,</l>
<l>e i fior già desti mormoran fra loro:</l>
<l>“Che bella cosa,</l></lg>
<lg>
<l>che dolce vista un angioletto blando!...”.</l>
<l>Tu schiudi gli occhi alle dolci parole,</l>
<l>e quello sguardo tuo somiglia un brando</l>
<l>snudato al sole!</l></lg>
<lg>
<l>Mi desto anch'io. Penso ai monti agghiacciati,</l>
<l>ai pini incanutiti in modi strani,</l>
<l>ai mesti casolari abbandonati</l>
<l>dai mandriani.</l></lg>
<lg>
<l>E mi avvinghio alla stufa: oh! abbracciamenti</l>
<l>ch'io prodigo alla bianca ospite cara!</l>
<l>Essa è cortese senza far commenti,</l>
<l>e mi prepara</l></lg>
<lg>
<l>l'intelletto al lavor meglio, assai meglio</l>
<l>che non faccia l'amor vivo dell'Eve,</l>
<l>dalle braccia di cui spesso mi sveglio</l>
<l>col capo greve.</l></lg>
<lg>
<l>Ma cotesto è affar mio; poco v'importa,</l>
<l>e scusatemi assai se vado a sbalzi,</l>
<l>se fo com'un che viaggia senza scorta</l>
<l>e a piedi scalzi.</l></lg>
<lg>
<l>Fra un sì ed un no tutto quaggiù tentenna:</l>
<l>la nube, il vento, il cuor dell'uomo e il mare...</l>
<l>Io mi son un che quando va la penna</l>
<l>la lascio andare...</l></lg>
<lg>
<l>Amate i fior? di paglia circondate</l>
<l>la gracile viola ed il giacinto;</l>
<l>alla camelia, alla azalea donate,</l>
<l>e al variopinto</l></lg>
<lg>
<l>tulipano, ed all'ellera, ed al lilla</l>
<l>l'aure negate alle deserte aiuole:</l>
<l>certo anche ai fior pensò chi la scintilla</l>
<l>rapiva al sole!</l></lg></div2>
<div2><head>FEBBRAIO</head>
<lg>
<l>Coronato di rovi e di pruina</l>
<l>ecco il Febbraio.</l>
<l>Buone madri, cui desta alla mattina</l>
<l>la pioggia che vien giù rapida e fina,</l>
<l>e il canto del rovaio,</l>
<l>badate al fanciullin di quando in quando,</l>
<l>se mai la coltre allontanò sognando.</l></lg>
<lg>
<l>Triste si fa la vita al cantoniere</l>
<l>ed al soldato</l>
<l>per gli spaldi perduto e le brughiere;</l>
<l>incertamente le sembianze nere</l>
<l>sotto il ciel sconsolato</l>
<l>osserva il viaggiator dallo sportello,</l>
<l>e si chiude più e più nel suo mantello.</l></lg>
<lg>
<l>Bimbi, dei frutti dell'autunno amato</l>
<l>memori ancora,</l>
<l>e dell'ultimo grappolo dorato,</l>
<l>sapete? è adesso che ai campi curvato</l>
<l>il contadino esplora</l>
<l>la vite, il gelso, ed il pruneto e il pero</l>
<l>su cui cova la neve il gran mistero.</l></lg>
<lg>
<l>È questo il mese in cui più molce i cuori</l>
<l>l'idea fatale.</l>
<l>L'augello ai nidi e l'uom pensa agli amori...</l>
<l>è così dolce un crin che il crin ti sfiori</l>
<l>sullo stesso guanciale...</l>
<l>e per le gronde il miccio esulta e grida,</l>
<l>e par che ai freddi letticciuoli irrida.</l></lg>
<lg>
<l>Esser due nel tiepor, due giovinezze —</l>
<l>fantastichiamo —!</l>
<l>due, l'un per l'altra, due conscie bellezze,</l>
<l>che più cogli occhi che colle carezze</l>
<l>si van dicendo “io t'amo!”,</l>
<l>cullati dalla calma e dall'oblio...</l>
<l>Chi non m'intende non intende Iddio.</l></lg>
<lg>
<l>Quanti veglian solinghi! e, mentre i balli</l>
<l>del carnevale</l>
<l>sdrusciscono fanciulle e guanti gialli,</l>
<l>cercan la fonte degli eterni falli</l>
<l>di quest'età mortale</l>
<l>e rugiada di mistici conforti</l>
<l>in voi, poemi dei poveri morti!</l></lg>
<lg>
<l>Beato l'uom che in queste si ricetta</l>
<l>sante demenze!</l>
<l>Esausta all'alba la sua lucernetta</l>
<l>tremola e impallidisce, la stanzetta</l>
<l>s'empie di trasparenze,</l>
<l>di visioni e di memorie pie</l>
<l>al suon delle lontane avemarie.</l></lg>
<lg>
<l>Altri di bianche nudità, di note,</l>
<l>di profumi briaco,</l>
<l>pallido il core e pallide le gote,</l>
<l>il selciato di ratte orme percote</l>
<l>nel crepuscolo opaco,</l>
<l>mentre le belle si tolgon di testa</l>
<l>gl'estinti fiori dell'estinta festa.</l></lg>
<lg>
<l>Misere gioie! oh datemi un giardino,</l>
<l>picciol, ferace,</l>
<l>per piantar maggiorana e rosmarino,</l>
<l>e viole del pensiero; e che al mattino</l>
<l>risvegliandomi in pace</l>
<l>io possa dire senz'ombra d'affanno:</l>
<l>è questo il mese più corto dell'anno.</l></lg></div2>
<div2><head>MARZO</head>
<lg>
<l>Sull'infanzia dei germi e delle fronde</l>
<l>il marzo sbuffa; alle ospitali gronde,</l>
<l>alle tiepide tane</l>
<l>fa ogni sbuffo assassino</l>
<l>delle speranze dell'april bottino,</l>
<l>e alle rive lontane</l>
<l>caccia un popol di morti e di feriti.</l>
<l>Son sibili e garriti</l>
<l>e fischiate fesse:</l>
<l>fin le tegole anch'esse,</l>
<l>forse per l'abitudine dei nidi,</l>
<l>si credon rondinelle e volan via.</l>
<l>Fra le spighe gli steli e gli arboretti</l>
<l>è un lottar di equilibrio e di scambietti</l>
<l>per non schiantarsi, agli schiaffi potenti</l>
<l>opponendo gli inchini e i complimenti.</l></lg>
<lg>
<l>E una lepida quercia a una rugosa</l>
<l>sua vicina dicea: “Monna Ghiandosa,</l>
<l>rammentate il seicento?</l>
<l>Fu in maggio, se non erro,</l>
<l>di quell'annata, la maggior tempesta.</l>
<l>Un mio ganzo, un bel cerro,</l>
<l>asfissiato morì nel turbinio,</l>
<l>e noi, bontà di Dio!</l>
<l>siam vive e sane, e brille</l>
<l>toccheremo il duemille!”.</l>
<l>E che pensava il fiorellin divelto</l>
<l>udendo il cicalìo della vegliarda?</l>
<l>Egli, che all'alba ancor non era nato,</l>
<l>morir canuto a sera avea sperato...</l>
<l>nel fango invece a mezzodì giacea,</l>
<l>e dolorando l'anima rendea.</l></lg>
<lg>
<l>Marzo è nipote di Vulcano e d'Eolo</l>
<l>sopra l'onde sbuffanti e sui metalli.</l>
<l>Oh! ben vengano i venti</l>
<l>a narrarci di cime e di convalli</l>
<l>misteriosi accenti!</l></lg>
<lg>
<l>Parlateci, o loquaci aure azzurrine,</l>
<l>zeffiri palpitanti!</l>
<l>Date novella a chi spera, a chi lagrima,</l>
<l>ai delusi, agli amanti!</l></lg>
<lg>
<l>Che il vecchio senta, sfiorandogli il crine,</l>
<l>la primavera in voi!</l>
<l>Che il giovin senta nei novelli effluvii</l>
<l>più baldi i nervi suoi.</l></lg>
<lg>
<l>Marzo che spargi le siepi di candidi</l>
<l>spruzzi e di macchie vermiglie i giardini,</l>
<l>col mandorlo e il sambuco;</l>
<l>marzo che chiami da' suoi bui cammini</l>
<l>il redivivo bruco;</l></lg>
<lg>
<l>bel forier dell'aprile!... oh! invia nei cori</l>
<l>le verdi illusioni!</l>
<l>Fa' sbucciar, come dal sambuco e il mandorlo,</l>
<l>fa' sbucciar le canzoni.</l></lg>
<lg>
<l>E sian canzoni d'avvenir! gli amori!</l>
<l>gli odii, i dolor!... ma nuove!</l>
<l>Sian della neve al par, che dalle vecchie</l>
<l>tettoie si dismuove!</l></lg>
<lg>
<l>Marzo è la Gioia in culla. È il soavissimo</l>
<l>primo vagito dell'atteso bimbo!</l>
<l>È un vero e una parvenza:</l>
<l>è la tua bella di cui scorgi il nimbo</l>
<l>e attendi la presenza!</l></lg>
<lg>
<l>Giovinettina dai begli occhi fisi,</l>
<l>pallidi adolescenti,</l>
<l>andate, andate a cogliere le mammole,</l>
<l>e ad ascoltare i venti!</l></lg>
<lg>
<l>Io, povero poeta ai vostri visi</l>
<l>unir non posso il mio!...</l>
<l>Cercar non posso al mondo che risuscita</l>
<l>nulla, fuorché l'oblio!</l></lg></div2>
<div2><head>APRILE</head>
<lg>
<l>Creso pagò con lucciole</l>
<l>ed Elena ha sorriso:</l>
<l>la terra e il paradiso</l>
<l>favellano d'amor.</l></lg>
<lg>
<l>La timida lucertola,</l>
<l>che lambe i muri infranti</l>
<l>si arresta a udir dei canti</l>
<l>e a contemplar i fior.</l></lg>
<lg>
<l>Le nuvole sorvolano</l>
<l>tutte color di rosa,</l>
<l>e la gleba pietosa</l>
<l>geme di voluttà!</l></lg>
<lg>
<l>Ecco dagli olmi e i frassini</l>
<l>la vetustà sparita;</l>
<l>la selva ha nuova vita,</l>
<l>le foglie... eccole là!</l></lg>
<lg>
<l>E colle foglie i nidi. — O fanciulletti</l>
<l>l'albero rispettate e le sue culle!</l>
<l>S'oggi rapite i poveri augelletti,</l>
<l>doman potrete rapir le fanciulle.</l>
<l>Deh! serbatele al vol le molli ale...</l>
<l>il volo è l'Ideale!</l></lg>
<lg>
<l>Credo che i morti stesi nella fossa</l>
<l>sentano anch'essi il risveglio d'Amore,</l>
<l>che nude, infrante, gelide quell'ossa,</l>
<l>l'april vi innesti un ignorato fiore.</l>
<l>— Povero padre! il sole è così bello</l>
<l>e tu sei nell'avello!</l></lg>
<lg>
<l>Laghi, cime diafane,</l>
<l>cerule lontananze,</l>
<l>dove arcadiche stanze</l>
<l>sogna il poeta ancor!...</l></lg>
<lg>
<l>Dove dell'arpa eolia</l>
<l>vibra tuttor la corda,</l>
<l>dove sospira il giovine</l>
<l>e il vecchio si ricorda;</l></lg>
<lg>
<l>del sempiterno artefice</l>
<l>note, poemi e tele!...</l>
<l>Come il vento alle vele</l>
<l>oh! date il volo ai cor!</l></lg>
<lg>
<l>April! — dal verno pallido</l>
<l>l'uomo esce mesto e stanco!...</l>
<l>Pongli all'occhiello il giglio,</l>
<l>dagli una donna al fianco!</l></lg></div2>
<div2><head>OTTOBRE</head>
<lg>
<l>Un lenzuolo di nebbia avvolge il cielo,</l>
<l>e la pioggia minuta e lenta cade;</l>
<l>le colline lontane han messo il velo,</l>
<l>e di fango si coprono le strade.</l></lg>
<lg>
<l>Piangono come vedove le biade,</l>
<l>e l'elegìa, battendo stelo a stelo,</l>
<l>addormenta le selve e i nidi invade,</l>
<l>i nidi pieni di piume e di gelo.</l></lg>
<lg>
<l>Che narrano le goccie ai bruchi erranti?</l>
<l>Alle buccie che dice il vento fioco?</l>
<l>Oh nelle tombe scheletri grondanti,</l></lg>
<lg>
<l>oh beltà, robustezze, a poco a poco</l>
<l>scioglientisi coll'acqua, e vegetanti!...</l>
<l>E la gente sonnecchia intorno al foco.</l></lg></div2></div1>
<div1><head>A MIA MADRE</head>
<lg>
<l>Madre, narrartela</l>
<l>vorrei la storia,</l>
<l>ma è fumo, è nebbia</l>
<l>nella memoria.</l></lg>
<lg>
<l>Storia di grandini</l>
<l>e di vendemmie,</l>
<l>storia di lagrime</l>
<l>e di bestemmie;</l></lg>
<lg>
<l>frutto vermiglio,</l>
<l>succo letale,</l>
<l>cloaca, empireo</l>
<l>di branche e d'ale;</l></lg>
<lg>
<l>è piena d'angeli,</l>
<l>piena di streghe,</l>
<l>di geroglifici,</l>
<l>d'alfe e di omeghe.</l></lg>
<lg>
<l>Vi stride il rantolo,</l>
<l>vi scroscia il riso;</l>
<l>tutte le aureole</l>
<l>del paradiso,</l></lg>
<lg>
<l>tutte le furie</l>
<l>del folle inferno</l>
<l>vi cantan l'epica</l>
<l>del Padre Eterno!</l></lg>
<lg>
<l>Madre, narrartela</l>
<l>vorrei la storia,</l>
<l>ma è fumo, è nebbia</l>
<l>nella memoria!...</l>
<l>. . . . . . . . . . . . . . . . .</l></lg>
<lg>
<l>Però ritessimi</l>
<l>qualche agonia</l>
<l>che mi risusciti</l>
<l>l'infanzia mia;</l></lg>
<lg>
<l>qualche episodio,</l>
<l>qualche nonnulla...</l>
<l>un capitombolo</l>
<l>dalla mia culla,</l></lg>
<lg>
<l>un mal di stomaco,</l>
<l>la fanticella,</l>
<l>i Magi, i bricioli</l>
<l>della scarsella;</l></lg>
<lg>
<l>le panche gelide,</l>
<l>le passeggiate,</l>
<l>l'altar, le prediche</l>
<l>assaporate</l></lg>
<lg>
<l>cogli occhi timidi</l>
<l>fisi sui Santi</l>
<l>che mi guardavano</l>
<l>da tutti i canti,</l></lg>
<lg>
<l>mentre dal piccolo</l>
<l>libro di prece</l>
<l>i tuoi sfuggivano</l>
<l>cercando invece</l></lg>
<lg>
<l>— materna imagine</l>
<l>di paradiso! —</l>
<l>del bimbo pallido</l>
<l>l'intento viso.</l></lg>
<lg>
<l>Oh! sì — ritessimi</l>
<l>qualche armonia</l>
<l>che mi risusciti</l>
<l>l'infanzia mia,</l></lg>
<lg>
<l>che mi risusciti</l>
<l>l'albe svanite!...</l>
<l>Gioie od angoscie!</l>
<l>Se voi le dite</l></lg>
<lg>
<l>labbra che il bacio</l>
<l>comprime orando,</l>
<l>tornerò vergine,</l>
<l>robusto e blando!...</l></lg>
<lg>
<l>M'udrai ripetere</l>
<l>che la mia storia</l>
<l>è fumo, è nebbia</l>
<l>nella memoria,</l></lg>
<lg>
<l>ma che l'aureola</l>
<l>del tuo sorriso</l>
<l>la muta in estasi,</l>
<l>ne fa un Eliso!</l></lg></div1>
<div1><head>IL FANCIULLO LONTANO</head>
<lg>
<l>Quando mi sei lontano</l>
<l>il cuor mio non sa più perché sia vivo,</l>
<l>fanciullo mio giulivo,</l>
<l>e mi sento infelice in modo strano,</l>
<l>quando mi sei lontano.</l></lg>
<lg>
<l>Fanciullo mio giulivo,</l>
<l>cerco l'oro dei tuoi ricci all'intorno,</l>
<l>e mi par notte il giorno</l>
<l>perché nol vedo, o viaggiator estivo,</l>
<l>fanciullo mio giulivo!</l></lg>
<lg>
<l>E mi par notte il giorno</l>
<l>e l'aer più greve e più cattivo il mondo,</l>
<l>bambino mio giocondo,</l>
<l>perché sei lungi; e col pensier ti attorno,</l>
<l>e mi par notte il giorno!</l></lg>
<lg>
<l>Bambino mio giocondo,</l>
<l>canta, ridi tra il verde, all'aura fresca;</l>
<l>ma poi non ti rincresca</l>
<l>pensare ch'io non veggo il tuo crin biondo,</l>
<l>bambino mio giocondo!</l></lg>
<lg>
<l>Ma poi non ti rincresca</l>
<l>pensar che questi tuoi giorni beati</l>
<l>son giorni a me rubati;</l>
<l>fa' che un sospiro al tuo gioir si mesca,</l>
<l>ma poi non ti rincresca.</l></lg></div1>
<div1><head>AL MIO EREDE</head>
<lg>
<l>Io son povero al par di un fraticello;</l>
<l>ma tu sei vispo, rubicondo e bello,</l>
<l>l'avvenire tu sei,</l>
<l>l'ultima legge ormai dei giorni miei.</l></lg>
<lg>
<l>Ti lascio, amico mio, molte sciagure</l>
<l>di cui farai tesoro:</l>
<l>esse valgono — sai? — nell'ore oscure</l>
<l>oh! molto più dell'oro!</l></lg>
<lg>
<l>Ti lascio i sogni e le illusioni,</l>
<l>mille imagini gaie e le canzoni</l>
<l>che leggerai pensando</l>
<l>di chi visse di te, mio venerando.</l></lg>
<lg>
<l>Mio bel vecchietto dalle chiome bionde,</l>
<l>che già osservi e già pensi,</l>
<l>cui non giunsero ancor lemuri immonde</l>
<l>dall'anima nei sensi!</l></lg>
<lg>
<l>Ti lascio il meglio che mi resta ancora:</l>
<l>il pio desir di una celeste aurora,</l>
<l>dei pedanti il disprezzo,</l>
<l>e la manìa di cercar perle al lezzo.</l></lg>
<lg>
<l>Ti lascio — forse — alcune avite botti,</l>
<l>il vecchio Dante onde al cielo si arripa,</l>
<l>e, ausigliatrice di non vacue notti,</l>
<l>una eccellente pipa!</l></lg></div1>
<div1><head>AD UN CAMPANILE GOTICO</head>
<lg>
<l>Fosti eretto da uomini orgogliosi</l>
<l>in un'età di ferro!</l>
<l>Nelle viscere tue stan marmo e cerro,</l>
<l>bel campanile!</l></lg>
<lg>
<l>I tuoi merli son gloria e apoteosi!</l>
<l>L'ellera vagabonda,</l>
<l>agli ermi amica, tutto ti circonda</l>
<l>con vago stile!</l></lg>
<lg>
<l>I tuoi merli li fe' la durlindana</l>
<l>tramutata in martello,</l>
<l>ond'è che appari simile a un castello,</l>
<l>o mole strana!</l></lg>
<lg>
<l>Ti contemplo quaggiù dalla vallata</l>
<l>dell'erbe in sullo smalto,</l>
<l>o mio bel campanile, o chiesa, o spalto,</l>
<l>che il sole indora!</l></lg>
<lg>
<l>L'ellera, amica agli ermi, ha incoronata</l>
<l>la tua vetusta fronte,</l>
<l>e tu rammenti, o campanile, un monte</l>
<l>e una calma dimora!</l></lg>
<lg>
<l>Come t'aman le rondini fedeli!</l>
<l>Al tramonto è una festa</l>
<l>di voli e trilli intorno alla tua testa</l>
<l>che guarda i cieli!</l></lg>
<lg>
<l>La tua campana è una nenia soave</l>
<l>e riverente io l'odo:</l>
<l>e ripenso ai misteri e a Quasimodo,</l>
<l>bel campanile!</l></lg>
<lg>
<l>Che l'<hi rend="italic">Angelus</hi> tu pianga o canti l'<hi rend="italic">Ave</hi>,</l>
<l>canti e piangi d'amore:</l>
<l>e fai pensare ai poveri e al Signore</l>
<l>superbo e umìle.</l></lg>
<lg>
<l>O mole strana! e alle rondini accanto</l>
<l>l'upupa tu ricetti:</l>
<l>da secoli tu accogli anche i reietti,</l>
<l>campanil santo!</l></lg>
<lg>
<l>Lascierò questa valle; assai lontano</l>
<l>forse il destin mi attende:</l>
<l>ma per mutar di luoghi e di vicende,</l>
<l>muro feudale,</l></lg>
<lg>
<l>ricorderò che non t'ho visto invano,</l>
<l>perché in te mi specchiai!</l>
<l>Nel tuo destino il destin mio guardai,</l>
<l>o pieno d'ale:</l></lg>
<lg>
<l>o pieno d'ale, o pieno di mistero,</l>
<l>di memorie e d'oblìo,</l>
<l>muro triste e leal, mi hai mostro intero</l>
<l>il genio mio.</l></lg></div1>
<div1><head>A ENRICO JUNK</head>
<lg>
<l>Della città, madre di inganni e toschi,</l>
<l>sei stanco, amico, e aneli ai verdi boschi</l>
<l>e a un po' d'acqua corrente.</l>
<l>A un po' d'acqua corrente in cui si specchia</l>
<l>la ricciuta fanciulla, oppur la vecchia</l>
<l>che ti guarda ridente.</l></lg>
<lg>
<l>Aneli alla mestizia solitaria</l>
<l>per cui l'arte respiri insiem coll'aria,</l>
<l>coll'aria imbalsamata!</l>
<l>Vuoi della vita frivola l'oblio,</l>
<l>e da lontan già senti il brulichio</l>
<l>di una allegra borgata!</l></lg>
<lg>
<l>Di una borgata allegra e faccendiera</l>
<l>dove si ciarla da mattina a sera</l>
<l>di cento mila cose;</l>
<l>dove a ogni angol di muro il sol rischiara</l>
<l>o ombreggia qualche imaginetta cara:</l>
<l>o bimbi, o cenci, o rose.</l></lg>
<lg>
<l>Dove il paffuto ostier ti accoglie umano,</l>
<l>e la cuoca, stringendoti la mano,</l>
<l>par che un bacio ti scocchi.</l>
<l>Dove ti sveglia all'alba il bue che mugge</l>
<l>o la giovenca che il figlio che sugge</l>
<l>contempla coi grandi occhi.</l></lg>
<lg>
<l>Ti sveglia, e allor per l'umido sentiero</l>
<l>ti affacci all'alma nudità del vero</l>
<l>di cui siam casti amanti.</l>
<l>Penna e pennello, un Dio v'agita allora!...</l>
<l>Sù, facciam le valigie, Enrico, è l'ora</l>
<l>di diventare erranti.</l></lg></div1>
<div1><head>LE VEGLIE</head>
<div2><head>1</head>
<lg>
<l>Che sarebbe se più non discendesse</l>
<l>sulla terra la sera?</l>
<l>Se più dalle convesse</l>
<l>plaghe dell'orizzonte,</l>
<l>dalla boscaglia nera</l>
<l>o dal ceruleo monte,</l>
<l>o dalla siepe che cinge le aiuole,</l>
<l>più non sparisse il sole?</l></lg>
<lg>
<l>Il vignaiuol più non verrìa cantando</l>
<l>la sua dolce canzone,</l>
<l>la canzon che, esulando,</l>
<l>dice all'alme perverse</l>
<l>quanto all'anime buone,</l>
<l>pur nelle sorti avverse,</l>
<l>dona a chi segue la sua legge Iddio</l>
<l>d'esultanza o d'oblio!</l></lg>
<lg>
<l>Né più il pastore, dalle prime stelle</l>
<l>accorto e dalla bruma,</l>
<l>giovenche e pecorelle</l>
<l>drizzerebbe alla volta</l>
<l>del tugurio che fuma;</l>
<l>e la greggia raccolta</l>
<l>più non udrìa sposarsi alle campane</l>
<l>le sommesse litane.</l></lg>
<lg>
<l>La madre di famiglia, alma creatura</l>
<l>ne' suoi figli vivente,</l>
<l>più dall'acre frescura</l>
<l>colla voce aspettata</l>
<l>al letticiuol tepente</l>
<l>trarrìa la sua covata;</l>
<l>né brillerebbe più la lucernetta</l>
<l>della mia cameretta.</l></lg>
<lg>
<l>Voi non verreste più, coppie amorose,</l>
<l>di ombrìe silenti in traccia;</l>
<l>né sull'onde obliose</l>
<l>il nocchier, fantasiato</l>
<l>dalla infida bonaccia,</l>
<l>presso poppa sdraiato,</l>
<l>cercherebbe il tiepor del focolaro</l>
<l>ai riflessi del faro.</l></lg>
<lg>
<l>Che avverebbe, o pittore? addio le tinte</l>
<l>delle nubi, procaci</l>
<l>come donne discinte!...</l>
<l>Quando l'astro già evaso</l>
<l>par che di amplessi e baci</l>
<l>cosperga il caldo occaso,</l>
<l>e par che inviti colle fiamme estreme</l>
<l>le razze a unirsi insieme!</l></lg>
<lg>
<l>Addio sussurri di cui Dio soltanto</l>
<l>ha la profonda chiave;</l>
<l>addio lene compianto</l>
<l>degli steli alla luce,</l>
<l>e il rintocco dell'ave</l>
<l>che a meditar ti adduce,</l>
<l>e l'apparir dei fatui fochi e il rezzo</l>
<l>di cui lo spiro è olezzo!</l></lg>
<lg>
<l>Addio lugubri ammanti onde ricopre</l>
<l>l'ombra i taciti piani,</l>
<l>forse in dubbio che l'opre</l>
<l>viste dal sole inerte</l>
<l>compiersi dagli umani</l>
<l>possan ferir le aperte</l>
<l>unicamente per le cose belle</l>
<l>palpebre delle stelle!</l></lg></div2>
<div2><head>2</head>

<stage>COLLOQUIO: <hi rend="italic">il Focolare, il poeta</hi></stage>
<sp>
<speaker>FOCOL.</speaker> <lg><l>Eccomi lampeggiante!</l>
<l>Colla mia fiamma, errante</l>
<l>come la tua speranza,</l>
<l>sciogliti dalla creta,</l>
<l>fantastico poeta!</l></lg></sp>
<sp>
<speaker>POETA</speaker> <lg><l>Piove — dalla mia stanza</l>
<l>sento il rombo del volgo...</l>
<l>Dal fango non mi sciolgo</l>
<l>se qualche nuovo Iddio</l>
<l>non scende al fianco mio!</l></lg></sp>
<sp>
<speaker>FOCOL.</speaker> <lg><l>Avrò sconfitta invano</l>
<l>la salamandra? e il vano</l>
<l>grillo ti avrà chiamato</l>
<l>inutilmente? e a mille</l>
<l>sprecate avrò scintille?</l></lg></sp>
<sp>
<speaker>POETA</speaker> <lg><l>Ho il cranio assiderato,</l>
<l>ho la neve nel cuore...</l>
<l>son solo e senza amore!...</l>
<l>Povero focolare,</l>
<l>per chi deggio cantare?</l></lg></sp>
<sp>
<speaker>FOCOL.</speaker> <lg><l>Colle molle mi aiuta!</l>
<l>Vedi, un tizzo rifiuta</l>
<l>di far arco a una grotta</l>
<l>dove ti avrei create</l>
<l>danze di gnomi e fate!</l></lg></sp>
<sp>
<speaker>POETA</speaker> <lg><l>La gente mi rimbrotta</l>
<l>perché teco favello,</l>
<l>perché — o lieto fratello —</l>
<l>col tuo raggio tepente</l>
<l>lascio andar la mia mente.</l></lg></sp>
<sp>
<speaker>FOCOL.</speaker> <lg><l>Dalla cappa anch'io sento</l>
<l>passar fischiando il vento...</l>
<l>Grullo lui! — suo malgrado</l>
<l>la mia caligin bruta</l>
<l>in nuvole tramuta.</l></lg></sp>
<sp>
<speaker>POETA</speaker> <lg><l>E già leggendo io vado</l>
<l>nei tuoi vaghi rabeschi</l>
<l>miniature ed afreschi...</l>
<l>Ma a chi, mio focolare,</l>
<l>a chi posso cantare?</l></lg></sp>
<sp>
<speaker>FOCOL.</speaker> <lg><l>E per chi dunque abbrucio e per chi mi consumo?</l>
<l>Pel genio tuo, poeta, per la tua dolce Musa!</l>
<l>Oh! il canto non ricusa,</l>
<l>non rifiutar le tue sante scintille</l>
<l>che scalderan l'anime a mille e mille!</l></lg></sp>
<sp>
<speaker>POETA</speaker> <lg><l>E sia delle mie strofe come avvien del tuo fumo!</l></lg></sp></div2>
<div2><head>3</head>
<lg>
<l>Tu ritorni ben tardi... l'orologio ha sonato</l>
<l>mezzanotte; la madre ti ha finora aspettato.</l>
<l>Testé, vinta dal sonno, andò triste al riposo...</l>
<l>Vedi, già quasi spenta è la face! Non oso</l>
<l>palesarti, o fanciullo, perché mi attardai tanto.</l>
<l>Dimmi, andando a dormire, la nostra madre ha pianto?</l>
<l>No, ma guardava il pendolo; e dicea le orazioni.</l>
<l>Vuoi che sul focolare ti ravvivi i tizzoni?...</l>
<l>Il tuo libro ti aspetta... E tu, fratello mio,</l>
<l>non hai tu pur pregato, aspettandomi, Iddio?</l>
<l>Tentai più di tre volte di dire il Paternostro,</l>
<l>ma... non potei... Perché? Stava sull'uscio un mostro</l>
<l>che appuntava la mano verso la via chiassosa,</l>
<l>e guardava la madre, e parea dir... Che cosa?</l>
<l>Che tu a noi non pensavi e che verresti tardi.</l>
<l>Per lo ciel! mio fanciullo, perché così mi guardi?</l>
<l>E quel mostro è sparito? Sì, quando tu bussasti.</l>
<l>Né tu ardisti affrontarlo, e non lo interrogasti?</l>
<l>Temea che, s'ei parlava, nostra madre morisse.</l>
<l>E sparì quando io venni? Sparve! E nulla ti disse?</l>
<l>No, e la madre già, triste, era andata al riposo.</l>
<l>Vuoi che ti avvivi il foco? O fanciul, pensieroso</l>
<l>più che non chieggan gli anni, no, lascia spento il foco</l>
<l>e i tuoi sonni innocenti indugia ancor per poco.</l>
<l>Ascoltami: quel mostro che ti apparve stasera,</l>
<l>tienti bene a memoria, un fantasma non era.</l>
<l>Pur la madre nol vide... Essa lo avea nel core!</l>
<l>Fratel, quando udrai dire questa parola: “Amore”</l>
<l>pensa a quel mostro!... dimmi, non avea sulla faccia</l>
<l>il pallore, lo scherno, l'inganno e la minaccia?</l>
<l>Era un mostro ti dissi... È per lui che ritorno</l>
<l>talvolta a mezzanotte, spesso sul far del giorno!...</l>
<l>Tu che a piè della madre dormi nel letticiuolo,</l>
<l>quando dormirai solo, rammenta, e dormi solo!</l>
<l>La madre ha sospirato? Ti attende; e le dirai</l>
<l>che pria di coricarmi sul viso ti baciai;</l>
<l>e che verrei, tremando, ad abbracciarla pure</l>
<l>se le labbra, rammenta!... non mi sentissi impure.</l></lg></div2>
<div2><head>4</head>
<lg>
<l>Mi chiaman pazzo le vicine, e infatti</l>
<l>fra tanti matti</l>
<l>posso esser matto anch'io.</l>
<l>Ma, affé d'Iddio,</l>
<l>io le sento russar, le donnicciuole;</l>
<l>oppur, da sole a sole,</l>
<l>ingiuriar la tepida stagione</l>
<l>o il sol che va in scorpione...</l>
<l>se pur qualche burlevole compare</l>
<l>dalla bettola giunto,</l>
<l>a giusto punto,</l>
<l>non le fa col bastone addormentare.</l>
<l>Pazzo! e sia. Gelo, il verno; nell'estate</l>
<l>dalle inferriate</l>
<l>mi piove olio bollente...</l>
<l>Ma nella mente,</l>
<l>sia verno o estate, io m'ho tante vaghezze,</l>
<l>tante nel cor dolcezze,</l>
<l>e so sì bene errar da me lontano,</l>
<l>per entro al mondo arcano,</l>
<l>che, dican tutti ciò che voglion dire,</l>
<l>brilli piena la luna,</l>
<l>sia notte bruna,</l>
<l>non c'è mai caso ch'io possa dormire.</l></lg>
<lg>
<l>Piove? fa vento?... o m'ho un magro tizzone,</l>
<l>e allor, le buone</l>
<l>veglie! ancor io sfavillo</l>
<l>udendo il grillo.</l>
<l>Non l'ho? penso a chi è desto oppur sognante</l>
<l>in un letto elegante;</l>
<l>e dico: forse e i bambini e la sposa</l>
<l>non ti sanno di rosa</l>
<l>come sa a me di ambrosia l'esser solo</l>
<l>sotto un povero tetto</l>
<l>ma non soggetto</l>
<l>tranne che al mio soffitto e al mio lenzuolo.</l></lg>
<lg>
<l>Brilla limpido e puro il firmamento?</l>
<l>Io mi sto attento</l>
<l>all'usignuol che geme:</l>
<l>cantiamo insieme</l>
<l>agli olezzi, alla pace, alla frescura</l>
<l>della molle natura;</l>
<l>e mille udiam risposte intorno intorno</l>
<l>fino al nascer del giorno!...</l>
<l>E, dican tutti ciò che voglion dire,</l>
<l>brilli piena la luna,</l>
<l>sia notte bruna,</l>
<l>non c'è mai caso ch'io possa dormire.</l></lg></div2></div1>
<div1><head>MONACI E CAVALIERI</head>
<div2><head>PROLOGO</head>
<lg>
<l>Se fosse nostro, Arrigo, il secol bello</l>
<l>della fervida fede e dell'amore,</l>
<l>pensa che tu saresti un menestrello</l>
<l>di nordici liuti animatore,</l>
<l>un giovin paggio</l>
<l>tutto pallido e biondo e triste e altero.</l></lg>
<lg>
<l>Però sul tuo passaggio</l>
<l>castellane, baroni e giovinetti</l>
<l>sorridendo dirian: “Dolce straniero</l>
<l>cui fan guerra gli affetti,</l>
<l>e il lungo peplo del poeta ammanta,</l>
<l>fermati, e canta!”.</l></lg>
<lg>
<l>Se fosse nostro, Arrigo, il secol bello</l>
<l>della fervida fede e dell'amore,</l>
<l>pensa ch'io sarei forse un fraticello</l>
<l>di tavole e di dogmi indagatore,</l>
<l>e che vivrei contento</l>
<l>scordando l'ora e contemplando il <hi rend="italic">poi</hi>!</l></lg>
<lg>
<l>Però del mio convento</l>
<l>tu verresti a fermar spesso alle grate</l>
<l>il più tranquillo dei morelli tuoi,</l>
<l>e, per le vaghe arcate,</l>
<l>mediteremmo insiem messale ed arpa,</l>
<l>cilizio e ciarpa.</l></lg>
<lg>
<l>Inganniamo il destino! in una queta</l>
<l>stanzuccia di villaggio ecco la cella,</l>
<l>cella di solitario e di poeta!</l>
<l>— Da qui, fra l'oro delle bionde anella,</l>
<l>rivedo chine le tue gote smorte</l>
<l>sul pianoforte.</l></lg>
<lg>
<l>Leggi ancora Marcello ogni mattino?</l>
<l>Io vo a spasso col vescovo Turpino:</l>
<l>è un vecchio strano e pazzo</l>
<l>che mi parla in latino.</l>
<l>Gli fan codazzo</l>
<l>torri di foco e sibilanti draghi</l>
<l>e fantasimi e maghi,</l>
<l>e paladini e fate</l>
<l>innamorate.</l>
<l>Sulla sua mitra poi, spesso, pian piano,</l>
<l>compare un nano.</l>
<l>E il bel mar degli azzurri e delle calme</l>
<l>si popola di chiostri e di romiti,</l>
<l>ed ecco Abido e il suo serto di palme,</l>
<l>e il tempio di Memnone, e i monoliti,</l>
<l>e lontan, per le sabbie e fra gli abissi,</l>
<l>i crocefissi!</l></lg>
<lg>
<l>Oh! pallidezze, aureole, visioni,</l>
<l>amicizie coll'aquile e i leoni,</l>
<l>o colloquii con Dio,</l>
<l>o lotte, o tentazioni,</l>
<l>o visi smunti in mezzo a pergamene</l>
<l>e cantilene;</l>
<l>o intenti, al suon dei bronzi e dei flagelli,</l>
<l>penne e pennelli!...</l></lg>
<lg>
<l>Per gli occhi tristi della donna mia,</l>
<l>per l'amicizia degli amici buoni,</l>
<l>per l'allegrezza e la malinconia,</l>
<l>e per l'affetto delle mie canzoni</l>
<l>io dico e giuro</l>
<l>che nel mondo ho vissuto un'altra volta!</l></lg>
<lg>
<l>E fu in quel tempo oscuro,</l>
<l>e credetti e pregai — forse in delirio —</l>
<l>come i bimbi e le vergini che han colta</l>
<l>la palma del martirio!...</l>
<l>Un soffio, ahimè! dell'anima d'allora</l>
<l>m'agita ancora...</l></lg>
<lg>
<l>M'agita ancora una pietà profonda,</l>
<l>e, dal cinico ingegno al cor devoto,</l>
<l>il desiderio dell'Iddio m'innonda!...</l>
<l>Ma l'Iddio del mio tempo è il Nume ignoto,</l>
<l>ma sull'altare</l>
<l>ride l'augure ancora e il sofo piange!</l></lg>
<lg>
<l>Arrigo, odo cantare</l>
<l>l'organo della chiesa... — è dì di festa —</l>
<l>l'armonia che al mio tavolo si frange</l>
<l>mi conturba la testa...</l>
<l>Non ti dissi che vivo in una cella?...</l>
<l>— Musa, favella!</l></lg></div2>
<div2><head>LA MUSA</head>
<sp>
<speaker>MUSA</speaker> <lg><l>Fuggi, fuggi, o poeta, all'armonia</l>
<l>dell'organo ululante!</l>
<l>Ciò che sposa al tuo cor la fantasia</l>
<l>è la presenza mia,</l>
<l>è il mio vergine amore, è il mio sorriso.</l>
<l>Fuggi; l'incenso dall'altar si svia</l>
<l>e già per l'aria giungono</l>
<l>canti di preti e odor di sagrestia.</l>
<l>Seguimi, amico, sulla gaia spiaggia</l>
<l>dove vola l'alcione</l>
<l>e dove nuota l'anitra selvaggia:</l>
<l>da qui l'anima viaggia,</l>
<l>da qui si libra alla bella regione</l>
<l>ov'oggi il canto è volto,</l>
<l>senza la prosa del rossor sul volto.</l>
<l>La prima chiesa fu il deserto immenso!</l></lg></sp>
<sp><speaker>POETA</speaker> <lg><l>E il sacro mare ove beveva il sole,</l>
<l>e i fiumi sacri dove</l>
<l part="I">bevea la luna!...</l></lg></sp>
<sp><speaker>MUSA</speaker> <lg><l>Il mio peplo di viole</l>
<l>trema alle tue parole</l>
<l>come a pensier di patria abbandonata.</l>
<l>O poeta, son lungi incenso e stole;</l>
<l>qui le vetuste imagini</l>
<l>tornan serene, immacolate e sole!</l></lg></sp>
<sp><speaker>POETA</speaker> <lg><l>E i fiumi sacri ove bevea la luna!</l>
<l>Spesso il pastor caldeo</l>
<l>richiedendo le stelle ad una ad una</l>
<l>della errante fortuna,</l>
<l>stupito udìa cantar canto giudeo</l>
<l>le palme montanine;</l>
<l>e delle greggie le bianche indovine,</l>
<l>alzando il muso, socchiudean le ciglia.</l></lg></sp>
<sp><speaker>MUSA</speaker> <lg><l part="I">&gt;Era il mio canto!</l></lg></sp>
<sp><speaker>POETA</speaker> <lg><l part="F">Per le sacre grotte</l>
<l>tu erravi allora, o vergine, baciando</l>
<l>egizie labbra; ed eri tu che a notte</l>
<l>squarciavi il velo vaporoso e blando</l>
<l>e squarciavi la creta, e l'uom vedeva</l>
<l>il paradiso!</l></lg>
<lg><l>Tu dei baci del Cristo umida ancora,</l>
<l>o più gentil delle sue cento amanti,</l>
<l>tu inebriata della grande aurora,</l>
<l>tu che portavi sull'ali vaganti</l>
<l>alle figlie d'Adamo e ai figli d'Eva</l>
<l>il nuovo avviso!</l></lg>
<lg>
<l>Ma le corde del tuo pletro di Tebe,</l>
<l>del tuo pletro glorioso ancor vibrante</l>
<l>d'Ustica lieta sulle verdi glebe</l>
<l>l'ultime lodi a Creta e ad Alicante,</l>
<l>o Musa, il giorno che mutasti fede,</l>
<l>di', non piangesti?</l></lg>
<lg>
<l>Dal buio Olimpo volando al Calvario</l>
<l>pieno di raggi, non pensavi, o amica,</l>
<l>lo smisurato, pallido sudario</l>
<l>che discendeva sulla corte antica</l>
<l>dei vecchi numi, fra le spente tede,</l>
<l>e i fior calpesti?</l></lg></sp>
<sp><speaker>MUSA</speaker> <lg><l>Piansi l'uom che tessuto l'avea</l>
<l>per vicende di noie immortali,</l>
<l>piansi l'uomo che gli idoli crea,</l>
<l>poi, deluso, ne sfronda l'allor.</l></lg>
<lg>
<l>Oh! la fé che guidavami l'ali</l>
<l>sul cammino del mio Nazareno,</l>
<l>quando, alzando il bel volto sereno,</l>
<l>predicava fra i pargoli e i fior!</l></lg>
<lg>
<l>Quando il sofo dei greci papiri,</l>
<l>quando il mago dei miti di Belo,</l>
<l>anelante di arcani deliri,</l>
<l>vanitoso di occulte virtù,</l></lg>
<lg>
<l>come stelo che aggiungasi a stelo,</l>
<l>fra i vegliardi e le donne invaghite,</l>
<l>prosternava le tempie abbronzite</l>
<l>sulle vie della vaga tribù!...</l></lg>
<lg>
<l>Oh! l'amor che guidavami allora</l>
<l>non vedea questo orrendo avvenire,</l>
<l>non temeva di piangere ancora</l>
<l>sul tramonto di un ultimo dì!</l></lg>
<lg>
<l>Non temea di vederlo morire</l>
<l>più oltraggiato, più mesto che in croce,</l>
<l>non vedeva la sfinge feroce</l>
<l>che sull'ara lo spense così!</l></lg></sp>
<sp><speaker>POETA</speaker> <lg><l>O Musa, per le tue guancie di rosa</l>
<l>scorre una lagrima!...</l>
<l>Lagrima ardente, lagrima sdegnosa,</l>
<l>io ti conosco:</l>
<l>tu sei quella dell'ira e dell'orgoglio</l>
<l>e sai di tosco!...</l>
<l>Tergila, o Musa, il tuo sorriso io voglio,</l>
<l>ascolta il cantico!</l>
<l>. . . . . . . . . . . . . . . . . . . . . . . . . . . . . </l></lg></sp></div2></div1></body></text></TEI.2>
