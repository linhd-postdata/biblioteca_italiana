<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Traduzione dell'Iliade</title>
      <author>Vincenzo Monti</author>
    </titleStmt>
    <extent>989 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000676</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere</title>
        <author>Monti, Vincenzo</author>
        <editor id="ed">Valgimigli, Manara</editor>
        <editor id="ed2">Muscetta, Carlo</editor>
        <publisher>R. Ricciardi</publisher>
        <pubPlace>Milano [ecc.]</pubPlace>
        <date>1953</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>700</date>
    </creation>
    <langUsage><language id="ita"/></langUsage>
    <textClass>
      <keywords scheme="CDD">
        <term>851.6 - POESIA ITALIANA, 1748-1814</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-07-08T00:00:00.000+02:00</date>
      <respStmt>
        <name>Giulia Buccini</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-07-14T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="parte">
<head>Libro primo</head>
<lg type="non-definito">
<lg>
<l>Cantami, o Diva, del Pelìde Achille</l>
<l>l'ira funesta che infiniti addusse</l>
<l>lutti agli Achei, molte anzi tempo all'Orco</l>
<l>generose travolse alme d'eroi,</l>
<l>e di cani e d'augelli orrido pasto</l>
<l>lor salme abbandonò (così di Giove</l>
<l>l'alto consiglio s'adempìa), da quando</l>
<l>primamente disgiunse aspra contesa</l>
<l>il re de' prodi Atride e il divo Achille.</l>
</lg>
<lg>
<l>E qual de' numi inimicolli? Il figlio</l>
<l>di Latona e di Giove. Irato al Sire</l>
<l>destò quel Dio nel campo un feral morbo,</l>
<l>e la gente perìa: colpa d'Atride,</l>
<l>che fece a Crise sacerdote oltraggio.</l>
</lg>
<lg>
<l>Degli Achivi era Crise alle veloci</l>
<l>prore venuto a riscattar la figlia</l>
<l>con molto prezzo. In man le bende avea,</l>
<l>e l'aureo scettro dell'arciero Apollo:</l>
<l>e agli Achei tutti supplicando, e in prima</l>
<l>ai due supremi condottieri Atridi:</l>
</lg>
<lg>
<l>O Atridi, ei disse, o coturnati Achei,</l>
<l>gl'immortali del cielo abitatori</l>
<l>concedanvi espugnar la Prïameia</l>
<l>cittade, e salvi al patrio suol tornarvi.</l>
<l>Deh! mi sciogliete la diletta figlia,</l>
<l>ricevetene il prezzo, e il saettante</l>
<l>figlio di Giove rispettate. — Al prego</l>
<l>tutti acclamâr: doversi il sacerdote</l>
<l>riverire, e accettar le ricche offerte.</l>
<l>Ma la proposta al cor d'Agamennóne</l>
<l>non talentando, in guise aspre il superbo</l>
<l>accommiatollo, e minaccioso aggiunse:</l>
</lg>
<lg>
<l>Vecchio, non far che presso a queste navi</l>
<l>ned or né poscia più ti colga io mai;</l>
<l>ché forse nulla ti varrà lo scettro</l>
<l>né l'infula del Dio. Franca non fia</l>
<l>costei, se lungi dalla patria, in Argo,</l>
<l>nella nostra magion pria non la sfiori</l>
<l>vecchiezza, all'opra delle spole intenta,</l>
<l>e a parte assunta del regal mio letto.</l>
<l>Or va, né m'irritar, se salvo ir brami.</l>
</lg>
<lg>
<l>Impaurissi il vecchio, ed al comando</l>
<l>obbedì. Taciturno incamminossi</l>
<l>del risonante mar lungo la riva;</l>
<l>e in disparte venuto, al santo Apollo</l>
<l>di Latona figliuol, fe' questo prego:</l>
</lg>
<lg>
<l>Dio dall'arco d'argento, o tu che Crisa</l>
<l>proteggi e l'alma Cilla, e sei di Tènedo</l>
<l>possente imperador, Smintèo, deh m'odi.</l>
<l>Se di serti devoti unqua il leggiadro</l>
<l>tuo delubro adornai, se di giovenchi</l>
<l>e di caprette io t'arsi i fianchi opimi,</l>
<l>questo voto m'adempi; il pianto mio</l>
<l>paghino i Greci per le tue saette.</l>
</lg>
<lg>
<l>Sì disse orando. L'udì Febo, e scese</l>
<l>dalle cime d'Olimpo in gran disdegno</l>
<l>coll'arco su le spalle, e la faretra</l>
<l>tutta chiusa. Mettean le frecce orrendo</l>
<l>su gli omeri all'irato un tintinnìo</l>
<l>al mutar de' gran passi; ed ei simìle</l>
<l>a fosca notte giù venìa. Piantossi</l>
<l>delle navi al cospetto: indi uno strale</l>
<l>liberò dalla corda, ed un ronzìo</l>
<l>terribile mandò l'arco d'argento.</l>
<l>Prima i giumenti e i presti veltri assalse,</l>
<l>poi le schiere a ferir prese, vibrando</l>
<l>le mortifere punte; onde per tutto</l>
<l>degli esanimi corpi ardean le pire.</l>
<l>Nove giorni volâr pel campo acheo</l>
<l>le divine quadrella. A parlamento</l>
<l>nel decimo chiamò le turbe Achille;</l>
<l>ché gli pose nel cor questo consiglio</l>
<l>Giuno la diva dalle bianche braccia,</l>
<l>de' moribondi Achei fatta pietosa.</l>
<l>Come fur giunti e in un raccolti, in mezzo</l>
<l>levossi Achille piè–veloce, e disse:</l>
</lg>
<lg>
<l>Atride, or sì cred'io volta daremo</l>
<l>nuovamente errabondi al patrio lido,</l>
<l>se pur morte fuggir ne fia concesso;</l>
<l>ché guerra e peste ad un medesmo tempo</l>
<l>ne struggono. Ma via; qualche indovino</l>
<l>interroghiamo, o sacerdote, o pure</l>
<l>interprete di sogni (ché da Giove</l>
<l>anche il sogno procede), onde ne dica</l>
<l>perché tanta con noi d'Apollo è l'ira:</l>
<l>se di preci o di vittime neglette</l>
<l>il Dio n'incolpa; e se d'agnelli e scelte</l>
<l>capre accettando l'odoroso fumo,</l>
<l>il crudel morbo allontanar gli piaccia.</l>
</lg>
<lg>
<l>Così detto, s'assise. In piedi allora</l>
<l>di Testore il figliuol Calcante alzossi,</l>
<l>de' veggenti il più saggio, a cui le cose</l>
<l>eran conte che fur, sono e saranno;</l>
<l>e per quella, che dono era d'Apollo,</l>
<l>profetica virtù, de' Greci a Troia</l>
<l>avea scorte le navi. Ei dunque in mezzo</l>
<l>pien di senno parlò queste parole:</l>
</lg>
<lg>
<l>Amor di Giove, generoso Achille,</l>
<l>vuoi tu che dell'arcier sovrano Apollo</l>
<l>ti riveli lo sdegno? Io t'obbedisco.</l>
<l>Ma del braccio l'aita e della voce</l>
<l>a me tu pria, signor, prometti e giura:</l>
<l>perché tal che qui grande ha su gli Argivi</l>
<l>tutti possanza, e a cui l'Acheo s'inchina,</l>
<l>n'andrà, per mio pensar, molto sdegnoso.</l>
<l>Quando il potente col minor s'adira,</l>
<l>reprime ei sì del suo rancor la vampa</l>
<l>per alcun tempo, ma nel cor la cova</l>
<l>finché prorompa alla vendetta. Or dinne</l>
<l>se salvo mi farai. — Parla securo,</l>
<l>rispose Achille, e del tuo cor l'arcano,</l>
<l>qual ch'ei si sia, di' franco. Per Apollo</l>
<l>che pregato da te ti squarcia il velo</l>
<l>de' fati, e aperto tu li mostri a noi,</l>
<l>per questo Apollo a Giove caro io giuro:</l>
<l>nessun, finch'io m'avrò spirto e pupilla,</l>
<l>con empia mano innanzi a queste navi</l>
<l>oserà violar la tua persona,</l>
<l>nessuno degli Achei; no, s'anco parli</l>
<l>d'Agamennón che sé medesmo or vanta</l>
<l>dell'esercito tutto il più possente.</l>
</lg>
<lg>
<l>Allor fe' core il buon profeta, e disse:</l>
<l>Né d'obblïati sacrifici il Dio</l>
<l>né di voti si duol, ma dell'oltraggio</l>
<l>che al sacerdote fe' poc'anzi Atride,</l>
<l>che francargli la figlia ed accettarne</l>
<l>il riscatto negò. La colpa è questa</l>
<l>onde cotante ne diè strette, ed altre</l>
<l>l'arcier divino ne darà; né pria</l>
<l>ritrarrà dal castigo la man grave,</l>
<l>che si rimandi la fatal donzella</l>
<l>non redenta né compra al padre amato,</l>
<l>e si spedisca un'ecatombe a Crisa.</l>
<l>Così forse avverrà che il Dio si plachi.</l>
</lg>
<lg>
<l>Tacque, e s'assise. Allor l'Atride eroe</l>
<l>il re supremo Agamennón levossi</l>
<l>corruccioso. Offuscavagli la grande</l>
<l>ira il cor gonfio, e come bragia rossi</l>
<l>fiammeggiavano gli occhi. E tale ei prima</l>
<l>squadrò torvo Calcante, indi proruppe:</l>
</lg>
<lg>
<l>Profeta di sciagure, unqua un accento</l>
<l>non uscì di tua bocca a me gradito.</l>
<l>Al maligno tuo cor sempre fu dolce</l>
<l>predir disastri, e d'onor vote e nude</l>
<l>son l'opre tue del par che le parole.</l>
<l>E fra gli Argivi profetando or cianci</l>
<l>che delle frecce sue Febo gl'impiaga,</l>
<l>sol perch'io ricusai della fanciulla</l>
<l>Criseide il riscatto. Ed io bramava</l>
<l>certo tenerla in signorìa, tal sendo</l>
<l>che a Clitennestra pur, da me condutta</l>
<l>vergine sposa, io la prepongo, a cui</l>
<l>di persona costei punto non cede,</l>
<l>né di care sembianze, né d'ingegno</l>
<l>ne' bei lavori di Minerva istrutto.</l>
<l>Ma libera sia pur, se questo è il meglio;</l>
<l>ché la salvezza io cerco, e non la morte</l>
<l>del popol mio. Ma voi mi preparate</l>
<l>tosto il compenso, ché de' Greci io solo</l>
<l>restarmi senza guiderdon non deggio;</l>
<l>ed ingiusto ciò fôra, or che una tanta</l>
<l>preda, il vedete, dalle man mi fugge.</l>
</lg>
<lg>
<l>O d'avarizia al par che di grandezza</l>
<l>famoso Atride, gli rispose Achille,</l>
<l>qual premio ti daranno, e per che modo</l>
<l>i magnanimi Achei? Che molta in serbo</l>
<l>vi sia ricchezza non partita, ignoro:</l>
<l>delle vinte città tutte divise</l>
<l>ne fur le spoglie, né diritto or torna</l>
<l>a nuove parti congregarle in una.</l>
<l>Ma tu la prigioniera al Dio rimanda,</l>
<l>ché più larga n'avrai tre volte e quattro</l>
<l>ricompensa da noi, se Giove un giorno</l>
<l>l'eccelsa Troia saccheggiar ne dia.</l>
</lg>
<lg>
<l>E a lui l'Atride: Non tentar, quantunque</l>
<l>ne' detti accorto, d'ingannarmi: in questo</l>
<l>né gabbo tu mi fai, divino Achille,</l>
<l>né persuaso al tuo voler mi rechi.</l>
<l>Dunque terrai tu la tua preda, ed io</l>
<l>della mia privo rimarrommi? E imponi</l>
<l>che costei sia renduta? Il sia. Ma giusti</l>
<l>concedanmi gli Achivi altra captiva</l>
<l>che questa adegui e al mio desir risponda.</l>
<l>Se non daranla, rapirolla io stesso,</l>
<l>sia d'Aiace la schiava, o sia d'Ulisse,</l>
<l>o ben anco la tua: e quegli indarno</l>
<l>fremerà d'ira alle cui tende io vegna.</l>
<l>Ma di ciò poscia parlerem. D'esperti</l>
<l>rematori fornita or si sospinga</l>
<l>nel pelago una nave, e vi s'imbarchi</l>
<l>coll'ecatombe la rosata guancia</l>
<l>della figlia di Crise, e ne sia duce</l>
<l>alcun de' primi, o Aiace, o Idomenèo,</l>
<l>o il divo Ulisse, o tu medesmo pure,</l>
<l>tremendissimo Achille, onde di tanto</l>
<l>sacrificante il grato ministero</l>
<l>il Dio ne plachi che da lunge impiaga.</l>
<l>Lo guatò bieco Achille, e gli rispose:</l>
<l>Anima invereconda, anima avara,</l>
<l>chi fia tra i figli degli Achei sì vile</l>
<l>che obbedisca al tuo cenno, o trar la spada</l>
<l>in aguati convegna, o in ria battaglia?</l>
<l>Per odio de' Troiani io qua non venni</l>
<l>a portar l'armi, io no; ché meco ei sono</l>
<l>d'ogni colpa innocenti. Essi né mandre</l>
<l>né destrier mi rapiro; essi le biade</l>
<l>della feconda popolosa Ftia</l>
<l>non saccheggiâr; ché molti gioghi ombrosi</l>
<l>ne son frapposti e il pelago sonoro.</l>
<l>Ma sol per tuo profitto, o svergognato,</l>
<l>e per l'onor di Menelao, pel tuo,</l>
<l>pel tuo medesmo, o brutal ceffo, a Troia</l>
<l>ti seguitammo alla vendetta. Ed oggi</l>
<l>tu ne disprezzi ingrato, e ne calpesti,</l>
<l>e a me medesmo di rapir minacci</l>
<l>de' miei sudori bellicosi il frutto,</l>
<l>l'unico premio che l'Acheo mi diede.</l>
<l>Né pari al tuo d'averlo io già mi spero</l>
<l>quel dì che i Greci l'opulenta Troia</l>
<l>conquisteran; ché mio dell'aspra guerra</l>
<l>certo è il carco maggior, ma quando in mezzo</l>
<l>si dividon le spoglie, è tua la prima,</l>
<l>ed ultima la mia, di cui m'è forza</l>
<l>tornar contento alla mia nave, e stanco</l>
<l>di battaglia e di sangue. Or dunque a Ftia,</l>
<l>a Ftia si rieda; ché d'assai fia meglio</l>
<l>al paterno terren volger la prora,</l>
<l>che vilipeso adunator qui starmi</l>
<l>di ricchezze e d'onori a chi m'offende.</l>
</lg>
<lg>
<l>Fuggi dunque, riprese Agamennóne,</l>
<l>fuggi pur, se t'aggrada. Io non ti prego</l>
<l>di rimanerti. Al fianco mio si stanno</l>
<l>ben altri eroi, che a mia regal persona</l>
<l>onor daranno, e il giusto Giove in prima.</l>
<l>Di quanti ei nudre regnatori abborro</l>
<l>te più ch'altri; sì, te che le contese</l>
<l>sempre agogni e le zuffe e le battaglie.</l>
<l>Se fortissimo sei, d'un Dio fu dono</l>
<l>la tua fortezza. Or va, sciogli le navi,</l>
<l>fa co' tuoi prodi al patrio suol ritorno,</l>
<l>ai Mirmìdoni impera; io non ti curo,</l>
<l>e l'ire tue derido; anzi m'ascolta.</l>
<l>Poiché Apollo Crisëide mi toglie,</l>
<l>parta. D'un mio naviglio, e da' miei fidi</l>
<l>io la rimando accompagnata, e cedo.</l>
<l>Ma nel tuo padiglione ad involarti</l>
<l>verrò la figlia di Brisèo, la bella</l>
<l>tua prigioniera, io stesso; onde t'avvegga</l>
<l>quant'io t'avanzo di possanza, e quindi</l>
<l>altri meco uguagliarsi e cozzar tema.</l>
</lg>
<lg>
<l>Di furore infiammâr l'alma d'Achille</l>
<l>queste parole. Due pensier gli fêro</l>
<l>terribile tenzon nell'irto petto,</l>
<l>se dal fianco tirando il ferro acuto</l>
<l>la via s'aprisse tra la calca, e in seno</l>
<l>l'immergesse all'Atride; o se domasse</l>
<l>l'ira, e chetasse il tempestoso core.</l>
<l>Fra lo sdegno ondeggiando e la ragione</l>
<l>l'agitato pensier, corse la mano</l>
<l>sovra la spada, e dalla gran vagina</l>
<l>traendo la venìa; quando veloce</l>
<l>dal ciel Minerva accorse, a lui spedita</l>
<l>dalla diva Giunon, che d'ambo i duci</l>
<l>egual cura ed amor nudrìa nel petto.</l>
<l>Gli venne a tergo, e per la bionda chioma</l>
<l>prese il fiero Pelìde, a tutti occulta,</l>
<l>a lui sol manifesta. Stupefatto</l>
<l>si scosse Achille, si rivolse, e tosto</l>
<l>riconobbe la Diva a cui dagli occhi</l>
<l>uscìan due fiamme di terribil luce,</l>
<l>e la chiamò per nome, e in ratti accenti,</l>
<l>Figlia, disse, di Giove, a che ne vieni?</l>
<l>forse d'Atride a veder l'onte? Aperto</l>
<l>io tel protesto, e avran miei detti effetto:</l>
<l>ei col suo superbir cerca la morte,</l>
<l>e la morte si avrà. — Frena lo sdegno,</l>
<l>la Dea rispose dalle luci azzurre:</l>
<l>io qui dal ciel discesi ad acchetarti,</l>
<l>se obbedirmi vorrai. Giuno spedimmi,</l>
<l>Giuno ch'entrambi vi difende ed ama.</l>
<l>Or via, ti calma, né trar brando, e solo</l>
<l>di parole contendi. Io tel predìco,</l>
<l>e andrà pieno il mio detto: verrà tempo</l>
<l>che tre volte maggior, per doni eletti,</l>
<l>avrai riparo dell'ingiusta offesa.</l>
<l>Tu reprimi la furia, ed obbedisci.</l>
<l>E Achille a lei: Seguir m'è forza, o Diva,</l>
<l>benché d'ira il cor arda, il tuo consiglio.</l>
<l>Questo fia lo miglior. Ai numi è caro</l>
<l>chi de' numi al voler piega la fronte.</l>
</lg>
<lg>
<l>Disse; e rattenne su l'argenteo pomo</l>
<l>la poderosa mano, e il grande acciaro</l>
<l>nel fodero respinse, alle parole</l>
<l>docile di Minerva. Ed ella intanto</l>
<l>all'aure sedi dell'Egìoco padre</l>
<l>sul cielo risalì fra gli altri Eterni.</l>
</lg>
<lg>
<l>Achille allora con acerbi detti</l>
<l>rinfrescando la lite, assalse Atride:</l>
<l>Ebbro! cane agli sguardi e cervo al core!</l>
<l>tu non osi giammai nelle battaglie</l>
<l>dar dentro colla turba; o negli agguati</l>
<l>perigliarti co' primi infra gli Achei,</l>
<l>che ogni rischio t'è morte. Assai per certo</l>
<l>meglio ti torna di ciascun che franco</l>
<l>nella grand'oste achea contro ti dica,</l>
<l>gli avuti doni in securtà rapire.</l>
<l>Ma se questa non fosse, a cui comandi,</l>
<l>spregiata gente e vil, tu non saresti</l>
<l>del popolo tuo divorator tiranno,</l>
<l>e l'ultimo de' torti avresti or fatto.</l>
<l>Ma ben t'annunzio, ed altamente il giuro</l>
<l>per questo scettro (che diviso un giorno</l>
<l>dal montano suo tronco unqua né ramo</l>
<l>né fronda metterà, né mai virgulto</l>
<l>germoglierà, poiché gli tolse il ferro</l>
<l>con la scorza le chiome, ed ora in pugno</l>
<l>sel portano gli Achei che posti sono</l>
<l>del giusto a guardia e delle sante leggi</l>
<l>ricevute dal ciel), per questo io giuro,</l>
<l>e inviolato sacramento il tieni:</l>
<l>stagion verrà che negli Achei si svegli</l>
<l>desiderio d'Achille, e tu salvarli,</l>
<l>misero! non potrai, quando la spada</l>
<l>dell'omicida Ettòr farà vermigli</l>
<l>di larga strage i campi: e allor di rabbia</l>
<l>il cor ti roderai, ché sì villana</l>
<l>al più forte de' Greci onta facesti.</l>
</lg>
<lg>
<l>Disse; e gittò lo scettro a terra, adorno</l>
<l>d'aurei chiovi, e s'assise. Ardea l'Atride</l>
<l>di novello furor, quando nel mezzo</l>
<l>surse de' Pilii l'orator, Nestorre</l>
<l>facondo sì, che di sua bocca uscièno</l>
<l>più che mel dolci d'eloquenza i rivi.</l>
<l>Di parlanti con lui nati e cresciuti</l>
<l>nell'alma Pilo ei già trascorse avea</l>
<l>due vite, e nella terza allor regnava.</l>
<l>Con prudenti parole il santo veglio</l>
<l>così loro a dir prese: Eterni Dei!</l>
<l>Quanto lutto alla Grecia, e quanta a Prìamo</l>
<l>gioia s'appresta ed a' suoi figli e a tutta</l>
<l>la dardania città, quando fra loro</l>
<l>di voi s'intenda la fatal contesa,</l>
<l>di voi che tutti di valor vincete</l>
<l>e di senno gli Achei! Deh m'ascoltate,</l>
<l>ché minor d'anni di me siete entrambi;</l>
<l>ed io pur con eroi son visso un tempo</l>
<l>di voi più prodi, e non fui loro a vile:</l>
<l>ned altri tali io vidi unqua, né spero</l>
<l>di riveder più mai, quale un Driante</l>
<l>moderator di genti, e Piritòo,</l>
<l>Cèneo ed Essadio e Polifemo uom divo,</l>
<l>e l'Egìde Teseo pari ad un nume.</l>
<l>Alme più forti non nudrìa la terra,</l>
<l>e forti essendo combattean co' forti,</l>
<l>co' montani Centauri, e strage orrenda</l>
<l>ne fean. Con questi, a lor preghiera, io spesso</l>
<l>partendomi da Pilo e dal lontano</l>
<l>apio confine, a conversar venìa,</l>
<l>e secondo mie forze anch'io pugnava.</l>
<l>Ma di quanti mortali or crea la terra</l>
<l>niun potrìa pareggiarli. E nondimeno</l>
<l>da quei prestanti orecchio il mio consiglio</l>
<l>ed il mio detto obbedienza ottenne.</l>
<l>E voi pur anco m'obbedite adunque,</l>
<l>ché l'obbedirmi or giova. Inclito Atride,</l>
<l>deh non voler, sebben sì grande, a questi</l>
<l>tor la fanciulla; ma ch'ei s'abbia in pace</l>
<l>da' Greci il dato guiderdon consenti:</l>
<l>né tu cozzar con inimico petto</l>
<l>contra il rege, o Pelìde. Un re supremo,</l>
<l>cui d'alta maestà Giove circonda,</l>
<l>uguaglianza d'onore unqua non soffre.</l>
<l>Se generato d'una diva madre</l>
<l>tu lui vinci di forza, ei vince, o figlio,</l>
<l>te di poter, perché a più genti impera.</l>
<l>Deh pon giù l'ira, Atride, e placherassi</l>
<l>pure Achille al mio prego, ei che de' Greci</l>
<l>in sì ria guerra è principal sostegno.</l>
</lg>
<lg>
<l>Tu rettissimo parli, o saggio antico,</l>
<l>pronto riprese il regnatore Atride;</l>
<l>ma costui tutti soverchiar presume,</l>
<l>tutti a schiavi tener, dar legge a tutti,</l>
<l>tutti gravar del suo comando. Ed io</l>
<l>potrei patirlo? Io no. Se il fêro i numi</l>
<l>un invitto guerrier, forse pur anco</l>
<l>di tanto insolentir gli diero il dritto?</l>
</lg>
<lg>
<l>Tagliò quel dire Achille, e gli rispose:</l>
<l>Un pauroso, un vil certo sarei</l>
<l>se d'ogni cenno tuo ligio foss'io.</l>
<l>Altrui comanda, a me non già; ch'io teco</l>
<l>sciolto di tutta obbedienza or sono.</l>
<l>Questo solo vo' dirti, e tu nel mezzo</l>
<l>lo rinserra del cor. Per la fanciulla</l>
<l>un dì donata, ingiustamente or tolta,</l>
<l>né con te né con altri il brando mio</l>
<l>combatterà. Ma di quant'altre spoglie</l>
<l>nella nave mi serbo, né pur una,</l>
<l>s'io la niego, t'avrai. Vien, se nol credi,</l>
<l>vieni alla prova; e il sangue tuo scorrente</l>
<l>dalla mia lancia farà saggio altrui.</l>
</lg>
<lg>
<l>Con questa di parole aspra tenzone</l>
<l>levarsi, e sciolto fu l'acheo consesso.</l>
<l>Con Pàtroclo il Pelìde e co' suoi prodi</l>
<l>riede a sue navi nelle tende; e Atride</l>
<l>varar fa tosto a venti remi eletti</l>
<l>una celere prora colla sacra</l>
<l>ecatombe. Di Crise egli medesmo</l>
<l>vi guida e posa l'avvenente figlia;</l>
<l>duce v'ascende il saggio Ulisse, e tutti</l>
<l>già montati correan l'umide vie.</l>
</lg>
<lg>
<l>Ciò fatto, indisse al campo Agamennóne</l>
<l>una sacra lavanda: e ognun devoto</l>
<l>purificarsi, e via gittar nell'onde</l>
<l>le sozzure, e del mar lungo la riva</l>
<l>offrir di capri e di torelli intere</l>
<l>ecatombi ad Apollo. Al ciel salìa</l>
<l>volubile col fumo il pingue odore.</l>
</lg>
<lg>
<l>Seguìan nel campo questi riti. E fermo</l>
<l>nel suo dispetto e nella dianzi fatta</l>
<l>ria minaccia ad Achille, intanto Atride,</l>
<l>Eurìbate e Taltibio a sé chiamando,</l>
<l>fidi araldi e sergenti, Ite, lor disse,</l>
<l>del Pelìde alla tenda, e m'adducete</l>
<l>la bella figlia di Brisèo. Se il niega,</l>
<l>io ne verrò con molta mano, io stesso,</l>
<l>a gliela tôrre: e ciò gli fia più duro.</l>
</lg>
<lg>
<l>Disse; e il cenno aggravando in via li pose.</l>
<l>Del mar lunghesso l'infecondo lido</l>
<l>givan quelli a mal cuore, e pervenuti</l>
<l>de' Mirmidóni alla campal marina</l>
<l>trovâr l'eroe seduto appo le navi</l>
<l>davanti al padiglion: né del vederli</l>
<l>certo Achille fu lieto. Ambo al cospetto</l>
<l>regal fermârsi trepidanti e chini,</l>
<l>né far motto fur osi né dimando.</l>
<l>Ma tutto ei vide in suo pensiero, e disse:</l>
</lg>
<lg>
<l>Messaggieri di Giove e delle genti,</l>
<l>salvete, araldi, e v'appressate. In voi</l>
<l>niuna è colpa con meco. Il solo Atride,</l>
<l>ei solo è reo, che voi per la fanciulla</l>
<l>Briseide qui manda. Or va, fuor mena,</l>
<l>generoso Patròclo, la donzella,</l>
<l>e in man di questi guidator l'affida.</l>
<l>Ma voi medesmi innanzi ai santi numi</l>
<l>ed innanzi ai mortali e al re crudele</l>
<l>siatemi testimon, quando il dì splenda</l>
<l>che a scampar gli altri di rovina il mio</l>
<l>braccio abbisogni. Perocché delira</l>
<l>in suo danno costui, ned il presente</l>
<l>vede, né il poi, né il come a sua difesa</l>
<l>salvi alle navi pugneran gli Achei.</l>
</lg>
<lg>
<l>Disse; e Patròclo del diletto amico</l>
<l>al comando obbedì. Fuor della tenda</l>
<l>Briseide menò, guancia gentile,</l>
<l>ed agli araldi condottier la cesse.</l>
</lg>
<lg>
<l>Mentre ei fanno alle navi achee ritorno,</l>
<l>e ritrosa con lor partìa la donna,</l>
<l>proruppe Achille in un sùbito pianto,</l>
<l>e da' suoi scompagnato in su la riva</l>
<l>del grigio mar s'assise, e il mar guardando</l>
<l>le man stese, e dolente alla diletta</l>
<l>madre pregando, Oh madre! è questo, disse,</l>
<l>questo è l'onor che darmi il gran Tonante</l>
<l>a conforto dovea del viver breve</l>
<l>a cui mi partoristi? Ecco, ei mi lascia</l>
<l>spregiato in tutto: il re superbo Atride</l>
<l>Agamennón mi disonora; il meglio</l>
<l>de' miei premii rapisce, e sel possiede.</l>
</lg>
<lg>
<l>Sì piangendo dicea. La veneranda</l>
<l>genitrice l'udì, che ne' profondi</l>
<l>gorghi del mare si sedea dappresso</l>
<l>al vecchio padre; udillo, e tosto emerse,</l>
<l>come nebbia, dall'onda: accanto al figlio,</l>
<l>che lagrime spargea, dolce s'assise,</l>
<l>e colla mano accarezzollo, e disse:</l>
<l>Figlio, a che piangi? e qual t'opprime affanno?</l>
<l>Di', non celarlo in cor, meco il dividi.</l>
</lg>
<lg>
<l>Madre, tu il sai, rispose alto gemendo</l>
<l>il piè–veloce eroe. Ridir che giova</l>
<l>tutto il già conto? Nella sacra sede</l>
<l>d'Eézion ne gimmo; la cittade</l>
<l>ponemmo a sacco, e tutta a questo campo</l>
<l>fu condotta la preda. In giuste parti</l>
<l>la diviser gli Achivi, e la leggiadra</l>
<l>Criseide fu scelta al primo Atride.</l>
<l>Crise d'Apollo sacerdote allora</l>
<l>con l'infula del nume e l'aureo scettro</l>
<l>venne alle navi a riscattar la figlia.</l>
<l>Molti doni offerì, molte agli Achivi</l>
<l>porse preghiere, ed agli Atridi in prima.</l>
<l>Invan; ché preghi e doni e sacerdote</l>
<l>e degli Achei l'assenso ebbe in dispregio</l>
<l>Agamennón, che minaccioso e duro</l>
<l>quel misero cacciò dal suo cospetto.</l>
<l>Partì sdegnato il veglio; e Apollo, a cui</l>
<l>diletto capo egli era, il suo lamento</l>
<l>esaudì dall'Olimpo, e contra i Greci</l>
<l>pestiferi vibrò dardi mortali.</l>
<l>Perìa la gente a torme, e d'ogni parte</l>
<l>sibilanti del Dio pel campo tutto</l>
<l>volavano gli strali. Alfine un saggio</l>
<l>indovin ne fe' chiaro in assemblea</l>
<l>l'oracolo d'Apollo. Io tosto il primo</l>
<l>esortai di placar l'ire divine.</l>
<l>Sdegnossene l'Atride, e in piè levato</l>
<l>una minaccia mi fe' tal che pieno</l>
<l>compimento sortì. Gli Achivi a Crisa</l>
<l>sovr'agil nave già la schiava adducono</l>
<l>non senza doni a Febo; e dalla tenda</l>
<l>a me pur dianzi tolsero gli araldi,</l>
<l>e menâr seco di Brisèo la figlia,</l>
<l>la fanciulla da' Greci a me donata.</l>
<l>Ma tu che il puoi, tu al figlio tuo soccorri,</l>
<l>vanne all'Olimpo, e porgi preghi a Giove,</l>
<l>s'unqua Giove per te fu nel bisogno</l>
<l>o d'opera aitato o di parole.</l>
<l>Nel patrio tetto, io ben lo mi ricordo,</l>
<l>spesso t'intesi gloriarti, e dire</l>
<l>che sola fra gli Dei da ria sciagura</l>
<l>Giove campasti adunator di nembi,</l>
<l>il giorno che tentâr Giuno e Nettunno</l>
<l>e Pallade Minerva in un cogli altri</l>
<l>congiurati del ciel porlo in catene;</l>
<l>ma tu nell'uopo sopraggiunta, o Dea,</l>
<l>l'involasti al periglio, all'alto Olimpo</l>
<l>prestamente chiamando il gran Centìmano,</l>
<l>che dagli Dei nomato è Briarèo,</l>
<l>da' mortali Egeóne, e di fortezza</l>
<l>lo stesso genitor vincea d'assai.</l>
<l>Fiero di tanto onore alto ei s'assise</l>
<l>di Giove al fianco, e n'ebber tema i numi,</l>
<l>che poser di legarlo ogni pensiero.</l>
<l>Or tu questo rammentagli, e al suo lato</l>
<l>siedi, e gli abbraccia le ginocchia, e il prega</l>
<l>di dar soccorso ai Teucri, e far che tutte</l>
<l>fino alle navi le falangi achee</l>
<l>sien spinte e rotte e trucidate. Ognuno</l>
<l>lo si goda così questo tiranno;</l>
<l>senta egli stesso il gran regnante Atride</l>
<l>qual commise follìa, quando superbo</l>
<l>fe' de' Greci al più forte un tanto oltraggio.</l>
</lg>
<lg>
<l>E lagrimando a lui Teti rispose:</l>
<l>Ahi figlio mio! se con sì reo destino</l>
<l>ti partorii, perché allevarti, ahi lassa!</l>
<l>Oh potessi ozïoso a questa riva</l>
<l>senza pianto restarti e senza offese,</l>
<l>ingannando la Parca che t'incalza,</l>
<l>ed omai t'ha raggiunto! Ora i tuoi giorni</l>
<l>brevi sono ad un tempo ed infelici,</l>
<l>ché iniqua stella il dì ch'io ti produssi</l>
<l>i talami paterni illuminava.</l>
<l>E nondimen d'Olimpo alle nevose</l>
<l>vette n'andrò, ragionerò con Giove</l>
<l>del fulmine signore, e al tuo desire</l>
<l>piegarlo tenterò. Tu statti intanto</l>
<l>alle navi; e nell'ozio del tuo brando</l>
<l>senta l'Achivo de' tuoi sdegni il peso.</l>
<l>Perocché ieri in grembo all'Oceàno</l>
<l>fra gl'innocenti Etïopi discese</l>
<l>Giove a convito, e il seguîr tutti i numi.</l>
<l>Dopo la luce dodicesma al cielo</l>
<l>tornerà. Recherommi allor di Giove</l>
<l>agli eterni palagi; al suo ginocchio</l>
<l>mi gitterò, supplicherò, né vana</l>
<l>d'espugnarne il voler speranza io porto.</l>
</lg>
<lg>
<l>Partì, ciò detto; e lui quivi di bile</l>
<l>macerato lasciò per la fanciulla</l>
<l>suo mal grado rapita. Intanto a Crisa</l>
<l>colla sacra ecatombe Ulisse approda.</l>
<l>Nel seno entrati del profondo porto,</l>
<l>le vele ammaïnâr, le collocaro</l>
<l>dentro il bruno naviglio, e prestamente</l>
<l>dechinâr colle gomone l'antenna,</l>
<l>e l'adagiâr nella corsìa. Co' remi</l>
<l>il naviglio accostâr quindi alla riva;</l>
<l>e l'ancore gittate, e della poppa</l>
<l>annodati i ritegni, ecco sul lido</l>
<l>tutta smontar la gente, ecco schierarsi</l>
<l>l'ecatombe d'Apollo, e dalla nave</l>
<l>dell'onde viatrice ultima uscire</l>
<l>Criseide. All'altar l'accompagnava</l>
<l>l'accorto Ulisse, ed alla man del caro</l>
<l>genitor la ponea con questi accenti:</l>
</lg>
<lg>
<l>Crise, il re sommo Agamennón mi manda</l>
<l>a ti render la figlia, e offrir solenne</l>
<l>un'ecatombe a Febo, onde gli sdegni</l>
<l>placar del nume che gli Achei percosse</l>
<l>d'acerbissima piaga. — In questo dire</l>
<l>l'amata figlia in man gli cesse; e il vecchio</l>
<l>la si raccolse giubilando al petto.</l>
<l>Tosto d'intorno al ben costrutto altare</l>
<l>in ordinanza statuîr la bella</l>
<l>ecatombe del Dio; lavâr le palme,</l>
<l>presero il sacro farro, e Crise alzando</l>
<l>colla voce la man, fe' questo prego:</l>
</lg>
<lg>
<l>Dio che godi trattar l'arco d'argento,</l>
<l>tu che Crisa proteggi e la divina</l>
<l>Cilla, signor di Tènedo possente,</l>
<l>m'odi: se dianzi a mia preghiera il campo</l>
<l>acheo gravasti di gran danno, e onore</l>
<l>mi desti, or fammi di quest'altro voto</l>
<l>contento appieno. La terribil lue,</l>
<l>che i Dànai strugge, allontanar ti piaccia.</l>
</lg>
<lg>
<l>Sì disse orando, ed esaudillo il nume.</l>
<l>Quindi fin posto alle preghiere, e sparso</l>
<l>il salso farro, alzar fêr suso in prima</l>
<l>alle vittime il collo, e le sgozzaro.</l>
<l>Tratto il cuoio, fasciâr le incise cosce</l>
<l>di doppio omento, e le coprîr di crudi</l>
<l>brani. Il buon vecchio su l'accese schegge</l>
<l>le abbrustolava, e di purpureo vino</l>
<l>spruzzando le venìa. Scelti garzoni</l>
<l>al suo fianco tenean gli spiedi in pugno</l>
<l>di cinque punte armati: e come fûro</l>
<l>rosolate le coste, e fatto il saggio</l>
<l>delle viscere sacre, il resto in pezzi</l>
<l>negli schidoni infissero; con molto</l>
<l>avvedimento l'arrostiro, e poscia</l>
<l>tolser tutto alle fiamme. Al fin dell'opra</l>
<l>poste le mense, a banchettar si diero,</l>
<l>e del cibo egualmente ripartito</l>
<l>sbramârsi tutti. Del cibarsi estinto</l>
<l>e del bere il desìo, d'almo lïeo</l>
<l>coronando il cratere, a tutti in giro</l>
<l>ne porsero i donzelli, e fe' ciascuno</l>
<l>libagion colle tazze. E così tutto</l>
<l>cantando il dì la gioventude argiva,</l>
<l>e un allegro peàna alto intonando,</l>
<l>laudi a Febo dicean, che nell'udirle</l>
<l>sentìasi tocco di dolcezza il core.</l>
</lg>
<lg>
<l>Fugato il sole dalla notte, ei diersi</l>
<l>presso i poppesi della nave al sonno.</l>
<l>Poi come il cielo colle rosee dita</l>
<l>la bella figlia del mattino aperse,</l>
<l>conversero la prora al campo argivo,</l>
<l>e mandò loro in poppa il vento Apollo.</l>
<l>Rizzâr l'antenna, e delle bianche vele</l>
<l>il seno dispiegâr. L'aura seconda</l>
<l>le gonfiava per mezzo, e strepitoso,</l>
<l>nel passar della nave, il flutto azzurro</l>
<l>mormorava d'intorno alla carena.</l>
<l>Giunti agli argivi accampamenti, in secco</l>
<l>trasser la nave su la colma arena,</l>
<l>e lunghe vi spiegâr travi di sotto</l>
<l>acconciamente. Per le tende poi</l>
<l>si dispersero tutti e pe' navili.</l>
</lg>
<lg>
<l>Appo i suoi legni intanto il generoso</l>
<l>Pelìde Achille nel segreto petto</l>
<l>di sdegno si pascea, né al parlamento,</l>
<l>scuola illustre d'eroi, né alle battaglie</l>
<l>più comparìa; ma il cor struggea di doglia</l>
<l>lungi dall'armi, e sol dell'armi il suono</l>
<l>e delle pugne il grido egli sospira.</l>
</lg>
<lg>
<l>Rifulse alfin la dodicesma aurora,</l>
<l>e tutti di conserva al ciel gli Eterni</l>
<l>fean ritorno, ed avanti iva il re Giove.</l>
<l>Memore allor del figlio e del suo prego,</l>
<l>Teti emerse dal mare, e mattutina</l>
<l>in cielo al sommo dell'Olimpo alzossi.</l>
<l>Sul più sublime de' suoi molti gioghi</l>
<l>in disparte trovò seduto e solo</l>
<l>l'onniveggente Giove. Innanzi a lui</l>
<l>la Dea s'assise, colla manca strinse</l>
<l>le divine ginocchia, e colla destra</l>
<l>molcendo il mento, e supplicando disse:</l>
</lg>
<lg>
<l>Giove padre, se d'opre e di parole</l>
<l>giovevole fra' numi unqua ti fui,</l>
<l>un mio voto adempisci. Il figlio mio,</l>
<l>cui volge il fato la più corta vita,</l>
<l>deh m'onora il mio figlio a torto offeso</l>
<l>dal re supremo Agamennón, che a forza</l>
<l>gli rapì la sua donna, e la si tiene.</l>
<l>Onoralo, ti prego, olimpio Giove,</l>
<l>sapientissimo Iddio: fa che vittrici</l>
<l>sien le spade troiane, infin che tutto</l>
<l>e doppio ancora dagli Achei pentiti</l>
<l>al mio figlio si renda il tolto onore.</l>
</lg>
<lg>
<l>Disse; e nessuna le facea risposta</l>
<l>il procelloso Iddio; ma lunga pezza</l>
<l>muto stette, e sedea. Teti il ginocchio</l>
<l>teneagli stretto tuttavolta, e i preghi</l>
<l>iterando venìa: Deh parla alfine;</l>
<l>dimmi aperto se nieghi, o se concedi;</l>
<l>nulla hai tu che temer; fa ch'io mi sappia</l>
<l>se fra le Dee son io la più spregiata.</l>
</lg>
<lg>
<l>Profondamente allora sospirando</l>
<l>l'adunator de' nembi le rispose:</l>
<l>Opra chiedi odïosa che nemico</l>
<l>farammi a Giuno, e degli ontosi suoi</l>
<l>motti bersaglio. Ardita ella mai sempre</l>
<l>pur dinanzi agli Dei vien meco a lite,</l>
<l>e de' Troiani aiutator m'accusa.</l>
<l>Ma tu sgombra di qua, ché non ti vegga</l>
<l>la sospettosa. Mio pensier fia poscia</l>
<l>che il desir tuo si cómpia, e a tuo conforto</l>
<l>abbine il cenno del mio capo in pegno.</l>
<l>Questo fra' numi è il massimo mio giuro,</l>
<l>né revocarsi, né fallir, né vana</l>
<l>esser può cosa che il mio capo accenna.</l>
<l>Disse; e il gran figlio di Saturno i neri</l>
<l>sopraccigli inchinò. Su l'immortale</l>
<l>capo del sire le divine chiome</l>
<l>ondeggiaro, e tremonne il vasto Olimpo.</l>
</lg>
<lg>
<l>Così fermo l'affar si dipartiro.</l>
<l>Teti dal ciel spiccò nel mare un salto;</l>
<l>Giove alla reggia s'avvïò. Rizzârsi</l>
<l>tutti ad un tempo da' lor troni i numi</l>
<l>verso il gran padre, né veruno ardissi</l>
<l>aspettarne il venir fermo al suo seggio,</l>
<l>ma mosser tutti ad incontrarlo. Ei grave</l>
<l>si compose sul trono. E già sapea</l>
<l>Giuno il fatto del Dio; ch'ella veduto</l>
<l>in segreti consigli avea con esso</l>
<l>la figlia di Nerèo, Teti la diva</l>
<l>dal bianco piede. Con parole acerbe</l>
<l>così dunque l'assalse: E qual de' numi</l>
<l>tenne or teco consulta, o ingannatore?</l>
<l>Sempre t'è caro da me scevro ordire</l>
<l>tenebrosi disegni, né ti piacque</l>
<l>mai farmi manifesto un tuo pensiero.</l>
</lg>
<lg>
<l>E degli uomini il padre e degli Dei</l>
<l>le rispose: Giunon, tutto che penso</l>
<l>non sperar di saperlo. Ardua ten fôra</l>
<l>l'intelligenza, benché moglie a Giove.</l>
<l>Ben qualunque dir cosa si convegna,</l>
<l>nullo, prima di te, mortale o Dio</l>
<l>la si saprà. Ma quel che lungi io voglio</l>
<l>dai Celesti ordinar nel mio segreto,</l>
<l>non dimandarlo né scrutarlo, e cessa.</l>
</lg>
<lg>
<l>Acerbissimo Giove, e che dicesti?</l>
<l>riprese allor la maestosa il guardo</l>
<l>veneranda Giunon: gran tempo è pure</l>
<l>che da te nulla cerco e nulla chieggo,</l>
<l>e tu tranquillo adempi ogni tuo senno.</l>
<l>Or grave un dubbio mi molesta il core,</l>
<l>che Teti, del marin vecchio la figlia,</l>
<l>non ti seduca; ch'io la vidi, io stessa,</l>
<l>sul mattino arrivar, sederti accanto,</l>
<l>abbracciarti i ginocchi; e certo a lei</l>
<l>di molti Achivi tu giurasti il danno</l>
<l>appo le navi, per onor d'Achille.</l>
</lg>
<lg>
<l>E a rincontro il signor delle tempeste:</l>
<l>Sempre sospetti, né celarmi io posso,</l>
<l>spirto maligno, agli occhi tuoi. Ma indarno</l>
<l>la tua cura uscirà, ch'anzi più sempre</l>
<l>tu mi costringi a disamarti, e questo</l>
<l>a peggio ti verrà. S'al ver t'apponi,</l>
<l>che al ver t'apponga ho caro. Or siedi, e taci,</l>
<l>e m'obbedisci; ché giovarti invano</l>
<l>potrìan quanti in Olimpo a tua difesa</l>
<l>accorresser Celesti, allor che poste</l>
<l>le invitte mani nelle chiome io t'abbia.</l>
</lg>
<lg>
<l>Disse; e chinò la veneranda Giuno</l>
<l>i suoi grand'occhi paurosa e muta;</l>
<l>e in cor premendo il suo livor s'assise.</l>
<l>Di Giove in tutta la magion le fronti</l>
<l>si contristâr de' numi, e in mezzo a loro</l>
<l>gratificando alla diletta madre</l>
<l>Vulcan l'inclito fabbro a dir sì prese:</l>
</lg>
<lg>
<l>Una malvagia intolleranda cosa</l>
<l>questa al certo sarà, se voi cotanto,</l>
<l>de' mortali a cagion, piato movete,</l>
<l>e suscitate fra gli Dei tumulto.</l>
<l>De' banchetti la gioia ecco sbandita,</l>
<l>se la vince il peggior. Madre, t'esorto,</l>
<l>benché saggia per te: vinci di Giove,</l>
<l>vinci del padre coll'ossequio l'ira,</l>
<l>onde a lite non torni, e del convito</l>
<l>ne conturbi il piacer; ch'egli ne puote,</l>
<l>del fulmine signore e dell'Olimpo,</l>
<l>dai nostri seggi rovesciar, se il voglia;</l>
<l>perocché sua possanza a tutte è sopra.</l>
<l>Or tu con care parolette il molci,</l>
<l>e tosto il placherai. — Surse, ciò detto,</l>
<l>ed all'amata genitrice un tondo</l>
<l>gemino nappo fra le mani ei pose,</l>
<l>bisbigliando all'orecchio: O madre mia,</l>
<l>benché mesta a ragion, sopporta in pace,</l>
<l>onde te con quest'occhi io qui non vegga,</l>
<l>te, che cara mi sei, forte battuta;</l>
<l>ché allor nessuna con dolor mio sommo</l>
<l>darti aita io potrei. Duro egli è troppo</l>
<l>cozzar con Giove. Altra fiata, il sai,</l>
<l>volli in tuo scampo venturarmi. Il crudo</l>
<l>afferrommi d'un piede, e mi scagliò</l>
<l>dalle soglie celesti. Un giorno intero</l>
<l>rovinai per l'immenso, e rifinito</l>
<l>in Lenno caddi col cader del sole,</l>
<l>dalli Sinzii raccolto a me pietosi.</l>
</lg>
<lg>
<l>Disse; e la Diva dalle bianche braccia</l>
<l>rise, e in quel riso dalla man del figlio</l>
<l>prese il nappo. Ed ei poscia agli altri Eterni,</l>
<l>incominciando a destra, e dal cratere</l>
<l>il nèttare attignendo, a tutti in giro</l>
<l>lo mescea. Suscitossi infra' Beati</l>
<l>immenso riso nel veder Vulcano</l>
<l>per la sala aggirarsi affaccendato</l>
<l>in quell'opra. Così, fino al tramonto,</l>
<l>tutto il dì convitossi, ed egualmente</l>
<l>del banchetto ogni Dio partecipava.</l>
<l>Né l'aurata mancò lira d'Apollo,</l>
<l>né il dolce delle Muse alterno canto.</l>
</lg>
<lg>
<l>Ratto, poi che del Sol la luminosa</l>
<l>lampa si spense, a' suoi riposi ognuno</l>
<l>ne' palagi n'andò, che fabbricati</l>
<l>a ciascheduno avea con ammirando</l>
<l>artifizio Vulcan l'inclito zoppo.</l>
<l>E a' suoi talami anch'esso, ove qual volta</l>
<l>soave l'assalìa forza di sonno,</l>
<l>corcar solea le membra, il fulminante</l>
<l>Olimpio s'avvïò. Quivi salito</l>
<l>addormentossi il nume, ed al suo fianco</l>
<l>giacque l'alma Giunon che d'oro ha il trono.</l>
</lg>
</lg>
</div1>
<div1 type="parte">
<head>Libro secondo</head>
<lg type="non-definito">
<lg>
<l>Tutti ancora dormìan per l'alta notte</l>
<l>i guerrieri e gli Dei; ma il dolce sonno</l>
<l>già le pupille abbandonato avea</l>
<l>di Giove che pensoso in suo segreto</l>
<l>divisando venìa come d'Achille,</l>
<l>con molta strage delle vite argive,</l>
<l>illustrar la vendetta. Alla divina</l>
<l>mente alfin parve lo miglior consiglio</l>
<l>inviar all'Atride Agamennóne</l>
<l>il malefico Sogno. A sé lo chiama,</l>
<l>e con presto parlar, Scendi, gli dice,</l>
<l>scendi, Sogno fallace, alle veloci</l>
<l>prore de' Greci, e nella tenda entrato</l>
<l>d'Agamennón, quant'io t'impongo, esponi</l>
<l>esatto ambasciator. Digli che tutte</l>
<l>in armi ei ponga degli Achei le squadre,</l>
<l>che dell'iliaco muro oggi è decreta</l>
<l>su nel ciel la caduta; che discordi</l>
<l>degli eterni d'Olimpo abitatori</l>
<l>più non sono le menti; che di Giuno</l>
<l>cessero tutti al supplicar; che in somma</l>
<l>l'estremo giorno de' Troiani è giunto.</l>
</lg>
<lg>
<l>Disse; ed il Sogno, il divin cenno udito,</l>
<l>avviossi e calossi in un baleno</l>
<l>su l'argoliche navi. Entra d'Atride</l>
<l>nel queto padiglione, e immerso il trova</l>
<l>nella dolcezza di nettareo sonno.</l>
<l>Di Nèstore Nelìde il volto assume,</l>
<l>di Nèstore, cui sovra ogni altro duce</l>
<l>Agamennóne riveriva, e in queste</l>
<l>forme sul capo del gran re sospesa,</l>
<l>così la diva vision gli disse:</l>
</lg>
<lg>
<l>Tu dormi, o figlio del guerriero Atrèo?</l>
<l>Tutta dormir la notte ad uom sconviensi</l>
<l>di supremo consiglio, a cui son tante</l>
<l>genti commesse e tante cure. Attento</l>
<l>dunque m'ascolta. A te vengh'io celeste</l>
<l>nunzio di Giove, che lontano ancora</l>
<l>su te veglia pietoso. Egli precetto</l>
<l>ti fa di porre tutti quanti in arme</l>
<l>prontamente gli Achei. Tempo è venuto</l>
<l>che l'ampia Troia in tua man cada: i numi</l>
<l>scesero tutti, intercedente Giuno,</l>
<l>in un solo volere, e alla troiana</l>
<l>gente sovrasta l'infortunio estremo</l>
<l>preparato da Giove. Or tu ben figgi</l>
<l>questo avviso nell'alma, e fa che seco</l>
<l>non lo si porti, col partirsi, il sonno.</l>
</lg>
<lg>
<l>Sparve, ciò detto; e delle udite cose,</l>
<l>di che contrario uscir dovea l'effetto,</l>
<l>pensoso lo lasciò. Prender di Troia</l>
<l>quel dì stesso le mura egli sperossi,</l>
<l>né di Giove sapea, stolto! i disegni,</l>
<l>né qual aspro pugnar, né quanta il Dio</l>
<l>di lagrime cagione e di sospiri</l>
<l>ai Troiani e agli Achivi apparecchiava.</l>
<l>Si riscuote dal sonno, e la divina</l>
<l>voce d'intorno gli susurra ancora.</l>
<l>Sorge, e del letto su la sponda assiso,</l>
<l>una molle s'avvolge alla persona</l>
<l>tunica intatta, immacolata; gittasi</l>
<l>il regal manto indosso; il piè costringe</l>
<l>ne' bei calzari; il brando aspro e lucente</l>
<l>d'argentee borchie all'omero sospende,</l>
<l>l'inviolato avito scettro impugna,</l>
<l>ed alle navi degli Achei cammina.</l>
</lg>
<lg>
<l>Già sul balzo d'Olimpo alta ascendea</l>
<l>di Titon la consorte, annunziatrice</l>
<l>dell'alma luce a Giove e agli altri Eterni;</l>
<l>quando con chiara voce i banditori</l>
<l>per comando d'Atride a parlamento</l>
<l>convocaro gli Achei, che frettolosi</l>
<l>accorsero e frequenti. Ma raccolse</l>
<l>de' magnanimi duci Agamennóne</l>
<l>prima il senato alla nestorea nave,</l>
<l>e raccolti che fûro, in questi accenti</l>
<l>il suo prudente consultar propose:</l>
</lg>
<lg>
<l>M'udite, amici. Nella queta notte</l>
<l>una divina visïon m'apparve,</l>
<l>che te, Nèstore padre, alla statura,</l>
<l>agli atti, al volto somigliava in tutto.</l>
<l>Sul mio capo librossi, e così disse:</l>
</lg>
<lg>
<l>Figlio d'Atrèo, tu dormi? A sommo duce</l>
<l>cui di tanti guerrieri e tante cure</l>
<l>commesso è il pondo, non s'addice il sonno.</l>
<l>M'odi adunque: mandato a te son io</l>
<l>da Giove che dal ciel di te pensiero</l>
<l>prende e pietade. Ei tutte ti comanda</l>
<l>armar le truppe de' chiomati Achei,</l>
<l>ché di Troia il conquisto oggi è maturo;</l>
<l>poiché di Giuno il supplicar compose</l>
<l>la discordia de' numi, e grave ai Teucri</l>
<l>danno sovrasta per voler di Giove.</l>
<l>Tu di Giove il comando in cor riponi.</l>
<l>Sparve, ciò detto, e quel mio dolce sonno</l>
<l>m'abbandonò. La guisa or noi di porre</l>
<l>gli Achivi in arme esaminiam. Ma pria</l>
<l>giovi con finto favellar tentarne,</l>
<l>fin dove lice, i sentimenti. Io dunque</l>
<l>comanderò che su le navi ognuno</l>
<l>si disponga alla fuga, e sparsi ad arte</l>
<l>voi l'impedite con opposti accenti.</l>
</lg>
<lg>
<l>Così detto s'assise. In piè rizzossi</l>
<l>dell'arenosa Pilo il regnatore</l>
<l>Nèstore, e saggio ragionando disse:</l>
</lg>
<lg>
<l>O amici, o degli Achei principi e duci,</l>
<l>s'altro qualunque Argivo un cotal sogno</l>
<l>detto n'avesse, un menzogner l'avremmo,</l>
<l>e spregeremmo: ma lo vide il sommo</l>
<l>capo del campo. A risvegliar si corra</l>
<l>dunque l'acheo valore. — E sì dicendo</l>
<l>usciva il vecchio dal consiglio, e tutti</l>
<l>surti in piè lo seguìan gli altri scettrati</l>
<l>del re supremo ossequiosi. Intanto</l>
<l>il popolo accorrea. Quale dai fori</l>
<l>di cava pietra numeroso sbuca</l>
<l>lo sciame delle pecchie, e succedendo</l>
<l>sempre alle prime le seconde, volano</l>
<l>sui fior di aprile a gara, e vi fan grappolo</l>
<l>altre di qua affollate, altre di là;</l>
<l>così fuor delle navi e delle tende</l>
<l>correan per l'ampio lido a parlamento</l>
<l>affollate le turbe, e le spronava</l>
<l>l'ignea Fama, di Giove ambasciatrice.</l>
<l>Si congregaro alfin. Tumultuoso</l>
<l>brulicava il consesso, ed al sedersi</l>
<l>di tante genti il suol gemea di sotto.</l>
<l>Ben nove araldi d'acchetar fean prova</l>
<l>quell'immenso frastuono, alto gridando:</l>
<l>Date fine ai clamori, udite i regi,</l>
<l>udite, Achivi, del gran Dio gli alunni.</l>
<l>Sostârsi alfine; ne' suoi seggi ognuno</l>
<l>si compose, e cessò l'alto fragore.</l>
<l>Allor rizzossi Agamennón stringendo</l>
<l>lo scettro, esimia di Vulcan fatica.</l>
<l>Diè pria Vulcano quello scettro a Giove,</l>
<l>e Giove all'uccisor d'Argo Mercurio;</l>
<l>questi a Pelope auriga, esso ad Atrèo;</l>
<l>Atrèo morendo al possessor di pingui</l>
<l>greggi Tieste, e da Tieste alfine</l>
<l>nella destra passò d'Agamennóne,</l>
<l>che poi sovr'Argo lo distese, e sopra</l>
<l>isole molte. A questo il grande Atride</l>
<l>appoggiato, sì disse: Amici eroi,</l>
<l>Dànai, di Marte bellicosi figli,</l>
<l>in una dura e perigliosa impresa</l>
<l>Giove m'avvolse, Iddio crudel, che prima</l>
<l>mi promise e giurò delle superbe</l>
<l>iliache mura la conquista, e in Argo</l>
<l>glorïoso il ritorno. Or mi delude</l>
<l>indegnamente, e dopo tante in guerra</l>
<l>vite perdute, di tornar m'impone</l>
<l>inonorato alle paterne rive.</l>
<l>Del prepotente Iddio questo è il talento,</l>
<l>di lui che nell'immensa sua possanza</l>
<l>già di molte città l'eccelse rocche</l>
<l>distrusse, e molte struggeranne ancora.</l>
<l>Ma qual onta per noi appo i futuri</l>
<l>che contra minor oste un tale e tanto</l>
<l>esercito di forti una sì lunga</l>
<l>guerra guerreggi; e non la cómpia ancora?</l>
<l>Certo se tutti convocati insieme</l>
<l>salda pace a giurar Teucri ed Achivi,</l>
<l>e di questi e di quei levato il conto,</l>
<l>ad ogni dieci Achivi un Teucro solo</l>
<l>mescer dovesse di lïeo la spuma,</l>
<l>molte decurie si vedrìan chiedenti</l>
<l>col labbro asciutto il mescitor: cotanto</l>
<l>maggior de' teucri cittadini estimo</l>
<l>il numero de' nostri. Ma li molti</l>
<l>da diverse città raccolti e scesi</l>
<l>in lor sussidio bellicosi amici</l>
<l>duro intoppo mi fanno, e a mio dispetto</l>
<l>mi vietano espugnar d'Ilio le mura.</l>
<l>Già del gran Giove il nono anno si volge</l>
<l>da che giungemmo, e già marciti i fianchi</l>
<l>son delle navi, e logore le sarte;</l>
<l>e le nostre consorti e i cari figli</l>
<l>desiando ne stanno e richiamando</l>
<l>nelle vedove case. E noi l'impresa</l>
<l>che a queste sponde ne condusse, ancora</l>
<l>consumar non sapemmo. Al vento adunque,</l>
<l>diamo al vento le vele, io vel consiglio,</l>
<l>alla dolce fuggiam terra natìa</l>
<l>di concorde voler, ché disperata</l>
<l>delle mura troiane e la conquista.</l>
</lg>
<lg>
<l>Mosse quel dire delle turbe i petti,</l>
<l>e fremea l'adunanza, a quella guisa</l>
<l>che dell'icario mare i vasti flutti</l>
<l>si confondono allor che Noto ed Euro</l>
<l>della nube di Giove il fianco aprendo</l>
<l>a sollevar li vanno impetuosi.</l>
<l>E come quando di Favonio il soffio</l>
<l>denso campo di biade urta, e passando</l>
<l>il capo inchina delle bionde spiche;</l>
<l>tal si commosse il parlamento, e tutti</l>
<l>alle navi correan precipitosi</l>
<l>con fremito guerrier. Sotto i lor piedi</l>
<l>s'alza la polve, e al ciel si volve oscura.</l>
<l>I navigli allestir, lanciarli in mare,</l>
<l>espurgarne le fosse, ed i puntelli</l>
<l>sottrarre alle carene era di tutti</l>
<l>la faccenda e la gara. Arde ogni petto</l>
<l>del sacro amore delle patrie mura,</l>
<l>e tutto di clamori il cielo eccheggia.</l>
<l>E degli Achei quel dì sarìa seguìto,</l>
<l>contro il voler de' fati, il dipartire,</l>
<l>se con questo parlar non si volgea</l>
<l>Giuno a Minerva: O dell'Egìoco Padre</l>
<l>invincibile figlia, così dunque,</l>
<l>il mar coprendo di fuggenti vele,</l>
<l>al patrio lido rediran gli Achivi?</l>
<l>ed a Prìamo l'onore, ai Teucri il vanto</l>
<l>lasceran tutto dell'argiva Elèna</l>
<l>dopo tante per lei, lungi dal caro</l>
<l>nido natìo, qui spente anime greche?</l>
<l>Deh scendi al campo acheo, scendi, ed adopra</l>
<l>lusinghiero parlar, molci i soldati,</l>
<l>frena la fuga, né patir che un solo</l>
<l>de' remiganti pini in mar sia tratto.</l>
</lg>
<lg>
<l>Obbedïente la cerulea Diva</l>
<l>dalle cime d'Olimpo dispiccossi</l>
<l>velocissima, e tosto fu sul lido.</l>
<l>Ivi Ulisse trovò, senno di Giove,</l>
<l>occupato non già del suo naviglio,</l>
<l>ma del dolor che il preme, e immoto in piedi.</l>
<l>Gli si fece davanti la divina</l>
<l>Glaucopide dicendo: O di Laerte</l>
<l>generoso figliuol, prudente Ulisse,</l>
<l>così dunque n'andrete? E al patrio suolo</l>
<l>navigherete, e lascerete a Prìamo</l>
<l>di vostra fuga il vanto, ed ai Troiani</l>
<l>d'Argo la donna, e invendicato il sangue</l>
<l>di tanti, che per lei qui lo versaro,</l>
<l>bellicosi compagni? A che ti stai?</l>
<l>T'appresenta agli Achei, rompi gl'indugi,</l>
<l>dolci adopra parole e li trattieni,</l>
<l>né consentir che antenna in mar si spinga.</l>
</lg>
<lg>
<l>Così disse la Dea. Ne riconobbe</l>
<l>l'eroe la voce, e via gittato il manto,</l>
<l>che dopo lui raccolse il banditore</l>
<l>Eurìbate itacense, a correr diessi;</l>
<l>e incontrato l'Atride Agamennóne,</l>
<l>ratto ne prende il regal scettro, e vola</l>
<l>con questo in pugno tra le navi achee;</l>
<l>e quanti ei trova o duci o re, li ferma</l>
<l>con parlar lusinghiero; e, Che fai, dice,</l>
<l>valoroso campione? A te de' vili</l>
<l>disconvien la paura. Or via, ti resta,</l>
<l>pregoti, e gli altri fa restar. La mente</l>
<l>ben palese non t'è d'Agamennóne;</l>
<l>egli tenta gli Achei, pronto a punirli.</l>
<l>Non tutti han chiaro ciò che dianzi in chiuso</l>
<l>consesso ei disse. Deh badiam, che irato</l>
<l>non ne percuota d'improvvisa offesa.</l>
<l>Di re supremo acerba è l'ira, e Giove,</l>
<l>che al trono l'educò, l'onora ed ama.</l>
</lg>
<lg>
<l>S'uom poi vedea del vulgo, e lo cogliea</l>
<l>vociferante, collo scettro il dosso</l>
<l>batteagli, e, Taci, gli garrìa severo,</l>
<l>taci tu tristo, e i più prestanti ascolta</l>
<l>tu codardo, tu imbelle, e nei consigli</l>
<l>nullo e nell'armi. La vogliam noi forse</l>
<l>far qui tutti da re? Pazzo fu sempre</l>
<l>de' molti il regno. Un sol comandi, e quegli</l>
<l>cui scettro e leggi affida il Dio, quei solo</l>
<l>ne sia di tutti correttor supremo.</l>
</lg>
<lg>
<l>Così l'impero adoperando Ulisse</l>
<l>frena le turbe, e queste a parlamento</l>
<l>dalle navi di nuovo e dalle tende</l>
<l>con fragore accorrean, pari a marina</l>
<l>onda che mugge e sferza il lido, ed alto</l>
<l>ne rimbomba l'Egeo. Queto s'asside</l>
<l>ciascheduno al suo posto: il sol Tersite</l>
<l>di gracchiar non si resta, e fa tumulto</l>
<l>parlator petulante. Avea costui</l>
<l>di scurrili indigeste dicerìe</l>
<l>pieno il cerèbro, e fuor di tempo, e senza</l>
<l>o ritegno o pudor le vomitava</l>
<l>contro i re tutti; e quanto a destar riso</l>
<l>infra gli Achivi gli venìa sul labbro,</l>
<l>tanto il protervo beffator dicea.</l>
<l>Non venne a Troia di costui più brutto</l>
<l>ceffo; era guercio e zoppo, e di contratta</l>
<l>gran gobba al petto; aguzzo il capo, e sparso</l>
<l>di raro pelo. Capital nemico</l>
<l>del Pelìde e d'Ulisse, ei li solea</l>
<l>morder rabbioso: e schiamazzando allora</l>
<l>colla stridula voce lacerava</l>
<l>anche il duce supremo Agamennóne,</l>
<l>sì che tutti di sdegno e di corruccio</l>
<l>fremean; ma il tristo ognor più forti alzava</l>
<l>le rampogne e gridava: E di che dunque</l>
<l>ti lagni, Atride? che ti manca? Hai pieni</l>
<l>di bronzo i padiglioni e di donzelle,</l>
<l>delle vinte città spoglie prescelte</l>
<l>e da noi date a te primiero. O forse</l>
<l>pur d'auro hai fame, e qualche Teucro aspetti</l>
<l>che d'Ilio uscito lo ti rechi al piede,</l>
<l>prezzo del figlio da me preso in guerra,</l>
<l>da me medesmo, o da qualch'altro Acheo?</l>
<l>O cerchi schiava giovinetta a cui</l>
<l>mescolarti in amore alla spartita?</l>
<l>Eh via, che a sommo imperador non lice</l>
<l>scandalo farsi de' minori. Oh vili,</l>
<l>oh infami, oh Achive, non Achei! Facciamo</l>
<l>vela una volta; e qui costui si lasci</l>
<l>qui lui solo a smaltir la sua ricchezza,</l>
<l>onde a prova conosca se l'aita</l>
<l>gli è buona o no delle nostr'armi. E dianzi</l>
<l>nol vedemmo pur noi questo superbo</l>
<l>ad Achille, a un guerrier che sì l'avanza</l>
<l>di fortezza, far onta? E dell'offeso</l>
<l>non si tien egli la rapita schiava?</l>
<l>Ma se d'Achille il cor di generosa</l>
<l>bile avvampasse, e un indolente vile</l>
<l>non si fosse egli pur, questo sarìa</l>
<l>stato l'estremo de' tuoi torti, Atride.</l>
</lg>
<lg>
<l>Così contra il supremo Agamennóne</l>
<l>impazzava Tersite. Gli fu sopra</l>
<l>repente il figlio di Laerte, e torvo</l>
<l>guatandolo gridò: Fine alle tue</l>
<l>faconde ingiurie, ciarlator Tersite.</l>
<l>E tu sendo il peggior di quanti a Troia</l>
<l>con gli Atridi passâr, tu audace e solo</l>
<l>non dar di cozzo ai re, né rimenarli</l>
<l>su quella lingua con villane aringhe,</l>
<l>né del ritorno t'impacciar, ché il fine</l>
<l>di queste cose al nostro sguardo è oscuro,</l>
<l>né sappiam se felice o sventurato</l>
<l>questo ritorno riuscir ne debba.</l>
<l>Ma di tue contumelie al sommo Atride</l>
<l>so ben io lo perché: donato il vedi</l>
<l>di molti doni dagli achivi eroi,</l>
<l>per ciò ti sbracci a maledirlo. Or io</l>
<l>cosa dirotti che vedrai compiuta.</l>
<l>Se com'oggi insanir più ti ritrovo,</l>
<l>caschimi il capo dalle spalle, e detto</l>
<l>di Telemaco il padre io più non sia,</l>
<l>mai più, se non t'afferro, e delle vesti</l>
<l>tutto nudo, da questo almo consesso</l>
<l>non ti caccio malconcio e piangoloso.</l>
</lg>
<lg>
<l>Sì dicendo, le terga gli percuote</l>
<l>con lo scettro e le spalle. Si contorce</l>
<l>e lagrima dirotto il manigoldo</l>
<l>dell'aureo scettro al tempestar, che tutta</l>
<l>gli fa la schiena rubiconda; ond'egli</l>
<l>di dolor macerato e di paura</l>
<l>s'assise, e obbliquo riguardando intorno</l>
<l>col dosso della man si terse il pianto.</l>
<l>Rallegrò quella vista i mesti Achivi,</l>
<l>e surse in mezzo alla tristezza il riso;</l>
<l>e fu chi vôlto al suo vicin dicea:</l>
</lg>
<lg>
<l>Molte in vero d'Ulisse opre vedemmo</l>
<l>eccellenti e di guerra e di consiglio,</l>
<l>ma questa volta fra gli Achei, per dio!</l>
<l>fe' la più bella delle belle imprese,</l>
<l>frenando l'abbaiar di questo cane</l>
<l>dileggiator. Che sì, che all'arrogante</l>
<l>passò la frega di dar morso ai regi!</l>
</lg>
<lg>
<l>Mentre questo dicean, levossi in piedi</l>
<l>e collo scettro di parlar fe' cenno</l>
<l>l'espugnatore di cittadi Ulisse.</l>
<l>In sembianza d'araldo accanto a lui</l>
<l>la fiera Diva dalle luci azzurre</l>
<l>silenzio a tutti impose, onde gli estremi</l>
<l>del par che i primi udirne le parole</l>
<l>potessero, ed in cor pesarne il senno.</l>
<l>Allora il saggio diè principio: Atride,</l>
<l>questi Achivi di te vonno far oggi</l>
<l>il più infamato de' mortali. Han posto</l>
<l>le promesse in obblìo fatte al partirsi</l>
<l>d'Argo alla volta d'Ilïon, giurando</l>
<l>di non tornarsi che Ilïon caduto.</l>
<l>Guardali: a guisa di fanciulli, a guisa</l>
<l>di vedovelle sospirar li senti,</l>
<l>e a vicenda plorar per lo desìo</l>
<l>di riveder le patrie mura. E in vero</l>
<l>tal qui si pate traversìa, che scusa</l>
<l>il desiderio de' paterni tetti.</l>
<l>Se a navigante da vernal procella</l>
<l>impedito e sbattuto in mar che freme,</l>
<l>pur di un mese è crudel la lontananza</l>
<l>dalla consorte, che pensar di noi</l>
<l>che già vedemmo del nono anno il giro</l>
<l>su questo lido? Compatir m'è forza</l>
<l>dunque agli Achivi, se a mal cor qui stanno.</l>
<l>Ma dopo tanta dimoranza è turpe</l>
<l>vôti di gloria ritornar. Deh voi,</l>
<l>deh ancor per poco tollerate, amici,</l>
<l>tanto indugiate almen, che si conosca</l>
<l>se vero o falso profetò Calcante.</l>
<l>In cuor riposte ne teniam noi tutti</l>
<l>le divine parole, e voi ne foste</l>
<l>testimoni, voi, sì, quanti la Parca</l>
<l>non aveste crudel. Parmi ancor ieri</l>
<l>quando le navi achee di lutto a Troia</l>
<l>apportatrici in Aulide raccolte,</l>
<l>noi ci stavamo in cerchio ad una fonte</l>
<l>sagrificando sui devoti altari</l>
<l>vittime elette ai Sempiterni, all'ombra</l>
<l>d'un platano al cui piè nascea di pure</l>
<l>linfe il zampillo. Un gran prodigio apparve</l>
<l>subitamente. Un drago di sanguigne</l>
<l>macchie spruzzato le cerulee terga,</l>
<l>orribile a vedersi, e dallo stesso</l>
<l>re d'Olimpo spedito, ecco repente</l>
<l>sbucar dall'imo altare, e tortuoso</l>
<l>al platano avvinghiarsi. Avean lor nido</l>
<l>in cima a quello i nati tenerelli</l>
<l>di passera feconda, latitanti</l>
<l>sotto le foglie: otto eran elli, e nona</l>
<l>la madre. Colassù l'angue salito</l>
<l>gl'implumi divorò, miseramente</l>
<l>pigolanti. Plorava i dolci figli</l>
<l>la madre intanto, e svolazzava intorno</l>
<l>pietosamente; finché ratto il serpe</l>
<l>vibrandosi afferrò la meschinella</l>
<l>all'estremo dell'ala, e lei che l'aure</l>
<l>empiea di stridi, nella strozza ascose.</l>
<l>Divorata co' figli anco la madre,</l>
<l>del vorator fe' il Dio che lo mandava</l>
<l>nuovo prodigio; e lo converse in sasso.</l>
<l>Stupidi e muti ne lasciò del fatto</l>
<l>la meraviglia, e a noi, che dell'orrendo</l>
<l>portento fra gli altari intervenuto</l>
<l>incerti ci stavamo e paventosi,</l>
<l>Calcante profetò: Chiomati Achivi,</l>
<l>perché muti così? Giove ne manda</l>
<l>nel veduto prodigio un tardo segno</l>
<l>di tardo evento, ma d'eterno onore.</l>
<l>Nove augelli ingoiò l'angue divino,</l>
<l>nov'anni a Troia ingoierà la guerra,</l>
<l>e la città nel decimo cadrà.</l>
<l>Così disse il profeta, ed ecco omai</l>
<l>tutto adempirsi il vaticinio. Or dunque</l>
<l>perseverate, generosi Achei,</l>
<l>restatevi di Troia al giorno estremo.</l>
</lg>
<lg>
<l>Levossi a questo dire un alto grido,</l>
<l>a cui le navi con orribil eco</l>
<l>rispondean, grido lodator del saggio</l>
<l>parlamento d'Ulisse. Ed incalzando</l>
<l>quei detti il vecchio cavalier Nestorre,</l>
<l>Oh vergogna, dicea; sul vostro labbro</l>
<l>parole intesi di fanciulli a cui</l>
<l>nulla cal della guerra. Ove n'andranno</l>
<l>i giuramenti, le promesse e i tanti</l>
<l>consigli de' più saggi e i tanti affanni,</l>
<l>le libagioni degli Dei, la fede</l>
<l>delle congiunte destre? Dissipati</l>
<l>n'andran col fumo dell'altare? Achei,</l>
<l>noi contendiamo di parole indarno,</l>
<l>e in vane induge il tempo si consuma,</l>
<l>che dar si debbe a salutar riparo.</l>
<l>Tien fermo, Atride, il tuo coraggio, e fermo</l>
<l>su gli Achei nelle pugne alza lo scettro:</l>
<l>ed in proposte, che d'effetto vote</l>
<l>cadran mai sempre, marcir lascia i pochi</l>
<l>che in disparte consultano se in Argo</l>
<l>redir si debba, pria che falsa o vera</l>
<l>si conosca di Giove la promessa.</l>
<l>Io ti fo certo che il saturnio figlio,</l>
<l>il giorno che di Troia alla ruïna</l>
<l>sciolser gli Achivi le veloci antenne,</l>
<l>non dubbio cenno di favor ne fece</l>
<l>balenando a diritta. Alcun non sia</l>
<l>dunque che parli del tornarsi in Argo,</l>
<l>se prima in braccio di troiana sposa</l>
<l>non vendica d'Elèna il ratto e i pianti.</l>
<l>Se taluno pur v'ha che voglia a forza</l>
<l>di qua partirsi, di toccar si provi</l>
<l>il suo naviglio, e troverà primiero</l>
<l>la meritata morte. Tu frattanto</l>
<l>pria ti consiglia con te stesso, o sire,</l>
<l>indi cogli altri, né sprezzar l'avviso</l>
<l>ch'io ti porgo. Dividi i tuoi guerrieri</l>
<l>per curie e per tribù, sì che a vicenda</l>
<l>si porga aita una tribù con l'altra,</l>
<l>l'una con l'altra curia. A questa guisa,</l>
<l>obbedendo gli Achei, ti fia palese</l>
<l>de' capitani a un tempo e de' soldati</l>
<l>qual siasi il prode e quale il vil; ché ognuno</l>
<l>con emula virtù pel suo fratello</l>
<l>combatterà. Conoscerai pur anco</l>
<l>se nume avverso, o codardìa de' tuoi,</l>
<l>o poca d'armi maestrìa ti tolga</l>
<l>delle dardanie mura la conquista.</l>
</lg>
<lg>
<l>Saggio vegliardo, gli rispose Atride,</l>
<l>in tutti della guerra i parlamenti</l>
<l>nanzi a tutti tu vai. Piacesse a Giove,</l>
<l>a Minerva piacesse e al santo Apollo,</l>
<l>ch'altri dieci io m'avessi infra gli Achei</l>
<l>a te pari in consiglio; ed atterrata</l>
<l>cadrìa ben tosto la città troiana.</l>
<l>Ma me l'Egìoco Giove in alti affanni</l>
<l>sommerse, e incauto mi sospinse in vane</l>
<l>gare e contese. Di parole avemmo</l>
<l>gran lite Achille ed io d'una fanciulla,</l>
<l>ed io fui primo all'ira. Ma se fia</l>
<l>che in amistà si torni, un sol momento</l>
<l>non tarderà di Troia il danno estremo.</l>
<l>Or via, di cibo a ristorar le forze</l>
<l>itene tutti per la pugna. Ognuno</l>
<l>l'asta raffili, ognun lo scudo assetti,</l>
<l>di copioso alimento ognun governi</l>
<l>i corridor veloci, e diligente</l>
<l>visiti il cocchio, e mediti il conflitto;</l>
<l>onde questo sia giorno di battaglia</l>
<l>tutto e di sangue, e senza posa alcuna,</l>
<l>finché la notte non estingua l'ire</l>
<l>de' combattenti. Di guerrier sudore</l>
<l>bagnerassi la soga dello scudo</l>
<l>sui caldi petti, verrà manco il pugno</l>
<l>sovra il calce dell'asta, e destrier molti</l>
<l>trarranno il cocchio con infranta lena.</l>
<l>Qualunque io poscia scorgerò che lungi</l>
<l>dalla pugna si resti appo le navi</l>
<l>neghittoso, non fia chi salvo il mandi</l>
<l>dalla fame de' cani e degli augelli.</l>
</lg>
<lg>
<l>Così disse, e al finir di sue parole</l>
<l>mandar gli Achivi un altissimo grido</l>
<l>somigliante al muggir d'onda spezzata</l>
<l>all'alto lido ove il soffiar la caccia</l>
<l>di furioso Noto incontro ai fianchi</l>
<l>di prominente scoglio, flagellato</l>
<l>da tutti i venti e da perpetue spume.</l>
<l>Si levâr frettolosi, si dispersero</l>
<l>per le navi, destâr per tutto il lido</l>
<l>globi di fumo, ed imbandîr le mense.</l>
<l>Chi a questo dio sacrifica, chi a quello,</l>
<l>al suo ciascun si raccomanda, e il prega</l>
<l>di camparlo da morte nella pugna.</l>
<l>Ma il re de' prodi Agamennóne un pingue</l>
<l>toro quinquenne al più possente nume</l>
<l>sacrifica, e convita i più prestanti:</l>
<l>Nèstore primamente e Idomenèo,</l>
<l>quindi entrambi gli Aiaci, e di Tidèo</l>
<l>l'inclito figlio, e sesto il divo Ulisse.</l>
<l>Spontaneo venne Menelao, cui noto</l>
<l>era il travaglio del fratello. E questi</l>
<l>fêr di sé stessi una corona intorno</l>
<l>alla vittima, e preso il salso farro</l>
<l>nel mezzo Agamennóne orando disse:</l>
</lg>
<lg>
<l>Glorïoso de' nembi adunatore</l>
<l>massimo Giove abitator dell'etra,</l>
<l>pria che il sole tramonti e l'aria imbruni,</l>
<l>fa che fumanti al suol di Prìamo io getti</l>
<l>gli alti palagi, e d'ostil fiamma avvampi</l>
<l>le regie porte; fa che la mia lancia</l>
<l>squarci l'usbergo dell'ettoreo petto,</l>
<l>e che d'intorno a lui molti suoi fidi</l>
<l>boccon distesi mordano la polve.</l>
</lg>
<lg>
<l>Disse; ed il nume l'olocausto accolse,</l>
<l>ma non il voto, e a lui più lutto ancora</l>
<l>preparando venìa. Finito il prego</l>
<l>e sparso il farro, ed incurvato all'ara</l>
<l>della vittima il collo, la scannaro,</l>
<l>la discuoiaro, ne squartâr le cosce,</l>
<l>le rivestîr di doppio zirbo, e sopra</l>
<l>poservi i crudi brani. Indi la fiamma</l>
<l>d'aride schegge alimentando, a quella</l>
<l>cocean gli entragni nello spiedo infissi.</l>
<l>Adusti i fianchi, e fatto delle sacre</l>
<l>viscere il saggio, lo restante in pezzi</l>
<l>negli schidon confissero, ed acconcia-</l>
<l>mente arrostito ne levaro il tutto.</l>
<l>Finita l'opra, apparecchîar le mense,</l>
<l>e a suo talento vivandò ciascuno.</l>
<l>Di cibo sazi e di bevanda, prese</l>
<l>a così dire il cavalier Nestorre:</l>
</lg>
<lg>
<l>Re delle genti glorïoso Atride</l>
<l>Agamennón, si tolga ogni dimora</l>
<l>all'impresa che in pugno il Dio ne pone.</l>
<l>Degli araldi la voce alla rassegna</l>
<l>chiami sul lido i loricati Achei,</l>
<l>e noi scorriamo le raccolte squadre,</l>
<l>e di Marte destiam l'ira e il desìo.</l>
</lg>
<lg>
<l>Assentì pronto il sire, ed al suo cenno</l>
<l>l'acuto grido degli araldi diede</l>
<l>della pugna agli Achivi il fiero invito.</l>
<l>Corsero quelli frettolosi; e i regi</l>
<l>di Giove alunni, che seguìan l'Atride,</l>
<l>li ponean ratti in ordinanza. Errava</l>
<l>Minerva in mezzo, e le splendea sul petto</l>
<l>incorrotta, immortal la prezïosa</l>
<l>egida da cui cento eran sospese</l>
<l>frange conteste di finissim'oro,</l>
<l>e valea cento tauri ogni gherone.</l>
<l>In quest'arme la Diva folgorando</l>
<l>concitava gli Achivi, ed accendea</l>
<l>l'ardir ne' petti, e li facea gagliardi</l>
<l>a pugnar fieramente e senza posa.</l>
<l>Allor la guerra si fe' dolce al core</l>
<l>più che il volger le vele al patrio nido.</l>
</lg>
<lg>
<l>Siccome quando la vorace vampa</l>
<l>sulla montagna una gran selva incende,</l>
<l>sorge splendor che lungi si propaga;</l>
<l>così al marciar delle falangi achive</l>
<l>mandan l'armi un chiaror che tutto intorno</l>
<l>di tremuli baleni il cielo infiamma.</l>
<l>E qual d'oche o di gru volanti eserciti</l>
<l>ovver di cigni che snodati il tenue</l>
<l>collo van d'Asio ne' bei verdi a pascere</l>
<l>lungo il Caistro, e vagolando esultano</l>
<l>su le larghe ale, e nel calar s'incalzano</l>
<l>con tale un rombo che ne suona il prato;</l>
<l>così le genti achee da navi e tende</l>
<l>si diffondono in frotte alla pianura</l>
<l>del divino Scamandro, e il suol rimbomba</l>
<l>sotto il piè de' guerrieri e de' cavalli</l>
<l>terribilmente. Nelle verdi lande</l>
<l>del fiume s'arrestâr gremiti e spessi</l>
<l>come le foglie e i fior di primavera.</l>
<l>Conti lo sciame dell'impronte mosche</l>
<l>che ronzano in april nella capanna,</l>
<l>quando di latte sgorgano le secchie,</l>
<l>chi contar degli Achei desìa le torme</l>
<l>anelanti de' Teucri alla rovina.</l>
<l>Ma quale è de' caprai la maestrìa</l>
<l>nel divider le greggie, allor che il pasco</l>
<l>le confonde e le mesce, a questa guisa</l>
<l>in ordinate squadre i capitani</l>
<l>schieravano gli Achivi alla battaglia.</l>
<l>Agamennón qual tauro era nel mezzo,</l>
<l>che nobile e sovrana alza la fronte</l>
<l>sovra tutto l'armento e lo conduce:</l>
<l>e tal fra tanti eroi Giove gl'infonde</l>
<l>e garbo e maestà, che Marte al cinto,</l>
<l>Nettunno al petto, e il Folgorante istesso</l>
<l>negli sguardi somiglia e nella testa.</l>
</lg>
<lg>
<l>Muse dell'alto Olimpo abitatrici,</l>
<l>or voi ne dite (ché voi tutte, o Dive,</l>
<l>riguardate le cose e le sapete:</l>
<l>a noi nessuna è conta, e ne susurra</l>
<l>di fuggitiva fama un'aura appena),</l>
<l>dite voi degli Achivi i condottieri.</l>
<l>Della turba infinita io né parole</l>
<l>farò né nome, ché bastanti a questo</l>
<l>non dieci lingue mi sarìan né dieci</l>
<l>bocche, né voce pur di ferreo petto.</l>
<l>Di tutta l'oste ad Ilio navigata</l>
<l>divisar la memoria altri non puote</l>
<l>che l'alme figlie dell'Egìoco Giove.</l>
<l>Sol dunque i duci, e sol le navi io canto.</l>
</lg>
<lg>
<l>Erano de' Beozi i capitani</l>
<l>Arcesilao, Leìto e Penelèo</l>
<l>e Protenore e Clonio, e traean seco</l>
<l>d'Iria i coloni e d'Aulide petrosa,</l>
<l>con quei di Scheno e Scolo, e quei dell'erta</l>
<l>Eteono e di Tespia e quei che manda</l>
<l>la spaziosa Micalesso e Grea;</l>
<l>e quei che d'Arma la contrada edùca,</l>
<l>ed Ilesio ed Erìtre ed Eleone</l>
<l>e Peteone ed Ila ed Ocalèa.</l>
<l>Seguono i prodi della ben costrutta</l>
<l>Medeone e di Cope, e gli abitanti</l>
<l>d'Eutresi e Tisbe di colombe altrice.</l>
<l>Di Coronèa vien dopo e dell'erbosa</l>
<l>Alïarto e di Glissa e di Platèa</l>
<l>e d'Ipotebe dalle salde mura</l>
<l>una gran torma: ed altri abbandonaro</l>
<l>le sacrate a Nettunno inclite selve</l>
<l>d'Onchesto, e d'Arne i pampinosi colli;</l>
<l>altri il pian di Midèa; altri di Nisa</l>
<l>gli almi boschetti, e gli ultimi confini</l>
<l>d'Antèdone. Di questi eran cinquanta</l>
<l>le navi, e ognuna cento prodi e venti,</l>
<l>fior di beozia gioventù, portava.</l>
</lg>
<lg>
<l>Dell'Orcomèno Minïèo gli eletti,</l>
<l>misti a quei d'Aspledóne, hanno a lor duci</l>
<l>Ascàlafo e Ialmeno, ambo di Marte</l>
<l>egregia prole. Ne' secreti alberghi</l>
<l>d'Attore Azìde partorilli Astìoche</l>
<l>vereconda fanciulla, alle superne</l>
<l>stanze salita, e al forte iddio commista</l>
<l>in amplesso furtivo. Eran di questi</l>
<l>trenta le navi che schierârsi al lido.</l>
</lg>
<lg>
<l>Regge la squadra de' Focensi il cenno</l>
<l>di Schedio e d'Epistròfo, incliti figli</l>
<l>del generoso Naubolìde Ifìto.</l>
<l>Invìa questi guerrier la discoscesa</l>
<l>balza di Pito, e Ciparisso e Crissa,</l>
<l>gentil paese, e Daulide e Panope.</l>
<l>D'Anemoria e di Jampoli van seco</l>
<l>gli abitatori, e quei che del Cefiso</l>
<l>beon l'onde sacre, e quei che di Lilèa</l>
<l>domano i gioghi alle cefisie fonti.</l>
<l>Son quaranta le prore al mar fidate</l>
<l>da questi prodi, e tutte in ordinanza</l>
<l>de' Beozi disposte al manco lato.</l>
</lg>
<lg>
<l>Di Locride guidava i valorosi</l>
<l>Aiace d'Oïlèo, veloce al corso.</l>
<l>Di tutta la persona egli è minore</l>
<l>del Telamonio, né minor di poco;</l>
<l>ma picciolo quantunque e non coperto</l>
<l>che di lineo torace, ei tutti avanza</l>
<l>e Greci e Achivi nel vibrar dell'asta.</l>
<l>Di Cino, di Calliaro e d'Opunte</l>
<l>lo seguono i deletti, e quei di Bessa,</l>
<l>e quei che i colti dell'amena Augèe</l>
<l>e di Scarfe lasciâr, misti di Tarfa</l>
<l>ai duri agresti, e quei di Tronio a cui</l>
<l>il Boagrio torrente i campi allaga.</l>
<l>Venti e venti il seguìan preste carene</l>
<l>della locrese gioventù venuta</l>
<l>di là dai fini della sacra Eubèa.</l>
</lg><lg><l>Ma gl'incoli d'Eubèa gli arditi Abanti,</l>
<l>Eretrïensi, Calcidensi, e quelli</l>
<l>dell'aprica vitifera Istïea,</l>
<l>e di Cerinto in una i marinari,</l>
<l>e i montanari dell'alpestre Dio,</l>
<l>e quei di Stira e di Caristo han duce</l>
<l>il bellicoso Elefenòr, figliuolo</l>
<l>di Calcodonte, e sir de' prodi Abanti.</l>
<l>Snellissimi di piè portan costoro</l>
<l>fiocchi di chiome su la nuca, egregi</l>
<l>combattitori, a maraviglia sperti</l>
<l>nell'abbassar la lancia, e sul nemico</l>
<l>petto smagliati fracassar gli usberghi.</l>
<l>E quaranta di questi eran le vele.</l>
</lg><lg><l>Della splendida Atene ecco gli eroi,</l>
<l>popolo del magnanimo Erettèo</l>
<l>cui l'alma terra partorì. Nudrillo</l>
<l>ed in Atene il collocò Minerva</l>
<l>alla sant'ombra de' suoi pingui altari,</l>
<l>ove l'attica gente a statuito</l>
<l>giro di soli con agnelli e tauri</l>
<l>placa la Diva. Guidator di questi</l>
<l>era il Petìde Menestèo. Non vede</l>
<l>pari il mondo a costui nella scienza</l>
<l>di squadronar cavalli e fanti. Il solo</l>
<l>Nestor l'eguaglia, perché d'anni il vince.</l>
<l>Cinquanta navi ha seco. Unîrsi a queste</l>
<l>sei altre e sei di Salamina uscite,</l>
<l>al Telamonio Aiace obbedïenti.</l>
</lg><lg><l>Seguìa l'eletta de' guerrier, cui d'Argo</l>
<l>mandava la pianura e la superba</l>
<l>d'ardue mura Tirinto e le di cupo</l>
<l>golfo custodi Ermïone ed Asìne.</l>
<l>Con essi di Trezene e della lieta</l>
<l>di pampini Epidauro e d'Eïone</l>
<l>venìa la squadra; e dopo questa un fiero</l>
<l>di giovani drappello che d'Egina</l>
<l>lasciò gli scogli e di Masete. A questi</l>
<l>tre sono i duci, il marzio Dïomede,</l>
<l>Stènelo dell'altero Capanèo</l>
<l>diletta prole, e il somigliante a nume</l>
<l>Eurïalo figliuol di Mecistèo</l>
<l>Talaionìde. Ma del corpo tutto</l>
<l>condottiero supremo è Dïomede.</l>
<l>E sono ottanta di costor le antenne.</l>
</lg><lg><l>Ma ben cento son quelle a cui comanda</l>
<l>il regnatore Agamennóne Atride.</l>
<l>Sua seguace è la gente che gl'invìa</l>
<l>la regale Micene e l'opulenta</l>
<l>Corinto, e quella della ben costrutta</l>
<l>Cleone e quella che d'Ornee discende,</l>
<l>e dell'amena Aretirèa. Né scarsa</l>
<l>fu de' suoi Sicïon, seggio primiero</l>
<l>d'Adrasto. Anco Iperesia, anco l'eccelsa</l>
<l>Gonoessa e Pellene ed Egio e tutte</l>
<l>le marittime prode, e tutta intorno</l>
<l>d'Elice la campagna impoverîrsi</l>
<l>d'abitatori. E questa truppa è fiore</l>
<l>di gagliardi, e la più di quante allora</l>
<l>schierârsi in campo. D'arme rilucenti</l>
<l>iva il duce vestito, ed esultava</l>
<l>in suo segreto del vedersi il primo</l>
<l>fra tanti eroi; e veramente egli era</l>
<l>il maggior di que' regi, e conducea</l>
<l>il maggior nerbo delle forze achive.</l>
</lg><lg><l>Il concavo di balze incoronato</l>
<l>Lacedemonio suol Sparta e Brisèe,</l>
<l>e Fari e Messa di colombe altrice,</l>
<l>e Augìe la lieta e l'amiclèa contrada,</l>
<l>Etilo ed Elo al mar giacente e Laa,</l>
<l>queste tutte spedîr sovra sessanta</l>
<l>prore i lor figli; e Menelao li guida</l>
<l>aitante guerrier. Disgiunta ei tiene</l>
<l>dalla fraterna la sua schiera, e forte</l>
<l>del suo proprio valor la sprona all'armi,</l>
<l>di vendicar su i Teucri impazïente</l>
<l>l'onta e i sospir della rapita Elèna.</l>
</lg><lg><l>Di novanta navigli capitano</l>
<l>veniva il veglio cavalier Nestorre.</l>
<l>Di Pilo ei guida e dell'aprica Arene</l>
<l>gli abitanti e di Trio, guado d'Alfèo,</l>
<l>e della ben fondata Epi, con quelli</l>
<l>a cui Ciparissente e Anfigenìa</l>
<l>sono stanza, e Ptelèo ed Elo e Dorio,</l>
<l>Dorio famosa per l'acerbo scontro</l>
<l>che col tracio Tamiri ebber le Muse</l>
<l>il giorno che d'Ecalia e dagli alberghi</l>
<l>dell'ecaliese Eurito ei fea ritorno.</l>
<l>Millantava costui che vinte avrìa</l>
<l>al paragon del canto anco le Muse,</l>
<l>le Muse figlie dell'Egìoco Giove.</l>
<l>Adirate le dive al burbanzoso</l>
<l>tolser la luce e il dolce canto e l'arte</l>
<l>delle corde dilette animatrice.</l>
</lg><lg><l>Seguìa l'arcade schiera dalle falde</l>
<l>del Cillene discesa e dai contorni</l>
<l>del tumulo d'Epito, esperta gente</l>
<l>nel ferir da vicino. Uscìa con essa</l>
<l>di campestri garzoni una caterva,</l>
<l>che del Fenèo li paschi e il pecoroso</l>
<l>Orcomeno lasciâr. V'eran di Ripe</l>
<l>e di Strazia i coloni e di Tegèa,</l>
<l>e quei d'Enispe tempestosa, e quelli</l>
<l>cui dell'amena Mantinèa nutrisce</l>
<l>l'opima gleba e la stinfalia valle</l>
<l>e la parrasia selva. Avean costoro</l>
<l>spiegate al vento di cinquanta e dieci</l>
<l>navi le vele, che a varcar le negre</l>
<l>onde lor diè lo stesso rege Atride</l>
<l>Agamennóne; perocché di studi</l>
<l>marinareschi all'Arcade non cale.</l>
<l>D'intrepidi nell'arme e sperti petti</l>
<l>iva carca ciascuna, e le reggea</l>
<l>d'Ancèo figliuolo il rege Agapenorre.</l>
</lg><lg><l>La squadra che consegue, e si divide</l>
<l>quadripartita, ha quattro duci, e ognuno</l>
<l>a dieci navi accenna. Le montaro</l>
<l>molti Epèi valorosi, e gli abitanti</l>
<l>di Buprasio e del sacro elèo paese,</l>
<l>e di tutto il terren che tra il confine</l>
<l>di Mirsino ed Irmino si racchiude,</l>
<l>e tra l'Olenia rupe e l'erto Alìsio.</l>
<l>Di Cteato figliuol l'illustre Anfìmaco</l>
<l>guida il primo squadron, Talpio il secondo,</l>
<l>egregio seme dell'Eurito Attòride;</l>
<l>Dïore il terzo, generosa prole</l>
<l>d'Amarincèo. Del quarto è correttore</l>
<l>il simigliante a nume Polisseno,</l>
<l>germe dell'Augeïade Agastene.</l>
</lg><lg><l>Ai forti di Dulichio e delle sacre</l>
<l>Echinadi isolette, che rimpetto</l>
<l>alle contrade elèe rompon l'opposto</l>
<l>pelago, a questi è condottier Megète,</l>
<l>di sembiante guerrier pari a Gradivo.</l>
<l>Il generò Filèo diletto a Giove,</l>
<l>buon cavalier che dai paterni un giorno</l>
<l>odii sospinto alla dulichia terra</l>
<l>migrò fuggendo, e v'ebbe impero. Il figlio</l>
<l>quaranta prore ad Ilïon guidava.</l>
</lg><lg><l>Dei prodi Cefaleni, abitatori</l>
<l>d'Itaca alpestre e di Nerito ombroso,</l>
<l>di Crocilèa, di Samo e di Zacinto</l>
<l>e dell'aspra Egelìpe e dell'opposto</l>
<l>continente, di tutti è duce Ulisse</l>
<l>vero senno di Giove; e lo seguièno</l>
<l>dodici navi di vermiglio pinte.</l>
</lg><lg><l>Ne spinge in mar quaranta il capitano</l>
<l>degli Etòli Toante, a cui fu padre</l>
<l>Andrèmone; e traea seco le torme</l>
<l>di Pleurone, d'Oleno e di Pilene,</l>
<l>quelle dell'aspra Calidone e quelle</l>
<l>di Calcide. E raccolta era in Toante</l>
<l>degli Etòli la somma signorìa</l>
<l>da che la Parca i figli ebbe percosso</l>
<l>del magnanimo Enèo, posto col biondo</l>
<l>Meleagro infelice ei pur sotterra.</l>
</lg><lg><l>Il gran mastro di lancia Idomenèo</l>
<l>guida i Cretesi che di Gnosso usciro,</l>
<l>di Litto, di Mileto e della forte</l>
<l>Gortina e della candida Licasto</l>
<l>e di Festo e di Rizio, inclite tutte</l>
<l>popolose contrade, ed altri molti</l>
<l>dell'alma Creta abitator, di Creta</l>
<l>che di cento città porta ghirlanda.</l>
<l>Di questi tutti Idomenèo divide</l>
<l>col marzio Merïon la glorïosa</l>
<l>capitananza; e ottanta navi han seco.</l>
</lg><lg><l>Nove da Rodi ne varâr gli alteri</l>
<l>Rodiani per l'isola partiti</l>
<l>in triplice tribù: Lindo, Jaliso,</l>
<l>e il biancheggiante di terren Camiro.</l>
<l>L'Eràclide Tlepòlemo è lor duce,</l>
<l>grande e robusto battaglier che al forte</l>
<l>Ercole un giorno Astiochèa produsse,</l>
<l>cui d'Efira e dal fiume Selleente</l>
<l>seco addusse l'eroe, poiché distrutto</l>
<l>v'ebbe molte cittadi e molta insieme</l>
<l>gioventù generosa. Entro i paterni</l>
<l>fidi alberghi Tlepòlemo cresciuto</l>
<l>di subitaneo colpo a morte mise</l>
<l>Licinnio, al padre avuncolo diletto,</l>
<l>e canuto guerrier. Ratto costrusse</l>
<l>alquante navi l'uccisore, e accolti</l>
<l>molti compagni, si fuggì per l'onde,</l>
<l>l'ira vitando e il minacciar degli altri</l>
<l>figli e nipoti dell'erculeo seme.</l>
<l>Dopo error molti e stenti i fuggitivi</l>
<l>toccâr di Rodi il lido, e qui divisi</l>
<l>tutti in tre parti posero la stanza:</l>
<l>e il gran re de' mortali e degli Dei</l>
<l>li dilesse, e su lor piovve la piena</l>
<l>d'infinita mirabile ricchezza.</l>
</lg><lg><l>Nirèo tre navi conducea da Sima,</l>
<l>Nirèo d'Aglaia figlio e di Caropo,</l>
<l>Nirèo di quanti navigaro a Troia</l>
<l>il più vago, il più bel, dopo il Pelìde</l>
<l>beltà perfetta. Ma un imbelle egli era;</l>
<l>e turba lo seguìa di pochi oscuri.</l>
</lg><lg><l>Quei che tenean Nisiro e Caso e Cràpato</l>
<l>e Coo seggio d'Euripilo, e le prode</l>
<l>dell'isole Calidne, il cenno regge</l>
<l>d'Antifo e di Fidippo, ambo figliuoli</l>
<l>di Tessalo Eraclìde. E trenta navi</l>
<l>aravano a costor l'onda marina.</l>
</lg><lg><l>Ditene adesso, o Dive, i valorosi</l>
<l>d'Alo e d'Alope e del pelasgic'Argo</l>
<l>e di Trachine; né di Ftia né d'Ellade,</l>
<l>di bellissime donne educatrice,</l>
<l>gli eroi tacete, Mirmidón chiamati,</l>
<l>ed Elleni ed Achei. Sopra cinquanta</l>
<l>prore a costoro è capitano Achille.</l>
<l>Ma di guerra in que' cor tace il pensiero,</l>
<l>ch'ei più non hanno chi a pugnar li guidi.</l>
<l>Il divino Pelìde appo le navi</l>
<l>neghittoso si giace, e della tolta</l>
<l>Briseide l'ira si smaltisce in petto,</l>
<l>bella di belle chiome alma fanciulla</l>
<l>che in Lirnesso ei s'avea con molto affanno</l>
<l>conquistata per mezzo alla ruina</l>
<l>di Lirnesso e di Tebe, a morte spinti</l>
<l>del bellicoso Eveno ambo i figliuoli</l>
<l>Epistrofo e Minete. Per costei</l>
<l>languìa nell'ozio il mesto eroe; ma il giorno</l>
<l>del suo destarsi all'armi era vicino.</l>
</lg><lg><l>Quei che Filàce e la fiorita Pìrraso,</l>
<l>terra a Cerere sacra, e la feconda</l>
<l>di molto gregge Itóne e quei che manda</l>
<l>la marittima Antrone e di Ptelèo</l>
<l>l'erboso suol, reggea, mentre che visse,</l>
<l>il marzïal Protesilao. Ma lui</l>
<l>la negra terra allor chiudea nel seno,</l>
<l>e la moglie in Filàce derelitta</l>
<l>le belle gote lacerava, e tutta</l>
<l>vedova del suo re piangea la casa.</l>
<l>Primo ei balzossi dalle navi, e primo</l>
<l>trafitto cadde dal dardanio ferro:</l>
<l>ma senza duce non restò sua schiera,</l>
<l>ché Podarce or la guida, esimio figlio</l>
<l>del Filacide Ificlo, che di pingui</l>
<l>lanose torme avea molta ricchezza.</l>
<l>Del magnanimo ucciso era Podarce</l>
<l>minor germano; ma perché quel grande</l>
<l>non pur d'anni il vincea, ma di prodezza,</l>
<l>l'egregio estinto duce era pur sempre</l>
<l>di sua schiera il desìo. Di questa squadra</l>
<l>son quaranta le navi in ordinanza.</l>
</lg><lg><l>Gli abitator di Fere, appo il bebèo</l>
<l>stagno, e quelli di Bebe e di Glafira</l>
<l>e dell'alta Jaolco avean salpato</l>
<l>con undici navigli. Eumelo è duce,</l>
<l>germe caro d'Admeto, e la divina</l>
<l>infra le donne Alcesti il partorìo,</l>
<l>delle figlie di Pelia la più bella.</l>
</lg><lg><l>Di Metone, Taumacia e Melibèa</l>
<l>e dell'aspra Olizone era venuto</l>
<l>con sette prore un fier drappello, e carca</l>
<l>di cinquanta gagliardi era ciascuna,</l>
<l>sperti di remo e d'arco e di battaglia.</l>
<l>Famoso arciero li reggea da prima</l>
<l>Filottete; ma questi egro d'acuti</l>
<l>spasmi ora giace nella sacra Lenno,</l>
<l>ove da tetra di pestifer angue</l>
<l>piaga offeso gli Achei l'abbandonaro.</l>
<l>Ma dell'afflitto eroe gl'ingrati Argivi</l>
<l>ricorderansi, e in breve. Intanto il fido</l>
<l>suo stuol si strugge del desìo di lui,</l>
<l>ma non va senza duce. Lo governa</l>
<l>Medon cui spurio figlio ad Oïlèo</l>
<l>eversor di città Rena produsse.</l>
</lg><lg><l>Que' poi che Tricca e la scoscesa Itome</l>
<l>ed Ecalia tenean seggio d'Eurito,</l>
<l>han capitani d'Esculapio i figli,</l>
<l>della paterna medic'arte entrambi</l>
<l>sperti assai, Podalirio e Macaone.</l>
<l>Fan trenta navi di costor la schiera.</l>
</lg><lg><l>Ormenio, Asterio e l'iperèe fontane,</l>
<l>e del Titano le candenti cime</l>
<l>i lor prodi mandâr sotto il comando</l>
<l>del chiaro figlio d'Evemone Eurìpilo</l>
<l>da quaranta carene accompagnato.</l>
</lg><lg><l>D'Argissa e di Girton, d'Orte e d'Elona</l>
<l>e della bianca Oloossona i figli</l>
<l>procedono suggetti al fermo e forte</l>
<l>Polipete, figliuol di Piritòo,</l>
<l>del sempiterno Giove inclito seme;</l>
<l>e generollo a Piritòo l'illustre</l>
<l>Ippodamìa quel dì che dei bimembri</l>
<l>irti Centauri ei fe' l'alta vendetta,</l>
<l>e li cacciò dal Pelio, e agli Eticesi</l>
<l>li confinò. Né solo è Polipete,</l>
<l>ma seco è Leontèo, marzio germoglio</l>
<l>del Cenìde magnanimo Corone.</l>
<l>E questa è squadra di quaranta antenne.</l>
</lg><lg><l>Venti da Cifo e due Gunèo ne guida</l>
<l>d'Enieni onerose e di Perebi,</l>
<l>franchi soldati, e di color che intorno</l>
<l>alla fredda Dodona avean la stanza,</l>
<l>e di quelli che solcano gli ameni</l>
<l>campi cui l'onda titaresia irriga,</l>
<l>rivo gentil che nel Penèo devolve</l>
<l>le sue bell'acque, né però le mesce</l>
<l>con gli argenti penèi, ma vi galleggia</l>
<l>come liquida oliva; ché di Stige</l>
<l>(giuramento tremendo) egli è ruscello.</l>
</lg><lg><l>Ultimo vien di Tentredone il figlio</l>
<l>il veloce Protòo, duce ai Magneti</l>
<l>dal bel Penèo mandati e dal frondoso</l>
<l>Pelio. Il seguìan quaranta navi. E questi</l>
<l>fur dell'achiva armata i capitani.</l>
</lg><lg><l>Dimmi or, Musa, chi fosse il più valente</l>
<l>di tanti duci e de' cavalli insieme</l>
<l>che gli Atridi seguîr. Prestanti assai</l>
<l>eran le fereziadi puledre</l>
<l>ch'Eumelo maneggiava, agili e ratte</l>
<l>come penna d'augello, ambe d'un pelo,</l>
<l>d'età pari e di dosso a dritto filo.</l>
<l>Il vibrator del curvo arco d'argento</l>
<l>Febo educolle ne' pïerii prati,</l>
<l>e portavan di Marte la paura</l>
<l>nelle battaglie. Degli eroi primiero</l>
<l>era l'Aiace Telamonio, mentre</l>
<l>perseverò nell'ira il grande Achille,</l>
<l>il più forte di tutti; e innanzi a tutti</l>
<l>ivan di pregio i corridor portanti</l>
<l>l'incomparabil Tessalo. Ma questi</l>
<l>nelle ricurve navi si giacea</l>
<l>inoperoso, e sempre spirante ira</l>
<l>contro l'Atride Agamennóne. Intanto</l>
<l>lunghesso il mare al disco, all'asta, all'arco</l>
<l>i suoi guerrieri si prendean diletto.</l>
<l>Oziosi i cavalli appo i lor cocchi</l>
<l>pasceano l'apio paludoso e il loto,</l>
<l>e i cocchi si giacean coperti e muti</l>
<l>nelle tende dei duci, e i duci istessi,</l>
<l>del bellicoso eroe desiderosi,</l>
<l>givan pel campo vagabondi e inerti.</l>
</lg><lg><l>Movean le schiere intanto in vista eguali</l>
<l>a un mar di foco inondator, che tutta</l>
<l>divorasse la terra; ed alla pesta</l>
<l>de' trascorrenti piedi il suol s'udìa</l>
<l>rimbombar. Come quando il fulminante</l>
<l>irato Giove Inarime flagella</l>
<l>duro letto a Tifèo, siccome è grido;</l>
<l>così de' passi al suon gemea la terra.</l>
</lg><lg><l>Mentre il campo traversano veloci</l>
<l>gli Achei, col piè che i venti adegua, ai Teucri</l>
<l>Iri discese di feral novella</l>
<l>apportatrice, e la spedìa di Giove</l>
<l>un comando. Tenean questi consiglio</l>
<l>giovani e vecchi, congregati tutti</l>
<l>ne' regali vestiboli. Mischiossi</l>
<l>tra lor la Diva, di Polìte assunta</l>
<l>l'apparenza e la voce. Era Polìte</l>
<l>di Prìamo un figlio che, del piè fidando</l>
<l>nella prestezza, stavasi de' Teucri</l>
<l>esploratore al monumento in cima</l>
<l>dell'antico Esïeta, e vi spïava</l>
<l>degli Achivi la mossa. In queste forme</l>
<l>trasse innanzi la Diva, e al re conversa,</l>
<l>Padre, disse, che fai? Sempre a te piace</l>
<l>il molto sermonar come ne' giorni</l>
<l>della pace; né pensi alla ruina</l>
<l>che ne sovrasta. Molte pugne io vidi,</l>
<l>ma tali e tante non vid'io giammai</l>
<l>ordinate falangi. Numerose</l>
<l>al pari delle foglie e dell'arene</l>
<l>procedono nel campo a dar battaglia</l>
<l>sotto Troia. Tu dunque primamente,</l>
<l>Ettore, ascolta un mio consiglio, e il poni</l>
<l>ad effetto. Nel sen di questa grande</l>
<l>città diversi di diverse lingue</l>
<l>abbiam guerrieri di soccorso. Ognuno</l>
<l>de' lor duci si ponga alla lor testa,</l>
<l>e tutti in punto di pugnar li metta.</l>
</lg><lg><l>Conobbe Ettorre della Dea la voce,</l>
<l>e di subito sciolse il parlamento.</l>
<l>Corresi all'armi, si spalancan tutte</l>
<l>le porte, e folti sboccano in tumulto</l>
<l>fanti e cavalli. Alla città rimpetto</l>
<l>solitario nel piano ergesi un colle</l>
<l>a cui s'ascende d'ogni parte. È detto</l>
<l>da' mortali Batièa, dagl'immortali</l>
<l>tomba dell'agilissima Mirinna;</l>
<l>ivi i Teucri schierârsi e i collegati.</l>
</lg><lg><l>Capitan de' Troiani è il grande Ettorre,</l>
<l>d'eccelso elmetto agitator. Lo segue</l>
<l>de' più forti guerrier schiera infinita</l>
<l>coll'aste in pugno di ferir bramose.</l>
</lg><lg><l>Ai Dàrdani comanda il valoroso</l>
<l>figliuol d'Anchise Enea cui la divina</l>
<l>Venere in Ida partorì, commista</l>
<l>diva immortale ad un mortal; ned egli</l>
<l>solo comanda, ma ben anco i due</l>
<l>Antenòridi Archiloco e Acamante</l>
<l>in tutte guise di battaglia esperti.</l>
</lg><lg><l>Quei che dell'Ida alle radici estreme</l>
<l>hanno stanza in Zelèa ricchi Troiani</l>
<l>la profonda beventi acqua d'Asepo,</l>
<l>Pandaro guida, licaonio figlio,</l>
<l>cui fe' dono dell'arco Apollo istesso.</l>
</lg><lg><l>Della città d'Apesio e d'Adrastèa,</l>
<l>di Pitièa la gente e dell'eccelsa</l>
<l>ferèa montagna han duci Adrasto ed Anfio</l>
<l>corazzato di lino, ambo rampolli</l>
<l>di Merope Percosio. Era costui</l>
<l>divinator famoso, ed a' suoi figli</l>
<l>non consentìa l'andata all'omicida</l>
<l>guerra. Ma i figli non l'udîr; ché nero</l>
<l>a morir li traea fato crudele.</l>
</lg><lg><l>Mandâr Percote e Prazio e Sesto e Abido</l>
<l>e la nobile Arisba i lor guerrieri,</l>
<l>ed Asio li conduce, Asio figliuolo</l>
<l>d'Irtaco, e prence che d'Arisba venne</l>
<l>da fervidi portato alti cavalli</l>
<l>alla riviera sellentèa nudriti.</l>
</lg><lg><l>Dalla pingue Larissa i furibondi</l>
<l>lanciatori pelasghi Ippòtoo mena</l>
<l>con Pilèo, bellicosi ambo germogli</l>
<l>del pelasgico Leto Teutamìde.</l>
</lg><lg><l>Acamante e l'eroe duce Piròo</l>
<l>i Traci conducean quanti ne serra</l>
<l>l'estuoso Ellesponto; ed i Cicòni</l>
<l>del giavellotto vibratori, Eufemo</l>
<l>del Ceade Trezeno alto nipote;</l>
<l>poi Pirecme i Peòni a cui sul tergo</l>
<l>suonan gli archi ricurvi, e gli spedisce</l>
<l>la rimota Amidone, e l'Assio, fiume</l>
<l>di larga correntìa, l'Assio di cui</l>
<l>non si spande ne' campi onda più bella.</l>
</lg><lg><l>Dall'èneto paese ov'è la razza</l>
<l>dell'indomite mule, conducea</l>
<l>di Pilemene l'animoso petto</l>
<l>i Paflagoni, di Citoro e Sèsamo</l>
<l>e di splendide case abitatori</l>
<l>lungo le rive del Partenio fiume,</l>
<l>e d'Egiàlo e di Cromna e dell'eccelse</l>
<l>balze eritine. Li seguìa la squadra</l>
<l>degli Alizòni d'Alibe discesi,</l>
<l>d'Alibe ricca dell'argentea vena.</l>
<l>Duci a questi eran Odio ed Epistròfo,</l>
<l>e Cromi ai Misii e l'indovino Eunòmo.</l>
<l>Ma con gli augurii il misero non seppe</l>
<l>schivar la Parca. Sotto l'asta ei cadde</l>
<l>del Pelìde, quel dì che di nemica</l>
<l>strage vermiglio lo Scamandro ei fece.</l>
</lg><lg><l>Forci ed Ascanio deïforme al campo</l>
<l>dall'Ascania traean le frigie torme</l>
<l>di commetter battaglia impazïenti.</l>
</lg><lg><l>Di Pilemene i figli Antifo e Mestle,</l>
<l>alla gigèa palude partoriti,</l>
<l>ai Meonii eran duci, a quelli ancora</l>
<l>che alla falda del Tmolo ebber la vita.</l>
</lg><lg><l>Quindi i Carii di barbara favella</l>
<l>di Mileto abitanti e del frondoso</l>
<l>monte de' Ftiri e del meandrio fiume</l>
<l>e dell'erte di Mìcale pendici.</l>
<l>Anfimaco a costor con Naste impera,</l>
<l>figli di Nomïon, Naste un prudente,</l>
<l>Anfimaco un insano. Iva alla pugna</l>
<l>carco d'oro costui come fanciulla:</l>
<l>stolto! ché l'oro allontanar non seppe</l>
<l>l'atra morte che il giunse allo Scamandro.</l>
<l>Ivi il ferro achilleo lo stese, e l'oro</l>
<l>preda del forte vincitor rimase.</l>
</lg><lg><l>Venìan di Licia alfine, e dai rimoti</l>
<l>gorghi del Xanto i Licii, e li guidava</l>
<l>l'incolpabile Glauco e Sarpedonte.</l>
</lg>
</lg>
</div1>
<div1 type="parte">
<head>Libro terzo</head>
<lg type="non-definito">
<lg><l>Poiché sotto i lor duci ambo schierati</l>
<l>gli eserciti si fur, mosse il troiano</l>
<l>come stormo d'augei, forte gridando</l>
<l>e schiamazzando, col romor che mena</l>
<l>lo squadron delle gru, quando del verno</l>
<l>fuggendo i nembi l'oceàn sorvola</l>
<l>con acuti clangori, e guerra e morte</l>
<l>porta al popol pigmeo. Ma taciturni</l>
<l>e spiranti valor marcian gli Achivi,</l>
<l>pronti a recarsi di conserto aita.</l>
</lg><lg><l>Come talor del monte in su la cima</l>
<l>di Scirocco il soffiar spande la nebbia</l>
<l>al pastore odïosa, al ladro cara</l>
<l>più che la notte, né va lunge il guardo</l>
<l>più che tiro di pietra: a questa guisa</l>
<l>si destava di polve una procella</l>
<l>sotto il piè de' guerrieri che veloci</l>
<l>l'aperto campo trascorrean. Venuti</l>
<l>di poco spazio l'un dell'altro a fronte</l>
<l>gli eserciti nemici, ecco Alessandro</l>
<l>nelle prime apparir file troiane</l>
<l>bello come un bel Dio. Portava indosso</l>
<l>una pelle di pardo, ed il ricurvo</l>
<l>arco e la spada; e due dardi guizzando</l>
<l>ben ferrati ed aguzzi, iva de' Greci</l>
<l>sfidando i primi a singolar conflitto.</l>
<l>Il vide Menelao dinanzi a tutti</l>
<l>venir superbo a lunghi passi; e quale</l>
<l>il cor s'allegra di lïon che visto</l>
<l>un cervo di gran corpo o caprïolo,</l>
<l>spinto da fame a divorarlo intende,</l>
<l>e il latrar de' molossi, e degli audaci</l>
<l>villan robusti il minacciar non cura;</l>
<l>tale alla vista del Troian leggiadro</l>
<l>esultò Menelao. Piena sperando</l>
<l>far sopra il traditor la sua vendetta,</l>
<l>balza armato dal cocchio: e lui scorgendo</l>
<l>venir tra' primi, in cor turbossi il drudo,</l>
<l>e della morte paventoso in salvo</l>
<l>si ritrasse tra' suoi. Qual chi veduto</l>
<l>in montana foresta orrido serpe</l>
<l>risalta indietro, e per la balza fugge</l>
<l>di paura tremante e bianco in viso,</l>
<l>tal fra le schiere de' superbi Teucri,</l>
<l>l'ira temendo del figliuol d'Atrèo,</l>
<l>l'avvenente codardo retrocesse.</l>
</lg><lg><l>Ettore il vide, e con ripiglio acerbo</l>
<l>gli fu sopra gridando: Ahi sciagurato!</l>
<l>ahi profumato seduttor di donne,</l>
<l>vile del pari che leggiadro! oh mai</l>
<l>mai non fossi tu nato, o morto fossi</l>
<l>anzi ch'esser marito, ché tal fôra</l>
<l>certo il mio voto, e per te stesso il meglio,</l>
<l>più che carco d'infamia ir mostro a dito.</l>
<l>Odi le risa de' chiomati Achei,</l>
<l>che al garbo dell'aspetto un valoroso</l>
<l>ti suspicâr da prima, e or sanno a prova</l>
<l>che vile e fiacca in un bel corpo hai l'alma.</l>
<l>E vigliacco qual sei tu il mar varcasti</l>
<l>con eletti compagni? e visitando</l>
<l>straniere genti tu dall'apia terra</l>
<l>donna d'alta beltà, moglie d'eroi,</l>
<l>rapir potesti, e il padre e Troia e tutti</l>
<l>cacciar nelle sciagure, agl'inimici</l>
<l>farti bersaglio, ed infamar te stesso?</l>
<l>Perché fuggi? perché di Menelao</l>
<l>non attendi lo scontro? Allor saprai</l>
<l>di qual prode guerrier t'usurpi e godi</l>
<l>la florida consorte: né la cetra</l>
<l>ti varrà né il favor di Citerèa,</l>
<l>né il vago aspetto né la molle chioma,</l>
<l>quando cadrai riverso nella polve.</l>
<l>Oh fosser meno paurosi i Teucri!</l>
<l>ché tu n'andresti già, premio al mal fatto,</l>
<l>d'un guarnello di sassi rivestito.</l>
</lg><lg><l>Ed il vago a rincontro: Ettore, il veggo,</l>
<l>a ragion mi rampogni, ed io t'escuso.</l>
<l>Ma quel duro tuo cor scure somiglia</l>
<l>che ben tagliente una navale antenna</l>
<l>fende, vibrata da gagliardi polsi,</l>
<l>e nerbo e lena al fenditor raddoppia.</l>
<l>Non rinfacciarmi di Ciprigna i doni,</l>
<l>ché, qualunque pur sia, gradito e bello</l>
<l>sempre è il dono d'un Dio; né il conseguirlo</l>
<l>è nel nostro volere. Or se t'aggrada</l>
<l>ch'io scenda a duellar, fa che l'achee</l>
<l>squadre e le teucre seggansi tranquille,</l>
<l>e me nel mezzo e Menelao mettete</l>
<l>d'Elena armati a terminar la lite,</l>
<l>e di tutto il tesor di ch'ella è ricca.</l>
<l>Qual si vinca di noi s'abbia la donna</l>
<l>con tutto insieme il suo regal corredo,</l>
<l>e via la meni alle sue case; e tutti</l>
<l>su le percosse vittime giurando</l>
<l>amistà, voi di Troia abiterete</l>
<l>l'alma terra securi, e quelli in Argo</l>
<l>faran ritorno e nell'Acaia in braccio</l>
<l>alle vaghe lor donne. — A questo dire</l>
<l>brillò di gioia Ettorre, ed elevando</l>
<l>l'asta brandita e procedendo in mezzo,</l>
<l>di sostarsi fe' cenno alle sue schiere.</l>
<l>Tutte fêr alto: ma gl'infesti Achei</l>
<l>a saettar si diero alla sua mira</l>
<l>e dardi e sassi, infin che forte alzando</l>
<l>la voce Agamennón: Cessate, ei grida,</l>
<l>cessate, Argivi; non vibrate, Achei,</l>
<l>ch'egli par che parlarne il bellicoso</l>
<l>Ettore brami. — Riverenti tutti</l>
<l>cessâr le offese, e si fur queti. Allora</l>
<l>fra questo campo e quello Ettor sì disse:</l>
</lg><lg><l>Troiani, Achivi, dal mio labbro udite</l>
<l>ciò che parla Alessandro, esso per cui</l>
<l>fra noi surta ed accesa è tanta guerra.</l>
<l>Egli vuol che de' Teucri e degli Achei</l>
<l>quete stian l'armi, e sia da solo a solo</l>
<l>col bellicoso Menelao decisa</l>
<l>d'Elena la querela, e in un di quanta</l>
<l>ricchezza le pertien. Quegli de' due</l>
<l>che rimarrassi vincitor, si prenda</l>
<l>la bella donna, e in sua magion l'adduca</l>
<l>col tutto che possiede: e sia tra noi</l>
<l>con saldi patti l'amistà giurata.</l>
</lg><lg><l>Disse; e tutti ammutîr. Ma non già muto</l>
<l>si restò Menelao, che doloroso,</l>
<l>Me pur, gridava, me me pure udite,</l>
<l>ché il primo offeso mi son io. Fra' Greci</l>
<l>bramo io pur diffinita e fra' Troiani</l>
<l>questa lite una volta e le sofferte</l>
<l>molte sventure per la mia ragione</l>
<l>e per l'oltraggio d'Alessandro. Or quello</l>
<l>perisca di noi due, che dalla Parca</l>
<l>è dannato a perire; e voi con pace</l>
<l>vi separate. Una negr'agna adunque</l>
<l>svenate, o Teucri, all'alma Terra, e un agno</l>
<l>di bianco pelo al Sole: un terzo a Giove</l>
<l>offrirassi da noi. Ma venga all'ara</l>
<l>la maestà di Prïamo, e la pace</l>
<l>giuri egli stesso su le sacre fibre</l>
<l>(ché spergiuri per prova e senza fede</l>
<l>io conosco i suoi figli), onde protervo</l>
<l>nessun di Giove i giuramenti infranga.</l>
<l>Incostante, com'aura, è per natura</l>
<l>de' giovani il pensier; ma dove il senno</l>
<l>intervien de' canuti, a cui presenti</l>
<l>son le passate e le future cose,</l>
<l>ivi è felice d'ambe parti il fine.</l>
</lg><lg><l>Sì disse; e rallegrò Teucri ed Achei</l>
<l>la dolce speme di finir la guerra.</l>
<l>Schieraro i cocchi e ne smontâr: svestiti</l>
<l>quindi dell'armi, le adagiâr su l'erba,</l>
<l>l'une appresso dell'altre, e breve spazio</l>
<l>separava le schiere. Alla cittade</l>
<l>due banditori, a trarne i sacri agnelli</l>
<l>e a chiamar ratti il padre, Ettore invìa:</l>
<l>invìa del pari il rege Agamennóne</l>
<l>alle navi Taltibio, onde la terza</l>
<l>ostia n'adduca; e obbedïente ei corse.</l>
</lg><lg><l>Scese intanto dal cielo ambasciatrice</l>
<l>Iri ad Elèna dalle bianche braccia,</l>
<l>della cognata Laodice assunto</l>
<l>il sembiante gentil, di Laodice</l>
<l>che pregiata del prence Elicaone,</l>
<l>d'Antènore figliuolo, era consorte,</l>
<l>e tra le figlie prïamee tenuta</l>
<l>la più vaga. Trovolla che tessea</l>
<l>a doppia trama una splendente e larga</l>
<l>tela, e su quella istorïando andava</l>
<l>le fatiche che molte a sua cagione</l>
<l>soffrìano i Teucri e i loricati Achei.</l>
<l>La Diva innanzi le si fece, e disse:</l>
</lg><lg><l>Sorgi, sposa diletta, a veder vieni</l>
<l>de' Troiani e de' Greci un ammirando</l>
<l>spettacolo improvviso. Essi che dianzi</l>
<l>di sangue ingordi lagrimosa guerra</l>
<l>si fean nel campo, or fatto han tregua, e queti</l>
<l>seggonsi e curvi su gli scudi in mezzo</l>
<l>alle lunghe lor picche al suol confitte.</l>
<l>Alessandro frattanto e Menelao</l>
<l>per te coll'asta in singolar certame</l>
<l>combatteranno, e tu verrai chiamata</l>
<l>del prode vincitor cara consorte.</l>
</lg><lg><l>Con questo ragionar la Dea le mise</l>
<l>un sùbito nel cor dolce desìo</l>
<l>del primiero marito e della patria</l>
<l>e de' parenti. Ond'ella in bianco velo</l>
<l>prestamente ravvolta, e di segrete</l>
<l>tenere stille rugiadosa il ciglio,</l>
<l>della stanza n'usciva; e non già sola,</l>
<l>ma due donzelle la seguìan, Climene</l>
<l>per grand'occhi lodata, e di Pittèo</l>
<l>Etra la figlia. Delle porte Scee</l>
<l>giunser tosto alla torre, ove seduto</l>
<l>Prìamo si stava, e con lui Lampo e Clizio,</l>
<l>Pantòo, Timete, Icetaone e i due</l>
<l>spegli di senno Ucalegonte e Antènore,</l>
<l>del popol senïori, che dell'armi</l>
<l>per vecchiezza deposto avean l'affanno,</l>
<l>ma tutti egregi dicitor, sembianti</l>
<l>alle cicade che agli arbusti appese</l>
<l>dell'arguto lor canto empion la selva.</l>
</lg><lg><l>Come vider venire alla lor volta</l>
<l>la bellissima donna i vecchion gravi</l>
<l>alla torre seduti, con sommessa</l>
<l>voce tra lor venìan dicendo: In vero</l>
<l>biasmare i Teucri né gli Achei si denno</l>
<l>se per costei sì dïuturne e dure</l>
<l>sopportano fatiche. Essa all'aspetto</l>
<l>veramente è Dea. Ma tale ancora</l>
<l>via per mar se ne torni, e in nostro danno</l>
<l>più non si resti né de' nostri figli.</l>
</lg><lg><l>Dissero; e il rege la chiamò per nome:</l>
<l>Vieni, Elena, vien qua, figlia diletta,</l>
<l>siedimi accanto, e mira il tuo primiero</l>
<l>sposo e i congiunti e i cari amici. Alcuna</l>
<l>non hai colpa tu meco, ma gli Dei,</l>
<l>che contra mi destâr le lagrimose</l>
<l>arme de' Greci. Or drizza il guardo, e dimmi</l>
<l>chi sia quel grande e maestoso Acheo</l>
<l>di sì bel portamento. Altri l'avanza</l>
<l>ben di statura, ma non vidi al mondo</l>
<l>maggior decoro, né mortale io mai</l>
<l>degno di tanta riverenza in vista:</l>
<l>re lo dice l'aspetto. — E la più bella</l>
<l>delle donne così gli rispondea:</l>
</lg><lg><l>Suocero amato, la presenza tua</l>
<l>di timor mi rïempie e di rispetto.</l>
<l>Oh scelta una crudel morte m'avessi,</l>
<l>pria che l'orme del tuo figlio seguire,</l>
<l>il marital mio letto abbandonando</l>
<l>e i fratelli e la cara figlioletta</l>
<l>e le dolci compagne! Al ciel non piacque;</l>
<l>e quindi è il pianto che mi strugge. Or io</l>
<l>di ciò che chiedi ti farò contento.</l>
<l>Quegli è l'Atride Agamennón, di molte</l>
<l>vaste contrade correttor supremo,</l>
<l>ottimo re, fortissimo guerriero,</l>
<l>un dì cognato a me donna impudica,</l>
<l>s'unqua fui degna che a me tale ei fosse.</l>
</lg><lg><l>Disse; ed in lui maravigliando il vecchio</l>
<l>fisse il guardo e sclamò: Beato Atride,</l>
<l>cui nascente con fausti occhi miraro</l>
<l>la Parca e la Fortuna, onde il comando</l>
<l>di fior tanto d'eroi ti fu sortito!</l>
<l>Sovviemmi il giorno ch'io toccai straniero</l>
<l>la vitifera Frigia. Un denso io vidi</l>
<l>popolo di cavalli agitatore</l>
<l>dell'inclito Migdon schiere e d'Otrèo,</l>
<l>che poste del Sangario alla riviera</l>
<l>avean le tende, ed io co' miei m'aggiunsi</l>
<l>lor collegato, e fui del numer uno</l>
<l>il dì che a pugna le virili Amàzzoni</l>
<l>discesero. Ma tante allor non fûro</l>
<l>le frigie torme no quante or l'achee.</l>
</lg><lg><l>Visto un secondo eroe, di nuovo il vecchio</l>
<l>la donna interrogò: Dinne chi sia</l>
<l>quell'altro, o figlia. Egli è di tutto il capo</l>
<l>minor del sommo Agamennón, ma parmi</l>
<l>e del petto più largo e della spalla.</l>
<l>Gittate ha l'armi in grembo all'erba, ed egli</l>
<l>come arïète si ravvolve e scorre</l>
<l>tra le file de' prodi; e veramente</l>
<l>parmi di greggia guidator lanoso</l>
<l>quando per mezzo a un branco si raggira</l>
<l>di candide belanti, e le conduce.</l>
</lg><lg><l>Quegli è l'astuto laerzìade Ulisse,</l>
<l>la donna replicò, là nell'alpestre</l>
<l>suol d'Itaca nudrito, uom che ripieno</l>
<l>di molti ingegni ha il capo e di consigli.</l>
</lg><lg><l>Donna, parlasti il ver, soggiunse il saggio</l>
<l>Antènore. Spedito a dimandarti</l>
<l>col forte Menelao qua venne un tempo</l>
<l>ambasciatore Ulisse, ed io fui loro</l>
<l>largo d'ospizio e d'accoglienze oneste,</l>
<l>e d'ambo studïai l'indole e il raro</l>
<l>accorgimento. Ma venuto il giorno</l>
<l>di presentarsi nel troian senato,</l>
<l>notai che, stanti l'uno e l'altro in piedi,</l>
<l>il soprastava Menelao di spalla;</l>
<l>ma seduti, apparìa più augusto Ulisse.</l>
<l>Come poi la favella e de' pensieri</l>
<l>spiegâr la tela, ognor succinto e parco</l>
<l>ma concettoso Menelao parlava;</l>
<l>ch'uom di molto sermone egli non era,</l>
<l>né verbo in fallo gli cadea dal labbro,</l>
<l>benché d'anni minor. Quando poi surse</l>
<l>l'itaco duce a ragionar, lo scaltro</l>
<l>stavasi in piedi con lo sguardo chino</l>
<l>e confitto al terren, né or alto or basso</l>
<l>movea lo scettro, ma tenealo immoto</l>
<l>in zotica sembianza, e un dispettoso</l>
<l>detto l'avresti, un uom balzano e folle.</l>
<l>Ma come alfin dal vasto petto emise</l>
<l>la sua gran voce, e simili a dirotta</l>
<l>neve invernal piovean l'alte parole,</l>
<l>verun mortale non avrebbe allora</l>
<l>con Ulisse conteso; e noi ponemmo</l>
<l>la maraviglia di quel suo sembiante.</l>
</lg><lg><l>Qui vide un terzo il re d'eccelso e vasto</l>
<l>corpo, ed inchiese: Chi quell'altro fia</l>
<l>che ha membra di gigante, e va sovrano</l>
<l>degli omeri e del capo agli altri tutti? —</l>
<l>Il grande Aiace, rispondea racchiusa</l>
<l>nel fluente suo vel la dìa Lacena,</l>
<l>Aiace, rocca degli Achei. Quell'altro</l>
<l>dall'altra banda è Idomenèo: lo vedi?</l>
<l>ritto in piè fra' Cretensi un Dio somiglia,</l>
<l>e de' Cretensi gli fan cerchio i duci.</l>
<l>Spesso ad ospizio nelle nostre case</l>
<l>l'accolse Menelao, ben lo ravviso,</l>
<l>e ravviso con lui tutti del greco</l>
<l>campo i primi, e potrei di ciascheduno</l>
<l>dir anco il nome: ma li due non veggo</l>
<l>miei germani gemelli, incliti duci,</l>
<l>Càstore di cavalli domatore,</l>
<l>e il valoroso lottator Polluce.</l>
<l>Forse di Sparta non son ei venuti;</l>
<l>o venuti, di sé nelle battaglie</l>
<l>niegan far mostra, del mio scorno ahi! forse</l>
<l>vergognosi, e dell'onta che mi copre.</l>
</lg><lg><l>Così parlava, né sapea che spenti</l>
<l>il diletto di Sparta almo terreno</l>
<l>lor patrio nido li chiudea nel grembo.</l>
</lg><lg><l>Venìan recando i banditori intanto</l>
<l>dalla città le sacre ostie di pace,</l>
<l>due trascelti agnelletti, e della terra</l>
<l>giocondo frutto generoso vino</l>
<l>chiuso in otre caprigno. Il messaggiero</l>
<l>Idèo recava un fulgido cratere</l>
<l>ed aurati bicchier. Giunto al cospetto</l>
<l>del re vegliardo, sì l'invita e dice:</l>
</lg><lg><l>Sorgi, figliuol laomedontèo; nel campo</l>
<l>ti chiamano de' Teucri e degli Achei</l>
<l>gli ottimati a giurar l'ostie percosse</l>
<l>d'un accordo. Alessandro e Menelao</l>
<l>disputeransi colle lunghe lancie</l>
<l>l'acquisto della sposa; e questa e tutte</l>
<l>sue dovizie daransi al vincitore.</l>
<l>Noi patteggiando un'amistà fedele</l>
<l>Ilio securi abiteremo, e in Argo</l>
<l>daran volta gli Achei. Sì disse; e strinse</l>
<l>il cor del vecchio la pietà del figlio.</l>
</lg><lg><l>A' suoi sergenti nondimen comanda</l>
<l>d'aggiogargli i destrieri, e quelli al cenno</l>
<l>pronti obbediro. Montò Prìamo, e indietro</l>
<l>tratte le briglie, fe' su l'alto cocchio</l>
<l>salirsi al fianco Antènore. Drizzaro</l>
<l>fuor delle Scee nel campo i corridori.</l>
<l>De' Troi giunti al cospetto e degli Achei</l>
<l>scesero a terra, e fra l'un campo e l'altro</l>
<l>procedean venerandi. Ad incontrarli</l>
<l>tosto rizzossi Agamennón, rizzossi</l>
<l>l'accorto Ulisse; e i risplendenti araldi</l>
<l>tutto venìan frattanto apparecchiando</l>
<l>dell'accordo il bisogno, e nel cratere</l>
<l>mescean le sacre spume. Indi de' regi</l>
<l>dieder l'acqua alle mani; e Agamennóne</l>
<l>tratto il coltello che alla gran vagina</l>
<l>della spada portar solea sospeso,</l>
<l>de' consecrati agnei recise il ciuffo:</l>
<l>e quinci in giro e quindi distributo</l>
<l>fu dagli araldi il sacro pelo ai duci,</l>
<l>de' quai nel mezzo Agamennón, levando</l>
<l>e la voce e le man, supplice disse:</l>
</lg><lg><l>Giove, d'Ida signor, massimo padre,</l>
<l>e sovra ogni altro glorïoso Iddio,</l>
<l>Sole che tutto vedi e tutto ascolti,</l>
<l>alma Tellure genitrice, e voi</l>
<l>fiumi, e voi che punite ogni spergiuro</l>
<l>laggiù nel morto regno, inferni Dei,</l>
<l>siate voi testimoni e in un custodi</l>
<l>del patto che giuriam. Se a Menelao</l>
<l>darà morte Alessandro, egli in sua possa</l>
<l>Elena e tutto il suo tesor si tegna;</l>
<l>e noi spedito promettiam ritorno</l>
<l>su l'ondivaghe prore al patrio lido.</l>
<l>Ma se avverrà che Menelao di vita</l>
<l>spogli Alessandro, i Teucri allor la donna</l>
<l>ne renderanno e l'aver suo con ella,</l>
<l>pagando ammenda che convegna, e tale</l>
<l>che ne passi il ricordo anco ai futuri.</l>
<l>Se Prìamo e i figli suoi, spento Alessandro,</l>
<l>negheran di pagarla, io qui coll'arme</l>
<l>sosterrò mia ragione, e rimarrovvi</l>
<l>finché punito il mancator ne sia.</l>
</lg><lg><l>Disse; e col ferro degli agnelli incise</l>
<l>le mansuete gole, e palpitanti</l>
<l>sul terren li depose e senza vita.</l>
<l>Ciò fatto, il sacro di Lïeo licore</l>
<l>dal cratere attignendo, agl'Immortali</l>
<l>fean colle tazze libagioni e voti;</l>
<l>e qualche Teucro e qualche Acheo s'intese</l>
<l>in questo mentre così dire: O sommo</l>
<l>augustissimo Giove, e voi del cielo</l>
<l>dii tutti quanti, udite: A chi primiero</l>
<l>rompa l'accordo, sia Troiano o Greco,</l>
<l>possa il cerèbro distillarsi, a lui</l>
<l>ed a' suoi figli, al par di questo vino,</l>
<l>e adultera la moglie ir d'altri in braccio.</l>
</lg><lg><l>Così pregâr: ma chiuse a cotal voto</l>
<l>Giove l'orecchio. Il re dardanio allora,</l>
<l>Uditemi, dicea, Teucri ed Achei:</l>
<l>alla cittade io riedo. A qual de' due</l>
<l>troncar debba la Parca il vital filo</l>
<l>sol Giove e gli altri Sempiterni il sanno.</l>
<l>Ma contemplar del fiero Atride a fronte</l>
<l>un amato figliuol, vista sì cruda</l>
<l>gli occhi d'un padre sostener non ponno.</l>
</lg><lg><l>Sì dicendo, sul cocchio le sgozzate</l>
<l>vittime pose il venerando veglio,</l>
<l>e ascesovi egli stesso, e tratte al petto</l>
<l>le pieghevoli briglie, al par con seco</l>
<l>fe' Antènore salire, e via con esso</l>
<l>al ventoso Ilïon si ricondusse.</l>
</lg><lg><l>Ettore allora primamente e Ulisse</l>
<l>misurano la lizza. Indi le sorti</l>
<l>scosser nell'elmo a chi primier dovesse</l>
<l>l'asta vibrar. L'un campo intanto e l'altro</l>
<l>le mani alzando supplicava al cielo,</l>
<l>e qualche labbro bisbigliar s'udìa:</l>
<l>Giove padre, che grande e glorïoso</l>
<l>godi in Ida regnar, quello de' due,</l>
<l>che tra noi fu cagion di sì gran lite,</l>
<l>fa che spento precipiti alla cupa</l>
<l>magion di Pluto, ed una salda a noi</l>
<l>amistà ne concedi e patti eterni.</l>
</lg><lg><l>Fra questo supplicar l'elmo squassava</l>
<l>Ettor, guardando addietro: ed ecco uscire</l>
<l>di Paride la sorte. Allor s'assise</l>
<l>al suo posto ciascun, vicino a' suoi</l>
<l>scalpitanti destrieri e alle giacenti</l>
<l>armi diverse. Della ben chiomata</l>
<l>Elena intanto l'avvenente sposo</l>
<l>Alessandro di fulgida armatura</l>
<l>tutto si veste. E pria di bei schinieri</l>
<l>che il morso costrignea d'argentea fibbia,</l>
<l>cinse le tibie. Quindi una lorica</l>
<l>del suo germano Licaon, che fatta</l>
<l>al suo sesto parea, si pose al petto:</l>
<l>all'omero sospese il brando, ornato</l>
<l>d'argentei chiovi; un poderoso scudo</l>
<l>di grand'orbe imbracciò; chiuse la fronte</l>
<l>nel bel temprato e lavorato elmetto,</l>
<l>a cui d'equine chiome in su la cima</l>
<l>alta una cresta orribilmente ondeggia.</l>
<l>Ultima prese una robusta lancia</l>
<l>che tutto empieagli il pugno. In questo mentre</l>
<l>del par s'armava il bellicoso Atride.</l>
</lg><lg><l>Di lor tutt'arme accinti i due guerrieri</l>
<l>s'appresentâr nel mezzo, e si guataro</l>
<l>biechi. Al vederli stupor prese e tema</l>
<l>i Dàrdani e gli Achei. L'un contra l'altro</l>
<l>l'aste squassando al mezzo dell'arena</l>
<l>s'avvicinâr sdegnosi; ed il Troiano</l>
<l>primier la lunga e grave asta vibrando</l>
<l>la rotella colpì del suo nemico,</l>
<l>ma non forolla, ché la buona targa</l>
<l>rintuzzonne la punta. Allor secondo</l>
<l>coll'asta alzata Menelao si mosse</l>
<l>così pregando: Dammi, o padre Giove,</l>
<l>sovra costui che m'oltraggiò primiero,</l>
<l>dammi sovra il fellon piena vendetta.</l>
<l>Tu sotto i colpi di mia destra il doma</l>
<l>sì che il postero tremi, e a non tradire</l>
<l>l'ospite apprenda che l'accolse amico.</l>
</lg><lg><l>Disse, e l'asta avventò, la conficcò</l>
<l>dell'avversario nel rotondo scudo.</l>
<l>Penetrò fulminando la ferrata</l>
<l>punta il pavese rilucente, e tutta</l>
<l>trapassò la corazza, lacerando</l>
<l>la tunica sul fianco a fior di pelle.</l>
<l>Incurvossi il Troiano, ed il mortale</l>
<l>colpo schivò. L'irato Atride allora</l>
<l>trasse la spada, ed erto un gran fendente</l>
<l>gli calò ruïnoso in su l'elmetto.</l>
<l>Non resse il brando, che in più pezzi infranto</l>
<l>gli lasciò la man nuda; ond'ei gemendo</l>
<l>e gli occhi alzando dispettoso al cielo,</l>
<l>Crudel Giove, gridava, il più crudele</l>
<l>di tutti i numi! Io mi sperai punire</l>
<l>di questo traditor l'oltraggio: ed ecco</l>
<l>che in pugno, oh rabbia! mi si spezza il ferro,</l>
<l>e gittai l'asta indarno e senza offesa.</l>
</lg><lg><l>Così fremendo, addosso all'inimico</l>
<l>con furor si disserra: alla criniera</l>
<l>dell'elmo il piglia, e tragge a tutta forza</l>
<l>verso gli Achivi quel meschino, a cui</l>
<l>la delicata gola soffocava</l>
<l>il trapunto guinzaglio che le barbe</l>
<l>annodava dell'elmo sotto il mento.</l>
<l>E l'avrìa strascinato, e a lui gran lode</l>
<l>venuta ne sarìa; ma del periglio</l>
<l>fatta Venere accorta i nodi sciolse</l>
<l>del bovino guinzaglio, e il vôto elmetto</l>
<l>seguì la mano del traente Atride.</l>
<l>Aggirollo l'eroe, e fra le gambe</l>
<l>lo scagliò degli Achei, che festeggianti</l>
<l>il raccolsero. Allor di porlo a morte</l>
<l>risoluto l'Atride, alto coll'asta</l>
<l>di nuovo l'assalì. Di nuovo accorsa</l>
<l>lo scampò Citerèa, che agevolmente</l>
<l>il poté come Diva: lo ravvolse</l>
<l>di molta nebbia, e fra il soave olezzo</l>
<l>dei profumati talami il depose.</l>
<l>Ella stessa a chiamar quindi la figlia</l>
<l>corse di Leda, e la trovò nell'alta</l>
<l>torre in bel cerchio di dardanie spose.</l>
<l>Prese il volto e le rughe d'un'antica</l>
<l>filatrice di lane, che sfiorarne</l>
<l>ad Elena solea di molte e belle</l>
<l>nei paterni soggiorni, e sommo amore</l>
<l>posto le avea. Nella costei sembianza</l>
<l>la Dea le scosse la nettarea veste,</l>
<l>e, Vieni, le dicea, vieni; ti chiama</l>
<l>Alessandro che già negli odorati</l>
<l>talami stassi, e su i trapunti letti</l>
<l>tutto risplende di beltà divina</l>
<l>in sì gaio vestir, che lo diresti</l>
<l>ritornarsi non già dalla battaglia,</l>
<l>ma inviarsi alla danza, o dalla danza</l>
<l>riposarsi. Sì disse, e il cor nel seno</l>
<l>le commosse. Ma quando all'incarnato</l>
<l>del bellissimo collo, e all'amoroso</l>
<l>petto, e degli occhi al tremolo baleno</l>
<l>riconobbe la Dea, coglier sentissi</l>
<l>di sacro orrore, e ritrovate alfine</l>
<l>le parole, sclamò: Trista! e che sono</l>
<l>queste malizie? Ad alcun'altra forse</l>
<l>di Meonia o di Frigia alta cittade</l>
<l>vuoi tu condurmi affascinata in braccio</l>
<l>d'alcun altro tuo caro? Ed or che vinto</l>
<l>il suo rival, me d'odio carca a Sparta</l>
<l>e perdonata Menelao radduce,</l>
<l>sei tu venuta con novelli inganni</l>
<l>ad impedirlo? E ché non vai tu stessa</l>
<l>a goderti quel vile? Obblìa per lui</l>
<l>l'eterea sede, né calcar più mai</l>
<l>dell'Olimpo le vie: statti al suo fianco,</l>
<l>soffri fedele ogni martello, e il cova</l>
<l>finché t'alzi all'onor di moglie o ancella;</l>
<l>ch'io tornar non vo' certo (e fôra indegno)</l>
<l>a sprimacciar di quel codardo il letto,</l>
<l>argomento di scherno alle troiane</l>
<l>spose, e a me stessa d'infinito affanno.</l>
</lg><lg><l>E irata a lei la Dea: Non irritarmi,</l>
<l>sciagurata! non far ch'io t'abbandoni</l>
<l>nel mio disdegno, e tanto io sia costretta</l>
<l>ad abborrirti alfin quanto t'amai;</l>
<l>e t'amai certo a dismisura. Or io</l>
<l>negli argolici petti e ne' troiani</l>
<l>metterò, se mi tenti, odii sì fieri,</l>
<l>che di mal fato perirai tu pure.</l>
</lg><lg><l>L'alma figlia di Leda a questo dire</l>
<l>tremò, si chiuse nel suo bianco velo,</l>
<l>e cheta cheta in via si pose, a tutte</l>
<l>le Troadi celata, e precorreva</l>
<l>a' suoi passi la Dea. Poiché venute</l>
<l>fur d'Alessandro alle splendenti soglie,</l>
<l>corser di qua di là le scaltre ancelle</l>
<l>ai donneschi lavori, ed ella intanto</l>
<l>bellissima saliva e taciturna</l>
<l>ai talami sublimi. Ivi l'amica</l>
<l>del riso Citerèa le trasse innanzi</l>
<l>di propria mano un seggio, e di rimpetto</l>
<l>ad Alessandro il collocò. S'assise</l>
<l>la bella donna, e con amari accenti,</l>
<l>garrì, senza mirarlo, il suo marito:</l>
</lg><lg><l>E così riedi dalla pugna? Oh fossi</l>
<l>colà rimasto per le mani anciso</l>
<l>di quel gagliardo un dì mio sposo! E pure</l>
<l>e di lancia e di spada e di fortezza</l>
<l>ti vantasti più volte esser migliore.</l>
<l>Fa cor dunque, va, sfida il forte Atride</l>
<l>alla seconda singolar tenzone.</l>
<l>Ma t'esorto, meschino, a ti star queto,</l>
<l>né nuovo ritentar d'armi periglio</l>
<l>col tuo rivale, se la vita hai cara.</l>
</lg><lg><l>Non mi ferir con aspri detti, o donna,</l>
<l>le rispose Alessandro. Fu Minerva</l>
<l>che vincitor fe' Menelao, sol essa.</l>
<l>Ma lui del pari vincerò pur io,</l>
<l>ch'io pure al fianco ho qualche Diva. Or via</l>
<l>pace, o cara, e ne sia pegno un amplesso</l>
<l>su queste piume; ché giammai sì forte</l>
<l>per te le vene non scaldommi Amore,</l>
<l>quel dì né pur che su veloci antenne</l>
<l>io ti rapìa di Sparta, e tuo consorte</l>
<l>nell'isola Crenèa ti giacqui in braccio.</l>
<l>No, non t'amai quel dì quant'ora, e quanto</l>
<l>di te m'invoglia il cor dolce desìo.</l>
</lg><lg><l>Disse; ed al letto s'avviaro, ei primo,</l>
<l>ella seconda; e l'un dell'altro in grembo</l>
<l>su i mollissimi strati si confuse.</l>
</lg><lg><l>Come irato lïon l'Atride intanto</l>
<l>di qua di là si ravvolgea cercando</l>
<l>il leggiadro rival; né lui fra tanta</l>
<l>turba di Teucri e d'alleati alcuno</l>
<l>significar sapea, né lo sapendo</l>
<l>l'avrìa di certo per amor celato;</l>
<l>ché come il negro ceffo della morte</l>
<l>abborrito da tutti era costui.</l>
</lg><lg><l>Fattosi innanzi allora Agamennóne,</l>
<l>Teucri, Dàrdani, ei disse, e voi di Troia</l>
<l>alleati, m'udite. Vincitore</l>
<l>fu, lo vedeste, Menelao. Voi dunque</l>
<l>Elena ne rendete, e tutta insieme</l>
<l>la sua ricchezza, e d'un'ammenda inoltre</l>
<l>ne rintegrate che convegna, e tale</l>
<l>che memoria ne passi anco ai nepoti.</l>
<l>Disse; e tutto gli plause il campo acheo.</l>
</lg>
</lg>
</div1>
<div1 type="parte">
<head>Libro quarto</head>
<lg type="non-definito">
<lg><l>Nell'auree sale dell'Olimpo accolti</l>
<l>intorno a Giove si sedean gli Dei</l>
<l>a consulta. Fra lor la veneranda</l>
<l>Ebe versava le nettaree spume,</l>
<l>e quelli a gara con alterni inviti</l>
<l>l'auree tazze votavano mirando</l>
<l>la troiana città. Quand'ecco il sommo</l>
<l>Saturnio, inteso ad irritar Giunone,</l>
<l>con un obliquo paragon mordace</l>
<l>così la punse: Due possenti Dive</l>
<l>aiutatrici ha Menelao, l'Argiva</l>
<l>Giuno e Minerva Alalcomènia. E pure</l>
<l>neghittose in disparte ambo si stanno</l>
<l>sol del vederlo dilettate. Intanto</l>
<l>fida al fianco di Paride l'amica</l>
<l>del riso Citerèa lungi respinge</l>
<l>dal suo caro la Parca; e dianzi, in quella</l>
<l>ch'ei morto si tenea, servollo in vita.</l>
<l>Rimasta è al forte Menelao la palma;</l>
<l>ma l'alto affar non è compiuto, e a noi</l>
<l>tocca il condurlo, e statuïr se guerra</l>
<l>fra le due genti rinnovar si debba,</l>
<l>od in pace comporle. Ove la pace</l>
<l>tutti appaghi gli Dei, stia Troia, e in Argo</l>
<l>con la consorte Menelao ritorni.</l>
</lg><lg><l>Strinser, fremendo a questo dir, le labbia</l>
<l>Giuno e Minerva, che vicin sedute</l>
<l>venìan de' Teucri macchinando il danno.</l>
<l>Quantunque al padre fieramente irata</l>
<l>tacque Minerva e non fiatò. Ma l'ira</l>
<l>non contenne Giunone, e sì rispose:</l>
</lg><lg><l>Acerbo Dio, che parli? A far di tante</l>
<l>armate genti accolta, alla ruïna</l>
<l>di Prìamo e de' suoi figli, ho stanchi i miei</l>
<l>immortali corsieri; e tu pretendi</l>
<l>frustrar la mia fatica, ed involarmi</l>
<l>de' miei sudori il frutto? E ben, t'appaga;</l>
<l>ma di noi tutti non sperar l'assenso.</l>
</lg><lg><l>Feroce Diva, replicò sdegnoso</l>
<l>l'adunator de' nembi, e che ti fêro,</l>
<l>e Prìamo e i Prïamìdi, onde tu debba</l>
<l>voler sempre di Troia il giorno estremo?</l>
<l>La tua rabbia non fia dunque satolla</l>
<l>se non atterri d'Ilïon le porte,</l>
<l>e sull'infrante mura non ti bevi</l>
<l>del re misero il sangue e de' suoi figli</l>
<l>e di tutti i Troiani? Or su, fa come</l>
<l>più ti talenta, onde fra noi sorgente</l>
<l>d'acerbe risse in avvenir non sia</l>
<l>questo dissidio: ma riponi in petto</l>
<l>le mie parole. Se desìo me pure</l>
<l>prenderà d'atterrar qualche a te cara</l>
<l>città, non porre a' miei disdegni inciampo,</l>
<l>e liberi li lascia. A questo patto</l>
<l>Troia io pur t'abbandono, e di mal cuore;</l>
<l>ché, di quante città contempla in terra</l>
<l>l'occhio del Sole e dell'eteree stelle,</l>
<l>niuna io m'aggio più cara ed onorata</l>
<l>come il sacro Ilïone e Prìamo e tutta</l>
<l>di Prìamo pur la bellicosa gente:</l>
<l>perocché l'are mie per lor di sacre</l>
<l>opime dapi abbondano mai sempre,</l>
<l>e di libami e di profumi, onore</l>
<l>solo alle dive qualità sortito.</l>
</lg><lg><l>Compose a questo dir la veneranda</l>
<l>Giuno gli sguardi maestosi, e disse:</l>
<l>Tre cittadi sull'altre a me son care,</l>
<l>Argo, Sparta, Micene; e tu le struggi</l>
<l>se odïose ti sono. A lor difesa</l>
<l>né man né lingua moverò; ché quando</l>
<l>pure impedir lo ti volessi, indarno</l>
<l>il tentarlo uscirìa, sendo d'assai</l>
<l>tu più forte di me. Ma dritto or parmi</l>
<l>che tu vano non renda il mio disegno,</l>
<l>ch'io pur son nume, e a te comune io traggo</l>
<l>l'origine divina, io dell'astuto</l>
<l>Saturno figlia, e in alto onor locata,</l>
<l>perché nacqui sorella e perché moglie</l>
<l>son del re degli Dei. Facciam noi dunque</l>
<l>l'un dell'altro il volere, e il seguiranno</l>
<l>gli altri Eterni. Or tu ratto invìa Minerva</l>
<l>fra i due commossi eserciti, onde spinga</l>
<l>i Troiani ad offendere primieri,</l>
<l>rotto l'accordo, i baldanzosi Achei.</l>
</lg><lg><l>Assentì Giove al detto, ed a Minerva,</l>
<l>Scendi, disse, veloce, e fa che i Teucri</l>
<l>primi offendan gli Achei, turbando il patto.</l>
</lg><lg><l>A Minerva, per sé già desiosa,</l>
<l>sprone aggiunse quel cenno. In un baleno</l>
<l>dall'Olimpo calò. Quale una stella</l>
<l>cui portento a' nocchieri o a numerose</l>
<l>schiere d'armati scintillante e chiara</l>
<l>invìa talvolta di Saturno il figlio;</l>
<l>tale in vista precipita dall'alto</l>
<l>Minerva in terra, e piantasi nel mezzo.</l>
<l>Stupîr Teucri ed Achivi all'improvvisa</l>
<l>visïone, e talun disse al vicino:</l>
<l>Arbitro della guerra oggi vuol Giove</l>
<l>per certo rinnovar fra un campo e l'altro</l>
<l>l'acerba pugna, o confermar la pace.</l>
</lg><lg><l>La Dea mischiossi tra la folta intanto</l>
<l>delle turbe troiane, e la sembianza</l>
<l>di Laòdoco assunta (un valoroso</l>
<l>d'Antènore figliuol) si pose in traccia</l>
<l>del deïforme Pandaro. Trovollo</l>
<l>stante in piedi nel mezzo al clipeato</l>
<l>stuolo de' forti che l'avea seguìto</l>
<l>dalle rive d'Esepo. Appropinquossi</l>
<l>a lui la Diva, e disse: Inclito germe</l>
<l>di Licaon, vuoi tu ascoltarmi? Ardisci,</l>
<l>vibra nel petto a Menelao la punta</l>
<l>d'un veloce quadrello. E grazia e lode</l>
<l>te ne verrà dai Dàrdani e dal prence</l>
<l>Paride in prima, che d'illustri doni</l>
<l>colmeratti, vedendo il suo rivale</l>
<l>montar sul rogo, dal tuo stral trafitto.</l>
<l>Su via dunque, dardeggia il burbanzoso</l>
<l>Atride, e al licio saettante Apollo</l>
<l>prometti che, tornato al patrio tetto</l>
<l>nel! a sacra Zelèa, darai di scelti</l>
<l>primogeniti agnelli un'ecatombe.</l>
</lg><lg><l>Così disse Minerva, e dello stolto</l>
<l>persuase il pensier. Diè mano ei tosto</l>
<l>al bell'arco, già spoglia di lascivo</l>
<l>capro agreste. L'aveva egli d'agguato,</l>
<l>mentre dal cavo d'una rupe uscìa,</l>
<l>colto nel petto, e su la rupe steso</l>
<l>resupino. Sorgevano alla belva</l>
<l>lunghe sedici palmi su l'altera</l>
<l>fronte le corna. Artefice perito</l>
<l>le polì, le congiunse, e di lucenti</l>
<l>anelli d'oro ne fregiò le cime.</l>
<l>Tese quest'arco, e dolcemente a terra</l>
<l>Pandaro l'adagiò. Dinanzi a lui</l>
<l>protendono le targhe i fidi amici,</l>
<l>onde assalito dagli Achei non vegna,</l>
<l>pria ch'egli il marzio Menelao percuota.</l>
<l>Scoperchiò la faretra, ed un alato</l>
<l>intatto strale ne cavò, sorgente</l>
<l>di lagrime infinite. Indi sul nervo</l>
<l>l'adattando promise al licio Apollo</l>
<l>di primonati agnelli un'ecatombe</l>
<l>ritornato in Zelèa. Tirò di forza</l>
<l>colla cocca la corda, alla mammella</l>
<l>accostò il nervo, all'arco il ferro, e fatto</l>
<l>dei tesi estremi un cerchio, all'improvviso</l>
<l>l'arco e il nervo fischiar forte s'udiro,</l>
<l>e lo strale fuggì desideroso</l>
<l>di volar fra le turbe. Ma non fûro</l>
<l>immemori di te, tradito Atride,</l>
<l>in quel punto gli Dei. L'armipotente</l>
<l>figlia di Giove si parò davanti</l>
<l>al mortifero telo, e dal tuo corpo</l>
<l>lo devïò sollecita, siccome</l>
<l>tenera madre che dal caro volto</l>
<l>del bambino che dorme un dolce sonno,</l>
<l>scaccia l'insetto che gli ronza intorno.</l>
<l>Ella stessa la Dea drizzò lo strale</l>
<l>ove appunto il bel cinto era frenato</l>
<l>dall'auree fibbie, e si stendea davanti</l>
<l>qual secondo torace. Ivi l'acerbo</l>
<l>quadrello cadde, e traforando il cinto</l>
<l>nel panzeron s'infisse e nella piastra</l>
<l>che dalle frecce il corpo gli schermìa.</l>
<l>Questa gli valse allor d'assai, ma pure</l>
<l>passolla il dardo, e ne sfiorò la pelle,</l>
<l>sì che tosto diè sangue la ferita.</l>
</lg><lg><l>Come quando meonia o caria donna</l>
<l>tinge d'ostro un avorio, onde fregiarne</l>
<l>di superbo destriero le mascelle;</l>
<l>molti d'averlo cavalieri han brama;</l>
<l>ma in chiusa stanza ei serbasi bel dono</l>
<l>a qualche sire, adornamento e pompa</l>
<l>del cavallo ed in un del cavaliero:</l>
<l>così di sangue imporporossi, Atride,</l>
<l>la tua bell'anca, e per lo stinco all'imo</l>
<l>calcagno corse la vermiglia riga.</l>
</lg><lg><l>Raccapricciossi a questa vista il rege</l>
<l>Agamennón, raccapricciò lo stesso</l>
<l>marzïal Menelao; ma quando ei vide</l>
<l>fuor della polpa l'amo dello strale,</l>
<l>gli tornò tosto il core, e si rïebbe.</l>
<l>Per man tenealo intanto Agamennóne,</l>
<l>ed altamente fra i dolenti amici</l>
<l>sospirando dicea: Caro fratello,</l>
<l>perché qui morto tu mi fossi, io dunque</l>
<l>giurai l'accordo, te mettendo solo</l>
<l>per gli Achivi a pugnar contra i Troiani,</l>
<l>contra i Troiani che l'accordo han rotto,</l>
<l>e a tradimento ti ferîr? Ma vano</l>
<l>non andrà delle vittime il giurato</l>
<l>sangue, né i puri libamenti ai numi,</l>
<l>né la fé delle destre. Il giusto Giove</l>
<l>può differire ei sì, ma non per certo</l>
<l>obblïar la vendetta; e caro un giorno</l>
<l>colle lor teste, colle mogli e i figli</l>
<l>ne pagheranno gli spergiuri il fio.</l>
<l>Tempo verrà (di questo ho certo il core)</l>
<l>ch'Ilio e Prìamo perisca, e tutta insieme</l>
<l>la sua perfida gente. Dall'eccelso</l>
<l>etereo seggio scoterà sovr'essi</l>
<l>l'egida orrenda di Saturno il figlio</l>
<l>di tanta frode irato; e non cadranno</l>
<l>vôti i suoi sdegni. Ma d'immenso lutto</l>
<l>tu cagion mi sarai, dolce fratello,</l>
<l>se morte tronca de' tuoi giorni il corso.</l>
<l>Sorgerà negli Achei vivo il desìo</l>
<l>del patrio suolo, e d'onta carco in Argo</l>
<l>io tornerommi, e lasceremo ai Teucri,</l>
<l>glorïoso trofeo, la tua consorte.</l>
<l>Putride intanto nell'iliaca terra</l>
<l>l'ossa tue giaceran, senz'aver dato</l>
<l>fine all'impresa, e il tumulo del mio</l>
<l>prode fratello un qualche Teucro altero</l>
<l>calpestando, dirà: Possa i suoi sdegni</l>
<l>satisfar così sempre Agamennóne,</l>
<l>siccome or fece, senza pro guidando</l>
<l>l'argoliche falangi a questo lido,</l>
<l>d'onde scornato su le vote navi</l>
<l>alla patria tornò, qui derelitto</l>
<l>l'illustre Menelao. Sì fia ch'ei dica;</l>
<l>e allor mi s'apra sotto i piè la terra.</l>
</lg><lg><l>Ti conforta, rispose il biondo Atride,</l>
<l>né co' lamenti spaventar gli Achivi.</l>
<l>In mortal parte non ferì l'acuto</l>
<l>dardo: di sopra il ricamato cinto</l>
<l>mi difese, e di sotto la corazza</l>
<l>e questa fascia che di ferrea lama</l>
<l>buon fabbro foderò. — Sì voglia il cielo,</l>
<l>diletto Menelao, l'altro riprese.</l>
<l>Intanto tratterà medica mano</l>
<l>la tua ferita, e farmaco porravvi</l>
<l>atto a lenire ogni dolor. — Si volse</l>
<l>all'araldo, ciò detto, e, Va, soggiunse,</l>
<l>vola, o Taltibio, e fa che ratto il figlio</l>
<l>d'Esculapio, divin medicatore,</l>
<l>Macaon qua ne vegna, e degli Achei</l>
<l>al forte duce Menelao soccorra,</l>
<l>cui di freccia ferì qualche troiano</l>
<l>o licio saettier che sé di gloria,</l>
<l>noi di lutto coprì. — Disse, e l'araldo</l>
<l>tra le falangi achee corse veloce</l>
<l>in traccia dell'eroe. Ritto lo vide</l>
<l>fra lo stuolo de' prodi che da Tricca</l>
<l>altrice di corsier l'avea seguìto:</l>
<l>appressossi, e con rapide parole,</l>
<l>Vien, gli disse, t'affretta, o Macaone;</l>
<l>Agamennón ti chiama: il valoroso</l>
<l>Menelao fu di stral colto da qualche</l>
<l>licio arciero o troiano che superbo</l>
<l>va del nostro dolor. Corri, e lo sana.</l>
</lg><lg><l>Al tristo annunzio si commosse il figlio</l>
<l>d'Esculapio; e veloci attraversando</l>
<l>il largo campo acheo, fur tosto al loco</l>
<l>ove al ferito dëiforme Atride</l>
<l>facean cerchio i migliori. Incontanente</l>
<l>dal balteo estrasse Macaon lo strale,</l>
<l>di cui curvârsi nell'uscir gli acuti</l>
<l>ami: disciolse ei quindi il vergolato</l>
<l>cinto e il torace colla ferrea fascia</l>
<l>sovrapposta; e scoperta la ferita,</l>
<l>succhionne il sangue, e destro la cosparse</l>
<l>dei lenitivi farmaci che al padre,</l>
<l>d'amor pegno, insegnati avea Chirone.</l>
</lg><lg><l>Mentre questi alla cura intenti sono</l>
<l>del bellicoso Atride, ecco i Troiani</l>
<l>marciar di nuovo con gli scudi al petto,</l>
<l>e di nuovo gli Achei l'armi vestire</l>
<l>di battaglia bramosi. Allor vedevi</l>
<l>non assonnarsi, non dubbiar, né pugna</l>
<l>schivar l'illustre Agamennón; ma ratto</l>
<l>volar nel campo della gloria. Il carro</l>
<l>e i fervidi destrier tratti in disparte</l>
<l>lascia all'auriga Eurimedonte, figlio</l>
<l>del Piraìde Tolomèo; gl'impone</l>
<l>di seguirlo vicin, mentre pel campo</l>
<l>ordinando le turbe egli s'aggira,</l>
<l>onde accorrergli pronto ove stanchezza</l>
<l>gli occupasse le membra. Egli pedone</l>
<l>scorre intanto le file, e quanti all'armi</l>
<l>affrettarsi ne vede, ei colla voce</l>
<l>fortemente gl'incuora, e grida: Argivi,</l>
<l>niun rallenti le forze: il giusto Giove</l>
<l>bugiardi non aiuta: chi primiero</l>
<l>l'accordo vïolò, pasto vedrassi</l>
<l>di voraci avoltoi, mentre captive</l>
<l>le dilette lor mogli in un co' figli</l>
<l>noi nosco condurremo, Ilio distrutto.</l>
</lg><lg><l>Quanti poi ne scorgea ritrosi e schivi</l>
<l>della battaglia, con irati accenti</l>
<l>li rabbuffando, O Argivi, egli dicea,</l>
<l>o guerrier da balestra, o vitupèri!</l>
<l>Non vi prende vergogna? A che vi state</l>
<l>istupiditi come zebe, a cui,</l>
<l>dopo scorso un gran campo, la stanchezza</l>
<l>ruba il piede e la lena? E voi del pari</l>
<l>allibiti al pugnar vi sottraete.</l>
<l>Aspettate voi forse che il nemico</l>
<l>alla spiaggia s'accosti ove ritratte</l>
<l>stan sul secco le prore, onde si vegga</l>
<l>se Giove allor vi stenderà la mano?</l>
<l>Così imperando trascorrea le schiere.</l>
</lg><lg><l>Venne ai Cretesi; e li trovò che all'armi</l>
<l>davan di piglio intorno al bellicoso</l>
<l>Idomenèo. Per vigorìa di forze</l>
<l>pari a fiero cinghiale Idomenèo</l>
<l>guidava l'antiguardia, e Merïone</l>
<l>la retroguardia. Del vederli allegro</l>
<l>il sir de' forti Atride al re cretese</l>
<l>con questo dolce favellar si volse:</l>
</lg><lg><l>Idomenèo, te sopra i Dànai tutti</l>
<l>cavalieri veloci in pregio io tegno,</l>
<l>sia nella guerra, sia nell'altre imprese,</l>
<l>sia ne' conviti, allor che ne' crateri</l>
<l>d'almo antico lïeo versan la spuma</l>
<l>i supremi tra' Greci. Ove degli altri</l>
<l>chiomati Achivi misurato è il nappo,</l>
<l>il tuo del par che il mio sempre trabocca,</l>
<l>quando ti prende di bombar la voglia.</l>
<l>Or entra nella pugna, e tal ti mostra</l>
<l>qual dianzi ti vantasti. — E de' Cretensi</l>
<l>a lui lo duce: Atride, io qual già pria</l>
<l>t'impromisi e giurai, fido compagno</l>
<l>per certo ti sarò. Ma tu rinfiamma</l>
<l>gli altri Achivi a pugnar senza dimora.</l>
<l>Rupper l'accordo i Teucri, e perché primi</l>
<l>del patto violâr la santitate,</l>
<l>sul lor capo cadran morti e ruine.</l>
</lg><lg><l>Disse; e gioioso proseguì l'Atride</l>
<l>fra le caterve la rivista, e venne</l>
<l>degli Aiaci alla squadra. In tutto punto</l>
<l>metteansi questi, e li seguìa di fanti</l>
<l>un nugolo. Siccome allor che scopre</l>
<l>d'alto loco il pastor nube che spinta</l>
<l>su per l'onde da Cauro s'avvicina,</l>
<l>e bruna più che pece il mar viaggia,</l>
<l>grave il seno di nembi; inorridito</l>
<l>ei la guarda, ed affretta alla spelonca</l>
<l>le pecorelle; così negre ed orride</l>
<l>per gli scudi e per l'aste si moveano</l>
<l>sotto gli Aiaci accolte le falangi</l>
<l>de' giovani veloci al rio conflitto.</l>
</lg><lg><l>Allegrossi a tal vista Agamennóne,</l>
<l>e a' lor duci converso in presti accenti,</l>
<l>Aiaci, ei disse, condottieri egregi</l>
<l>de' loricati Achivi, io non v'esorto,</l>
<l>(ciò fôra oltraggio) a inanimar le vostre</l>
<l>schiere; già per voi stessi a fortemente</l>
<l>pugnar le stimolate. Al sommo Giove</l>
<l>e a Pallade piacesse e al santo Apollo,</l>
<l>che tal coraggio in ogni petto ardesse,</l>
<l>e tosto presa ed adeguata al suolo</l>
<l>per le man degli Achei Troia cadrebbe.</l>
</lg><lg><l>Così detto lasciolli, e procedendo</l>
<l>a Nèstore arrivò, Nèstore arguto</l>
<l>de' Pilii arringator, che in ordinanza</l>
<l>i suoi prodi metteva, e alla battaglia</l>
<l>li concitava. Stavangli dintorno</l>
<l>il grande Pelagonte ed Alastorre,</l>
<l>e il prence Emone e Cromio, ed il pastore</l>
<l>di popoli Biante. In prima ei pose</l>
<l>alla fronte coi carri e coi cavalli</l>
<l>i cavalieri, e al retroguardo i fanti,</l>
<l>che molti essendo e valorosi, il vallo</l>
<l>formavano di guerra. Indi nel mezzo</l>
<l>i codardi rinchiuse, onde forzarli</l>
<l>lor mal grado a pugnar. Ma innanzi a tutto</l>
<l>porge ricordo ai combattenti equestri</l>
<l>di frenar lor cavalli, e non mischiarsi</l>
<l>confusamente nella folla. — Alcuno</l>
<l>non sia, soggiunse, che in suo cor fidando</l>
<l>e nell'equestre maestrìa, s'attenti</l>
<l>solo i Teucri affrontar di schiera uscito:</l>
<l>né sia chi retroceda; ché cedendo</l>
<l>si sgagliarda il soldato. Ognun che sceso</l>
<l>dal proprio carro l'ostil carro assalga,</l>
<l>coll'asta bassa investalo, ché meglio</l>
<l>sì pugnando gli torna. Con quest'arte,</l>
<l>con questa mente e questo ardir nel petto</l>
<l>le città rovesciâr gli antichi eroi.</l>
</lg><lg><l>Il canuto così mastro di guerra</l>
<l>le sue genti animava. In lui fissando</l>
<l>gli occhi l'Atride, giubilonne, e tosto</l>
<l>queste parole gli drizzò: Buon veglio,</l>
<l>oh t'avessi tu salde le ginocchia</l>
<l>e saldi i polsi come hai saldo il core!</l>
<l>La ria vecchiezza, che a null'uom perdona,</l>
<l>ti logora le forze ah perché d'altro</l>
<l>guerrier non grava la crudel le spalle!</l>
<l>perché de' tuoi begli anni è morto il fiore!</l>
</lg><lg><l>Ed il gerenio cavalier rispose:</l>
<l>Atride, al certo bramerei pur io</l>
<l>quelle forze ch'io m'ebbi il dì che morte</l>
<l>diedi all'illustre Ereutalion. Ma tutti</l>
<l>tutto ad un tempo non comparte Giove</l>
<l>i suoi doni al mortal. Rideami allora</l>
<l>gioventude: or mi doma empia vecchiezza.</l>
<l>Ma qual pur sono mi starò nel mezzo</l>
<l>de' cavalieri nella pugna, e gli altri</l>
<l>gioverò di parole e di consiglio,</l>
<l>ché questo è officio de' provetti. Dêssi</l>
<l>lasciar dell'aste il tiro ai giovinetti</l>
<l>di me più destri e nel vigor securi.</l>
</lg><lg><l>Disse; e lieto l'Atride oltrepassando</l>
<l>venne al Petìde Menestèo, perito</l>
<l>di cocchi guidator, ritto nel mezzo</l>
<l>de' suoi prodi Cecròpii. Eragli accanto</l>
<l>lo scaltro Ulisse colle forti schiere</l>
<l>de' Cefaleni, che non anco udito</l>
<l>di guerra il grido avean, poiché le teucre</l>
<l>e l'argive falangi allora allora</l>
<l>cominciavan le mosse: e questi in posa</l>
<l>aspettavan che stuolo altro d'Achei</l>
<l>impeto fésse ne' Troiani il primo,</l>
<l>e ingaggiasse battaglia. In quello stato</l>
<l>li sorprese l'Atride; e corruccioso</l>
<l>fe' dal labbro volar questa rampogna:</l>
</lg><lg><l>Petìde Menestèo, figlio non degno</l>
<l>d'un alunno di Giove, e tu d'inganni</l>
<l>astuto fabbro, a che tremanti state</l>
<l>gli altri aspettando, e separati? A voi</l>
<l>entrar conviensi nella mischia i primi,</l>
<l>perché primi io vi chiamo anche ai conviti</l>
<l>ch'ai primati imbandiscono gli Achei.</l>
<l>Ivi il saìme saporar vi giova</l>
<l>delle carni arrostite, e a piena gola</l>
<l>di soave lïeo cioncar le tazze.</l>
<l>Or vi giova esser gli ultimi, e vi fôra</l>
<l>grato il veder ben dieci squadre achee</l>
<l>innanzi a voi scagliarsi entro il conflitto.</l>
</lg><lg><l>Lo guatò bieco Ulisse, e gli rispose:</l>
<l>Qual detto, Atride, ti fuggì di bocca?</l>
<l>e come ardisci di chiamarne in guerra</l>
<l>neghittosi? Allorché contra i Troiani</l>
<l>daran principio al rio marte gli Achei,</l>
<l>vedrai, se il brami e te ne cal, vedrai</l>
<l>nelle dardanie file antesignane</l>
<l>di Telemaco il padre. Or cianci al vento.</l>
</lg><lg><l>Veduto il cruccio dell'eroe, sorrise</l>
<l>l'Atride, e dolce ripigliò: Divino</l>
<l>di Laerte figliuol, sagace Ulisse,</l>
<l>né sgridarti vogl'io, né comandarti</l>
<l>fuor di stagione, ch'io ben so che in petto</l>
<l>volgi pensieri generosi, e senti</l>
<l>ciò ch'io pur sento. Or vanne, e pugna; e s'ora</l>
<l>dal labbro mi fuggì cosa mal detta,</l>
<l>ripareremla in altro tempo. Intanto</l>
<l>ne disperdano i numi ogni ricordo.</l>
</lg><lg><l>Ciò detto, gli abbandona, e ad altri ei passa;</l>
<l>e ritto in piedi sul lucente cocchio</l>
<l>il magnanimo figlio di Tidèo</l>
<l>Dïomede ritrova. Al fianco ha Stènelo,</l>
<l>prole di Capanèo. Si volse il sire</l>
<l>Agamennóne a Dïomede, e ratto</l>
<l>con questi accenti rampognollo: Ahi figlio</l>
<l>del bellicoso cavalier Tidèo,</l>
<l>di che paventi? Perché guardi intorno</l>
<l>le scampe della pugna? Ah! non solea</l>
<l>così Tidèo tremar; ma precorrendo</l>
<l>d'assai gli amici, co' nemici ei primo</l>
<l>s'azzuffava. Ciascun che ne' guerrieri</l>
<l>travagli il vide, lo racconta. In vero</l>
<l>né compagno io gli fui né testimone,</l>
<l>ma udii che ogni altro di valore ei vinse.</l>
<l>Ben coll'illustre Polinice un tempo</l>
<l>senz'armati in Micene ospite ei venne,</l>
<l>onde far gente che alle sacre mura</l>
<l>li seguisse di Tebe, a cui già mossa</l>
<l>avean la guerra; e ne fêr ressa e preghi</l>
<l>per ottenerne generosi aiuti;</l>
<l>e volevam noi darli, e la domanda</l>
<l>tutta appagar; ma con infausti segni</l>
<l>Giove da tanto ne distolse. Or come</l>
<l>gli eroi si fûro dipartiti e giunti</l>
<l>dopo molto cammino al verdeggiante</l>
<l>giuncoso Asopo, ambasciatore a Tebe</l>
<l>spedîr Tidèo gli Achivi. Andovvi, e molti</l>
<l>banchettanti Cadmei trovò del forte</l>
<l>Eteòcle alle mense. In mezzo a loro,</l>
<l>quantunque estrano e solo, il cavaliero</l>
<l>senza punto temer tutti sfidolli</l>
<l>al paragon dell'armi, e tutti ei vinse,</l>
<l>col favor di Minerva. Irati i vinti</l>
<l>di cinquanta guerrieri, al suo ritorno,</l>
<l>gli posero un agguato. Eran lor duci</l>
<l>l'Emonide Meone, uom d'almo aspetto,</l>
<l>e d'Autofano il figlio Licofonte,</l>
<l>intrepido campion. Tidèo gli uccise</l>
<l>tutti, ed un solo per voler de' numi,</l>
<l>il sol Meone rimandonne a Tebe.</l>
<l>Tal fu l'etòlo eroe, padre di prole</l>
<l>miglior di lingua, ma minor di fatti.</l>
</lg><lg><l>Non rispose all'acerbo il valoroso</l>
<l>Tidìde, e rispettò del venerando</l>
<l>rege il rabbuffo; ma rispose il figlio</l>
<l>del chiaro Capanèo, dicendo: Atride,</l>
<l>non mentir quando t'è palese il vero.</l>
<l>Migliori assai de' nostri padri a dritto</l>
<l>noi ci vantiam. Noi Tebe e le sue sette</l>
<l>porte espugnammo: e nondimen più scarsi</l>
<l>eran gli armati che guidammo al sacro</l>
<l>muro di Marte, ne' divini auspìci</l>
<l>fidando e in Giove. Per l'opposto quelli</l>
<l>peccâr d'insano ardire e vi periro.</l>
<l>Non pormi adunque in onor pari i padri.</l>
</lg><lg><l>Gli volse un guardo di traverso il forte</l>
<l>Tidìde, e ripigliò: T'accheta, amico,</l>
<l>ed obbedisci al mio parlar. Non io,</l>
<l>se il re supremo Agamennóne istiga</l>
<l>alla pugna gli Achei, non io lo biasmo.</l>
<l>Fia sua la gloria, se, domati i Teucri,</l>
<l>noi la sacra cittade espugneremo,</l>
<l>e suo, se spenti noi cadremo, il lutto.</l>
<l>Dunque a dar prove di valor si pensi.</l>
</lg><lg><l>Disse, e armato balzò dal cocchio in terra.</l>
<l>Orrendamente risonâr sul petto</l>
<l>l'armi al re concitato, a tal che preso</l>
<l>n'avrìa spavento ogni più fermo core.</l>
<l>Siccome quando al risonante lido,</l>
<l>di Ponente al soffiar, l'uno sull'altro</l>
<l>del mar si spinge il flutto; e prima in alto</l>
<l>gonfiasi, e poscia su la sponda rotto</l>
<l>orribilmente freme, e intorno agli erti</l>
<l>scogli s'arriccia, li sormonta, e in larghi</l>
<l>sprazzi diffonde la canuta spuma:</l>
<l>incessanti così l'una su l'altra</l>
<l>movon l'achee falangi alla battaglia</l>
<l>sotto il suo duce ognuna; e sì gran turba</l>
<l>marcia sì cheta, che di voce priva</l>
<l>la diresti al vederla; e riverenza</l>
<l>era de' duci quel silenzio; e l'armi</l>
<l>di varia guisa, di che gìan vestiti</l>
<l>tutti in ischiera, li cingean di lampi.</l>
</lg><lg><l>Ma simiglianti i Teucri a numeroso</l>
<l>gregge che dentro il pecoril di ricco</l>
<l>padron, nell'ora che si spreme il latte</l>
<l>s'ammucchiano, e al belar de' cari agnelli</l>
<l>rispondono belando alla dirotta;</l>
<l>così per l'ampio esercito un confuso</l>
<l>mettean schiamazzo i Teucri, ché non uno</l>
<l>era di tutti il grido né la voce,</l>
<l>ma di lingue un mistìo, sendo una gente</l>
<l>da più parti raccolta. A questi Marte,</l>
<l>a quei Minerva e sprone, e quinci e quindi</l>
<l>lo Spavento e la Fuga, e del crudele</l>
<l>Marte suora e compagna la Contesa</l>
<l>insazïabilmente furibonda,</l>
<l>che da principio piccola si leva,</l>
<l>poi mette il capo tra le stelle, e immensa</l>
<l>passeggia su la terra. Essa per mezzo</l>
<l>alle turbe scorrendo, e de' mortali</l>
<l>addoppiando gli affanni, in ambedue</l>
<l>le bande sparse una rabbiosa lite.</l>
</lg><lg><l>Poiché l'un campo e l'altro in un sol luogo</l>
<l>convenne, e si scontrâr l'aste e gli scudi,</l>
<l>e il furor de' guerrieri, scintillanti</l>
<l>ne' risonanti usberghi, e delle colme</l>
<l>targhe già il cozzo si sentìa, levossi</l>
<l>un orrendo tumulto. Iva confuso</l>
<l>col gemer degli uccisi il vanto e il grido</l>
<l>degli uccisori, e il suol sangue correa.</l>
</lg><lg><l>Qual due torrenti che di largo sbocco</l>
<l>devolvonsi dai monti, e nella valle</l>
<l>per lo concavo sen d'una vorago</l>
<l>confondono le gonfie onde veloci:</l>
<l>n'ode il fragor da lungi in cima al balzo</l>
<l>l'atterrito pastor: tal dai commisti</l>
<l>eserciti sorgea fracasso e tema.</l>
</lg><lg><l>Primo Antìloco uccise un valoroso</l>
<l>Teucro, alle mani nelle prime file,</l>
<l>il Taliside Echèpolo, il ferendo</l>
<l>nel cono del chiomato elmo: s'infisse</l>
<l>la ferrea punta nella fronte, e l'osso</l>
<l>trapanò: s'abbuiâr gli occhi al meschino,</l>
<l>che strepitoso cadde come torre.</l>
<l>Ghermì pe' piedi quel caduto il prence</l>
<l>de' magnanimi Abanti Elefenorre</l>
<l>figliuol di Calcodonte, e desioso</l>
<l>di spogliarlo dell'armi, lo traea</l>
<l>fuor della mischia: ma fallì la brama;</l>
<l>ché mentre il morto ei dietro si strascina,</l>
<l>Agènore il sorprende, e a lui che curvo</l>
<l>offrìa nudati di pavese i fianchi,</l>
<l>tale un colpo assestò, che gli disciolse</l>
<l>le forze, e l'alma abbandonollo. Allora</l>
<l>fra i Troiani e gli Achei surse una fiera</l>
<l>zuffa sovr'esso: s'affrontâr quai lupi,</l>
<l>e in mutua strage si metteano a morte.</l>
</lg><lg><l>Qui fu che Aiace Telamonio il figlio</l>
<l>d'Antemïon percosse il giovinetto</l>
<l>Simoesio, cui scesa dall'Idèe</l>
<l>cime la madre partorì sul margo</l>
<l>del Simoenta, un giorno ivi venuta</l>
<l>co' genitori a visitar la greggia;</l>
<l>e Simoesio lo nomâr dal fiume.</l>
<l>Misero! ché dei presi in educarlo</l>
<l>dolci pensieri ai genitor diletti</l>
<l>rendere il merto non poteo: la lancia</l>
<l>d'Aiace il colse, e il viver suo fe' breve.</l>
<l>Al primo scontro lo colpì nel petto</l>
<l>su la destra mammella, e la ferrata</l>
<l>punta pel tergo rïuscir gli fece.</l>
<l>Cadde il garzone nella polve a guisa</l>
<l>di liscio pioppo su la sponda nato</l>
<l>d'acquidosa palude: a lui de' rami</l>
<l>già la pompa crescea, quando repente</l>
<l>colla fulgida scure lo recise</l>
<l>artefice di carri, e inaridire</l>
<l>lungo la riva lo lasciò del fiume,</l>
<l>onde poscia foggiarne di bel cocchio</l>
<l>le volubili rote: così giacque</l>
<l>l'Antemide trafitto Simoesio,</l>
<l>e tale dispogliollo il grande Aiace.</l>
</lg><lg><l>Contro Aiace l'acuta asta diresse</l>
<l>d'infra le turbe allor di Prìamo il figlio</l>
<l>Antifo, e il colpo gli fallì; ma colse</l>
<l>nell'inguine il fedel d'Ulisse amico</l>
<l>Leuco che già di Simoesio altrove</l>
<l>traea la salma; e accanto al corpo esangue,</l>
<l>che di man gli cadea, cadde egli pure.</l>
</lg><lg><l>Forte adirato dell'ucciso amico</l>
<l>si spinse Ulisse tra gl'innanzi, tutto</l>
<l>scintillante di ferro, e più dappresso</l>
<l>facendosi, e dintorno il guardo attento</l>
<l>rivolgendo, librò l'asta lucente.</l>
<l>Si misero a quell'atto in guardia i Teucri,</l>
<l>e lo cansâr; ma quegli il telo a vôto</l>
<l>non sospinse, e ferì Dëmocoonte,</l>
<l>Prïamide bastardo che d'Abido</l>
<l>con veloci puledre era venuto.</l>
<l>A costui fulminò l'irato Ulisse</l>
<l>nelle tempie la lancia; e trapassolle</l>
<l>la ferrea punta. Tenebrârsi i lumi</l>
<l>al trafitto che cadde fragoroso,</l>
<l>e cupo gli tonâr l'armi sul petto.</l>
</lg><lg><l>Rinculò de' Troiani, al suo cadere,</l>
<l>la fronte, rinculò lo stesso Ettorre;</l>
<l>dier gli Argivi alte grida, ed occupati</l>
<l>i corpi uccisi, s'avanzâr di punta.</l>
<l>Dalla rocca di Pergamo mirolli</l>
<l>sdegnato Apollo, e rincorando i Teucri</l>
<l>con gran voce gridò: Fermo tenete,</l>
<l>valorosi Troiani, ed agli Achei</l>
<l>non cedete l'onor di questa pugna,</l>
<l>ché né pietra né ferro è la lor pelle</l>
<l>da rintuzzar delle vostr'armi il taglio.</l>
<l>Non combatte qui, no, della leggiadra</l>
<l>Tètide il figlio: non temete; Achille</l>
<l>stassi alle navi a digerir la bile.</l>
</lg><lg><l>Così dall'alto della rocca il Dio</l>
<l>terribile sclamò. Ma la feroce</l>
<l>Palla, di Giove glorïosa figlia,</l>
<l>discorrendo le file inanimava</l>
<l>gli Achivi, ovunque li vedea rimessi.</l>
<l>Qui la Parca allacciò l'Amarancìde</l>
<l>Diore. Un'aspra e quanto cape il pugno</l>
<l>grossa pietra il percosse alla diritta</l>
<l>tibia presso il tallone, e feritore</l>
<l>fu l'Imbraside Piro che de' Traci</l>
<l>condottiero dall'Eno era venuto.</l>
<l>Franse ambidue li nervi e la caviglia</l>
<l>l'improbo sasso, ed ei cadde supino</l>
<l>nella sabbia, e mal vivo ambo le mani</l>
<l>ai compagni stendea. Sopra gli corse</l>
<l>il percussore, e l'asta in mezzo all'epa</l>
<l>gli cacciò. Si versâr tutte per terra</l>
<l>le intestina, e mortale ombra il coperse.</l>
</lg><lg><l>All'irruente Piro allor l'Etòlo</l>
<l>Toante si rivolge; e lui nel petto</l>
<l>con la lancia ferendo alla mammella</l>
<l>nel polmon gliela ficca. Indi appressato</l>
<l>gliela sconficca dalla piaga; e in pugno</l>
<l>stretta l'acuta spada glie l'immerse</l>
<l>nella ventraia, e gli rapìo la vita;</l>
<l>l'armi non già, ché intorno al morto Piro</l>
<l>colle lungh'aste in pugno irti di ciuffi</l>
<l>affollârsi i suoi Traci, e il chiaro Etòlo,</l>
<l>benché grande e gagliardo, allontanaro</l>
<l>sì che a forza respinto si ritrasse.</l>
</lg><lg><l>Così l'uno appo l'altro nella polve</l>
<l>giacquero i due campioni, il tracio duce,</l>
<l>e il duce degli Epèi. Dintorno a questi</l>
<l>molt'altri prodi ritrovâr la morte.</l>
</lg><lg><l>Chi da ferite illeso, e da Minerva</l>
<l>per man guidato, e preservato il petto</l>
<l>dal volar degli strali, avvolto in mezzo</l>
<l>alla pugna si fosse, avrìa le forti</l>
<l>opre stupito degli eroi, ché molti</l>
<l>e Troiani ed Achivi nella polve</l>
<l>giacquer proni e confusi in quel conflitto.</l>
</lg>
</lg>
</div1>
<div1 type="parte">
<head>Libro quinto</head>
<lg type="non-definito">
<lg><l>Allor Palla Minerva a Dïomede</l>
<l>forza infuse ed ardire, onde fra tutti</l>
<l>gli Achei splendesse glorïoso e chiaro.</l>
<l>Lampi gli uscìan dall'elmo e dallo scudo</l>
<l>d'inestinguibil fiamma, al tremolìo</l>
<l>simigliante del vivo astro d'autunno,</l>
<l>che lavato nel mar splende più bello.</l>
<l>Tal mandava dal capo e dalle spalle</l>
<l>divin foco l'eroe, quando la Diva</l>
<l>lo sospinse nel mezzo ove più densa</l>
<l>ferve la mischia. Era fra' Teucri un certo</l>
<l>Darete, uom ricco e d'onoranza degno,</l>
<l>di Vulcan sacerdote, e genitore</l>
<l>di due prodi figliuoi mastri di guerra</l>
<l>Fegèo nomati e Idèo. Precorsi agli altri</l>
<l>si fêr costoro incontro a Dïomede,</l>
<l>essi sul cocchio, ed ei pedone: e a fronte</l>
<l>divenuti così, scagliò primiero</l>
<l>la lung'asta Fegèo. L'asta al Tidìde</l>
<l>lambì l'omero manco, e non l'offese.</l>
<l>Col ferrato suo cerro allor secondo</l>
<l>mosse il Tidìde, né di mano indarno</l>
<l>il telo gli fuggì, ché tra le poppe</l>
<l>del nemico s'infisse, e dalla biga</l>
<l>lo spiombò. Diede Idèo, visto quel colpo,</l>
<l>un salto a terra, e in un col suo bel carro</l>
<l>smarrito abbandonò la pia difesa</l>
<l>dell'ucciso fratel. Né avrìa schivato</l>
<l>perciò la morte; ma Vulcan di nebbia</l>
<l>lo ricinse e servollo, onde non resti</l>
<l>il vecchio padre desolato al tutto.</l>
<l>Tolse i destrieri il vincitore, e trarli</l>
<l>da' compagni li fece alle sue navi.</l>
</lg><lg><l>Visti i due figli di Darete i Teucri</l>
<l>l'un freddo nella polve e l'altro in fuga,</l>
<l>turbârsi; e la glaucopide Minerva</l>
<l>preso per mano il fero Marte disse:</l>
<l>O Marte, Marte, esizioso Iddio</l>
<l>che lordo ir godi d'uman sangue e al suolo</l>
<l>adeguar le città, non lasceremo</l>
<l>noi dunque battagliar soli tra loro</l>
<l>Teucri ed Achei, qualunque sia la parte</l>
<l>cui dar la palma vorrà Giove? Or via</l>
<l>ritiriamci, evitiam l'ira del nume.</l>
</lg><lg><l>In questo favellar trasse la scaltra</l>
<l>l'impetuoso Dio fuor del conflitto,</l>
<l>e su la riva riposar lo fece</l>
<l>dell'erboso Scamandro. Allora i Dànai</l>
<l>cacciâr li Teucri in fuga; e ognun de' duci</l>
<l>un fuggitivo uccise. Agamennóne</l>
<l>primier riversa il vasto Odio dal carro,</l>
<l>degli Alizòni condottiero, e primo</l>
<l>al fuggir. Gli piantò l'asta nel tergo,</l>
<l>e fuor del petto uscir la fece. Ei cadde</l>
<l>romoroso, e suonâr l'armi sovr'esso.</l>
</lg><lg><l>Dalla glebosa Tarne era venuto</l>
<l>Festo figliuol del Mèone Boro. Il colse</l>
<l>Idomenèo coll'asta alla diritta</l>
<l>spalla nel punto che salìa sul carro.</l>
<l>Cadde il meschin d'orrenda notte avvolto,</l>
<l>e i servi lo spogliâr d'Idomenèo.</l>
</lg><lg><l>L'Atride Menelao di Strofio il figlio</l>
<l>Scamandrio uccise, cacciator famoso</l>
<l>cui la stessa Dïana ammaestrava</l>
<l>le fere a saettar quante ne pasce</l>
<l>montana selva. E nulla allor gli valse</l>
<l>la Diva amica degli strali, e nulla</l>
<l>l'arte dell'arco. Menelao lo giunse</l>
<l>mentre innanzi gli fugge, e tra le spalle</l>
<l>l'asta gli spinse, e trapassògli il petto.</l>
<l>Boccon cadde il trafitto, e cupamente</l>
<l>l'armi sovr'esso rimbombar s'udiro.</l>
</lg><lg><l>Prole del fabbro Armònide, Fereclo</l>
<l>da Merïon fu spento. Era costui</l>
<l>per tutte guise di lavori industri</l>
<l>maraviglioso, e a Pallade Minerva</l>
<l>caramente diletto. Opra fur sua</l>
<l>di Paride le navi, onde principio</l>
<l>ebbe il danno de' Teucri, e di lui stesso,</l>
<l>perché i decreti degli Dei non seppe.</l>
<l>L'inseguì, lo raggiunse, lo percosse</l>
<l>nel destro clune Merïone, e sotto</l>
<l>l'osso vêr la vescica uscì la punta.</l>
<l>Gli mancâr le ginocchia, e guaiolando</l>
<l>e cadendo il coprì di morte il velo.</l>
</lg><lg><l>Mege uccise Pedèo, bastarda prole</l>
<l>d'Antènore, cui l'inclita Teano,</l>
<l>gratificando al suo consorte, avea</l>
<l>con molta cura nutricato al paro</l>
<l>dei diletti suoi figli. Si fe' sopra</l>
<l>a costui coll'acuta asta il Filìde</l>
<l>Mege, e alla nuca lo ferì. Trascorse</l>
<l>tra i denti il ferro, e gli tagliò la lingua.</l>
<l>Così concio egli cadde, e nella sabbia</l>
<l>fe' tenaglia co' denti al freddo acciaro.</l>
</lg><lg><l>Ipsènore, figliuol del generoso</l>
<l>Dolopion, scamandrio sacerdote</l>
<l>riverito qual Dio, fugge davanti</l>
<l>al chiaro germe d'Evemone Eurìpilo</l>
<l>Eurìpilo l'insegue, e via correndo</l>
<l>tal gli cala su l'omero un fendente</l>
<l>che il braccio gli recide. Sanguinoso</l>
<l>casca il mozzo lacerto nella polve,</l>
<l>e la purpurea morte e il violento</l>
<l>fato le luci gli abbuiâr. Di questi</l>
<l>tal nell'acerba pugna era il lavoro.</l>
</lg><lg><l>Ma di qual parte fosse Dïomede,</l>
<l>se troiano od acheo, mal tu sapresti</l>
<l>discernere, sì fervido ei trascorre</l>
<l>il campo tutto; simile alla piena</l>
<l>di tumido torrente che cresciuto</l>
<l>dalle piogge di Giove, ed improvviso</l>
<l>precipitando i saldi ponti abbatte</l>
<l>debil freno alle fiere onde, e de' verdi</l>
<l>campi i ripari rovesciando, ingoia</l>
<l>con fragor le speranze e le fatiche</l>
<l>de' gagliardi coloni: a questa guisa</l>
<l>sgominava il Tidìde e dissipava</l>
<l>le caterve de' Troi, che sostenerne</l>
<l>non potean, benché molti, la ruina.</l>
</lg><lg><l>Come Pandaro il vide sì furente</l>
<l>scorrere il campo, e tutte a sé dinanzi</l>
<l>scompigliar le falangi, alla sua mira</l>
<l>curvò subito l'arco, e l'irruente</l>
<l>eroe percosse alla diritta spalla.</l>
<l>Entrò pel cavo dell'usbergo il crudo</l>
<l>strale, e forollo, e il sanguinò. Coraggio,</l>
<l>forte allora gridò l'inclito figlio</l>
<l>di Licaon, magnanimi Troiani,</l>
<l>stimolate i cavalli, ritornate</l>
<l>alla pugna. Ferito è degli Achei</l>
<l>il più forte guerrier, né credo ei possa</l>
<l>a lungo tollerar l'acerbo colpo,</l>
<l>se vano feritor non mi sospinse</l>
<l>qua dalla Licia il re dell'arco Apollo.</l>
</lg><lg><l>Così gridava il vantator. Ma domo</l>
<l>non restò da quel colpo Dïomede,</l>
<l>che ritraendo il passo, e de' cavalli</l>
<l>coprendosi e del cocchio, al suo fedele</l>
<l>Capaneìde si rivolse, e disse:</l>
<l>Corri, Stènelo mio, scendi dal carro,</l>
<l>e dall'omero tosto mi divelli</l>
<l>questo acerbo quadrel. — Die un salto a terra</l>
<l>Stènelo e corse, e l'aspro stral gli svelse</l>
<l>dall'omero trafitto. Per la maglia</l>
<l>dell'usbergo spicciava il caldo sangue,</l>
<l>e imperturbato sì l'eroe pregava:</l>
</lg><lg><l>Invitta figlia dell'Egìoco Giove,</l>
<l>se nelle ardenti pugne unqua a me fosti</l>
<l>del tuo favor cortese e al mio gran padre,</l>
<l>odimi, o Dea Minerva, ed or di nuovo</l>
<l>m'assisti, e al tiro della lancia mia</l>
<l>manda il mio feritor: dammi ch'io spegna</l>
<l>questo ventoso nebulon che grida</l>
<l>ch'io del Sol non vedrò più l'aurea luce.</l>
</lg><lg><l>Udì la diva il prego, e a lui repente</l>
<l>e mani e piedi e tutta la persona</l>
<l>agile rese, e fattasi vicina</l>
<l>e manifesta disse: Ti rinfranca</l>
<l>Dïomede, e co' Troi pugna securo;</l>
<l>ch'io del tuo grande genitor Tidèo</l>
<l>l'invitta gagliardìa ti pongo in petto,</l>
<l>e la nube dagli occhi ecco ti sgombro</l>
<l>che la vista mortal t'appanna e grava,</l>
<l>onde tu ben discerna le divine</l>
<l>e l'umane sembianze. Ove alcun Dio</l>
<l>qui ti venga a tentar, tu con gli Eterni</l>
<l>non cimentarti, no; ma se in conflitto</l>
<l>vien la figlia di Giove Citerèa,</l>
<l>l'acuto ferro adopra, e la ferisci.</l>
</lg><lg><l>Sparve, ciò detto, la cerulea Diva.</l>
<l>Allor diè volta e si mischiò tra' primi</l>
<l>combattenti il Tidìde, a pugnar pronto</l>
<l>più che prima d'assai; ché in quel momento</l>
<l>triplice in petto si sentì la forza.</l>
</lg><lg><l>Come lïon che, mentre il gregge assalta,</l>
<l>ferito dal pastor, ma non ucciso,</l>
<l>vie più s'infuria, e superando tutte</l>
<l>resistenze si slancia entro l'ovile:</l>
<l>derelitte, tremanti ed affollate</l>
<l>l'una addosso dell'altra si riversano</l>
<l>le pecorelle, ed ei vi salta in mezzo</l>
<l>con ingordo furor: tal dentro ai Teucri</l>
<l>diede il forte Tidìde. A prima giunta</l>
<l>Astìnoo uccise ed Ipenòr: trafisse</l>
<l>l'uno coll'asta alla mammella; all'altro</l>
<l>la paletta dell'omero percosse</l>
<l>con tale un colpo della grande spada,</l>
<l>che gli spiccò dal collo e dalla schiena</l>
<l>l'omero netto. Dopo questi addosso</l>
<l>ad Abante si spicca e a Poliìdo</l>
<l>figli del veglio interprete di sogni</l>
<l>Euridamante; ma il meschin non seppe</l>
<l>nella lor dipartenza a questa volta</l>
<l>divinarne il destin, ch'ambi il Tidìde</l>
<l>li pose a morte e li spogliò. Drizzossi</l>
<l>quindi a Xanto e Faon figli a Fenòpo,</l>
<l>ambo a lui nati nell'età canuta.</l>
<l>In amara vecchiezza il derelitto</l>
<l>genitor si struggea, ché d'altra prole,</l>
<l>cui sua reda lasciar, lieto non era.</l>
<l>Gli spense ambo il Tidìde, e lor togliendo</l>
<l>la cara vita, in aspre cure e in pianti</l>
<l>pose il misero padre, a cui negato</l>
<l>fu il vederli tornar dalla battaglia</l>
<l>salvi al suo seno; e di lui morto in lutto</l>
<l>ignoti eredi si partîr l'avere.</l>
</lg><lg><l>Due Prïamidi, Cromio ed Echemóne,</l>
<l>venìano entrambi in un sol cocchio. A questi</l>
<l>s'avventò Dïomede; e col furore</l>
<l>di lïon che una mandra al bosco assalta</l>
<l>e di giovenca o bue frange la nuca;</l>
<l>così mal conci entrambi il fier Tidìde</l>
<l>precipitolli dalla biga, e tolte</l>
<l>l'arme de' vinti, a' suoi sergenti ei dienne</l>
<l>i destrieri onde trarli alla marina.</l>
</lg><lg><l>Come de' Teucri sbarattar le file</l>
<l>videlo Enea, si mosse, e per la folta</l>
<l>e fra il rombo dell'aste discorrendo</l>
<l>a cercar diessi il valoroso e chiaro</l>
<l>figlio di Licaon, Pandaro. Il trova,</l>
<l>gli si appresenta e fa queste parole:</l>
</lg><lg><l>Pandaro, dov'è l'arco? ove i veloci</l>
<l>tuoi strali? ov'è la gloria in che qui nullo</l>
<l>teco gareggia, né verun si vanta</l>
<l>licio arcier superarti? Or su, ti sveglia,</l>
<l>alza a Giove la mano, un dardo allenta</l>
<l>contro costui, qualunque ei sia, che desta</l>
<l>cotanta strage, e sì malmena i Teucri,</l>
<l>de' quai già molti e forti a giacer pose:</l>
<l>se pur egli non fosse un qualche nume</l>
<l>adirato con noi per obbliati</l>
<l>sacrifizi: e de' numi acerba è l'ira.</l>
</lg><lg><l>Così d'Anchise il figlio. E il figlio a lui</l>
<l>di Licaone: O delle teucre genti</l>
<l>inclito duce Enea, se quello scudo</l>
<l>e quell'elmo a tre coni e quei destrieri</l>
<l>ben riconosco, colui parmi in tutto</l>
<l>il forte Dïomede. E nondimeno</l>
<l>negar non l'oso un Immortal. Ma s'egli</l>
<l>è il mortale ch'io dico, il bellicoso</l>
<l>figliuolo di Tidèo, tanto furore</l>
<l>non è senza il favor d'un qualche iddio,</l>
<l>che di nebbia i celesti omeri avvolto</l>
<l>stagli al fianco, e dal petto gli disvìa</l>
<l>le veloci saette. Io gli scagliai</l>
<l>dianzi un dardo, e lo colsi alla diritta</l>
<l>spalla nel cavo del torace, e certo</l>
<l>d'averlo mi credea sospinto a Pluto.</l>
<l>Pur non lo spensi: e irato quindi io temo</l>
<l>qualche nume. Non ho su cui salire</l>
<l>or qui cocchio verun. Stolto! che in serbo</l>
<l>undici ne lasciai nel patrio tetto</l>
<l>di fresco fatti e belli, e di cortine</l>
<l>ricoperti, con due d'orzo e di spelda</l>
<l>ben pasciuti cavalli a ciascheduno.</l>
<l>E sì che il giorno ch'io partii, gli eccelsi</l>
<l>nostri palagi abbandonando, il veglio</l>
<l>guerriero Licaon molti ne dava</l>
<l>prudenti avvisi, e mi facea precetto</l>
<l>di guidar sempre mai montato in cocchio</l>
<l>le troiane coorti alla battaglia.</l>
<l>Certo era meglio l'obbedir; ma, folle!</l>
<l>nol feci, ed ebbi ai corridor riguardo,</l>
<l>temendo che assueti a largo pasto</l>
<l>di pasto non patissero difetto</l>
<l>in racchiusa città. Lasciàili adunque,</l>
<l>e pedon venni ad Ilio, ogni fidanza</l>
<l>posta nell'arco che giovarmi poscia</l>
<l>dovea sì poco. Saettai con questo</l>
<l>due de' primi, l'Atride ed il Tidìde,</l>
<l>e ferii l'uno e l'altro, e il vivo sangue</l>
<l>ne trassi io sì, ma n'attizzai più l'ira.</l>
<l>In mal punto spiccai dunque dal muro</l>
<l>gli archi ricurvi il dì che al grande Ettorre</l>
<l>compiacendo qua mossi, e de' Troiani</l>
<l>il comando accettai. Ma se redire,</l>
<l>se con quest'occhi riveder m'è dato</l>
<l>la patria, la consorte e la sublime</l>
<l>mia vasta reggia, mi recida ostile</l>
<l>ferro la testa, se di propria mano</l>
<l>non infrango e non getto nell'accese</l>
<l>vampe quest'arco inutile compagno.</l>
</lg><lg><l>E al borioso il duce Enea: Non dire,</l>
<l>no, questi spregi. Della pugna il volto</l>
<l>cangerà, se ambedue sopra un medesmo</l>
<l>cocchio raccolti affronterem costui,</l>
<l>e farem delle nostre armi periglio.</l>
<l>Monta dunque il mio carro, e de' cavalli</l>
<l>di Troe vedi la vaglia, e come in campo</l>
<l>per ogni lato sappiano veloci</l>
<l>inseguire e fuggir. Questi (se avvegna</l>
<l>che il Tonante di nuovo a Dïomede</l>
<l>dia dell'armi l'onor), questi trarranno</l>
<l>salvi noi pure alla cittade. Or via</l>
<l>prendi tu questa sferza e queste briglie,</l>
<l>ch'io de' corsieri, per pugnar, ti cedo</l>
<l>il governo; o costui tu stesso affronta,</l>
<l>ché de' corsieri sarà mia la cura.</l>
</lg><lg><l>Sì (riprese il figliuol di Licaone)</l>
<l>tien tu le briglie, Enea, reggi tu stesso</l>
<l>i tuoi cavalli, che la mano udendo</l>
<l>del consueto auriga, il curvo carro</l>
<l>meglio trarranno, se fuggir fia forza</l>
<l>dal figlio di Tidèo. Se lor vien manco</l>
<l>la tua voce, potrìan per caso istrano</l>
<l>spaventati adombrarsi, e senza legge</l>
<l>aggirarsi pel campo, e a trarne fuori</l>
<l>della pugna indugiar tanto che il fero</l>
<l>Dïomede n'assegua impetuoso,</l>
<l>ed entrambi n'uccida, e via ne meni</l>
<l>i destrieri di Troe. Resta tu dunque</l>
<l>al timone e alle briglie, ché coll'asta</l>
<l>io del nemico sosterrò l'assalto.</l>
</lg><lg><l>Montâr, ciò detto, sull'adorno cocchio,</l>
<l>e animosi drizzâr contra il Tidìde</l>
<l>i veloci cavalli. Il chiaro figlio</l>
<l>di Capanèo li vide, ed all'amico</l>
<l>vôlto il presto parlar, Tidìde, ei disse,</l>
<l>mio diletto Tidìde, a pugnar teco</l>
<l>veggo pronti venir due di gran nerbo</l>
<l>valorosi guerrier, l'uno il famoso</l>
<l>Pandaro arciero che figliuol si vanta</l>
<l>di Licaone, e l'altro Enea che prole</l>
<l>vantasi ei pur di Venere e d'Anchise.</l>
<l>Su, presto in cocchio; ritiriamci, e incauto</l>
<l>tu non istarmi a furiar tra i primi</l>
<l>con sì gran rischio della dolce vita</l>
<l>Bieco guatollo il gran Tidìde, e disse:</l>
<l>Non parlarmi di fuga. Indarno tenti</l>
<l>persuadermi una viltà. Fuggire</l>
<l>dal cimento e tremar, non lo consente</l>
<l>la mia natura: ho forze intègre, e sdegno</l>
<l>de' cavalli il vantaggio. Andrò pedone,</l>
<l>quale mi trovo, ad incontrar costoro;</l>
<l>ché Pallade mi vieta ogni paura.</l>
<l>Ma non essi ambedue salvi di mano</l>
<l>ci scapperan, dai rapidi sottratti</l>
<l>lor corridori, ed avverrà che appena</l>
<l>ne scampi un solo. Un altro avviso ancora</l>
<l>vo' dirti, e tu non l'obblïar. Se fia</l>
<l>che l'alto onore d'atterrarli entrambi</l>
<l>la prudente Minerva mi conceda,</l>
<l>tu per le briglie allora i miei cavalli</l>
<l>lega all'anse del cocchio, e ratto vola</l>
<l>ai cavalli d'Enea, e dai Troiani</l>
<l>via te li mena fra gli Achei. Son essi</l>
<l>della stirpe gentil di quei che Giove,</l>
<l>prezzo del figlio Ganimede, un giorno</l>
<l>a Troe donava; né miglior destrieri</l>
<l>vede l'occhio del Sole e dell'Aurora.</l>
<l>Al re Laomedonte il prence Anchise</l>
<l>la razza ne furò, sopposte ai padri</l>
<l>segretamente un dì le sue puledre</l>
<l>che di tale imeneo sei generosi</l>
<l>corsier gli partoriro. Egli n'impingua</l>
<l>quattro di questi a sé nel suo presepe,</l>
<l>e due ne cesse al figlio Enea, superbi</l>
<l>cavalli da battaglia. Ove n'avvegna</l>
<l>di predarli, n'avremo immensa lode.</l>
</lg><lg><l>Mentre seguìan tra lor queste parole,</l>
<l>quelli incitando i corridor veloci</l>
<l>tosto appressârsi, e Pandaro primiero</l>
<l>favellò: Bellicoso ardito figlio</l>
<l>dell'illustre Tidèo, poiché l'acuto</l>
<l>mio stral non ti domò, vengo a far prova</l>
<l>s'io di lancia ferir meglio mi sappia.</l>
<l>Così detto, la lunga asta vibrando</l>
<l>fulminolla, e colpì di Dïomede</l>
<l>lo scudo sì, che la ferrata punta</l>
<l>tutto passollo, e ne sfiorò l'usbergo.</l>
<l>Sei ferito nel fianco (alto allor grida</l>
<l>l'illustre feritor), né a lungo, io spero,</l>
<l>vivrai: la gloria che mi porti è somma.</l>
</lg><lg><l>Errasti, o folle, il colpo (imperturbato</l>
<l>gli rispose l'eroe); ben io m'avviso</l>
<l>ch'uno almeno di voi, pria di ristarvi</l>
<l>da questa zuffa, nel suo sangue steso</l>
<l>l'ira di Marte sazierà. Ciò detto,</l>
<l>scagliò. Minerva ne diresse il telo,</l>
<l>e a lui che curvo lo sfuggìa, cacciollo</l>
<l>tra il naso e il ciglio. Penetrò l'acuto</l>
<l>ferro tra' denti, ne tagliò l'estrema</l>
<l>lingua, e di sotto al mento uscì la punta.</l>
<l>Piombò dal cocchio, gli tonâr sul petto</l>
<l>l'armi lucenti, sbigottîr gli stessi</l>
<l>cavalli, e a lui si sciolsero per sempre</l>
<l>e le forze e la vita. Enea temendo</l>
<l>in man non caggia degli Achei l'ucciso,</l>
<l>scese, e protesa a lui l'asta e lo scudo</l>
<l>giravagli dintorno a simiglianza</l>
<l>di fier lïone in suo valor sicuro;</l>
<l>e parato a ferir qual sia nemico</l>
<l>che gli si accosti, il difendea gridando</l>
<l>orribilmente. Diè di piglio allora</l>
<l>ad un enorme sasso Dïomede</l>
<l>di tal pondo, che due nol porterebbero</l>
<l>degli uomini moderni; ed ei vibrandolo</l>
<l>agevolmente, e solo e con grand'impeto</l>
<l>scagliandolo, percosse Enea nell'osso</l>
<l>che alla coscia s'innesta ed è nomato</l>
<l>ciotola. Il fracassò l'aspro macigno</l>
<l>con ambi i nervi, e ne stracciò la pelle.</l>
<l>Diè del ginocchio al grave colpo in terra</l>
<l>l'eroe ferito, e colla man robusta</l>
<l>puntellò la persona. Un negro velo</l>
<l>gli coperse le luci, e qui perìa,</l>
<l>se di lui tosto non si fosse avvista</l>
<l>l'alma figlia di Giove Citerèa</l>
<l>che d'Anchise pastor l'avea concetto.</l>
<l>Intorno al caro figlio ella diffuse</l>
<l>le bianche braccia, e del lucente peplo</l>
<l>gli antepose le falde, onde dall'armi</l>
<l>ripararlo, e impedir che ferro acheo</l>
<l>gli passi il petto e l'anima gl'involi.</l>
</lg><lg><l>Mentre al fiero conflitto ella sottragge</l>
<l>il diletto figliuol, Stènelo il cenno</l>
<l>membrando dell'amico, ne sostiene</l>
<l>in disparte i cavalli, e prestamente</l>
<l>all'anse della biga avviluppate</l>
<l>le redini, s'avventa ai ben chiomati</l>
<l>corridori d'Enea; di mezzo ai Teucri</l>
<l>agli Achivi li spinge, ed alle navi</l>
<l>spedisceli fidati al dolce amico</l>
<l>Dëipilo, cui sopra ogni altro eguale,</l>
<l>perché d'alma conforme, in pregio ei tiene.</l>
<l>Esso intanto l'eroe capaneìde</l>
<l>rimontato il suo cocchio, e in man riprese</l>
<l>le rilucenti briglie, allegramente</l>
<l>de' cavalli sonar l'ugna facea</l>
<l>dietro il Tidìde che coll'empio ferro</l>
<l>l'alma Venere insegue, la sapendo</l>
<l>non una delle Dee che de' mortali</l>
<l>godon le guerre amministrar, siccome</l>
<l>Minerva e la di mura atterratrice</l>
<l>torva Bellona, ma un'imbelle Diva.</l>
<l>Poiché raggiunta per la folta ei l'ebbe,</l>
<l>abbassò l'asta il fiero, e coll'acuto</l>
<l>ferro l'assalse, e della man gentile</l>
<l>gli estremi le sfiorò verso il confine</l>
<l>della palma. Forò l'asta la cute,</l>
<l>rotto il peplo odoroso a lei tessuto</l>
<l>dalle Grazie, e fluì dalla ferita</l>
<l>l'icóre della Dea, sangue immortale,</l>
<l>qual corre de' Beati entro le vene;</l>
<l>ch'essi, né frutto cereal gustando</l>
<l>né rubicondo vino, esangui sono,</l>
<l>e quindi han nome d'Immortali. Al colpo</l>
<l>died'ella un forte grido, e dalle braccia</l>
<l>depose il figlio, a cui difesa Apollo</l>
<l>corse tosto, e l'ascose entro una nube,</l>
<l>onde camparlo dall'achee saette.</l>
</lg><lg><l>Il bellicoso Dïomede intanto,</l>
<l>Cedi, figlia di Giove, alto gridava,</l>
<l>cedi il piè dalla pugna. E non ti basta</l>
<l>sedur d'imbelli femminette il core?</l>
<l>Se qui troppo t'avvolgi, io porto avviso</l>
<l>che tale desteratti orror la guerra,</l>
<l>ch'anco il sol nome ti darà paura.</l>
</lg><lg><l>Disse; ed ella turbata ed affannosa</l>
<l>partiva. La veloce Iri per mano</l>
<l>la prese, la tirò fuor del tumulto</l>
<l>carca di doglie e livida le nevi</l>
<l>della morbida cute. Alla sinistra</l>
<l>della pugna seduto il furibondo</l>
<l>Marte trovò: la grande asta del Nume</l>
<l>e i veloci corsier cingea la nebbia.</l>
<l>Gli abbracciò le ginocchia supplicando</l>
<l>la sorella, e gridò: Caro fratello,</l>
<l>miserere di me, dammi il tuo cocchio,</l>
<l>ond'io salga all'Olimpo. Assai mi crucia</l>
<l>una ferita che mi feo la destra</l>
<l>d'un ardito mortal, di Dïomede,</l>
<l>che pur con Giove piglierìa contesa.</l>
</lg><lg><l>Sì prega, e Marte i bei destrier le cede.</l>
<l>Salì sul cocchio allor la dolorosa,</l>
<l>salì al suo fianco la taumanzia figlia,</l>
<l>e in man tolte le briglie, a tutto corso</l>
<l>i cavalli sferzò che desiosi</l>
<l>volavano. Arrivâr tosto all'Olimpo,</l>
<l>eccelsa sede degli Eterni. Quivi</l>
<l>arrestò la veloce Iri i corsieri,</l>
<l>li disciolse dal giogo, e ristorolli</l>
<l>d'immortal cibo. La divina intanto</l>
<l>Venere al piede si gittò dell'alma</l>
<l>genitrice Dïona, che la figlia</l>
<l>raccogliendo al suo seno, e colla mano</l>
<l>la carezzando e interrogando, Oh! disse</l>
<l>oh! chi mai de' Celesti si permise</l>
<l>amata figlia, in te sì grave offesa,</l>
<l>come rea di gran fallo alla scoperta?</l>
<l>Il superbo Tidìde Dïomede,</l>
<l>rispose Citerèa, l'empio ferimmi</l>
<l>perché il mio figlio, il mio sovra ogni cosa</l>
<l>diletto Enea sottrassi dalla pugna,</l>
<l>che pugna non è più di Teucri e Achivi,</l>
<l>ma d'Achivi e di numi. — E a lei Dïona</l>
<l>inclita Diva replicò: Sopporta</l>
<l>in pace, o figlia, il tuo dolor; ché molti</l>
<l>degl'Immortali con alterno danno</l>
<l>molte soffrimmo dai mortali offese.</l>
<l>Le soffrì Marte il dì che gli Aloìdi</l>
<l>Oto e il forte Efïalte l'annodaro</l>
<l>d'aspre catene. Un anno avvinto e un mese</l>
<l>in carcere di ferro egli si stette,</l>
<l>e forse vi perìa, se la leggiadra</l>
<l>madrigna Eeribèa nol rivelava</l>
<l>al buon Mercurio che di là furtivo</l>
<l>lo sottrasse, già tutto per la lunga</l>
<l>e dolorosa prigionìa consunto.</l>
<l>Le soffrì Giuno allor che il forte figlio</l>
<l>d'Anfitrione con trisulco dardo</l>
<l>la destra poppa le piagò, sì ch'ella</l>
<l>d'alto duol ne fu colta. Anco il gran Pluto</l>
<l>dal medesmo mortal figlio di Giove</l>
<l>aspro sofferse di saetta un colpo</l>
<l>là su le porte dell'Inferno, e tale</l>
<l>lo conquise un dolor, che lamentoso</l>
<l>e con lo stral ne' duri omeri infisso</l>
<l>all'Olimpo sen venne, ove Peone,</l>
<l>di lenitivi farmaci spargendo</l>
<l>la ferita, il sanò; ché sua natura</l>
<l>mortal non era: ma ben era audace</l>
<l>e scellerato il feritor che d'ogni</l>
<l>nefario fatto si fea beffe, osando</l>
<l>fin gli abitanti saettar del cielo.</l>
<l>Oggi contro te pur spinse Minerva</l>
<l>il figlio di Tidèo. Stolto! ché seco</l>
<l>punto non pensa che son brevi i giorni</l>
<l>di chi combatte con gli Dei: né babbo</l>
<l>lo chiameran tornato dalla pugna</l>
<l>i figlioletti al suo ginocchio avvolti.</l>
<l>Benché forte d'assai, badi il Tidìde</l>
<l>ch'un più forte di te seco non pugni;</l>
<l>badi che l'Adrastina Egïalèa,</l>
<l>di Dïomede generosa moglie,</l>
<l>presto non debba risvegliar dal sonno</l>
<l>ululando i famigli, e il forte Acheo</l>
<l>plorar che colse il suo virgineo fiore.</l>
</lg><lg><l>In questo dir con ambedue le palme</l>
<l>la man le asterse dal rappreso icóre,</l>
<l>e la man si sanò, queta ogni doglia.</l>
<l>Riser Giuno e Minerva a quella vista,</l>
<l>e con amaro motteggiar la Diva</l>
<l>dalle glauche pupille il genitore</l>
<l>così prese a tentar: Padre, senz'ira</l>
<l>un fiero caso udir vuoi tu? Ciprigna</l>
<l>qualche leggiadra Achea sollecitando</l>
<l>a seguir seco i suoi Teucri diletti,</l>
<l>nel carezzarla ed acconciarle il peplo,</l>
<l>a un aurato ardiglione, ohimè! s'è punta</l>
<l>la dilicata mano. — Il sommo padre</l>
<l>grazioso sorrise, e a sé chiamata</l>
<l>l'aurea Venere, Figlia, le dicea,</l>
<l>per te non sono della guerra i fieri</l>
<l>studi, ma l'opre d'Imeneo soavi.</l>
<l>A queste intendi, ed il pensier dell'armi</l>
<l>tutto a Marte lo lascia ed a Minerva.</l>
</lg><lg><l>Mentre in cielo seguìan queste favelle,</l>
<l>contro il figlio d'Anchise il bellicoso</l>
<l>Dïomede si spinge, né l'arresta</l>
<l>il saper che la man d'Apollo il copre.</l>
<l>Desioso di porre Enea sotterra</l>
<l>e spogliarlo dell'armi peregrine,</l>
<l>nulla ei rispetta un sì gran Dio. Tre volte</l>
<l>a morte l'assalì, tre volte Apollo</l>
<l>gli scosse in faccia il luminoso scudo.</l>
<l>Ma come il forte Calidonio al quarto</l>
<l>impeto venne, il saettante nume</l>
<l>terribile gridò: Guarda che fai;</l>
<l>via di qua, Dïomede; il paragone</l>
<l>non tentar degli Dei, ché de' Celesti</l>
<l>e de' terrestri è disugual la schiatta.</l>
</lg><lg><l>Disse; e alquanto l'eroe ritrasse il piede</l>
<l>l'ira evitando dell'arciero Apollo,</l>
<l>che, fuor condutto della mischia Enea,</l>
<l>nella sacrata Pergamo fra l'are</l>
<l>del suo delubro il pose. Ivi Latona,</l>
<l>ivi l'amante dello stral Dïana</l>
<l>lo curâr, l'onoraro. Intanto Apollo</l>
<l>formò di tenue nebbia una figura</l>
<l>in sembianza d'Enea; d'Enea le finse</l>
<l>l'armi, e dintorno al vano simulacro</l>
<l>Teucri ed Achei facean di targhe e scudi</l>
<l>un alterno spezzar che intorno ai petti</l>
<l>orrendo risonava. Allor si volse</l>
<l>al Dio dell'armi il Dio del giorno, e disse</l>
</lg><lg><l>Eversor di città, Marte omicida,</l>
<l>che sol nel sangue esulti, e non andrai</l>
<l>ad aggredir tu dunque, a cacciar lungi</l>
<l>questo altiero mortal, questo Tidìde</l>
<l>che alle mani verrìa con Giove ancora?</l>
<l>Egli assalse e ferì prima Ciprigna</l>
<l>al carpo della mano; indi avventossi</l>
<l>a me medesmo coll'ardir d'un Dio.</l>
</lg><lg><l>Sì dicendo, s'assise alto sul colmo</l>
<l>della pergàmea rocca, e il rovinoso</l>
<l>Marte sen corse a concitar de' Teucri</l>
<l>le schiere, e preso d'Acamante il volto,</l>
<l>d'Acamante de' Traci esimio duce,</l>
<l>così prese a spronar di Prìamo i figli:</l>
</lg><lg><l>Illustri Prïamìdi, e sino a quando</l>
<l>permetterete della vostra gente</l>
<l>per la man degli Achei sì rio macello?</l>
<l>Sin tanto forse che la strage arrivi</l>
<l>alle porte di Troia? A terra è steso</l>
<l>l'eroe che al pari del divino Ettorre</l>
<l>onoravamo, Enea preclaro figlio</l>
<l>del magnanimo Anchise. Andiam, si voli</l>
<l>alla difesa di cotanto amico.</l>
</lg><lg><l>Destâr la forza e il cor d'ogni guerriero</l>
<l>queste parole. Sarpedon con aspre</l>
<l>rampogne allora rabbuffando Ettorre,</l>
<l>Dove andò, gli dicea, l'alto valore</l>
<l>che poc'anzi t'avevi? E pur t'udimmo</l>
<l>vantarti che tu sol senza l'aita</l>
<l>de' collegati, e co' tuoi soli affini</l>
<l>e co' fratei bastavi alla difesa</l>
<l>della città. Ma niuno io qui ne veggo,</l>
<l>niun ne ravviso di costor, ché tutti</l>
<l>trepidanti s'arretrano siccome</l>
<l>timidi veltri intorno ad un leone:</l>
<l>e qui frattanto combattiam noi soli,</l>
<l>noi venuti in sussidio. Io che mi sono</l>
<l>pur della lega, di lontana al certo</l>
<l>parte mi mossi, dalla licia terra,</l>
<l>dal vorticoso Xanto, ove la cara</l>
<l>moglie ed un figlio pargoletto e molti</l>
<l>lasciai di quegli averi a cui sospira</l>
<l>l'uomo mai sempre bisognoso. E pure</l>
<l>alleato, qual sono, i miei guerrieri</l>
<l>esorto alla battaglia, ed io medesmo</l>
<l>sto qui pronto a pugnar contra costui,</l>
<l>benché qui nulla io m'abbia che il nemico</l>
<l>rapir mi possa, né portarlo seco.</l>
<l>E tu ozioso ti ristai? né almeno</l>
<l>agli altri accenni di far fronte, e in salvo</l>
<l>por le consorti? Guàrdati, che presi,</l>
<l>siccome in ragna che ogni cosa involve,</l>
<l>non divenghiate del crudel nemico</l>
<l>cattura e preda, e ch'ei tra poco al suolo</l>
<l>la vostr'alma cittade non adegui.</l>
<l>A te tocca l'aver di ciò pensiero</l>
<l>e giorno e notte, a te dell'alleanza</l>
<l>i capitani supplicar, che fermi</l>
<l>resistano al lor posto, e far che niuna</l>
<l>cagion più sorga di rampogne acerbe.</l>
</lg><lg><l>D'Ettore al cor fu morso amaro il detto</l>
<l>di Sarpedonte, sì che tosto a terra</l>
<l>saltò dal cocchio in tutto punto, e l'asta</l>
<l>scotendo ad animar corse veloce</l>
<l>d'ogni parte i Troiani alla battaglia,</l>
<l>e destò mischia dolorosa. Allora</l>
<l>voltâr la fronte i Teucri, e impetuosi</l>
<l>fêrsi incontro agli Achei, che stretti insieme</l>
<l>gli aspettâr di piè fermo e senza tema.</l>
</lg><lg><l>Come allor che di Zefiro lo spiro</l>
<l>disperde per le sacre aie la pula,</l>
<l>mentre la bionda Cerere la scevra</l>
<l>dal suo frutto gentil, che il buon villano</l>
<l>vien ventilando; lo leggier spulezzo</l>
<l>tutta imbianca la parte ove del vento</l>
<l>lo sospinge il soffiar: così gli Achivi</l>
<l>inalbava la polve al cielo alzata</l>
<l>dall'ugna de' cavalli entrati allora</l>
<l>sotto la sferza degli aurighi in zuffa.</l>
<l>Difilati portavano i Troiani</l>
<l>il valor delle destre, e furioso</l>
<l>li soccorrea Gradivo discorrendo</l>
<l>il campo tutto, e tutta di gran buio</l>
<l>la battaglia coprendo. E sì di Febo</l>
<l>i precetti adempìa, di Febo Apollo</l>
<l>d'aurea spada precinto, che comando</l>
<l>dato gli avea d'accendere ne' Teucri</l>
<l>ardimento guerrier, vista partire</l>
<l>aiutatrice degli Achei Minerva.</l>
</lg><lg><l>Fuori intanto de' pingui aditi sacri</l>
<l>Enea messo da Febo, e per lui tutto</l>
<l>di gagliardìa ripieno appresentossi</l>
<l>a' suoi compagni che gioîr, vedendo</l>
<l>vivo e salvo il guerriero e rintegrato</l>
<l>delle pristine forze. Ma gravarlo</l>
<l>d'alcun dimando il fier nol consentìa</l>
<l>lavor dell'armi che dell'arco il divo</l>
<l>sire eccitava, e l'omicida Marte,</l>
<l>e la Discordia ognor furente e pazza.</l>
</lg><lg><l>D'altra parte gli Aiaci e Dïomede</l>
<l>e il re dulìchio anch'essi alla battaglia</l>
<l>raccendono gli Achei già per sé stessi</l>
<l>né la furia tementi né le grida</l>
<l>de' Dàrdani, ma fermi ad aspettarli.</l>
<l>Quai nubi che de' monti in su la cima</l>
<l>immote arresta di Saturno il figlio</l>
<l>quando l'aria è tranquilla e il furor dorme</l>
<l>degli Aquiloni o d'altro impetuoso</l>
<l>di nubi fugator vento sonoro;</l>
<l>di piè fermo così senza veruno</l>
<l>pensier di fuga attendono gli Achivi</l>
<l>de' Troiani l'assalto. E Agamennóne</l>
<l>per le file scorrendo, e molte cose</l>
<l>d'ogni parte avvertendo, Amici, ei grida,</l>
<l>uomini siate e di cor forte, e ognuno</l>
<l>nel calor della pugna il guardo tema</l>
<l>del suo compagno. De' guerrier che infiamma</l>
<l>generoso pudore, i salvi sono</l>
<l>più che gli uccisi; chi rossor di fuga</l>
<l>non sente, ha persa coll'onor la forza.</l>
</lg><lg><l>Scagliò l'asta, ciò detto, ed un guerriero</l>
<l>percosse de' primai, commilitone</l>
<l>del magnanimo Enea, Deicoonte,</l>
<l>di Pèrgaso figliuol tenuto in pregio</l>
<l>dai Teucri al paro che di Prìamo i figli,</l>
<l>perché presto a pugnar sempre tra' primi.</l>
<l>Colpillo Atride nell'opposto scudo</l>
<l>che difesa non fece. Trapassollo</l>
<l>tutto la lancia, e per lo cinto all'imo</l>
<l>ventre discese. Strepitoso ei cadde,</l>
<l>e l'armi rimbombâr sovra il caduto.</l>
</lg><lg><l>Enea diè morte di rincontro a due</l>
<l>valentissimi, Orsìloco e Cretone,</l>
<l>figli a Diòcle, della ben costrutta</l>
<l>città di Fere un ricco abitatore.</l>
<l>Scendea costui dal fiume Alfèo che largo</l>
<l>la pilia terra di bell'acque inonda:</l>
<l>Alfèo produsse Orsìloco di molte</l>
<l>genti signore, Orsìloco Diòcle,</l>
<l>e Diòcle costor, mastri di guerra</l>
<l>d'un sol parto acquistati. Aveano entrambi</l>
<l>già fatti adulti navigato a Troia</l>
<l>per onor degli Atridi, e qui la vita</l>
<l>entrambi terminâr. Quai due leoni,</l>
<l>cui la madre sul monte entro i recessi</l>
<l>d'alto speco educò, fan ruba e guasto</l>
<l>delle mandre, de' greggi e delle stalle,</l>
<l>finché dal ferro de' pastor raggiunti</l>
<l>caggiono anch'essi; e tali allor dall'asta</l>
<l>d'Enea percossi caddero costoro</l>
<l>col fragor di recisi eccelsi abeti.</l>
</lg><lg><l>Strinse pietà dei due caduti il petto</l>
<l>del prode Menelao, che tosto innanzi</l>
<l>si spinse di lucenti armi vestito</l>
<l>l'asta squassando. E Marte, che domarlo</l>
<l>per man d'Enea fa stima, il cor gli attizza.</l>
<l>Del magnanimo Nèstore il buon figlio</l>
<l>Antìloco osservollo, e un qualche danno</l>
<l>paventando all'Atride, un qualche grave</l>
<l>storpio all'impresa degli Achei, processe</l>
<l>nell'antiguardo. Già s'aveano incontro</l>
<l>abbassate le picche i due campioni</l>
<l>pronti a ferir, quando d'Atride al fianco</l>
<l>Antìloco comparve: e di due tali</l>
<l>viste le forze in un congiunte, Enea,</l>
<l>benché prode guerriero, retrocesse.</l>
<l>Trassero questi tra gli Achei gli estinti</l>
<l>Orsìloco e Cretone, e d'ambedue</l>
<l>le miserande spoglie in man deposte</l>
<l>degli amici, dier volta, e nella pugna</l>
<l>novellamente si mischiâr tra' primi.</l>
</lg><lg><l>Fu morto il duce allor de' generosi</l>
<l>scudati Paflagoni, il marzïale</l>
<l>Pilemene. Il ferì d'asta alla spalla</l>
<l>l'Atride Menelao. Lo suo sergente</l>
<l>ed auriga Midon, gagliardo figlio</l>
<l>d'Antimnio, cadde per la man d'Antìloco.</l>
<l>Dava questo Midon, per via fuggirsi,</l>
<l>la volta al cocchio. Antìloco nel pieno</l>
<l>del cubito il ferì con tale un colpo</l>
<l>di sasso, che gittògli al suol le belle</l>
<l>eburnee briglie. Gli fu tosto sopra</l>
<l>il feritor col brando, e su la tempia</l>
<l>d'un dritto l'attastò, che giù dal carro</l>
<l>lo travolse, e ficcògli nella sabbia</l>
<l>testa e spalle. Anelante in quello stato</l>
<l>ei restossi gran pezza, ché profondo</l>
<l>era il sabbion; finché i destrier del tutto</l>
<l>lo riversâr calpesto nella polve.</l>
<l>Diè lor di piglio Antìloco, e veloce</l>
<l>col flagello li spinse al campo acheo.</l>
</lg><lg><l>Com'Ettore di mezzo all'ordinanze</l>
<l>vide lor prove, impetuoso mosse</l>
<l>con alte grida ad investirli, e dietro</l>
<l>de' Teucri si traea le forti squadre</l>
<l>cui Marte è duce e la feral Bellona.</l>
<l>Bellona in compagnia vien dell'orrendo</l>
<l>tumulto della zuffa; e Marte in pugno</l>
<l>palleggia un'asta smisurata, e or dietro</l>
<l>or davanti cammina al grande Ettorre.</l>
</lg><lg><l>Turbossi a quella vista il bellicoso</l>
<l>Tidìde; e quale della strada ignaro</l>
<l>viator che trascorsa un'ampia landa</l>
<l>giunge a rapido fiume che mugghiante</l>
<l>l'onda nel mar devolve, e visto il flutto</l>
<l>che freme e spuma, di fuggir s'affretta</l>
<l>l'orme sue ricalcando: a questa guisa</l>
<l>retrocesse il Tidìde, e al suo drappello</l>
<l>volgendo le parole: Amici, ei disse,</l>
<l>qual fia stupor se forte d'asta e audace</l>
<l>combattente si mostra il duce Ettorre?</l>
<l>Sempre al fianco gli viene un qualche iddio</l>
<l>che alla morte l'invola; ed or lo stesso</l>
<l>Marte in sembianza d'un mortal l'assiste.</l>
<l>Non vogliate attaccar dunque co' numi</l>
<l>ostinata contesa, e date addietro,</l>
<l>ma col viso ognor vôlto all'inimico.</l>
</lg><lg><l>Mentr'egli sì dicea, scagliârsi i Teucri</l>
<l>addosso alla sua schiera. E quivi Ettorre</l>
<l>a morte mise due guerrier, nell'armi</l>
<l>assai valenti e in un sol cocchio ascesi,</l>
<l>Anchialo e Meneste. Ebbe di loro</l>
<l>pietade il grande Telamonio Aiace,</l>
<l>e fêssi avanti e stette, e la lucente</l>
<l>asta lanciando, Anfio colpì, che figlio</l>
<l>di Selago tenea suo seggio in Peso</l>
<l>ricco d'ampie campagne. Ma la nera</l>
<l>parca ad Ilio il menò confederato</l>
<l>del re troiano e de' suoi figli. Il colse</l>
<l>sul cinto il lungo telamonio ferro,</l>
<l>e nell'imo del ventre si confisse.</l>
<l>Diè cadendo un rimbombo, e a dispogliarlo</l>
<l>corse l'illustre vincitor; ma un nembo</l>
<l>i Troiani piovean di frecce acute</l>
<l>che d'irta selva gli coprîr lo scudo.</l>
<l>Ben egli al morto avvicinossi, e il petto</l>
<l>calcandogli col piè, la fulgid'asta</l>
<l>ne sferrò, ma dall'omero le belle</l>
<l>armi rapirgli non poteo: sì densa</l>
<l>la grandine il premea delle saette.</l>
<l>E temendo l'eroe nol circuisse</l>
<l>de' Troiani la piena, che ristretti</l>
<l>erano e molti e poderosi, e tutti</l>
<l>con armi d'ogni guisa e d'ogni tiro</l>
<l>ad incalzarlo, a repulsarlo intesi,</l>
<l>ei benché forte e di gran corpo e d'alto</l>
<l>ardir diè volta, e si ritrasse addietro.</l>
</lg><lg><l>Mentre questi alle mani in questa parte</l>
<l>si travaglian così, nemico fato</l>
<l>contra l'illustre Sarpedon sospinse</l>
<l>l'Eraclide Tlepòlemo, guerriero</l>
<l>di gran persona e di gran possa. Or come</l>
<l>a fronte si trovâr quinci il nepote</l>
<l>e quindi il figlio del Tonante Iddio,</l>
<l>Tlepòlemo primiero così disse:</l>
</lg><lg><l>Duce de' Licii Sarpedon, qual uopo</l>
<l>rozzo in guerra a tremar qua ti condusse?</l>
<l>È mentitor chi dell'Egìoco Giove</l>
<l>germe ti dice. Dal valor dei forti,</l>
<l>che nell'andata età nacquer di lui,</l>
<l>troppo lungi se' tu. Ben altro egli era</l>
<l>il mio gran genitor, forza divina,</l>
<l>cuor di leone. Qua venuto un giorno</l>
<l>a via menar del re Laomedonte</l>
<l>i promessi destrieri, egli con sole</l>
<l>sei navi e pochi armati Ilio distrusse,</l>
<l>e vedovate ne lasciò le vie.</l>
<l>Tu sei codardo, tu a perir qui traggi</l>
<l>i tuoi soldati, tu veruna aita,</l>
<l>col tuo venir di Licia, non darai</l>
<l>alla dardania gente; e quando pure</l>
<l>un gagliardo ti fossi, il braccio mio</l>
<l>qui stenderatti e spingeratti a Pluto.</l>
</lg><lg><l>E di rimando a lui de' Licii il duce:</l>
<l>Tlepòlemo, le sacre iliache mura</l>
<l>Ercole, è ver, distrusse, e la scempiezza</l>
<l>del frigio sire il meritò, che ingrato</l>
<l>al beneficio con acerbi detti</l>
<l>oltraggiollo; e i destrieri, alta cagione</l>
<l>di sua venuta, gli negò. Ma i vanti</l>
<l>paterni non torran che la mia lancia</l>
<l>qui non ti prostri. Tu morrai: son io</l>
<l>che tel predìco, e a me l'onor qui tosto</l>
<l>darai della vittoria, e l'alma a Pluto.</l>
</lg><lg><l>Ciò detto appena, sollevaro in alto</l>
<l>i ferrati lor cerri ambo i guerrieri,</l>
<l>ed ambo a un tempo gli scagliâr. Percosse</l>
<l>Sarpedonte il nemico a mezzo il collo,</l>
<l>sì che tutto il passò l'asta crudele,</l>
<l>e a lui gli occhi coperse eterna notte.</l>
<l>Ma il telo uscito nel medesmo istante</l>
<l>dalla man di Tlepòlemo la manca</l>
<l>coscia ferì di Sarpedon. Passolla</l>
<l>infino all'osso la fulminea punta,</l>
<l>ma non diè morte, ché vietollo il padre.</l>
<l>Accorsero gli amici, e dal tumulto</l>
<l>sottrassero l'eroe che del confitto</l>
<l>telo di molto si dolea, né mente</l>
<l>v'avea posto verun, né s'avvisava</l>
<l>di sconficcarlo dalla coscia offesa,</l>
<l>onde espedirne il camminar: tant'era</l>
<l>del salvarlo la fretta e la faccenda.</l>
</lg><lg><l>Dall'altra parte i coturnati Achei</l>
<l>di Tlepòlemo anch'essi dalla pugna</l>
<l>ritraggono la salma. Al doloroso</l>
<l>spettacolo la forte alma d'Ulisse</l>
<l>si commosse altamente; e in suo pensiero</l>
<l>divisando ne vien s'ei prima insegua</l>
<l>di Giove il figlio, o più gli torni il darsi</l>
<l>alla strage de' Licii. Alla sua lancia</l>
<l>non concedean le Parche il porre a morte</l>
<l>del gran Tonante il valoroso seme.</l>
<l>Scagliasi ei dunque da Minerva spinto</l>
<l>nella folta de' Licii, e quivi uccide</l>
<l>l'un sovra l'altro Alastore, Cerano,</l>
<l>Cromio, Pritani, Alcandro e Noemone</l>
<l>ed Alio: e più n'avrìa di lor prostrati</l>
<l>il divino guerrier, se il grande Ettorre</l>
<l>di lui non s'accorgea. Tra i primi ei dunque</l>
<l>processe di corrusche armi splendente,</l>
<l>e portante il terror ne' petti argivi.</l>
<l>Come il vide vicin fe' lieto il core</l>
<l>Sarpedonte, e con voce lamentosa:</l>
<l>Generoso Prïamide, dicea,</l>
<l>non lasciarmi giacer preda al nemico:</l>
<l>mi soccorri, e la vita m'abbandoni</l>
<l>nella vostra città, poiché m'è tolto</l>
<l>il tornarmi al natìo dolce terreno,</l>
<l>e d'allegrezza spargere la mia</l>
<l>diletta moglie e il pargoletto figlio.</l>
</lg><lg><l>Non rispose l'eroe; ma desioso</l>
<l>di vendicarlo e ricacciar gli Achivi</l>
<l>colla strage di molti, oltre si spinse.</l>
<l>In questo mezzo la pietosa cura</l>
<l>de' compagni adagiò sotto un bel faggio</l>
<l>a Giove sacro Sarpedonte, e il telo</l>
<l>dalla piaga gli svelse il valoroso</l>
<l>diletto amico Pelagon. Nell'opra</l>
<l>svenne il ferito, e s'annebbiò la vista</l>
<l>ma l'aura boreal, che fresca intorno</l>
<l>ventavagli, tornò ne' primi uffici</l>
<l>della vita gli spirti; e nell'anelo</l>
<l>petto affannoso ricreògli il core.</l>
</lg><lg><l>Da Marte intanto e dall'ardente Ettorre</l>
<l>assaliti gli Achei né paurosi</l>
<l>verso le navi si fuggìan, né arditi</l>
<l>farsi innanzi sapean. Ma quando il grido</l>
<l>corse tra lor che Marte era co' Teucri,</l>
<l>indietro si piegâr sempre cedendo.</l>
</lg><lg><l>Or chi prima, chi poi fu l'abbattuto</l>
<l>dal ferreo Marte e dall'audace Ettorre?</l>
<l>Teutrante che sembianza avea d'un Dio,</l>
<l>l'agitatore di cavalli Oreste,</l>
<l>il vibrator di lancia Etolio Treco,</l>
<l>e l'Enopide Elèno, ed Enomào,</l>
<l>e d'armi adorno di color diverso</l>
<l>Oresbio che a far d'oro alte conserve</l>
<l>posto il pensier, tenea suo seggio in Ila</l>
<l>appo il lago Cefisio ov'altri assai</l>
<l>opulenti Beozi avean soggiorno.</l>
</lg><lg><l>Tale e tanta d'Achivi occisione</l>
<l>Giuno mirando, a Pallade si volse,</l>
<l>e con preste parole: Ohimè! le disse,</l>
<l>invitta figlia dell'Egìoco Giove,</l>
<l>se libera lasciam dell'omicida</l>
<l>Marte la furia, indarno a Menelao</l>
<l>noi promettemmo dell'iliache torri</l>
<l>la caduta, e felice il suo ritorno.</l>
<l>Or via, scendiamo, e di valor noi pure</l>
<l>facciam prova laggiù. Disse, e Minerva</l>
<l>tenne l'invito. Allor la veneranda</l>
<l>Saturnia Giuno ad allestir veloce</l>
<l>corse i d'oro bardati almi destrieri.</l>
<l>Immantinente al cocchio Ebe le curve</l>
<l>ruote innesta. Un ventaglio apre ciascuna</l>
<l>d'otto raggi di bronzo, e si rivolve</l>
<l>sovra l'asse di ferro. Il giro è tutto</l>
<l>d'incorruttibil oro, ma di bronzo</l>
<l>le salde lame de' lor cerchi estremi.</l>
<l>Maraviglia a veder! Son puro argento</l>
<l>i rotondi lor mozzi, e vergolate</l>
<l>d'argento e d'ôr del cocchio anco le cinghie</l>
<l>con ambedue dell'orbe i semicerchi,</l>
<l>a cui sospese consegnar le guide.</l>
<l>Si dispicca da questo e scorre avanti</l>
<l>pur d'argento il timone, in cima a cui</l>
<l>Ebe attacca il bel giogo e le leggiadre</l>
<l>pettiere; e queste parimenti e quello</l>
<l>d'auro sono contesti. Desïosa</l>
<l>Giuno di zuffe e del rumor di guerra,</l>
<l>gli alipedi veloci al giogo adduce.</l>
</lg><lg><l>Né Minerva s'indugia. Ella diffuso</l>
<l>il suo peplo immortal sul pavimento</l>
<l>delle sale paterne, effigïato</l>
<l>peplo, stupendo di sua man lavoro,</l>
<l>e vestita di Giove la corazza,</l>
<l>di tutto punto al lagrimoso ballo</l>
<l>armasi. Intorno agli omeri divini</l>
<l>pon la ricca di fiocchi Egida orrenda,</l>
<l>che il Terror d'ogn'intorno incoronava.</l>
<l>Ivi era la Contesa, ivi la Forza,</l>
<l>ivi l'atroce Inseguimento, e il diro</l>
<l>gorgonio capo, orribile prodigio</l>
<l>dell'Egìoco signore. Indi alla fronte</l>
<l>l'aurea celata impone irta di quattro</l>
<l>eccelsi coni, a ricoprir bastante</l>
<l>eserciti e città. Tale la Diva</l>
<l>monta il fulgido cocchio, e l'asta impugna</l>
<l>pesante, immensa, poderosa, ond'ella</l>
<l>intere degli eroi le squadre atterra</l>
<l>irata figlia di potente iddio.</l>
<l>Giuno, al governo delle briglie, affretta</l>
<l>col flagello i corsieri. Cigolando</l>
<l>per sé stesse s'aprîr l'eteree porte</l>
<l>custodite dall'Ore a cui commessa</l>
<l>del gran cielo è la cura e dell'Olimpo,</l>
<l>onde serrare e disserrar la densa</l>
<l>nube che asconde degli Dei la sede.</l>
</lg><lg><l>Per queste porte dirizzâr le Dive</l>
<l>i docili cavalli, e ritrovaro</l>
<l>scevro dagli altri Sempiterni e solo</l>
<l>su l'alta vetta dell'Olimpo assiso</l>
<l>di Saturno il gran figlio. Ivi i destrieri</l>
<l>sostò la Diva dalle bianche braccia,</l>
<l>e il supremo de' numi interrogando:</l>
<l>Giove padre, gli disse, e non ti prende</l>
<l>sdegno de' fatti di Gradivo atroci?</l>
<l>Non vedi quanta e quale il furibondo</l>
<l>strage non giusta degli Achei commette?</l>
<l>Io ne son dolorosa: e queti intanto</l>
<l>si letiziano Apollo e Citerèa,</l>
<l>essi che questo d'ogni legge schivo</l>
<l>forsennato aizzâr. Padre, s'io scendo</l>
<l>a rintuzzar l'audace, a discacciarlo</l>
<l>dalla pugna, n'andrai tu meco in ira?</l>
</lg><lg><l>Va, le rispose delle nubi il sire,</l>
<l>spingi contra costui la predatrice</l>
<l>Minerva, a farlo assai dolente usata.</l>
</lg><lg><l>Di ciò lieta la Dea fe' su le groppe</l>
<l>de' corsieri sonar la sferza; e quelli</l>
<l>infra la terra e lo stellato cielo</l>
<l>desiosi volaro; e quanto vede</l>
<l>d'aereo spazio un uom che in alto assiso</l>
<l>stende il guardo sul mar, tanto d'un salto</l>
<l>ne varcâr delle Dive i tempestosi</l>
<l>destrier. Là giunte dove l'onde amiche</l>
<l>confondono davanti all'alta Troia</l>
<l>Simoenta e Scamandro, ivi rattenne</l>
<l>Giuno i cavalli, gli staccò dal cocchio,</l>
<l>e di nebbia li cinse. Il Simoenta</l>
<l>loro un pasco fornì d'ambrosie erbette.</l>
</lg><lg><l>Tacite allora, e col leggiero incesso</l>
<l>di timide colombe ambe le Dive</l>
<l>appropinquârsi al campo acheo, bramose</l>
<l>di dar soccorso a' combattenti. E quando</l>
<l>arrivâr dove molti e valorosi,</l>
<l>come stuol di cinghiali o di lïoni,</l>
<l>si stavano ristretti intorno al forte</l>
<l>figliuolo di Tidèo, presa la forma</l>
<l>di Stèntore che voce avea di ferro,</l>
<l>e pareggiava di cinquanta il grido,</l>
<l>Giuno sclamò: Vituperati Argivi,</l>
<l>mere apparenze di valor, vergogna!</l>
<l>Finché mostrossi in campo la divina</l>
<l>fronte d'Achille, non fur osi i Teucri</l>
<l>scostarsi mai dalle dardanie porte;</l>
<l>cotanto di sua lancia era il terrore.</l>
<l>Or lungi dalle mura insino al mare</l>
<l>vengono audaci a cimentar la pugna.</l>
</lg><lg><l>Sì dicendo svegliò di ciascheduno</l>
<l>e la forza e l'ardir. Sorgiunse in questa</l>
<l>la cerula Minerva a Dïomede</l>
<l>ch'appo il carro la piaga, onde l'offese</l>
<l>di Pandaro lo stral, refrigerava;</l>
<l>e colla stanca destra sollevando</l>
<l>dello scudo la soga tutta molle</l>
<l>di molesto sudor, tergea del negro</l>
<l>sangue la tabe. Colla man posata</l>
<l>sul giogo de' corsier la Dea sì disse:</l>
</lg><lg><l>Tidèo per certo generossi un figlio</l>
<l>che poco lo somiglia. Era Tidèo</l>
<l>picciol di corpo, ma guerriero; e quando</l>
<l>io gli vietava di pugnar, fremea.</l>
<l>E quando senza compagnia venuto</l>
<l>ambasciatore a Tebe io co' Tebani</l>
<l>ne' regii alberghi a banchettar l'astrinsi,</l>
<l>non depose egli, no, la bellicosa</l>
<l>alma di prima, ma sfidando il fiore</l>
<l>de' giovani Cadmei, tutti li vinse</l>
<l>agevolmente col mio nume al fianco.</l>
<l>E al tuo fianco del pari io qui ne vegno,</l>
<l>e ti guardo e t'esorto e ti comando</l>
<l>di pugnar co' Troiani arditamente.</l>
<l>Ma te per certo o la fatica oppresse,</l>
<l>o qualche tema agghiaccia, e tu non sei</l>
<l>più, no, la prole del pugnace Enìde.</l>
</lg><lg><l>Ti riconosco, o Dea (tosto rispose</l>
<l>il valoroso eroe), ti riconosco,</l>
<l>figlia di Giove, e di buon grado e netta</l>
<l>mia ragione dirò. Né vil timore</l>
<l>né ignavia mi rattien, ma il tuo comando.</l>
<l>Non se' tu quella che pugnar poc'anzi</l>
<l>mi vietasti co' numi? E se la figlia</l>
<l>di Giove Citerèa nel campo entrava,</l>
<l>non mi dicesti di ferirla? Il feci.</l>
<l>Ed or recedo, e agli altri Achivi imposi</l>
<l>d'accogliersi qui tutti, ora che Marte,</l>
<l>ben lo conosco, de' Troiani è il duce.</l>
</lg><lg><l>E a lui la Diva dalle luci azzurre:</l>
<l>Diletto Dïomede, alcuna tema</l>
<l>di questo Marte non aver, né d'altro</l>
<l>qualunque iddio, se tua difesa io sono.</l>
<l>Sorgi, e drizza in costui gl'impetuosi</l>
<l>tuoi corridori, e stringilo e il percuoti,</l>
<l>né riguardo t'arresti né rispetto</l>
<l>di questo insano ad ogni mal parato</l>
<l>e ad ogni parteggiar, che a me pur dianzi</l>
<l>e a Giuno promettea che contra i Teucri</l>
<l>a pro de' Greci avrìa pugnato; ed ora</l>
<l>immemore de' Greci i Teucri aiuta.</l>
</lg><lg><l>Sì dicendo afferrò colla possente</l>
<l>destra il figliuol di Capanèo, dal carro</l>
<l>traendolo; né quegli a dar fu tardo</l>
<l>un salto a terra; ed ella stessa ascese</l>
<l>sovra il cocchio da canto a Dïomede</l>
<l>infiammata di sdegno. Orrendamente</l>
<l>l'asse al gran pondo cigolò, ché carco</l>
<l>d'una gran Diva egli era e d'un gran prode.</l>
<l>Al sonoro flagello ed alle briglie</l>
<l>diè di piglio Minerva, e senza indugio</l>
<l>contra Marte sospinse i generosi</l>
<l>cornipedi. Lo giunse appunto in quella</l>
<l>che atterrato l'enorme Perifante</l>
<l>(un fortissimo Etòlo, egregio figlio</l>
<l>d'Ochesio), il Dio crudel lordo di sangue</l>
<l>lo trucidava. In arrivar si pose</l>
<l>Minerva di Pluton l'elmo alla fronte,</l>
<l>onde celarsi di quel fero al guardo.</l>
</lg><lg><l>Come il nume omicida ebbe veduto</l>
<l>l'illustre Dïomede, al suol disteso</l>
<l>lasciò l'immenso Perifante, e dritto</l>
<l>ad investir si spinse il cavaliero.</l>
<l>E tosto giunti l'un dell'altro a fronte,</l>
<l>Marte il primo scagliò l'asta di sopra</l>
<l>al giogo de' corsier lungo le briglie,</l>
<l>di rapirgli la vita desioso:</l>
<l>ma prese colla man l'asta volante</l>
<l>la Dea Minerva, e la stornò dal carro,</l>
<l>e vano il colpo rïuscì. Secondo</l>
<l>spinse l'asta il Tidìde a tutta forza.</l>
<l>La diresse Minerva, e al Dio l'infisse</l>
<l>sotto il cinto nell'epa, e vulnerollo,</l>
<l>e lacerata la divina cute</l>
<l>l'asta ritrasse. Mugolò il ferito</l>
<l>nume, e ruppe in un tuon pari di nove</l>
<l>o dieci mila combattenti al grido</l>
<l>quando appiccan la zuffa. I Troi l'udiro,</l>
<l>l'udîr gli Achivi, e ne tremâr: sì forte</l>
<l>fu di Marte il muggito. E qual pel grave</l>
<l>vento che spira dalla calda terra</l>
<l>si fa di nubi tenebroso il cielo;</l>
<l>tal parve il ferreo Marte a Dïomede,</l>
<l>mentre avvolto di nugoli alle sfere</l>
<l>dolorando salìa. Giunto alla sede</l>
<l>degli Dei su l'Olimpo, accanto a Giove</l>
<l>mesto s'assise, discoperse il sangue</l>
<l>immortal che scorrea dalla ferita,</l>
<l>e in suono di lamento: O padre, ei disse,</l>
<l>e non t'adiri a cotal vista, a fatti</l>
<l>sì nequitosi? Esizïosa sempre</l>
<l>a noi Divi tornò la mutua gara</l>
<l>di gratuir l'umana stirpe; e intanto</l>
<l>di nostre liti la cagion tu sei,</l>
<l>tu che una figlia generasti insana,</l>
<l>e di sterminii e di malvage imprese</l>
<l>invaghita mai sempre. Obbedïenti</l>
<l>hai quanti alberga Sempiterni il cielo;</l>
<l>tutti inchiniamo a te. Sola costei</l>
<l>né con fatti frenar né con parole</l>
<l>tu sai per anco, connivente padre</l>
<l>di pestifera furia. Ella pur dianzi</l>
<l>stimolò di Tidèo l'audace figlio</l>
<l>a pazzamente guerreggiar co' numi;</l>
<l>ella a ferir Ciprigna; ella a scagliarsi</l>
<l>contra me stesso, e pareggiarsi a un Dio.</l>
<l>E se più tardo il piè fuggìa, sarei</l>
<l>steso rimasto fra quei tanti uccisi</l>
<l>in lunghe pene, né morir potendo</l>
<l>m'avrìa de' colpi infranto la tempesta.</l>
</lg><lg><l>Bieco il guatò l'adunator de' nembi</l>
<l>Giove, e rispose: Querimonie e lai</l>
<l>non mi far qui seduto al fianco mio,</l>
<l>fazïoso incostante, e a me fra tutti</l>
<l>i Celesti odïoso. E risse e zuffe</l>
<l>e discordie e battaglie, ecco le care</l>
<l>tue delizie. Trasfuso in te conosco</l>
<l>di tua madre Giunon l'intollerando</l>
<l>inflessibile spirto, a cui mal posso</l>
<l>pur colle dolci riparar; né certo</l>
<l>d'altronde io penso che il tuo danno or scenda,</l>
<l>che dal suo torto consigliar. Non io</l>
<l>vo' per questo patir che tu sostegna</l>
<l>più lungo duolo: mi sei figlio, e caro</l>
<l>la Dea tua madre a me ti partorìa.</l>
<l>Se malvagio, qual sei, d'altro qualunque</l>
<l>nume nascevi, da gran tempo avresti</l>
<l>sorte incorsa peggior degli Uranìdi.</l>
</lg><lg><l>Così detto, a Peon comando ei fece</l>
<l>di risanarlo. La ferita ei sparse</l>
<l>di lenitivo medicame, e tolto</l>
<l>ogni dolore, il tornò sano al tutto,</l>
<l>ché mortale ei non era. E come il latte</l>
<l>per lo gaglio sbattuto si rappiglia,</l>
<l>e perde il suo fluir sotto la mano</l>
<l>del presto mescitor; presta del pari</l>
<l>la peonia virtù Marte guarìa.</l>
<l>Ebe poscia lavollo, e di leggiadre</l>
<l>vesti l'avvolse; ed egli accanto a Giove</l>
<l>dell'alto onor superbo si ripose.</l>
</lg><lg><l>Repressa del crudel Marte la strage,</l>
<l>tornâr contente alla magion del padre</l>
<l>Giuno Argiva e Minerva Alalcomènia.</l>
</lg>
</lg>
</div1>
<div1 type="parte">
<head>Libro sesto</head>
<lg type="non-definito">
<lg><l>Soli senz'alcun Dio Teucri ed Achei</l>
<l>così restaro a battagliar. Più volte</l>
<l>tra il Simoenta e il Xanto impetuosi</l>
<l>si assaliro; più volte or da quel lato</l>
<l>ed or da questo con incerte penne</l>
<l>la Vittoria volò. Ruppe di Troi</l>
<l>primo una squadra il Telamonio Aiace,</l>
<l>presidio degli Achivi, e il primo raggio</l>
<l>portò di speme a' suoi, ferendo un Trace</l>
<l>fortissimo guerriero e di gran mole,</l>
<l>Acamante d'Eussòro. Il colse in fronte</l>
<l>nel cono dell'elmetto irto d'equine</l>
<l>chiome, e nell'osso gli piantò la punta</l>
<l>sì che i lumi gli chiuse il buio eterno.</l>
</lg><lg><l>Tolse la vita al Teutranìde Assilo</l>
<l>il marzio Dïomede. Era d'Arisbe</l>
<l>bella contrada Assilo abitatore,</l>
<l>uom di molta ricchezza, a tutti amico,</l>
<l>ché tutti in sua magion, posta lunghesso</l>
<l>la via frequente, ricevea cortese.</l>
<l>Ma degli ospiti ahi! niuno accorse allora,</l>
<l>niun da morte il campò. Solo il suo fido</l>
<l>servo Calesio, che reggeagli il cocchio,</l>
<l>morto ei pur dal Tidìde, al fianco cadde</l>
<l>del suo signore, e con lui scese a Pluto.</l>
</lg><lg><l>Eurìalo abbatte Ofelzio e Dreso; e poscia</l>
<l>Esepo assalta e Pèdaso gemelli,</l>
<l>che al buon Bucolïone un dì produsse</l>
<l>la Nàiade gentile Abarbarèa.</l>
<l>Bucolïon del re Laomedonte</l>
<l>primogenito figlio, ma di nozze</l>
<l>furtive acquisto, conducea la greggia</l>
<l>quando alla ninfa in amoroso amplesso</l>
<l>mischiossi, e di costor madre la feo.</l>
<l>Ma quivi tolse ad ambedue la vita</l>
<l>e la bella persona e l'armi il figlio</l>
<l>di Mecistèo. Fur morti a un tempo istesso</l>
<l>Astialo dal forte Polipete;</l>
<l>il percosio Pidìte dall'acuta</l>
<l>asta d'Ulisse; Aretaon da Teucro.</l>
<l>D'Antìloco la lancia Ablero atterra,</l>
<l>Élato quella del maggiore Atride,</l>
<l>Élato che sua stanza avea nell'alta</l>
<l>Pèdaso in riva dell'ameno fiume</l>
<l>Satnioente. Eurìpilo prostese</l>
<l>Melanzio; e l'asta dell'eroe Leìto</l>
<l>il fuggitivo Fìlaco trafisse.</l>
</lg><lg><l>Ma l'Atride minor, strenuo guerriero,</l>
<l>vivo Adrasto pigliò. Repente ombrando</l>
<l>li costui corridori, e via pel campo</l>
<l>paventosi fuggendo in un tenace</l>
<l>cespo implicârsi di mirica, e quivi</l>
<l>al piede del timon spezzato il carro</l>
<l>volâr con altri spaventati in fuga</l>
<l>verso le mura. Prono nella polve</l>
<l>sdrucciolò dalla biga appo la ruota</l>
<l>quell'infelice. Colla lunga lancia</l>
<l>Menelao gli fu sopra; e Adrasto a lui</l>
<l>abbracciando i ginocchi e supplicando:</l>
<l>Pigliami vivo, Atride; e largo prezzo</l>
<l>del mio riscatto avrai. Figlio son io</l>
<l>di ricco padre, e gran conserva ei tiene</l>
<l>d'auro, di rame e di foggiato ferro.</l>
<l>Di questi largiratti il padre mio</l>
<l>molti doni, se vivo egli mi sappia</l>
<l>nelle argoliche navi. — A questo prego</l>
<l>già dell'Atride il cor si raddolcìa,</l>
<l>già fidavalo al servo, onde alle navi</l>
<l>l'adducesse; quand'ecco Agamennóne</l>
<l>che a lui ne corre minaccioso e grida:</l>
<l>Debole Menelao! e qual ti prende</l>
<l>de' Troiani pietà? Certo per loro</l>
<l>la tua casa è felice! Or su; nessuno</l>
<l>de' perfidi risparmi il nostro ferro,</l>
<l>né pur l'infante nel materno seno:</l>
<l>perano tutti in un con Ilio, tutti</l>
<l>senza onor di sepolcro e senza nome.</l>
</lg><lg><l>Cangiò di Menelao la mente il fiero</l>
<l>ma non torto parlar, sì ch'ei respinse</l>
<l>da sé con mano il supplicante, e lui</l>
<l>ferì tosto nel fianco Agamennóne,</l>
<l>e supino lo stese. Indi col piede</l>
<l>calcato il petto ne ritrasse il telo.</l>
</lg><lg><l>Nèstore intanto in altra parte accende</l>
<l>l'acheo valor, gridando: Amici eroi,</l>
<l>Dànai di Marte alunni, alcun non sia</l>
<l>ch'ora badi alle spoglie, e per tornarne</l>
<l>carco alle navi si rimanga indietro.</l>
<l>Non badiam che ad uccidere, e gli uccisi</l>
<l>poi nel campo a bell'agio ispoglieremo.</l>
</lg><lg><l>Fatti animosi a questo dir gli Achei</l>
<l>piombâr su i Teucri, che scorati e domi</l>
<l>di nuovo in Ilio si sarìan racchiusi,</l>
<l>se il prestante indovino Eleno, figlio</l>
<l>del re troiano, non volgea per tempo</l>
<l>ad Ettore e ad Enea queste parole:</l>
</lg><lg><l>Poiché tutta si folce in voi la speme</l>
<l>de' Troiani e de' Licii, e che voi siete</l>
<l>i miglior nella pugna e nel consiglio,</l>
<l>voi, Ettore ed Enea, qui state, e i nostri</l>
<l>alle porte fuggenti rattenete,</l>
<l>pria che, con riso del nemico, in braccio</l>
<l>si salvin delle mogli. E come tutte</l>
<l>ben rincorate le falangi avrete,</l>
<l>noi di piè fermo, benché lassi e in dura</l>
<l>necessitade, qui farem coll'armi</l>
<l>buon ripicco agli Achei. Ciò fatto, a Troia</l>
<l>tu, Ettore, ten vola, ed alla madre</l>
<l>di' che salga la rocca, e del delubro</l>
<l>a Minerva sacrato apra le porte,</l>
<l>e vi raccolga le matrone, e il peplo</l>
<l>il più grande, il più bello, e a lei più caro</l>
<l>di quanti in serbo ne' regali alberghi</l>
<l>ella ne tien, deponga umilemente</l>
<l>su le ginocchia della Diva, e dodici</l>
<l>giovenche le prometta ancor non dome,</l>
<l>se la nostra città commiserando</l>
<l>e le consorti e i figli, ella dal sacro</l>
<l>Ilio allontana il fiero Dïomede</l>
<l>combattente crudele, e violento</l>
<l>artefice di fuga, e per mio senno</l>
<l>il più gagliardo degli Achei. Né certo</l>
<l>noi tremammo giammai tanto il Pelìde,</l>
<l>benché figlio a una Dea, quanto costui</l>
<l>che fuor di modo inferocisce, e nullo</l>
<l>vien di forze con esso a paragone.</l>
</lg><lg><l>Disse: e al cenno fraterno obbedïente</l>
<l>Ettore armato si lanciò dal carro</l>
<l>con due dardi alla mano; e via scorrendo</l>
<l>per lo campo e animando ogni guerriero,</l>
<l>rinfrescò la battaglia: e tosto i Teucri</l>
<l>voltâr la faccia, e coraggiosi incontro</l>
<l>fêrsi al nemico. S'arretrâr gli Achivi,</l>
<l>e la strage cessò; ch'essi mirando</l>
<l>sì audaci i Teucri convertir le fronti,</l>
<l>stimâr disceso in lor soccorso un Dio.</l>
<l>E tuttavolta le sue genti Ettorre</l>
<l>confortando, gridava ad alta voce:</l>
<l>Magnanimi Troiani, e voi di Troia</l>
<l>generosi alleati, ah siate, amici,</l>
<l>siatemi prodi, e fuor mettete intera</l>
<l>la vostra gagliardìa, mentr'io per poco</l>
<l>men volo in Ilio ad intimar de' padri</l>
<l>e delle mogli i preghi e le votive</l>
<l>ecatombi agli Dei. — Parte, ciò detto.</l>
<l>Ondeggiano all'eroe, mentre cammina,</l>
<l>l'alte creste dell'elmo; e il negro cuoio,</l>
<l>che gli orli attorna dell'immenso scudo,</l>
<l>la cervice gli batte ed il tallone.</l>
</lg><lg><l>Di duellar bramosi allor nel mezzo</l>
<l>dell'un campo e dell'altro appresentârsi</l>
<l>Glauco, prole d'Ippoloco, e il Tidìde.</l>
<l>Come al tratto dell'armi ambo fur giunti,</l>
<l>primo il Tidìde favellò: Guerriero,</l>
<l>chi se' tu? Non ti vidi unqua ne' campi</l>
<l>della gloria finor. Ma tu d'ardire</l>
<l>ogni altro avanzi se aspettar non temi</l>
<l>la mia lancia. È figliuol d'un infelice</l>
<l>chi fassi incontro al mio valor. Se poi</l>
<l>tu se' qualche Immortal, non io per certo</l>
<l>co' numi pugnerò; ché lunghi giorni</l>
<l>né pur non visse di Driante il forte</l>
<l>figlio Licurgo che agli Dei fe' guerra.</l>
<l>Su pel sacro Nisseio egli di Bacco</l>
<l>le nudrici inseguìa. Dal rio percosse</l>
<l>con pungolo crudel gittaro i tirsi</l>
<l>tutte insieme, e fuggîr: fuggì lo stesso</l>
<l>Bacco, e nel mar s'ascose, ove del fero</l>
<l>minacciar di Licurgo paventoso</l>
<l>Teti l'accolse. Ma sdegnârsi i numi</l>
<l>con quel superbo. Della luce il caro</l>
<l>raggio gli tolse di Saturno il figlio,</l>
<l>e detestato dagli Eterni tutti</l>
<l>breve vita egli visse. All'armi io dunque</l>
<l>non verrò con gli Dei. Ma se terreno</l>
<l>cibo ti nutre, accòstati; e più presto</l>
<l>qui della morte toccherai le mete.</l>
</lg><lg><l>E d'Ippoloco a lui l'inclito figlio:</l>
<l>Magnanimo Tidìde, a che dimandi</l>
<l>il mio lignaggio? Quale delle foglie,</l>
<l>tale è la stirpe degli umani. Il vento</l>
<l>brumal le sparge a terra, e le ricrea</l>
<l>la germogliante selva a primavera.</l>
<l>Così l'uom nasce, così muor. Ma s'oltre</l>
<l>brami saper di mia prosapia, a molti</l>
<l>ben manifesta, ti farò contento.</l>
<l>Siede nel fondo del paese argivo</l>
<l>Efira, una città, natìa contrada</l>
<l>di Sisifo che ognun vincea nel senno.</l>
<l>Dall'Eolide Sisifo fu nato</l>
<l>Glauco; da Glauco il buon Bellerofonte,</l>
<l>cui largiro gli Dei somma beltade,</l>
<l>e quel dolce valor che i cuori acquista.</l>
<l>Ma Preto macchinò la sua ruina,</l>
<l>e potente signor d'Argo che Giove</l>
<l>sottomessa gli avea, d'Argo l'espulse</l>
<l>per cagione d'Antèa sposa al tiranno.</l>
<l>Furïosa costei ne desïava</l>
<l>segretamente l'amoroso amplesso;</l>
<l>ma non valse a crollar del saggio e casto</l>
<l>Bellerofonte la virtù. Sdegnosa</l>
<l>del magnanimo niego l'impudica</l>
<l>volse l'ingegno alla calunnia, e disse</l>
<l>al marito così: <emph>Bellerofonte</emph></l>
<l><emph>meco in amor tentò meschiarsi a forza:</emph></l>
<l><emph>muori dunque, o l'uccidi</emph>. Arse di sdegno</l>
<l>Preto a questo parlar, ma non l'uccise,</l>
<l>di sacro orror compreso. In quella vece</l>
<l>spedillo in Licia apportator di chiuse</l>
<l>funeste cifre al re suocero, ond'egli</l>
<l>perir lo fésse. Dagli Dei scortato</l>
<l>partì Bellerofonte, al Xanto giunse,</l>
<l>al re de' Licii appresentossi, e lieta</l>
<l>n'ebbe accoglienza ed ospital banchetto.</l>
<l>Nove giorni fumò su l'are amiche</l>
<l>di nove tauri il sangue. E quando apparve</l>
<l>della decima aurora il roseo lume</l>
<l>interrogollo il sire, e a lui la tèssera</l>
<l>del genero chiedea. Viste le crude</l>
<l>note di Preto, comandògli in prima</l>
<l>di dar morte all'indomita Chimera.</l>
<l>Era il mostro d'origine divina</l>
<l>lïon la testa, il petto capra, e drago</l>
<l>la coda; e dalla bocca orrende vampe</l>
<l>vomitava di foco. E nondimeno</l>
<l>col favor degli Dei l'eroe la spense.</l>
<l>Pugnò poscia co' Sòlimi, e fu questa,</l>
<l>per lo stesso suo dir, la più feroce</l>
<l>di sue pugne. Domò per terza impresa</l>
<l>le Amazzoni virili. Al suo ritorno</l>
<l>il re gli tese un altro inganno, e scelti</l>
<l>della Licia i più forti, in fosco agguato</l>
<l>li collocò; ma non redinne un solo:</l>
<l>tutti gli uccise l'innocente. Allora</l>
<l>chiaro veggendo che d'un qualche iddio</l>
<l>illustre seme egli era, a sé lo tenne,</l>
<l>e diegli a sposa la sua figlia, e mezza</l>
<l>la regal potestade. Ad esso inoltre</l>
<l>costituiro i Licii un separato</l>
<l>ed ameno tenér, di tutti il meglio,</l>
<l>d'alme viti fecondo e d'auree messi,</l>
<l>ond'egli a suo piacer lo si coltivi.</l>
<l>Partorì poi la moglie al virtuoso</l>
<l>Bellerofonte tre figliuoli, Isandro</l>
<l>e Ippoloco, ed alfin Laodamìa</l>
<l>che al gran Giove soggiacque, e padre il fece</l>
<l>del bellicoso Sarpedon. Ma quando</l>
<l>venne in odio agli Dei Bellerofonte,</l>
<l>solo e consunto da tristezza errava</l>
<l>pel campo Aleio l'infelice, e l'orme</l>
<l>de' viventi fuggìa. Da Marte ucciso</l>
<l>cadde Isandro co' Sòlimi pugnando;</l>
<l>Laodamìa perì sotto gli strali</l>
<l>dell'irata Dïana; e a me la vita</l>
<l>Ippoloco donò, di cui m'è dolce</l>
<l>dirmi disceso. Il padre alle troiane</l>
<l>mura spedimmi, e generosi sproni</l>
<l>m'aggiunse di lanciarmi innanzi a tutti</l>
<l>nelle vie del valore, onde de' miei</l>
<l>padri la stirpe non macchiar, che fûro</l>
<l>d'Efira e delle licie ampie contrade</l>
<l>i più famosi. Ecco la schiatta e il sangue</l>
<l>di che nato mi vanto, o Dïomede.</l>
</lg><lg><l>Allegrossi di Glauco alle parole</l>
<l>il marzïal Tidìde, e l'asta in terra</l>
<l>conficcando, all'eroe dolce rispose:</l>
</lg><lg><l>Un antico paterno ospite mio,</l>
<l>Glauco, in te riconosco. Enèo, già tempo,</l>
<l>ne' suoi palagi accolse il valoroso</l>
<l>Bellerofonte, e lui ben venti interi</l>
<l>giorni ritenne, e di bei doni entrambi</l>
<l>si presentaro. Una purpurea cinta</l>
<l>Enèo donò, Bellerofonte un nappo</l>
<l>di doppio seno e d'ôr, che in serbo io posi</l>
<l>nel mio partir: ma di Tidèo non posso</l>
<l>farmi ricordo, ché bambino io m'era</l>
<l>quando ei lasciommi per seguire a Tebe</l>
<l>gli Achei che rotti vi periro. Io dunque</l>
<l>sarotti in Argo ed ospite ed amico,</l>
<l>tu in Licia a me, se nella Licia avvegna</l>
<l>ch'io mai porti i miei passi. Or nella pugna</l>
<l>evitiamci l'un l'altro. Assai mi resta</l>
<l>di Teucri e d'alleati, a cui dar morte,</l>
<l>quanti a' miei teli n'offriranno i numi,</l>
<l>od il mio piè ne giungerà. Tu pure</l>
<l>troverai fra gli Achivi in chi far prova</l>
<l>di tua prodezza. Di nostr'armi il cambio</l>
<l>mostri intanto a costor, che l'uno e l'altro</l>
<l>siam ospiti paterni. Così detto,</l>
<l>dal cocchio entrambi dismontâr d'un salto,</l>
<l>strinser le destre, e si dier mutua fede.</l>
<l>Ma nel cambio dell'armi a Glauco tolse</l>
<l>Giove lo senno. Aveale Glauco d'oro,</l>
<l>Dïomede di bronzo: eran di quelle</l>
<l>cento tauri il valor, nove di queste.</l>
</lg><lg><l>Al faggio intanto delle porte Scee</l>
<l>Ettore giunge. Gli si fanno intorno</l>
<l>le troiane consorti e le fanciulle</l>
<l>per saper de' figliuoli e de' mariti</l>
<l>e de' fratelli e degli amici; ed egli,</l>
<l>Ite, risponde, a supplicar gli Dei</l>
<l>in devota ordinanza, itene tutte,</l>
<l>ch'oggi a molte sovrasta alta sciagura.</l>
</lg><lg><l>De' regali palagi indi s'avvìa</l>
<l>ai portici superbi. Avea cinquanta</l>
<l>talami la gran reggia edificati</l>
<l>l'un presso all'altro, e di polita pietra</l>
<l>splendidi tutti. Accanto alle consorti</l>
<l>dormono in questi i Priamìdi. A fronte</l>
<l>dodici altri ne serra il gran cortile</l>
<l>per le regie donzelle, al par de' primi</l>
<l>di bel marmo lucenti, e posti in fila.</l>
<l>Di Prìamo in questi dormono gl'illustri</l>
<l>generi al fianco delle caste spose.</l>
</lg><lg><l>Qui giunto Ettorre, ad incontrarlo corse</l>
<l>l'inclita madre che a trovar sen gìa</l>
<l>Laodice, la più delle sue figlie</l>
<l>avvenente e gentil. Chiamollo a nome,</l>
<l>e strettolo per mano: O figlio, disse,</l>
<l>perché, lasciato il guerreggiar, qua vieni?</l>
<l>Ohimè! per certo i detestati Achei</l>
<l>son già sotto alle mura, e te qui spinge</l>
<l>religioso zelo ad innalzare</l>
<l>là su la rocca le pie mani a Giove.</l>
<l>Ma deh! rimanti alquanto, ond'io d'un dolce</l>
<l>vino la spuma da libar ti rechi</l>
<l>primamente al gran Giove e agli altri Eterni,</l>
<l>indi a rifar le tue, se ne berai,</l>
<l>esauste forze. Di guerrier già stanco</l>
<l>rinfranca Bacco il core, e te pugnante</l>
<l>per la tua patria la fatica oppresse.</l>
</lg><lg><l>No, non recarmi, veneranda madre,</l>
<l>dolce vino verun, rispose Ettorre,</l>
<l>ch'egli scemar potrìa mie forze, e in petto</l>
<l>addormentarmi la natìa virtude.</l>
<l>Aggiungi che libar non oso a Giove</l>
<l>pria che di divo fiume onda mi lavi;</l>
<l>né certo lice colle man di polve</l>
<l>lorde e di sangue offerir voti al sommo</l>
<l>de' nembi adunator. Ma tu di Palla</l>
<l>predatrice t'invìa deh! tosto al tempio,</l>
<l>e rècavi i profumi accompagnata</l>
<l>dalle auguste matrone, e qual nell'arca</l>
<l>peplo ti serbi più leggiadro e caro,</l>
<l>prendilo, e umìle della Diva il poni</l>
<l>su le sacre ginocchia, e sei le vóta</l>
<l>giovenche e sei di collo ancor non tocco</l>
<l>se la cittade e le consorti e i figli</l>
<l>commiserando, dall'iliache mura</l>
<l>allontana il feroce Dïomede,</l>
<l>artefice di fuga e di spavento.</l>
<l>Corri dunque a placarla. Io ratto intanto</l>
<l>a Paride ne vado, onde svegliarlo</l>
<l>dal suo letargo, se darammi orecchio.</l>
<l>Oh gli s'aprisse il suolo, ed ingoiasse</l>
<l>questa del mio buon padre e di noi tutti</l>
<l>inviata da Giove alta sciagura.</l>
<l>Né penso che dal cor mi fia mai tolta</l>
<l>di sì spiacenti guai la rimembranza,</l>
<l>se pria non veggo costui spinto a Pluto.</l>
</lg><lg><l>Disse; e ne' regii alberghi Ecuba entrata</l>
<l>chiama le ancelle, e a ragunar le manda</l>
<l>per la cittade le matrone. Ed ella</l>
<l>nell'odorato talamo discende,</l>
<l>ove di pepli istorïati un serbo</l>
<l>tenea, lavor delle fenicie donne</l>
<l>che Paride, solcando il vasto mare,</l>
<l>da Sidon conducea quando la figlia</l>
<l>di Tindaro rapìo. Di questi Ecùba</l>
<l>un ne toglie il più grande, il più riposto,</l>
<l>fulgido come stella, ed a Minerva</l>
<l>offerta lo destina. Indi s'avvìa</l>
<l>dalle gravi matrone accompagnata.</l>
</lg><lg><l>Al tempio giunte di Minerva in vetta</l>
<l>all'ardua rocca, aperse loro i sacri</l>
<l>claustri la figlia di Cissèo, la bella</l>
<l>d'alme guance Teano, che lodata</l>
<l>d'Antènore consorte i giusti Teucri</l>
<l>di Minerva nomâr sacerdotessa.</l>
<l>Tutte allora levâr con alti pianti</l>
<l>a Pallade le palme, e preso il peplo,</l>
<l>su le ginocchia della Diva il pose</l>
<l>la modesta Teano: indi di Giove</l>
<l>alla gran figlia orò con questi accenti:</l>
</lg><lg><l>Veneranda Minerva, inclita Dea,</l>
<l>delle città custode, ah tu del fiero</l>
<l>Tidìde l'asta infrangi, e di tua mano</l>
<l>stendilo anciso su le porte Scee,</l>
<l>che noi tosto su l'are a te faremo</l>
<l>di dodici giovenche ancor non dome</l>
<l>scorrere il sangue, se di queste mura</l>
<l>e delle teucre spose, e de' lor cari</l>
<l>figli innocenti sentirai pietade.</l>
</lg><lg><l>Così pregâr: ma non udìa la Diva</l>
<l>delle misere i voti. Ettore intanto</l>
<l>di Paride cammina alle leggiadre</l>
<l>case, di che egli stesso il prence avea</l>
<l>divisato il disegno, al magistero</l>
<l>de' più sperti di Troia architettori</l>
<l>fidandone l'effetto. E questi a lui</l>
<l>e stanza ed atrio e corte edificaro</l>
<l>sul sommo della rocca, appo i regali</l>
<l>di Prìamo stesso e del maggior fratello</l>
<l>risplendenti soggiorni. Entrovvi Ettorre,</l>
<l>nelle mani la lunga asta tenendo</l>
<l>di ben undici cubiti. La punta</l>
<l>di terso ferro colla ghiera d'oro</l>
<l>al mutar de' gran passi scintillava.</l>
</lg><lg><l>Nel talamo il trovò che le sue belle</l>
<l>armi assettava, i curvi archi e lo scudo</l>
<l>e l'usbergo. L'argiva Elena, in mezzo</l>
<l>all'ancelle seduta, i bei lavori</l>
<l>ne dirigea. Com'ebbe in lui gli sguardi</l>
<l>fisso il grande guerrier, con detti acerbi</l>
<l>così l'invase: Sciagurato! il core</l>
<l>ira ti rode, il so; ma non è bello</l>
<l>il coltivarla. Intorno all'alte mura</l>
<l>cadono combattendo i cittadini,</l>
<l>e tanta strage e tanto affar di guerra</l>
<l>per te solo s'accende; e tu sei tale</l>
<l>che altrui vedendo abbandonar la pugna</l>
<l>rampognarlo oseresti. Or su, ti scuoti,</l>
<l>esci di qua pria che da' Greci accesa</l>
<l>venga a snidarti d'Ilïon la fiamma.</l>
</lg><lg><l>Bello, siccome un Dio, Paride allora</l>
<l>così rispose: Tu mi fai, fratello,</l>
<l>giusti rimprocci, e giusto al par mi sembra</l>
<l>ch'io ti risponda, e tu mi porga ascolto.</l>
<l>Né sdegno né rancor contra i Troiani</l>
<l>nel talamo regal mi rattenea,</l>
<l>ma desir solo di distrarre un mio</l>
<l>dolor segreto. E in questo punto istesso</l>
<l>con tenere parole anco la moglie</l>
<l>m'esortava a tornar nella battaglia,</l>
<l>e il cor mio stesso mi dicea che questo</l>
<l>era lo meglio; perocché nel campo</l>
<l>le palme alterna la vittoria. Or dunque</l>
<l>attendi che dell'armi io mi rivesta,</l>
<l>o mi precorri, ch'io ti seguo, e tosto</l>
<l>raggiungerti mi spero. — Così disse</l>
<l>Paride: e nulla gli rispose Ettorre;</l>
<l>a cui molli volgendo le parole</l>
<l>Elena soggiugnea: Dolce cognato,</l>
<l>cognato a me proterva, a me primiero</l>
<l>de' vostri mali detestando fonte,</l>
<l>oh m'avesse il dì stesso in che la madre</l>
<l>mi partoriva, un turbine divelta</l>
<l>dalle sue braccia, ed alle rupi infranta,</l>
<l>o del mar nell'irate onde sommersa</l>
<l>pria del bieco mio fallo! E poiché tale</l>
<l>e tanto danno statuîr gli Dei,</l>
<l>stata almeno foss'io consorte ad uomo</l>
<l>più valoroso, e che nel cor più addentro</l>
<l>i dispregi sentisse e le rampogne.</l>
<l>Ma di presente a costui manca il fermo</l>
<l>carattere dell'alma, e non ho speme</l>
<l>ch'ei lo s'acquisti in avvenir. M'avviso</l>
<l>quindi che presto pagheranne il fio.</l>
<l>Ma tu vien oltre, amato Ettore, e siedi</l>
<l>su questo seggio, e il cor stanco ricrea</l>
<l>dal rio travaglio che per me sostieni,</l>
<l>per me d'obbrobrio carca, e per la colpa</l>
<l>del tuo fratello. Ahi lassa! un duro fato</l>
<l>Giove n'impose e tal ch'anco ai futuri</l>
<l>darem materia di canzon famosa.</l>
</lg><lg><l>Cortese donna, le rispose Ettorre,</l>
<l>non rattenermi. Il core, impaziente</l>
<l>di dar soccorso a' miei che me lontano</l>
<l>richiamano, fa vano il dolce invito.</l>
<l>Ma tu di cotestui sprona il coraggio,</l>
<l>onde s'affretti ei pure, e mi raggiunga</l>
<l>anzi ch'io m'esca di città. Veloce</l>
<l>corro intanto a' miei lari a veder l'uopo</l>
<l>di mia famiglia, e la diletta moglie</l>
<l>e il pargoletto mio, non mi sapendo</l>
<l>se alle lor braccia tornerò più mai,</l>
<l>o s'oggi è il dì che decretâr gli Eterni</l>
<l>sotto le destre achee la mia caduta.</l>
</lg><lg><l>Parte, ciò detto, e giunge in un baleno</l>
<l>alla eccelsa magion; ma non vi trova</l>
<l>la sua dal bianco seno alma consorte;</l>
<l>ch'ella col caro figlio e coll'ancella</l>
<l>in elegante peplo tutta chiusa</l>
<l>su l'alto della torre era salita:</l>
<l>e là si stava in pianti ed in sospiri.</l>
</lg><lg><l>Come deserta Ettòr vide la stanza,</l>
<l>arrestossi alla soglia, ed all'ancelle</l>
<l>vôlto il parlar: Porgete il vero, ei disse;</l>
<l>Andròmaca dov'è? Forse alle case</l>
<l>di qualcheduna delle sue congiunte,</l>
<l>o di Palla recossi ai santi altari</l>
<l>a placar colle troiche matrone</l>
<l>la terribile Dea? — No, gli rispose</l>
<l>la guardiana, e poiché brami il vero,</l>
<l>il vero parlerò. Né alle cognate</l>
<l>ella n'andò, né di Minerva all'are,</l>
<l>ma d'Ilio alla gran torre. Udito avendo</l>
<l>dell'inimico un furioso assalto</l>
<l>e de' Teucri la rotta, la meschina</l>
<l>corre verso le mura a simiglianza</l>
<l>di forsennata, e la fedel nutrice</l>
<l>col pargoletto in braccio l'accompagna.</l>
</lg><lg><l>Finito non avea queste parole</l>
<l>la guardiana, che veloce Ettorre</l>
<l>dalle soglie si spicca, e ripetendo</l>
<l>il già corso sentier, fende diritto</l>
<l>del grand'Ilio le piazze: ed alle Scee,</l>
<l>onde al campo è l'uscita, ecco d'incontro</l>
<l>Andròmaca venirgli, illustre germe</l>
<l>d'Eezïone, abitator dell'alta</l>
<l>Ipòplaco selvosa, e de' Cilìci</l>
<l>dominator nell'ipoplacia Tebe.</l>
<l>Ei ricca di gran dote al grande Ettorre</l>
<l>diede a sposa costei ch'ivi allor corse</l>
<l>ad incontrarlo; e seco iva l'ancella</l>
<l>tra le braccia portando il pargoletto</l>
<l>unico figlio dell'eroe troiano,</l>
<l>bambin leggiadro come stella. Il padre</l>
<l>Scamandrio lo nomava, il vulgo tutto</l>
<l>Astianatte, perché il padre ei solo</l>
<l>era dell'alta Troia il difensore.</l>
</lg><lg><l>Sorrise Ettorre nel vederlo, e tacque.</l>
<l>Ma di gran pianto Andròmaca bagnata</l>
<l>accostossi al marito, e per la mano</l>
<l>strignendolo, e per nome in dolce suono</l>
<l>chiamandolo, proruppe: Oh troppo ardito!</l>
<l>il tuo valor ti perderà: nessuna</l>
<l>pietà del figlio né di me tu senti,</l>
<l>crudel, di me che vedova infelice</l>
<l>rimarrommi tra poco, perché tutti</l>
<l>di conserto gli Achei contro te solo</l>
<l>si scaglieranno a trucidarti intesi;</l>
<l>e a me fia meglio allor, se mi sei tolto,</l>
<l>l'andar sotterra. Di te priva, ahi lassa!</l>
<l>ch'altro mi resta che perpetuo pianto?</l>
<l>Orba del padre io sono e della madre.</l>
<l>M'uccise il padre lo spietato Achille</l>
<l>il dì che de' Cilìci egli l'eccelsa</l>
<l>popolosa città Tebe distrusse:</l>
<l>m'uccise, io dico, Eezïon quel crudo;</l>
<l>ma dispogliarlo non osò, compreso</l>
<l>da divino terror. Quindi con tutte</l>
<l>l'armi sul rogo il corpo ne compose,</l>
<l>e un tumulo gli alzò cui di frondosi</l>
<l>olmi le figlie dell'Egìoco Giove</l>
<l>l'Oreadi pietose incoronaro.</l>
<l>Di ben sette fratelli iva superba</l>
<l>la mia casa. Di questi in un sol giorno</l>
<l>lo stesso figlio della Dea sospinse</l>
<l>l'anime a Pluto, e li trafisse in mezzo</l>
<l>alle mugghianti mandre ed alle gregge.</l>
<l>Della boscosa Ipòplaco reina</l>
<l>mi rimanea la madre. Il vincitore</l>
<l>coll'altre prede qua l'addusse, e poscia</l>
<l>per largo prezzo in libertà la pose.</l>
<l>Ma questa pure, ahimè! nelle paterne</l>
<l>stanze lo stral d'Artèmide trafisse.</l>
<l>Or mi resti tu solo, Ettore caro,</l>
<l>tu padre mio, tu madre, tu fratello,</l>
<l>tu florido marito. Abbi deh! dunque</l>
<l>di me pietade, e qui rimanti meco</l>
<l>a questa torre, né voler che sia</l>
<l>vedova la consorte, orfano il figlio.</l>
<l>Al caprifico i tuoi guerrieri aduna,</l>
<l>ove il nemico alla città scoperse</l>
<l>più agevole salita e più spedito</l>
<l>lo scalar delle mura. O che agli Achei</l>
<l>abbia mostro quel varco un indovino,</l>
<l>o che spinti ve gli abbia il proprio ardire,</l>
<l>questo ti basti che i più forti quivi</l>
<l>già fêr tre volte di valor periglio,</l>
<l>ambo gli Aiaci, ambo gli Atridi, e il chiaro</l>
<l>sire di Creta ed il fatal Tidìde.</l>
</lg><lg><l>Dolce consorte, le rispose Ettorre,</l>
<l>ciò tutto che dicesti a me pur anco</l>
<l>ange il pensier; ma de' Troiani io temo</l>
<l>fortemente lo spregio, e dell'altere</l>
<l>troiane donne, se guerrier codardo</l>
<l>mi tenessi in disparte, e della pugna</l>
<l>evitassi i cimenti. Ah nol consente,</l>
<l>no, questo cor. Da lungo tempo appresi</l>
<l>ad esser forte, ed a volar tra' primi</l>
<l>negli acerbi conflitti alla tutela</l>
<l>della paterna gloria e della mia.</l>
<l>Giorno verrà, presago il cor mel dice,</l>
<l>verrà giorno che il sacro iliaco muro</l>
<l>e Prìamo e tutta la sua gente cada.</l>
<l>Ma né de' Teucri il rio dolor, né quello</l>
<l>d'Ecuba stessa, né del padre antico,</l>
<l>né de' fratei, che molti e valorosi</l>
<l>sotto il ferro nemico nella polve</l>
<l>cadran distesi, non mi accora, o donna,</l>
<l>sì di questi il dolor, quanto il crudele</l>
<l>tuo destino, se fia che qualche Acheo,</l>
<l>del sangue ancor de' tuoi lordo l'usbergo,</l>
<l>lagrimosa ti tragga in servitude.</l>
<l>Misera! in Argo all'insolente cenno</l>
<l>d'una straniera tesserai le tele:</l>
<l>dal fonte di Messìde o d'Iperèa,</l>
<l>(ben repugnante, ma dal fato astretta)</l>
<l>alla superba recherai le linfe;</l>
<l>e vedendo talun piovere il pianto</l>
<l>dal tuo ciglio, dirà: Quella è d'Ettorre</l>
<l>l'alta consorte, di quel prode Ettorre</l>
<l>che fra' troiani eroi di generosi</l>
<l>cavalli agitatori era il primiero,</l>
<l>quando intorno a Ilïon si combattea.</l>
<l>Così dirassi da qualcuno; e allora</l>
<l>tu di nuovo dolor l'alma trafitta</l>
<l>più viva in petto sentirai la brama</l>
<l>di tal marito a scior le tue catene.</l>
<l>Ma pria morto la terra mi ricopra,</l>
<l>ch'io di te schiava i lai pietosi intenda.</l>
</lg><lg><l>Così detto, distese al caro figlio</l>
<l>l'aperte braccia. Acuto mise un grido</l>
<l>il bambinello, e declinato il volto,</l>
<l>tutto il nascose alla nudrice in seno,</l>
<l>dalle fiere atterrito armi paterne,</l>
<l>e dal cimiero che di chiome equine</l>
<l>alto su l'elmo orribilmente ondeggia.</l>
<l>Sorrise il genitor, sorrise anch'ella</l>
<l>la veneranda madre; e dalla fronte</l>
<l>l'intenerito eroe tosto si tolse</l>
<l>l'elmo, e raggiante sul terren lo pose.</l>
<l>Indi baciato con immenso affetto,</l>
<l>e dolcemente tra le mani alquanto</l>
<l>palleggiato l'infante, alzollo al cielo,</l>
<l>e supplice sclamò: Giove pietoso</l>
<l>e voi tutti, o Celesti, ah concedete</l>
<l>che di me degno un dì questo mio figlio</l>
<l>sia splendor della patria, e de' Troiani</l>
<l>forte e possente regnator. Deh fate</l>
<l>che il veggendo tornar dalla battaglia</l>
<l>dell'armi onusto de' nemici uccisi,</l>
<l>dica talun: <emph>Non fu sì forte il padre</emph>:</l>
<l>e il cor materno nell'udirlo esulti.</l>
</lg><lg><l>Così dicendo, in braccio alla diletta</l>
<l>sposa egli cesse il pargoletto; ed ella</l>
<l>con un misto di pianti almo sorriso</l>
<l>lo si raccolse all'odoroso seno.</l>
<l>Di secreta pietà l'alma percosso</l>
<l>riguardolla il marito, e colla mano</l>
<l>accarezzando la dolente: Oh! disse,</l>
<l>diletta mia, ti prego; oltre misura</l>
<l>non attristarti a mia cagion. Nessuno,</l>
<l>se il mio punto fatal non giunse ancora,</l>
<l>spingerammi a Pluton: ma nullo al mondo,</l>
<l>sia vil, sia forte, si sottragge al fato.</l>
<l>Or ti rincasa, e a' tuoi lavori intendi,</l>
<l>alla spola, al pennecchio, e delle ancelle</l>
<l>veglia su l'opre; e a noi, quanti nascemmo</l>
<l>fra le dardanie mura, a me primiero</l>
<l>lascia i doveri dell'acerba guerra.</l>
</lg><lg><l>Raccolse al terminar di questi accenti</l>
<l>l'elmo dal suolo il generoso Ettorre,</l>
<l>e muta alla magion la via riprese</l>
<l>l'amata donna, riguardando indietro,</l>
<l>e amaramente lagrimando. Giunta</l>
<l>agli ettorei palagi, ivi raccolte</l>
<l>trovò le ancelle, e le commosse al pianto.</l>
<l>Ploravan tutte l'ancor vivo Ettorre</l>
<l>nella casa d'Ettòr le dolorose,</l>
<l>rivederlo più mai non si sperando</l>
<l>reduce dalla pugna, e dalle fiere</l>
<l>mani scampato de' robusti Achei.</l>
</lg><lg><l>Non producea gl'indugi in questo mezzo</l>
<l>dentro l'alte sue soglie il Priamìde</l>
<l>Paride: e già di tutte rivestito</l>
<l>le sue bell'armi, d'Ilio folgorando</l>
<l>traversava le vie con presto piede.</l>
<l>Come destriero che di largo cibo</l>
<l>ne' presepi pasciuto, ed a lavarsi</l>
<l>del fiume avvezzo alla bell'onda, alfine</l>
<l>rotti i legami per l'aperto corre</l>
<l>stampando con sonante ugna il terreno:</l>
<l>scherzan sul dosso i crini, alta s'estolle</l>
<l>la superba cervice, ed esultando</l>
<l>di sua bellezza, ai noti paschi ei vola</l>
<l>ove amor d'erbe o di puledre il tira;</l>
<l>tale di Prìamo il figlio dalla rocca</l>
<l>di Pergamo scendea tutto nell'armi</l>
<l>esultante e corrusco come sole.</l>
<l>Sì ratti i piedi lo portâr, ch'ei tosto</l>
<l>il germano raggiunse appunto in quella</l>
<l>che dal tristo parlar si dipartìa</l>
<l>della consorte. Favellò primiero</l>
<l>Paride, e disse: Alla tua giusta fretta</l>
<l>fui di lungo aspettar forse cagione,</l>
<l>venerando fratello, e non ti giunsi</l>
<l>sollecito, tem'io, come imponesti.</l>
</lg><lg><l>Generoso timor! rispose Ettorre;</l>
<l>null'uom, che l'opre drittamente estimi,</l>
<l>darà biasmo alle tue nel glorïoso</l>
<l>mestier dell'armi; ché tu pur se' prode.</l>
<l>Ma, colpa del voler, spesso s'allenta</l>
<l>la tua virtude, e inoperosa giace.</l>
<l>Quindi è l'alto mio duol quando de' Teucri</l>
<l>per te solo infelici odo in tuo danno</l>
<l>le contumelie. Ma partiam, ché poscia</l>
<l>comporremo tra noi questa contesa,</l>
<l>se grazia ne farà Giove benigno</l>
<l>di poter lieti nelle nostre case</l>
<l>ai Celesti immortali offrir la coppa</l>
<l>dell'alma libertà, vinti gli Achei.</l>
</lg>
</lg>
</div1>
<div1 type="parte">
<head>Libro settimo</head>
<lg type="non-definito">
<lg><l>Così dicendo, dalle porte eruppe</l>
<l>seguìto dal fratello il grande Ettorre.</l>
<l>Ardono entrambi di far pugna: e quale</l>
<l>i naviganti allegra amico vento</l>
<l>che un Dio lor manda allor che stanchi ei sono</l>
<l>d'agitar le spumanti onde co' remi,</l>
<l>e cascano le membra di fatica;</l>
<l>tali al desìo de' Teucri essi appariro.</l>
</lg><lg><l>A prima giunta Paride stramazza</l>
<l>Menestio d'Arna abitatore, e figlio</l>
<l>del portator di clava Areitòo,</l>
<l>a cui lo partorìa Filomedusa</l>
<l>per grand'occhi lodata. Ettore attasta</l>
<l>Eionèo di lancia alla cervice</l>
<l>sotto l'elmetto, e morto lo distende.</l>
<l>Glauco, duce de' Licii, a un tempo istesso</l>
<l>d'un colpo di zagaglia ad Ifinòo,</l>
<l>prole di Dèssio, l'omero trafigge</l>
<l>appunto in quella che salìa sul cocchio,</l>
<l>e dal cocchio al terren morto il trabocca.</l>
</lg><lg><l>Vista la strage degli Achei, Minerva</l>
<l>dall'Olimpo calossi impetuosa</l>
<l>verso il sacro Ilïon. La vide Apollo</l>
<l>dalla pergàmea rocca, e vincitori</l>
<l>bramando i Teucri, le si fece incontro</l>
<l>vicino al faggio, e favellò primiero:</l>
</lg><lg><l>Figlia di Giove, e quale il cor t'invade</l>
<l>furia novella? E qual sì grande affetto</l>
<l>dall'olimpo ti spinge? a portar forse</l>
<l>della pugna agli Achei la dubbia palma,</l>
<l>poiché niuna ti tocca il cor pietade</l>
<l>dello strazio de' Teucri? Or su, m'ascolta,</l>
<l>e fia lo meglio. Si sospenda in questo</l>
<l>giorno la zuffa, e alla novella aurora</l>
<l>si ripigli e s'incalzi infin che Troia</l>
<l>cada: da che la sua caduta a voi</l>
<l>possenti Dive il cor cotanto invoglia.</l>
</lg><lg><l>Sia così, Palla gli rispose: io scesi</l>
<l>fra i Troiani e gli Achei con questa mente.</l>
<l>Ma come avvisi di quetar la pugna?</l>
</lg><lg><l>Suscitiam, replicava il saettante</l>
<l>figlio di Giove, suscitiam la forte</l>
<l>alma d'Ettorre a provocar qualcuno</l>
<l>de' prodi Achivi a singolar tenzone:</l>
<l>e indignati gli Achivi un valoroso</l>
<l>spingano anch'essi a cimentarsi in campo</l>
<l>da solo a solo col troian guerriero.</l>
</lg><lg><l>Disse, e Minerva acconsentìa. Conobbe</l>
<l>de' consultanti iddii tosto il disegno</l>
<l>il Prïamide Elèno in suo pensiero,</l>
<l>e ad Ettore venuto: Ettore, ei disse,</l>
<l>pari a quello d'un nume è il tuo consiglio;</l>
<l>ma udir vuoi tu del tuo fratello il senno?</l>
<l>Fa dall'armi cessar Teucri ed Achei,</l>
<l>e degli Achei tu sfida il più valente</l>
<l>a singolar certame. Io ti fo certo</l>
<l>che il tuo giorno fatal non giunse ancora;</l>
<l>così mi dice degli Dei la voce.</l>
</lg><lg><l>Esultò di letizia all'alto invito</l>
<l>il valoroso: e presa per lo mezzo</l>
<l>la sua gran lancia, e tra l'un campo e l'altro</l>
<l>procedendo, fe' alto alle troiane</l>
<l>falangi; ed elle soffermârsi tutte.</l>
<l>Soffermârsi del pari al riverito</l>
<l>cenno d'Atride i coturnati Achivi,</l>
<l>e in forma d'avoltoi Minerva e Febo</l>
<l>sull'alto faggio s'arrestâr di Giove,</l>
<l>con diletto mirando de' guerrieri</l>
<l>quinci e quindi seder dense le file</l>
<l>d'elmi orrende e di scudi e d'aste erette.</l>
</lg><lg><l>Quale è l'orror che di Favonio il soffio</l>
<l>nel suo primo spirar spande sul mare,</l>
<l>che destato s'arruffa e l'onde imbruna;</l>
<l>tale de' Teucri e degli Achei nel vasto</l>
<l>campo sedute comparìan le file.</l>
<l>Trasse Ettorre nel mezzo, e così disse:</l>
</lg><lg><l>Udite, o Teucri, udite attenti, o Achivi</l>
<l>ciò che nel petto mi ragiona il core.</l>
<l>Ratificar non piacque all'alto Giove</l>
<l>i nostri giuramenti, e in suo segreto</l>
<l>agli uni e agli altri macchinar ne sembra</l>
<l>grandi infortunii, finché l'ora arrivi</l>
<l>ch'Ilio per voi s'atterri, o che voi stessi</l>
<l>atterrati restiate appo le navi.</l>
<l>Or quando il vostro campo il fior racchiude</l>
<l>degli Achivi guerrieri, esca a duello</l>
<l>chi cuor si sente: lo disfida Ettorre.</l>
<l>Eccovi i patti del certame, e Giove</l>
<l>testimonio ne sia. Se il mio nemico</l>
<l>m'ucciderà, dell'armi ei mi dispogli,</l>
<l>e le si porti; ma il mio corpo renda,</l>
<l>onde i Troiani e le troiane spose</l>
<l>m'onorino del rogo. Ov'io lui spegna,</l>
<l>ed Apollo la palma a me conceda,</l>
<l>porteronne le tolte armi nel sacro</l>
<l>Ilio, e del nume appenderolle al tempio:</l>
<l>ma l'intatto cadavere alle navi</l>
<l>vi sarà rimandato, onde d'esequie</l>
<l>l'orni l'achea pietade e di sepolcro</l>
<l>su l'Ellesponto. Lo vedrà de' posteri</l>
<l>naviganti qualcuno, e fia che dica:</l>
<l>ecco la tomba d'un antico prode</l>
<l>che combattendo coll'illustre Ettorre</l>
<l>glorïoso perì. Questo fia detto,</l>
<l>ed eterno vivrassi il nome mio.</l>
</lg><lg><l>All'audace disfida ammutoliro</l>
<l>gli Achei, tementi d'accettarla, e insieme</l>
<l>di recusarla vergognosi. Alfine</l>
<l>in piè rizzossi Menelao, nell'imo</l>
<l>del cor gemendo, ed in acerbi detti</l>
<l>prorompendo gridò: Vili superbi,</l>
<l>Achive, non Achei! Fia questo il colmo</l>
<l>dell'ignominia, se tra voi non trova</l>
<l>quell'audace Troian chi gli risponda.</l>
<l>Oh possiate voi tutti in nebbia e polve</l>
<l>resoluti sparir, voi che vi state</l>
<l>qui senza core immoti e senza onore.</l>
<l>Ma io medesmo, io sì, contra costui</l>
<l>scenderò nell'arena. In man de' numi</l>
<l>della vittoria i termini son posti.</l>
</lg><lg><l>Ciò detto, l'armi indossa. E certo allora</l>
<l>per le mani d'Ettorre, o Menelao</l>
<l>trovato avresti di tua vita il fine,</l>
<l>(ch'egli di forza ti vincea d'assai)</l>
<l>se subito in piè surti i prenci achivi</l>
<l>non rattenean tua foga. Egli medesmo</l>
<l>il regnatore Atride Agamennóne</l>
<l>l'afferrò per la mano, e, Tu deliri,</l>
<l>disse, e il delirio non ti giova. Or via,</l>
<l>fa senno, e premi il tuo dolor, né spinto</l>
<l>da bellicosa gara avventurarti</l>
<l>con un più prode di cui tutti han tema,</l>
<l>col Prïamide Ettorre. Anco il Pelìde,</l>
<l>sì più forte di te, lo scontro teme</l>
<l>di quella lancia nel conflitto. Or dunque</l>
<l>ritorna alla tua schiera, e statti in posa.</l>
<l>Gli desteranno incontra altro più fermo</l>
<l>duellator gli Achivi, e tal ch'Ettorre,</l>
<l>intrepido quantunque ed indefesso,</l>
<l>metterà volentier, se dritto io veggo,</l>
<l>le ginocchia in riposo, ove pur sia</l>
<l>che netto egli esca dalla gran tenzone.</l>
</lg><lg><l>Svolse il saggio parlar del sommo Atride</l>
<l>del fratello il pensier, che obbedïente</l>
<l>quetossi, e lieti gli levâr di dosso</l>
<l>le bell'arme i sergenti. Allor nel mezzo</l>
<l>surse Nèstore, e disse: Eterni Dei!</l>
<l>Oh di che lutto ricoprirsi io veggio</l>
<l>la casa degli eroi, l'achea contrada!</l>
<l>Oh quanto in cor ne gemerà l'antico</l>
<l>di cocchi agitator Pelèo, di lingua</l>
<l>fra' Mirmidón sì chiaro e di consiglio;</l>
<l>egli che in sua magion solea di tutti</l>
<l>gli Achei le schiatte dimandarmi e i figli,</l>
<l>e giubilava nell'udirli! Ed ora</l>
<l>se per Ettorre ei tutti li sapesse</l>
<l>di terror costernati, oh come al cielo</l>
<l>alzerebbe le mani, e pregherebbe</l>
<l>di scendere dolente anima a Pluto!</l>
<l>O Giove padre, o Pallade, o divino</l>
<l>di Latona figliuol! ché non son io</l>
<l>nel fior degli anni, come quando in riva</l>
<l>pugnâr del ratto Celadonte i Pilii</l>
<l>con la sperta di lancia arcade gente</l>
<l>sotto il muro di Fea verso le chiare</l>
<l>del Jàrdano correnti? Alla lor testa</l>
<l>Ereutalion venìa, che pari a nume</l>
<l>l'armatura regal d'Arëitòo</l>
<l>indosso avea, del divo Arëitòo</l>
<l>che gli uomin tutti e le ben cinte donne</l>
<l>clavigero nomâr; perché non d'arco</l>
<l>né di lunga asta armato ei combattea,</l>
<l>ma con clava di ferro poderosa</l>
<l>rompea le schiere. A lui diè morte poscia,</l>
<l>pel valore non già, ma per inganno</l>
<l>Licurgo al varco d'un angusto calle,</l>
<l>ove il rotar della ferrata clava</l>
<l>al suo scampo non valse; ché Licurgo</l>
<l>prevenendone il colpo traforògli</l>
<l>l'epa coll'asta, e stramazzollo; e l'armi</l>
<l>così gli tolse che da Marte egli ebbe,</l>
<l>armi che poscia l'uccisor portava</l>
<l>ne' fervidi conflitti; insin che, fatto</l>
<l>per vecchiezza impotente, al suo diletto</l>
<l>prode scudiero Ereutalion le cesse.</l>
<l>Di queste dunque altero iva costui</l>
<l>disfidando i più forti, ed atterriti</l>
<l>n'eran sì tutti, che nessun si mosse.</l>
<l>Ma io mi mossi audace core, e d'anni</l>
<l>minor di tutti m'azzuffai con esso,</l>
<l>e col favor di Pallade lo spensi:</l>
<l>forte eccelso campion che in molta arena</l>
<l>giaceami steso al piede. Oh mi fiorisse</l>
<l>or quell'etade e la mia forza intègra!</l>
<l>Per certo Ettorre troverìa qui tosto</l>
<l>chi gli risponda. E voi del campo acheo</l>
<l>i più forti, i più degni, ad incontrarlo</l>
<l>voi non andrete con allegro petto?</l>
</lg><lg><l>Tacque: e rizzârsi subitani in piedi</l>
<l>nove guerrieri. Si rizzò primiero</l>
<l>il re de' prodi Agamennón; rizzossi</l>
<l>dopo lui Dïomede, indi ambedue</l>
<l>gl'impetuosi Aiaci; indi, col fido</l>
<l>Merïon bellicoso, Idomenèo;</l>
<l>e poscia d'Evemón l'inclito figlio</l>
<l>Eurìpilo, e Toante Andremonìde,</l>
<l>e il saggio Ulisse finalmente. Ognuno</l>
<l>chiese il certame coll'eroe troiano.</l>
</lg><lg><l>Disse allora il buon veglio: Arbitra sia</l>
<l>della scelta la sorte, e sia l'eletto,</l>
<l>salvo tornando dall'ardente agone,</l>
<l>degli Achei la salute e di sé stesso.</l>
</lg><lg><l>Segna a quel detto ognun sua sorte: e dentro</l>
<l>l'elmo la gitta del maggiore Atride.</l>
<l>La turba intanto supplicante ai numi</l>
<l>sollevava le palme; e con gli sguardi</l>
<l>fissi nel cielo udìasi dire: O Giove,</l>
<l>fa che la sorte il Telamònio Aiace</l>
<l>nomi, o il Tidìde, o di Micene il sire.</l>
</lg><lg><l>Così pregava; e il cavalier Nestorre</l>
<l>agitava le sorti: ed ecco uscirne</l>
<l>quella che tutti desïâr. La prese,</l>
<l>e a dritta e a manca ai prenci achivi in giro</l>
<l>la mostrava l'araldo, e nullo ancora</l>
<l>la conoscea per sua. Ma come, andando</l>
<l>dall'uno all'altro, il banditor pervenne</l>
<l>al Telamònio Aiace e gliela porse,</l>
<l>riconobbe l'eroe lieto il suo segno,</l>
<l>e gittatolo in mezzo, Amici, è mia,</l>
<l>gridò, la sorte, e ne gioisce il core,</l>
<l>che su l'illustre Ettòr spera la palma.</l>
<l>Voi, mentre l'armi io vesto, al sommo Giove</l>
<l>supplicate in silenzio, onde non sia</l>
<l>dai teucri orecchi il vostro prego udito;</l>
<l>o supplicate ad alta voce ancora,</l>
<l>se sì vi piace, ché nessuno io temo,</l>
<l>né guerriero v'avrà che mio malgrado</l>
<l>di me trionfi, né per fallo mio.</l>
<l>Sì rozzo in guerra non lasciommi, io spero,</l>
<l>la marzïal palestra in Salamina,</l>
<l>né il chiaro sangue di che nato io sono.</l>
</lg><lg><l>Disse; e gli Achivi alzâr gli sguardi al cielo,</l>
<l>e a Giove supplicâr con questi accenti:</l>
<l>Saturnio padre, che dall'Ida imperi</l>
<l>massimo, augusto! vincitor deh rendi</l>
<l>e glorïoso Aiace; o se pur anco</l>
<l>t'è caro Ettorre e lo proteggi, almeno</l>
<l>forza ad entrambi e gloria ugual concedi.</l>
</lg><lg><l>Di splendid'armi frettoloso intanto</l>
<l>Aiace si vestiva: e poiché tutte</l>
<l>l'ebbe assunte dintorno alla persona,</l>
<l>concitato avviossi, e camminava</l>
<l>quale incede il gran Marte allor che scende</l>
<l>tra fiere genti stimolate all'armi</l>
<l>dallo sdegno di Giove, e dall'insana</l>
<l>roditrice dell'alme empia Contesa.</l>
<l>Tale si mosse degli Achei trinciera</l>
<l>lo smisurato Aiace, sorridendo</l>
<l>con terribile piglio, e misurava</l>
<l>a vasti passi il suol, l'asta crollando</l>
<l>che lunga sul terren l'ombra spandea.</l>
<l>Di letizia esultavano gli Achivi</l>
<l>a riguardarlo; ma per l'ossa ai Teucri</l>
<l>corse subito un gelo. Palpitonne</l>
<l>lo stesso Ettòr; ma né schivar per tema</l>
<l>il fier cimento, né tra' suoi ritrarsi</l>
<l>più non gli lice, ché fu sua la sfida.</l>
<l>E già gli è sopra Aiace coll'immenso</l>
<l>pavese che parea mobile torre;</l>
<l>opra di Tichio, d'Ila abitatore,</l>
<l>prestantissimo fabbro, che di sette</l>
<l>costruito l'avea ben salde e grosse</l>
<l>cuoia di tauro, e indóttavi di sopra</l>
<l>una falda d'acciar. Con questo al petto</l>
<l>enorme scudo il Telamònio eroe</l>
<l>fêssi avanti al Troiano, e minaccioso</l>
<l>mosse queste parole: Ettore, or chiaro</l>
<l>saprai da solo a sol quai prodi ancora</l>
<l>rimangono agli Achei dopo il Pelìde</l>
<l>cuor di lïone e rompitor di schiere.</l>
<l>Irato coll'Atride egli alle navi</l>
<l>neghittoso si sta; ma noi siam tali,</l>
<l>che non temiamo lo tuo scontro, e molti.</l>
<l>Comincia or tu la pugna, e tira il primo.</l>
</lg><lg><l>Nobile prence Telamònio Aiace,</l>
<l>rispose Ettorre, a che mi tenti, e parli</l>
<l>come a imbelle fanciullo o femminetta</l>
<l>cui dell'armi il mestiero è pellegrino?</l>
<l>E anch'io trattar so il ferro e dar la morte,</l>
<l>e a dritta e a manca anch'io girar lo scudo,</l>
<l>e infaticato sostener l'attacco,</l>
<l>e a piè fermo danzar nel sanguinoso</l>
<l>ballo di Marte, o d'un salto sul cocchio</l>
<l>lanciarmi, e concitar nella battaglia</l>
<l>i veloci destrier. Né già vogl'io</l>
<l>un tuo pari ferire insidioso,</l>
<l>ma discoperto, se arrivar ti posso.</l>
</lg><lg><l>Ciò detto, bilanciò colla man forte</l>
<l>la lunga lancia, e saettò d'Aiace</l>
<l>il settemplice scudo. Furiosa</l>
<l>la punta trapassò la ferrea falda</l>
<l>che di fuor lo copriva, e via scorrendo</l>
<l>squarciò sei giri del bovin tessuto,</l>
<l>e al settimo fermossi. Allor secondo</l>
<l>trasse Aiace, e colpì di Prìamo il figlio</l>
<l>nella rotonda targa. Traforolla</l>
<l>il frassino veloce, e nell'usbergo</l>
<l>sì addentro si ficcò, che presso al lombo</l>
<l>lacerògli la tunica. Piegossi</l>
<l>Ettore a tempo, ed evitò la morte.</l>
</lg><lg><l>Ricovrò l'uno e l'altro il proprio telo,</l>
<l>e all'assalto tornâr come per fame</l>
<l>fieri leoni, o per vigor tremendi</l>
<l>arruffati cinghiali alla montagna.</l>
<l>Di nuovo Ettorre coll'acuto cerro</l>
<l>colpì lo scudo ostil, ma senza offesa,</l>
<l>ch'ivi la punta si curvò: di nuovo</l>
<l>trasse Aiace il suo telo, ed alla penna</l>
<l>dello scudo ferendo, a parte a parte</l>
<l>lo trapassò, gli punse il collo, e vivo</l>
<l>sangue spiccionne. Né per ciò l'attacco</l>
<l>lasciò l'audace Ettorre. Era nel campo</l>
<l>un negro ed aspro enorme sasso: a questo</l>
<l>diè di piglio il Troiano, e contra il Greco</l>
<l>lo fulminò. Percosse il duro scoglio</l>
<l>il colmo dello scudo, e orribilmente</l>
<l>ne rimbombò la ferrea piastra intorno.</l>
<l>Seguì l'esempio il gran Telamonìde,</l>
<l>ed afferrato e sollevato ei pure</l>
<l>un altro più d'assai rude macigno,</l>
<l>con forza immensa lo rotò, lo spinse</l>
<l>contra il nemico. Il molar sasso infranse</l>
<l>l'ettoreo scudo, e di tal colpo offese</l>
<l>lui nel ginocchio, che riverso ei cadde</l>
<l>con lo scudo sul petto: ma rizzollo</l>
<l>immantinente di Latona il figlio.</l>
<l>E qui tratte le spade i due campioni</l>
<l>più da vicino si ferìan, se ratti,</l>
<l>messaggieri di Giove e de' mortali,</l>
<l>non accorrean gli araldi, il teucro Idèo,</l>
<l>e l'achivo Taltibio, ambo lodati</l>
<l>di prudente consiglio. Entrâr costoro</l>
<l>con securtade in mezzo ai combattenti,</l>
<l>ed interposto fra le nude spade</l>
<l>il pacifico scettro, il saggio Idèo</l>
<l>così primiero favellò: Cessate,</l>
<l>diletti figli, la battaglia. Entrambi</l>
<l>siete cari al gran Giove, entrambi (e chiaro</l>
<l>ognun sel vede) acerrimi guerrieri:</l>
<l>ma la notte discende, e giova, o figli,</l>
<l>alla notte obbedir. — Dimandi Ettorre</l>
<l>questa tregua, rispose il fiero Aiace:</l>
<l>primo ei tutti sfidonne, e primo ei chiegga.</l>
<l>Ritirerommi, se l'esempio ei porga.</l>
</lg><lg><l>E l'illustre rival tosto riprese:</l>
<l>Aiace, i numi ti largîr cortesi</l>
<l>pari alla forza ed al valore il senno,</l>
<l>e nel valor tu vinci ogni altro Acheo.</l>
<l>Abbian riposo le nostr'armi, e cessi</l>
<l>la tenzon. Pugneremo altra fiata</l>
<l>finché la Parca ne divida, e intera</l>
<l>all'uno o all'altro la vittoria doni.</l>
<l>Or la notte già cade, e della notte</l>
<l>romper non dêssi la ragion. Tu riedi</l>
<l>dunque alle navi a rallegrar gli Achivi,</l>
<l>i congiunti, gli amici. Io nella sacra</l>
<l>città rientro a serenar de' Teucri</l>
<l>le meste fronti e le dardanie donne</l>
<l>che in lunghi pepli avvolte appiè dell'are</l>
<l>per me si stanno a supplicar. Ma pria</l>
<l>di dipartirci, un mutuo dono attesti</l>
<l>la nostra stima: e gli Achei poscia e i Teucri</l>
<l>diran: Costoro duellâr coll'ira</l>
<l>di fier nemici, e separârsi amici.</l>
</lg><lg><l>Così dicendo, la sua propria spada</l>
<l>gli presentò d'argentei chiovi adorna</l>
<l>con fulgida vagina ed un pendaglio</l>
<l>di leggiadro lavoro; Aiace a lui</l>
<l>il risplendente suo purpureo cinto.</l>
</lg><lg><l>Così divisi, agli Achei l'uno, ai Teucri</l>
<l>l'altro avviossi. Esilarârsi i Teucri,</l>
<l>vivo il lor duce ritornar veggendo</l>
<l>dalla forza scampato e dall'invitte</l>
<l>mani d'Aiace; e trepidanti ancora</l>
<l>del passato periglio alla cittade</l>
<l>l'accompagnaro. Dall'opposta parte</l>
<l>della palma superbo il lor campione</l>
<l>guidâr gli Achivi al padiglion d'Atride,</l>
<l>che per tutti onorar tosto al Tonante</l>
<l>un bue quinquenne in sacrificio offerse.</l>
<l>Lo scuoiâr, lo spaccâr, lo fêro in brani</l>
<l>acconciamente, e negli spiedi infisso</l>
<l>l'abbrustolâr con molta cura, e tolto</l>
<l>il tutto al foco, l'apprestâr sul desco,</l>
<l>e banchettando ne cibò ciascuno</l>
<l>a pien talento. Ma l'immenso tergo</l>
<l>del sacro bue donollo Agamennóne</l>
<l>d'onore in segno al vincitor guerriero.</l>
</lg><lg><l>Del cibarsi e del ber spento il desìo,</l>
<l>il buon veglio Nestorre, di cui sempre</l>
<l>ottimo uscìa l'avviso, in questo dire</l>
<l>svolse il suo senno: Atride e duci achei,</l>
<l>questo giorno fatal la vita estinse</l>
<l>di molti prodi, del cui sangue rossa</l>
<l>fe' l'aspro Marte la scamandria riva,</l>
<l>e all'Orco ne passâr l'ombre insepolte.</l>
<l>Al nuovo sole le nostr'armi adunque</l>
<l>si restino tranquille, e noi sul campo</l>
<l>convenendo, imporrem le salme esangui</l>
<l>su le carrette, e muli oprando e buoi,</l>
<l>qui ne faremo il pio trasporto, e al rogo</l>
<l>le darem lungi dalle navi alquanto,</l>
<l>onde al nostro tornar nel patrio suolo</l>
<l>le ceneri portarne ai mesti figli.</l>
<l>E dintorno alla pira una comune</l>
<l>tomba ergeremo, e di muraglia e d'alte</l>
<l>torri, a difesa delle navi e nostra,</l>
<l>con rapido lavor la cingeremo,</l>
<l>e salde vi apriremo e larghe porte</l>
<l>per l'egresso de' cocchi. Indi un'esterna</l>
<l>profonda fossa scaverem che tutta</l>
<l>circondi la muraglia, e de' cavalli</l>
<l>l'impeto affreni e de' pedon, se mai</l>
<l>de' Teucri irrompa l'orgoglioso ardire.</l>
</lg><lg><l>Disse, e tutti annuiro i prenci achei.</l>
<l>Di Priamo alle soglie in questo mentre</l>
<l>su l'alta iliaca rocca i Teucri anch'essi</l>
<l>tenean confusa e trepida consulta.</l>
<l>Primo il saggio Antenòr sì prese a dire:</l>
</lg><lg><l>Dardànidi, Troiani, e voi venuti</l>
<l>in sussidio di Troia, i sensi udite</l>
<l>che il cor mi porge. Rendasi agli Atridi</l>
<l>con tutto il suo tesor l'argiva Elèna.</l>
<l>Violammo noi soli il giuramento,</l>
<l>e quindi inique le nostr'armi sono.</l>
<l>Se non si rende, non avrem che danno.</l>
</lg><lg><l>Così detto, s'assise. E surto in piedi</l>
<l>il bel marito della bella Argiva</l>
<l>così Pari rispose: Al cor m'è grave,</l>
<l>Antènore, il tuo detto, e so che porti</l>
<l>una miglior sentenza in tuo segreto.</l>
<l>Ché se parli davver, davvero i numi</l>
<l>ti han tolto il senno. Ma ben io qui schietti</l>
<l>i miei sensi aprirò. La donna io mai</l>
<l>non renderò, giammai. Quanto alle ricche</l>
<l>spoglie che d'Argo a queste rive addussi,</l>
<l>tutte render le voglio, ed altre ancora</l>
<l>aggiungeronne di mio proprio dritto.</l>
</lg><lg><l>Tacque, e sul seggio si raccolse. Allora</l>
<l>in sembianza d'un Dio levossi in mezzo</l>
<l>il Dardànide Priamo, ed, Udite,</l>
<l>Teucri, ei disse, e alleati, il mio pensiero,</l>
<l>quale il cor lo significa. Pel campo</l>
<l>del consueto cibo si ristauri</l>
<l>ognuno, e attenda alla sua scolta, e vegli.</l>
<l>Col nuovo sole alle nemiche navi</l>
<l>Idèo sen vada, e ad ambedue gli Atridi</l>
<l>di Paride, cagion della contesa,</l>
<l>riferisca la mente, e una discreta</l>
<l>proposta aggiunga di cessar la guerra,</l>
<l>finché il rogo consunte abbia le morte</l>
<l>salme de' nostri, per pugnar di poi</l>
<l>finché la Parca ne spartisca, e agli uni</l>
<l>conceda o agli altri la vittoria intègra.</l>
</lg><lg><l>Tutti assentiro riverenti al detto:</l>
<l>indi pel campo procurâr le cene</l>
<l>in divisi drappelli. Il dì novello</l>
<l>alle navi s'avvìa l'araldo Idèo,</l>
<l>e raccolti ritrova a parlamento</l>
<l>i bellicosi Achei davanti all'alta</l>
<l>agamennónia poppa. Appresentossi</l>
<l>tosto il canoro banditore, e disse:</l>
</lg><lg><l>Atridi e duci Achei, mi diè comando</l>
<l>Prìamo e di Troia gli ottimati insieme</l>
<l>di sporvi, se vi fia grato l'udirla,</l>
<l>di Paride, cagion di questa guerra,</l>
<l>una proferta. Le ricchezze tutte</l>
<l>ch'ei d'Argo addusse (oh pria perito ei fosse!)</l>
<l>ei tutte le vi rende, ed altre ancora</l>
<l>di sua ragion n'aggiungerà. Ma quanto</l>
<l>alla gentil tua donna, o Menelao,</l>
<l>di questa ei niega il rendimento, e indarno</l>
<l>l'esortano i Troiani. E un'altra io reco</l>
<l>di lor proposta: Se quetar vi piaccia</l>
<l>della guerra il furor, finché de' morti</l>
<l>le care spoglie il foco abbia combuste,</l>
<l>per indi razzuffarci infin che piena</l>
<l>tra noi decida la vittoria il fato.</l>
</lg><lg><l>Disse, e tutti ammutîr. Sciolse il Tidìde</l>
<l>alfin la voce; e, Niun di Pari, ei grida,</l>
<l>l'offerta accetti, né la stessa pure</l>
<l>rapita donna. Ai Dàrdani sovrasta,</l>
<l>un fanciullo il vedrìa, l'esizio estremo.</l>
</lg><lg><l>Plausero tutti al suo parlar gli Achivi</l>
<l>con alte grida, e n'ammiraro il senno.</l>
<l>Indi vôlto all'araldo il grande Atride:</l>
<l>Idèo, diss'egli, per te stesso udisti</l>
<l>degli Achei la risposta, e in un la mia.</l>
<l>Quanto agli estinti, di buon grado assento</l>
<l>che siano incesi; ché non dêssi avaro</l>
<l>esser di rogo a chi di vita è privo,</l>
<l>né porre indugio a consolarne l'ombra</l>
<l>coll'officio pietoso. Il fulminante</l>
<l>sposo di Giuno il nostro giuro ascolti.</l>
</lg><lg><l>Così dicendo alzò lo scettro al cielo,</l>
<l>e l'araldo tornossi entro la sacra</l>
<l>cittade ai Teucri, già del suo ritorno</l>
<l>impazienti e in pien consesso accolti.</l>
<l>Giunse, e intromesso la risposta espose.</l>
</lg><lg><l>Si sparsero allor ratti, altri al carreggio</l>
<l>de' cadaveri intenti, altri al funèbre</l>
<l>taglio de' boschi. Dall'opposta parte</l>
<l>un cuor medesmo, una medesma cura</l>
<l>occupava gli Achivi. E già dal queto</l>
<l>grembo del mare al ciel montando il sole</l>
<l>co' rugiadosi lucidi suoi strali</l>
<l>le campagne ferìa, quando nell'atra</l>
<l>pianura si scontrâr Teucri ed Achei</l>
<l>ognuno in cerca de' suoi morti, a tale</l>
<l>dal sangue sfigurati e dalla polve,</l>
<l>che mal se ne potea, senza lavarli,</l>
<l>ravvisar le sembianze. Alfin trovati</l>
<l>e conosciuti li ponean su i mesti</l>
<l>plaustri piangendo. Ma di Prìamo il senno</l>
<l>non consentìa del pianto a' suoi lo sfogo:</l>
<l>quindi afflitti, ma muti, al rogo i Teucri</l>
<l>diero a mucchi le salme; ed arse tutte,</l>
<l>col cuor serrato alla città tornaro.</l>
</lg><lg><l>D'un medesmo dolor rotti gli Achei</l>
<l>i lor morti ammassâr sovra la pira,</l>
<l>e come gli ebbe la funerea fiamma</l>
<l>consumati, del mar preser la via.</l>
</lg><lg><l>Non biancheggiava ancor l'alba novella,</l>
<l>ma il barlume soltanto antelucano,</l>
<l>quando d'Achei dintorno all'alto rogo</l>
<l>scelto stuolo affollossi. E primamente</l>
<l>alzâr dappresso a quello una comune</l>
<l>tomba agli estinti, ed alla tomba accanto</l>
<l>una muraglia a edificar si diero</l>
<l>d'alti torrazzi ghirlandata, a schermo</l>
<l>delle navi e di sé: porte vi fêro</l>
<l>di salda imposta, e di gran varco al volo</l>
<l>de' bellicosi cocchi: indi lunghesso</l>
<l>l'esterno muro una profonda e vasta</l>
<l>fossa scavâr di pali irta e gremita.</l>
<l>Degli Achei la stupenda opra tal era.</l>
</lg><lg><l>La contemplâr maravigliando i numi</l>
<l>seduti intorno al Dio de' tuoni, e irato</l>
<l>sì prese a dir l'Enosigèo Nettunno:</l>
<l>Giove padre, chi fia più tra' mortali,</l>
<l>che gl'Immortali in avvenir consulti,</l>
<l>e n'implori il favor? Vedi tu quale</l>
<l>e quanto muro gli orgogliosi Achei</l>
<l>innanti alle lor navi abbian costrutto</l>
<l>e circondato d'un'immensa fossa</l>
<l>senza offerir solenni ostie agli Dei?</l>
<l>Di cotant'opra andrà certo la fama</l>
<l>ovunque giunge la divina luce,</l>
<l>e il grido morirà delle sacrate</l>
<l>mura che al re Laomedonte un tempo</l>
<l>intorno ad Ilïone Apollo ed io</l>
<l>edificammo con assai fatica.</l>
</lg><lg><l>Che dicesti? sdegnoso gli rispose</l>
<l>l'adunator de' nembi: altro qualunque</l>
<l>iddio di forza a te minor potrebbe</l>
<l>di questo paventar. Ma del possente</l>
<l>Enosigèo la gloria al par dell'almo</l>
<l>raggio del sole splenderà per tutto.</l>
<l>Or ben: sì tosto che gli Achei faranno</l>
<l>veleggiando ritorno al patrio lido,</l>
<l>e tu quel muro abbatti e tutto quanto</l>
<l>sprofondalo nel mare, e d'alta arena</l>
<l>coprilo sì che ogni orma ne svanisca.</l>
</lg><lg><l>In questo favellar l'astro s'estinse</l>
<l>del giorno, e l'opra degli Achei fu piena.</l>
<l>Della sera allestite indi le mense</l>
<l>per le tende, cibâr le opime carni</l>
<l>di scannati giovenchi, e ristorârsi</l>
<l>del vino che recato avean di Lenno</l>
<l>molti navigli; e li spediva Eunèo</l>
<l>d'Issipile figliuolo e di Giasone.</l>
<l>Mille sestieri in amichevol dono</l>
<l>Eunèo ne manda ad ambedue gli Atridi;</l>
<l>compra il resto l'armata, altri con bronzo,</l>
<l>altri con lame di lucente ferro;</l>
<l>qual con pelli bovine, e qual col corpo</l>
<l>del bue medesmo, o di robusto schiavo.</l>
</lg><lg><l>Lieto adunque imbandîr pronto convito</l>
<l>gli Achivi, e tutta banchettâr la notte.</l>
<l>Banchettava del par nella cittade</l>
<l>con gli alleati la dardania gente.</l>
<l>Ma tutta notte di Saturno il figlio</l>
<l>con terribili tuoni annunziava</l>
<l>alte sventure nel suo senno ordite.</l>
<l>Di pallido terror tutti compresi</l>
<l>dalle tazze spargean le spume a terra</l>
<l>devotamente, né verun ardìa</l>
<l>appressarvi le labbra, se libato</l>
<l>pria non avesse al prepotente Giove.</l>
<l>Corcârsi alfine, e su lor scese il sonno.</l>
</lg>
</lg>
</div1>
<div1 type="parte">
<head>Libro ottavo</head>
<lg type="non-definito">
<lg><l>Già spiegava l'aurora il croceo velo</l>
<l>sul volto della terra, e co' Celesti</l>
<l>su l'alto Olimpo il folgorante Giove</l>
<l>tenea consiglio. Ei parla e riverenti</l>
<l>stansi gli Eterni ad ascoltar: M'udite</l>
<l>tutti, ed abbiate il mio voler palese;</l>
<l>e nessuno di voi né Dio né Diva</l>
<l>di frangere s'ardisca il mio decreto,</l>
<l>ma tutti insieme il secondate, ond'io</l>
<l>l'opra, che penso, a presto fin conduca.</l>
<l>Qualunque degli Dei vedrò furtivo</l>
<l>partir dal cielo, e scendere a soccorso</l>
<l>de' Troiani o de' Greci, egli all'Olimpo</l>
<l>di turpe piaga tornerassi offeso;</l>
<l>o l'afferrando di mia mano io stesso,</l>
<l>nel Tartaro remoto e tenebroso</l>
<l>lo gitterò, voragine profonda</l>
<l>che di bronzo ha la soglia e ferree porte,</l>
<l>e tanto in giù nell'Orco s'inabissa,</l>
<l>quanto va lungi dalla terra il cielo.</l>
<l>Allor saprà che degli Dei son io</l>
<l>il più possente. E vuolsene la prova?</l>
<l>D'oro al cielo appendete una catena,</l>
<l>e tutti a questa v'attaccate, o Divi</l>
<l>e voi Dive, e traete. E non per questo</l>
<l>dal ciel trarrete in terra il sommo Giove,</l>
<l>supremo senno, né pur tutte oprando</l>
<l>le vostre posse. Ma ben io, se il voglio,</l>
<l>la trarrò colla terra e il mar sospeso:</l>
<l>indi alla vetta dell'immoto Olimpo</l>
<l>annoderò la gran catena, ed alto</l>
<l>tutte da quella penderan le cose.</l>
<l>Cotanto il mio poter vince de' numi</l>
<l>le forze e de' mortai. — Qui tacque, e tutti</l>
<l>dal minaccioso ragionar percossi</l>
<l>ammutolîr gli Dei. Ruppe Minerva</l>
<l>finalmente il silenzio, e così disse:</l>
</lg><lg><l>Padre e re de' Celesti, e noi pur anco</l>
<l>sappiam che invitta è la tua gran possanza.</l>
<l>Ma nondimen de' bellicosi Achei</l>
<l>pietà ne prende, che di fato iniquo</l>
<l>son vicini a perir. Noi dalla pugna,</l>
<l>se tu il comandi, ci terrem lontani;</l>
<l>ma non vietar che di consiglio almeno</l>
<l>sien giovati gli Achivi, onde non tutti</l>
<l>cadan nell'ira tua disfatti e morti.</l>
</lg><lg><l>Con un sorriso le rispose il sommo</l>
<l>de' nembi adunator: Conforta il core,</l>
<l>diletta figlia; favellai severo,</l>
<l>ma vo' teco esser mite. — E così detto,</l>
<l>gli orocriniti eripedi cavalli</l>
<l>come vento veloci al carro aggioga:</l>
<l>al divin corpo induce una lorica</l>
<l>tutta d'auro, e alla man data una sferza</l>
<l>pur d'auro intesta e di gentil lavoro,</l>
<l>monta il cocchio, e flagella a tutto corso</l>
<l>i corridori che volâr bramosi</l>
<l>infra la terra e lo stellato Olimpo.</l>
<l>Tosto all'Ida, di belve e di rigosi</l>
<l>fonti altrice, arrivò su l'ardua cima</l>
<l>del Gàrgaro, ove sacro a lui frondeggia</l>
<l>un bosco, e fuma un odorato altare.</l>
<l>Qui degli uomini il padre e degli Dei</l>
<l>rattenne e dal timon sciolse i cavalli,</l>
<l>e di nebbia gli avvolse. Indi s'assise</l>
<l>esultante di gloria in su la vetta,</l>
<l>di là lo sguardo a Troia rivolgendo</l>
<l>ed alle navi degli Achei, che preso</l>
<l>per le tende alla presta un parco cibo</l>
<l>armavansi. Ed all'armi anch'essi i Teucri</l>
<l>per la città correan; né gli sgomenta</l>
<l>il numero minor, ché per le spose</l>
<l>e pe' figli a pugnar pronti li rende</l>
<l>necessità. Spalancansi le porte:</l>
<l>erompono pedoni e cavalieri</l>
<l>con immenso tumulto, e giunti a fronte,</l>
<l>scudi a scudi, aste ad aste e petti a petti</l>
<l>oppongono, e di targhe odi e d'usberghi</l>
<l>un fiero cozzo, ed un fragor di pugna</l>
<l>che rinforza più sempre. De' cadenti</l>
<l>l'urlo si mesce coll'orribil vanto</l>
<l>de' vincitori, e il suol sangue correa.</l>
</lg><lg><l>Dall'ora che le porte apre al mattino</l>
<l>fino al merigge, d'ambedue le parti</l>
<l>durò la strage con egual fortuna.</l>
<l>Ma quando ascese a mezzo cielo il sole,</l>
<l>alto spiegò l'onnipossente Iddio</l>
<l>l'auree bilance, e due diversi fati</l>
<l>di sonnifera morte entro vi pose,</l>
<l>il troiano e l'acheo. Le prese in mezzo,</l>
<l>le librò, sollevolle, e degli Achivi</l>
<l>il fato dechinò, che traboccando</l>
<l>percosse in terra, e balzò l'altro al cielo.</l>
<l>Tonò tremendo allor Giove dall'Ida,</l>
<l>e un infocato fulmine nel campo</l>
<l>avventò degli Achei, che stupefatti</l>
<l>a quella vista impallidîr di tema.</l>
<l>Né Idomenèo, né il grande Agamennóne,</l>
<l>né gli Aiaci, ambedue lampi di Marte,</l>
<l>fermi al lor posto rimaner fur osi.</l>
<l>Solo il Gerenio, degli Achei tutela,</l>
<l>Nèstore vi restò, ma suo mal grado,</l>
<l>ché un destrier l'impedìa, cui di saetta</l>
<l>d'Elena bella l'avvenente drudo</l>
<l>nella fronte ferì laddove spunta</l>
<l>nel teschio de' cavalli il primo crine,</l>
<l>ed è letale il loco alle ferite.</l>
<l>Inalberossi il corridor trafitto,</l>
<l>ché nel cerèbro entrata era la freccia,</l>
<l>e dintorno alla rota per l'acuto</l>
<l>dolor si voltolando, in iscompiglio</l>
<l>mettea gli altri cavalli. Or mentre il vecchio</l>
<l>gli si fa sopra colla daga, e tenta</l>
<l>tagliarne le tirelle, ecco veloci</l>
<l>fra la calca e il ferir de' combattenti</l>
<l>sopraggiungere d'Ettore i destrieri,</l>
<l>superbi di portar sì grande auriga.</l>
<l>E qui perduta il veglio avrìa la vita,</l>
<l>se del rischio di lui non s'accorgea</l>
<l>l'invitto Dïomede. Un grido orrendo</l>
<l>di pugna eccitator mise l'eroe</l>
<l>alla volta d'Ulisse: Ah dove immemore</l>
<l>di tua stirpe divina, dove fuggi,</l>
<l>astuto figlio di Laerte, e volgi,</l>
<l>come un codardo della turba, il tergo?</l>
<l>Bada che alcun le fuggitive spalle</l>
<l>non ti giunga coll'asta. Agl'inimici</l>
<l>volta la fronte, ed a salvar vien meco</l>
<l>dal furor di quel fiero il vecchio amico.</l>
</lg><lg><l>Quelle grida non ode, e ratto in salvo</l>
<l>fugge Ulisse alle navi. Allor rimasto</l>
<l>solo il Tidìde, si sospinse in mezzo</l>
<l>ai guerrier della fronte, avanti al cocchio</l>
<l>di Nèstore piantossi, e lui chiamando</l>
<l>veloci gli drizzò queste parole:</l>
<l>Troppo feroce gioventù nemica</l>
<l>ti sta contra, o buon vecchio, e infermi troppo</l>
<l>sono i tuoi polsi: hai grave d'anni il dorso,</l>
<l>hai debole l'auriga e i corridori.</l>
<l>Monta il mio cocchio, e la virtù vedrai</l>
<l>dei cavalli di Troe, che dianzi io tolsi</l>
<l>d'Anchise al figlio, a maraviglia sperti</l>
<l>a fuggir ratti in campo e ad inseguire.</l>
<l>Lascia cotesti agli scudieri in cura,</l>
<l>drizziam questi ne' Teucri, e vegga Ettorre</l>
<l>s'anco in mia man la lancia è furibonda.</l>
</lg><lg><l>Disse: né il veglio ricusò l'invito.</l>
<l>Di Stènelo e del buon Eurimedonte,</l>
<l>valorosi scudieri, egli al governo</l>
<l>cesse le sue puledre, e tosto il cocchio</l>
<l>del Tidìde salito, in man si tolse</l>
<l>le bellissime briglie, e col flagello</l>
<l>i corsieri percosse. In un baleno</l>
<l>giunser d'Ettore a fronte, che diritto</l>
<l>lor d'incontro venìa con gran tempesta.</l>
<l>Trasse la lancia Dïomede, e il colpo</l>
<l>errò; ma su le poppe in mezzo al petto</l>
<l>colpì l'auriga Eniopèo, figliuolo</l>
<l>dell'inclito Tebèo. Cade il trafitto</l>
<l>giù tra le rote colle briglie in pugno:</l>
<l>s'arretrano i destrieri, e in quello stato</l>
<l>perde ogni forza l'infelice, e spira.</l>
</lg><lg><l>Del morto auriga addolorossi Ettorre,</l>
<l>e mesto di lasciar quivi il compagno</l>
<l>nella polve disteso, un altro audace</l>
<l>alla guida del carro iva cercando:</l>
<l>né di rettor gran tempo ebber bisogno</l>
<l>i suoi destrieri, ché gli occorse all'uopo</l>
<l>l'animoso Archepòlemo d'Ifìto,</l>
<l>cui sul carro montar fa senza indugio,</l>
<l>e gli abbandona nella man le briglie.</l>
</lg><lg><l>Immensa strage allora e fatti orrendi</l>
<l>fôran d'arme seguìti, e come agnelli</l>
<l>stati in Ilio sarìan racchiusi i Teucri,</l>
<l>se de' Celesti il padre e de' mortali</l>
<l>tosto di ciò non s'accorgea. Tonando</l>
<l>con gran fragore un fulmine rovente</l>
<l>vibrò nel campo il nume, e il fece in terra</l>
<l>guizzar di Dïomede innanzi al cocchio:</l>
<l>e sùbita n'uscìa d'ardente zolfo</l>
<l>una terribil vampa. Spaventati</l>
<l>costernansi i destrier, scappan di mano</l>
<l>a Nèstore le briglie; onde al Tidìde</l>
<l>rivoltosi tremante: Ah piega, ei grida,</l>
<l>piega indietro i cavalli, o Dïomede,</l>
<l>fuggiam: nol vedi? contro noi combatte</l>
<l>Giove irato, e a costui tutto dar vuole</l>
<l>di presente l'onor della battaglia.</l>
<l>Darallo, se gli piace, un'altra volta</l>
<l>a noi pur: ma di Giove oltrapossente</l>
<l>il supremo voler forza non pate.</l>
</lg><lg><l>Tutto ben parli, o vecchio, gli rispose</l>
<l>l'imperturbato eroe; ma il cor mi crucia</l>
<l>la dolorosa idea ch'Ettore un giorno</l>
<l>fra' Troiani dirà gonfio d'orgoglio:</l>
<l>Io fugai Dïomede, io lo costrinsi</l>
<l>a scampar nelle navi. — Ei questo vanto</l>
<l>menerà certo, e a me si fenda allora</l>
<l>sotto i piedi la terra, e mi divori.</l>
</lg><lg><l>E Nèstore ripiglia: Ah che dicesti,</l>
<l>valoroso Tidìde? E quando avvegna</l>
<l>che un codardo, un imbelle Ettor ti chiami,</l>
<l>i Troiani non già sel crederanno,</l>
<l>né le troiane spose, a cui nell'atra</l>
<l>polve stendesti i floridi mariti.</l>
</lg><lg><l>Disse; e addietro girò tosto i cavalli</l>
<l>tra la calca fuggendo. Ettore e i Teucri</l>
<l>con urli orrendi li seguiro, e un nembo</l>
<l>piovean su lor d'acerbi strali, ed alto</l>
<l>gridar s'udiva de' Troiani il duce:</l>
<l>I cavalieri argivi, o Dïomede,</l>
<l>e di seggio e di tazze e di vivande</l>
<l>te finora onorâr su gli altri a mensa;</l>
<l>ma deriso or n'andrai, che un cor palesi</l>
<l>di femminetta. Via di qua, fanciulla;</l>
<l>non salirai tu, no, fin ch'io respiro,</l>
<l>d'Ilio le torri, né trarrai cattive</l>
<l>le nostre mogli nelle navi, e morto</l>
<l>per la mia destra giacerai tu pria.</l>
</lg><lg><l>Stettesi in forse a quel parlar l'eroe</l>
<l>di dar volta ai cavalli, e d'affrontarlo.</l>
<l>Ben tre volte nel core e nella mente</l>
<l>gliene corse il desìo, tre volte Giove</l>
<l>rimormorò dall'Ida, e fe' securi</l>
<l>della vittoria con quel segno i Teucri.</l>
<l>Con orribile grido Ettore allora</l>
<l>animando le schiere: O Licii, o Dàrdani,</l>
<l>o Troiani, dicea, prodi compagni,</l>
<l>mostratevi valenti, e fuor mettete</l>
<l>le generose forze. Io non m'inganno,</l>
<l>Giove è propizio; di vittoria a noi</l>
<l>e d'esizio a' nemici ei diede il segno.</l>
<l>Stolti! che questo alzâr debile muro,</l>
<l>troppo al nostro valor frale ritegno.</l>
<l>Quella lor fossa varcheran d'un salto</l>
<l>i miei cavalli; e quando emerso a vista</l>
<l>io sarò delle navi, allor le faci</l>
<l>ministrarmi qualcun si risovvegna,</l>
<l>ond'io que' legni incenda, e fra le vampe</l>
<l>sbalorditi dal fumo i Greci uccida.</l>
</lg><lg><l>Poi conforta i destrieri, e sì lor parla:</l>
<l>Xanto, Podargo, Etón, Lampo divino,</l>
<l>mercé del largo cibo or mi rendete,</l>
<l>che dell'illustre Eezïon la figlia</l>
<l>Andròmaca vi porge, il dolce io dico</l>
<l>frumento, e l'alma di Lïeo bevanda,</l>
<l>ch'ella a voi mesce desiosi, a voi</l>
<l>pria che a me stesso che pur suo mi vanto</l>
<l>giovine sposo. Or via, volate; andiamo</l>
<l>alla conquista del nestòreo scudo</l>
<l>di cui va il grido al cielo, e tutto il dice</l>
<l>d'auro perfetto, e d'auro anco la guiggia.</l>
<l>Poi di dosso trarremo a Dïomede</l>
<l>l'usbergo, esimia di Vulcan fatica.</l>
<l>Se cotal preda ne riesce, io spero</l>
<l>che ratti i Greci su le navi in questa</l>
<l>notte medesma salperan dal lido.</l>
</lg><lg><l>Del superbo parlar forte sdegnossi</l>
<l>l'augusta Giuno, e s'agitò sul trono</l>
<l>sì che scosso tremonne il vasto Olimpo.</l>
<l>Quindi rivolte le parole al grande</l>
<l>dio Nettunno, sì disse: E sarà vero,</l>
<l>possente Enosigèo, che degli Argivi</l>
<l>a pietà non ti mova la ruina!</l>
<l>Pur son essi che in Elice ed in Ege</l>
<l>rècanti offerte graziose e molte.</l>
<l>E perché dunque non vorrai tu loro</l>
<l>la vittoria bramar? Certo se quanti</l>
<l>siam difensori degli Achivi in cielo</l>
<l>vorrem de' Teucri rintuzzar l'orgoglio</l>
<l>e al Tonante far forza, egli soletto</l>
<l>e sconsolato sederà su l'Ida.</l>
</lg><lg><l>Oh! che mai parli, temeraria Giuno?</l>
<l>le rispose sdegnoso il re Nettunno:</l>
<l>non sia, no mai, che col saturnio Giove</l>
<l>a cozzar ne sospinga il nostro ardire;</l>
<l>rammenta ch'egli è onnipossente, e taci.</l>
</lg><lg><l>Mentre seguìan tra lor queste parole,</l>
<l>quanto intervallo dalle navi al muro</l>
<l>la fossa comprendea, tutto era denso</l>
<l>di cavalli, di cocchi e di guerrieri</l>
<l>ivi dal fiero Ettòr serrati e chiusi,</l>
<l>che simigliante al rapido Gradivo</l>
<l>infuriava col favor di Giove.</l>
<l>E ben le navi avrìa messe in faville,</l>
<l>se l'alma Giuno in cor d'Agamennóne</l>
<l>il pensier non ponea di girne attorno</l>
<l>ratto egli stesso a incoraggiar gli Achivi.</l>
<l>Per le tende egli dunque e per le navi</l>
<l>sollecito correa, raccolto il grande</l>
<l>purpureo manto nel robusto pugno:</l>
<l>e cotal su la negra capitana</l>
<l>d'Ulisse si fermò, che vasta il mezzo</l>
<l>dell'armata tenea, donde distinta</l>
<l>d'ogni parte mandar potea la voce</l>
<l>fin d'Aiace e d'Achille al padiglione,</l>
<l>che l'eguali lor prore ai lati estremi,</l>
<l>nel valor delle braccia ambo securi,</l>
<l>avean dedotte all'arenoso lido.</l>
<l>Di là fec'egli rimbombar sul campo</l>
<l>quest'alto grido: Svergognati Achivi,</l>
<l>vitupèri nell'opre e sol d'aspetto</l>
<l>maravigliosi! dove dunque andaro</l>
<l>gli alteri vanti che menammo un giorno</l>
<l>di prodezza e di forza? In Lenno queste</l>
<l>fur le vostre burbanze allor che l'epa</l>
<l>v'empiean le polpe de' giovenchi uccisi,</l>
<l>e le ricolme tazze inghirlandate</l>
<l>si venìan tracannando, e si dicea</l>
<l>che un sol per cento e per dugento Teucri,</l>
<l>un sol Greco valea nella battaglia.</l>
<l>Ed or tutti ne fuga un solo Ettorre,</l>
<l>che ben tosto farà di queste navi</l>
<l>cenere e fumo. O Giove padre, e quale</l>
<l>altro mai re di tanti danni afflitto,</l>
<l>di tanto disonor carco volesti?</l>
<l>Pur io so ben, che quando a questo lido</l>
<l>il perverso destin mi conducea,</l>
<l>giammai veruno de' tuoi santi altari</l>
<l>navigando lasciai sprezzato indietro;</l>
<l>ma l'adipe a te sempre e i miglior fianchi</l>
<l>de' giovenchi abbruciai sovra ciascuno,</l>
<l>bramoso d'atterrar l'iliache mura.</l>
<l>Deh almen n'adempi questo voto, almeno</l>
<l>danne, o Giove, uno scampo colla fuga,</l>
<l>né per le mani del crudel Troiano</l>
<l>Consentir degli Achivi un tanto scempio.</l>
</lg><lg><l>Così dicea piangendo. Ebbe pietade</l>
<l>di sue lagrime il nume, e ad accennargli</l>
<l>che non tutto il suo campo andrìa disfatto,</l>
<l>il più sicuro de' volanti augurio</l>
<l>un'aquila spedì che negli unghioni</l>
<l>tolto al covil della veloce madre</l>
<l>un cerbiatto stringendo, accanto all'ara,</l>
<l>ove l'ostie svenar solean gli Achivi</l>
<l>al fatidico Giove, dall'artiglio</l>
<l>cader lasciò la palpitante preda.</l>
</lg><lg><l>Gli Achei veduto il sacro augel, cui spinto</l>
<l>conobbero da Giove, ad affrontarsi</l>
<l>più coraggiosi ritornâr co' Teucri,</l>
<l>e rinfrescâr la pugna. Allor nessuno</l>
<l>pria del Tidìde fra cotanti Argivi</l>
<l>vanto si diede d'agitar pel campo</l>
<l>i veloci corsieri, ed oltre il fosso</l>
<l>cacciarli ed azzuffarsi. Egli primiero</l>
<l>anzi a tutti si spinse, e a prima giunta</l>
<l>Agelao di Fradmon tolse di mezzo</l>
<l>uom troiano. Costui piegàti in fuga</l>
<l>i suoi destrieri avea. Coll'asta il tergo</l>
<l>gli raggiunse il Tidìde, gliela fisse</l>
<l>tra gli omeri, e passar la fece al petto.</l>
<l>Cadde Agelao dal carro, e cupamente</l>
<l>l'armi sovr'esso rintonâr. Secondo</l>
<l>Agamennón si mosse, indi il fratello,</l>
<l>indi gli Aiaci impetuosi, e poi</l>
<l>Idomenèo con esso il suo scudiero</l>
<l>Merïon che di Marte avea l'aspetto;</l>
<l>poi d'Evemon l'illustre figlio Eurìpilo,</l>
<l>ed ultimo giungea Teucro del curvo</l>
<l>elastic'arco tenditor famoso.</l>
<l>D'Aiace Telamònio egli locossi</l>
<l>dietro lo scudo, e dello scudo Aiace</l>
<l>gli antepose la mole. Ivi securo</l>
<l>l'eroe guatava intorno, e quando avea</l>
<l>saettato nel denso un inimico,</l>
<l>quegli cadendo perdea l'alma, e questi,</l>
<l>come fanciullo della madre al manto,</l>
<l>ricovrava al fratel che alla grand'ombra</l>
<l>dello splendido scudo il proteggea.</l>
<l>Or dall'egregio arcier chi de' Troiani</l>
<l>fu primo ucciso? Primamente Orsìloco,</l>
<l>indi Ormeno e Ofeleste: a questi aggiunse</l>
<l>Detore e Cromio, e per divin sembiante</l>
<l>Licofonte lodato, e Amopaone</l>
<l>Poliemonìde, e Melanippo, tutti</l>
<l>l'un dopo l'altro nella polve stesi.</l>
<l>Gioiva il re de' regi Agamennóne</l>
<l>mirandolo dall'arco vigoroso</l>
<l>lanciar la morte fra' nemici, e a lui</l>
<l>vicin venuto soffermossi, e disse:</l>
</lg><lg><l>Diletto capo Telamònio Teucro,</l>
<l>siegui l'arco a scoccar, porta, se puoi,</l>
<l>a' Dànai un raggio di salute, e onora</l>
<l>il tuo buon padre Telamon che un giorno</l>
<l>ti raccolse fanciullo, e benché frutto</l>
<l>di non giusto imeneo, pur con pietoso</l>
<l>tenero affetto in sua magion ti crebbe.</l>
<l>Or tu fa ch'egli salga in alta fama,</l>
<l>sebben lontano. Ti prometto io poi</l>
<l>(e sacra tieni la promessa mia)</l>
<l>che se Giove e Minerva mi daranno</l>
<l>d'Ilio il conquisto, tu primier t'avrai</l>
<l>il premio, dopo me, de' forti onore,</l>
<l>ed in tua man porrollo io stesso, un tripode,</l>
<l>o due cavalli ad un bel cocchio aggiunti,</l>
<l>o di vaghe sembianze una fanciulla</l>
<l>che teco il letto e l'amor tuo divida.</l>
</lg><lg><l>E Teucro gli rispose: Illustre Atride,</l>
<l>a che mi sproni, per me stesso assai</l>
<l>già fervido e corrente? Io non rimango</l>
<l>di far qui tutto il mio poter. Dal punto</l>
<l>che verso la città li respingemmo,</l>
<l>mi sto coll'arco ad aspettar costoro,</l>
<l>e li trafiggo. E già ben otto acuti</l>
<l>dardi dal nervo liberai, che tutti</l>
<l>profondamente si ficcâr nel corpo</l>
<l>di giovani guerrieri, e non ancora</l>
<l>ferir m'è dato questo can rabbioso.</l>
</lg><lg><l>Disse; e di nuovo fe' volar dall'arco</l>
<l>contr'Ettore uno strale. Al colpo tutta</l>
<l>ei l'anima diresse, e nondimeno</l>
<l>fallì la freccia, ché l'accolse in petto</l>
<l>di Priamo un valente esimio figlio</l>
<l>Gorgizion, cui d'Esima condotta</l>
<l>partorì la gentil Castianira,</l>
<l>che una Diva parea nella persona.</l>
<l>Come carco talor del proprio frutto,</l>
<l>e di troppa rugiada a primavera</l>
<l>il papaver nell'orto il capo abbassa,</l>
<l>così la testa dell'elmo gravata</l>
<l>su la spalla chinò quell'infelice.</l>
<l>E Teucro dalla corda ecco sprigiona</l>
<l>alla volta d'Ettorre altra saetta,</l>
<l>più che mai del suo sangue sitibondo.</l>
<l>E pur di nuovo uscì lo strale in fallo,</l>
<l>ché Apollo il deviò, ma colse al petto</l>
<l>d'Ettòr l'audace bellicoso auriga</l>
<l>Archepòlemo presso alla mammella.</l>
<l>Cadde ei rovescio giù dal cocchio, addietro</l>
<l>si piegaro i cavalli, e quivi a lui</l>
<l>il cor ghiacciossi, e l'anima si sciolse.</l>
</lg><lg><l>Di quella morte gravemente afflitto</l>
<l>il teucro duce, e di lasciar costretto,</l>
<l>mal suo grado, l'amico, a Cebrïone</l>
<l>di lui fratello che il seguìa, fe' cenno</l>
<l>di dar mano alle briglie. Ad obbedirlo</l>
<l>Cebrïon non fu lento; ed ei d'un salto</l>
<l>dallo splendido cocchio al suol disceso</l>
<l>con terribile grido un sasso afferra,</l>
<l>a Teucro s'addirizza, e di ferirlo</l>
<l>l'infiammava il desìo. Teucro in quel punto</l>
<l>traeva un altro doloroso telo</l>
<l>dalla faretra, e lo ponea sul nervo.</l>
<l>Mentre alla spalla lo ritragge in fretta,</l>
<l>e l'inimico adocchia, il sopraggiunge</l>
<l>crollando l'elmo Ettorre, e dove il collo</l>
<l>s'innesta al petto ed è letale il sito,</l>
<l>coll'aspro sasso il coglie, e rotto il nervo</l>
<l>gl'intorpidisce il braccio. Dalle dita</l>
<l>l'arco gli fugge, e sul ginocchio ei casca.</l>
</lg><lg><l>Il caduto fratello in abbandono</l>
<l>Aiace non lasciò, ma ratto accorse,</l>
<l>e col proteso scudo il ricoprìa,</l>
<l>finché lo si recâr sovra le spalle</l>
<l>due suoi cari compagni, Mecistèo</l>
<l>d'Echìo figliuolo, e il nobile Alastorre,</l>
<l>e alle navi il portâr che gravemente</l>
<l>sospirava e gemea. Ne' Teucri allora</l>
<l>di nuovo suscitò l'Olimpio Giove</l>
<l>tal forza e lena, che al profondo fosso</l>
<l>dirittamente ricacciâr gli Achei.</l>
<l>Iva Ettorre alla testa, e dalle truci</l>
<l>sue pupille mettea lampi e paura.</l>
<l>Qual fiero alano che ne' presti piedi</l>
<l>confidando, un cinghial da tergo assalta,</l>
<l>od un lïone, e al suo voltarsi attento</l>
<l>or le cluni gli addenta, ora la coscia;</l>
<l>così gli Achivi insegue Ettorre, e sempre</l>
<l>uccidendo il postremo li disperde.</l>
<l>Ma poiché l'alto fosso ed il palizzo</l>
<l>ebber varcato i fuggitivi, e molti</l>
<l>il troiano valor n'avea già spenti,</l>
<l>giunti alle navi si fermaro, e insieme</l>
<l>mettendosi coraggio, e a tutti i numi</l>
<l>sollevando le man spingea ciascuno</l>
<l>con alta voce le preghiere al cielo.</l>
<l>Signor del campo d'ogni parte intanto</l>
<l>agitava i destrieri il grande Ettorre</l>
<l>di bel crine superbi, e rotar bieco</l>
<l>le luci si vedea come il Gorgóne,</l>
<l>o come Marte che nel sangue esulta.</l>
<l>Impietosita degli Achei la bianca</l>
<l>Giuno a Minerva si rivolse, e disse:</l>
</lg><lg><l>Invitta figlia dell'Egìoco Giove,</l>
<l>dunque, ohimè! non vorremo aver più nullo</l>
<l>pensier de' Greci già cadenti, almeno</l>
<l>nell'estremo lor punto? Eccoli tutti</l>
<l>l'empio lor fato a consumar vicini</l>
<l>per l'impeto d'un sol, del fiero Ettorre</l>
<l>che in suo furore intollerando omai</l>
<l>passa ogni modo, e ne fa troppe offese!</l>
</lg><lg><l>A cui la Diva dalle glauche luci</l>
<l>Minerva rispondea: Certo perduta</l>
<l>avrìa costui la furia e l'alma ancora,</l>
<l>a giacer posto nella patria terra</l>
<l>dal valor degli Achei; ma quel mio padre</l>
<l>di sdegnosi pensier calda ha la mente,</l>
<l>sempre avverso, e de' miei forti disegni</l>
<l>acerbo correttor; né si rimembra</l>
<l>quante volte servar gli seppi il figlio</l>
<l>dai duri d'Euristèo comandi oppresso.</l>
<l>Ei lagrimava lamentoso al cielo,</l>
<l>e a me dal cielo allora ad aitarlo</l>
<l>Giove spediva. Ma se il cor prudente</l>
<l>detto m'avesse le presenti cose,</l>
<l>quando alle ferree porte il suo tiranno</l>
<l>l'inviò dell'Averno a trar dal negro</l>
<l>Erebo il can dell'abborrito Pluto,</l>
<l>ei, no, scampato non avrìa di Stige</l>
<l>la profonda fiumana. Or m'odia il padre,</l>
<l>e di Teti adempir cerca le brame,</l>
<l>che lusinghiera gli baciò il ginocchio,</l>
<l>e accarezzògli colla destra il mento,</l>
<l>d'onorar supplicandolo il Pelìde</l>
<l>delle cittadi atterrator. Ma tempo,</l>
<l>sì, verrà tempo che la sua diletta</l>
<l>Glaucòpide a chiamarmi egli ritorni.</l>
<l>Or tu vanne, ed il carro m'apparecchia</l>
<l>co' veloci cornipedi, ché tosto</l>
<l>io ne vo dentro alle paterne stanze,</l>
<l>e dell'armi mi vesto per la pugna.</l>
<l>Vedrem se questo Ettòr, che sì superbo</l>
<l>crolla il cimiero, riderà quand'io</l>
<l>nel folto apparirò della battaglia.</l>
<l>Qualcun per certo de' Troiani ancora</l>
<l>presso le navi achee satolli e pingui</l>
<l>di sue polpe farà cani ed augelli.</l>
</lg><lg><l>Disse; né Giuno ricusò, ma corse</l>
<l>ai divini cavalli, e d'auree barde</l>
<l>in fretta li guarnìa, Giuno la figlia</l>
<l>del gran Saturno, veneranda Diva.</l>
</lg><lg><l>D'altra parte Minerva il rabescato</l>
<l>suo bellissimo peplo, delle stesse</l>
<l>immortali sue dita opra stupenda,</l>
<l>sul pavimento dell'Egìoco padre</l>
<l>lasciò cader diffuso; ed indossando</l>
<l>del nimbifero Giove il grande usbergo,</l>
<l>tutta s'armava a lagrimosa pugna.</l>
<l>Sul rilucente cocchio indi salita</l>
<l>impugnò la pesante e poderosa</l>
<l>gran lancia, ond'ella, allor che monta in ira,</l>
<l>di forte genitor figlia tremenda,</l>
<l>le schiere degli eroi rovescia e doma.</l>
<l>Stimolava Giunon velocemente</l>
<l>colla sferza i destrieri, e tosto fûro</l>
<l>alle celesti soglie, a cui custodi</l>
<l>vegliano l'Ore che il maggior de' cieli</l>
<l>hanno in cura e l'Olimpo, onde sgombrarlo</l>
<l>o circondarlo della sacra nube.</l>
<l>Cigolando s'aprîr per sé medesme</l>
<l>l'eteree porte, e docili al flagello</l>
<l>spinser per queste i corridor le Dive.</l>
</lg><lg><l>Come Giove dal Gàrgaro le vide,</l>
<l>forte sdegnossi, ed Iri a sé chiamando</l>
<l>ali–dorata Dea, Vola, le disse,</l>
<l>Iri veloce, le rivolgi indietro,</l>
<l>e lor divieta il venir oltre meco</l>
<l>ad inegual cimento. Io lo protesto,</l>
<l>e il fatto seguirà le mie parole,</l>
<l>io loro fiaccherò sotto la biga</l>
<l>i corridori, e dall'infranto cocchio</l>
<l>balzerò le superbe, e delle piaghe</l>
<l>che loro impresse lascerà il mio telo,</l>
<l>né pur due lustri salderanno il solco.</l>
<l>Saprà Minerva allor qual sia stoltezza</l>
<l>il cimentarsi col suo padre in guerra.</l>
<l>Quanto a Giunon, m'è forza esser con ella</l>
<l>meno irato: gli è questo il suo costume</l>
<l>di sempre attraversarmi ogni disegno.</l>
</lg><lg><l>Disse; ed Iri a portar l'alto messaggio</l>
<l>mosse veloce al par delle procelle;</l>
<l>ed ascesa dall'Ida al grande Olimpo</l>
<l>di molti gioghi altero, e su le soglie</l>
<l>incontrate le Dee, sì le rattenne,</l>
<l>e lor di Giove le parole espose:</l>
</lg><lg><l>Dove correte? Che furore è questo?</l>
<l>Sostate il piè, ché il dar soccorso ai Greci</l>
<l>nol vi consente Giove. Le minacce</l>
<l>dell'alto figlio di Saturno udite,</l>
<l>che fian messe ad effetto. Ei sotto il carro</l>
<l>storpieravvi i destrieri, e dall'infranto</l>
<l>carro voi stesse balzerà, né dieci</l>
<l>anni le piaghe salderan che impresse</l>
<l>lasceravvi il suo telo; e tu, Minerva,</l>
<l>allor saprai qual sia demenza il farti</l>
<l>al tuo padre nemica. Né con Giuno,</l>
<l>sempre usata a turbargli ogni disegno,</l>
<l>tanto s'adira, ei no, quanto con teco,</l>
<l>invereconda audace Dea, che ardisci</l>
<l>contra il Tonante sollevar la lancia.</l>
</lg><lg><l>Disse, e ratta sparì la messaggiera.</l>
<l>Ed a Minerva allor con questi accenti</l>
<l>Giuno si volse: Ohimè! più non si parli,</l>
<l>figlia di Giove, di pugnar con esso</l>
<l>per cagion de' mortali: io nol consento.</l>
<l>Di loro altri si muoia, altri si viva</l>
<l>come piace alla sorte; e Giove intanto,</l>
<l>come dispon suo senno e sua giustizia,</l>
<l>fra i Troiani e gli Achei tempri il destino.</l>
</lg><lg><l>Sì dicendo la Dea ritorse indietro</l>
<l>i criniti destrieri, e l'Ore ancelle</l>
<l>li distaccâr dal giogo, e li legaro</l>
<l>ai nettarei presepi, ed il bel cocchio</l>
<l>appoggiaro alla lucida parete.</l>
<l>Si raccolser le Dive in aureo seggio</l>
<l>con gli altri Dei confuse; e Giove intanto</l>
<l>dal Gàrgaro all'Olimpo i corridori</l>
<l>e le fulgide ruote alto spingea.</l>
<l>Giunto alle case de' Celesti, a lui</l>
<l>sciolse i corsieri l'inclito Nettunno,</l>
<l>rimesse il cocchio, e lo coprì d'un velo.</l>
<l>Giove sul trono si compose, e tutto</l>
<l>tremò sotto il suo piè l'immenso Olimpo.</l>
</lg><lg><l>Ma Minerva e Giunon sole in disparte</l>
<l>sedean, né motto né dimanda a Giove</l>
<l>ardìan veruna indirizzar. S'avvide</l>
<l>de' lor pensieri il nume, e così disse:</l>
</lg><lg><l>Perché sì meste, o voi Minerva e Giuno?</l>
<l>E' non si par che molto affaticate</l>
<l>v'abbia finor la glorïosa pugna</l>
<l>in esizio de' Teucri, a cui sì grave</l>
<l>odio poneste. E v'è di mente uscito</l>
<l>che invitto è il braccio mio? che quanti ha numi</l>
<l>il ciel, cangiare il mio voler non ponno?</l>
<l>A voi bensì le delicate membra</l>
<l>prese un freddo tremor pria che la guerra</l>
<l>pur contemplaste, e della guerra i duri</l>
<l>esperimenti. Io vel dichiaro (e fôra</l>
<l>già seguìto l'effetto) che percosse</l>
<l>dalla folgore mia, no, non v'avrebbe</l>
<l>il vostro cocchio ricondotte al cielo,</l>
<l>albergo degli Eterni. — Il Dio sì disse,</l>
<l>e in secreto fremean Minerva e Giuno</l>
<l>sedendosi vicine, ed ai Troiani</l>
<l>meditando nel cor alte sciagure.</l>
<l>Stette muta Minerva, e contra il padre</l>
<l>l'acerbo che l'ardea sdegno represse;</l>
<l>ma sciolto all'ira il fren Giuno rispose:</l>
</lg><lg><l>Tremendissimo Giove, e che dicesti?</l>
<l>Ben anco a noi la tua possanza invitta</l>
<l>è manifesta; ma pietà ne prende</l>
<l>dei dannati a perir miseri Achei.</l>
<l>Noi certo l'armi lascerem, se questo</l>
<l>è il tuo strano voler; ma nondimeno</l>
<l>qualche ai Greci daremo util consiglio,</l>
<l>onde non tutti il tuo furor li spegna.</l>
</lg><lg><l>E Giove replicò: Più fiero ancora</l>
<l>vedrai dimani, se t'aggrada, o moglie,</l>
<l>l'onnipotente di Saturno figlio</l>
<l>dell'esercito acheo struggere il fiore.</l>
<l>Perocché dalla pugna il forte Ettorre</l>
<l>non pria desisterà, che finalmente</l>
<l>l'oziosa si svegli ira d'Achille</l>
<l>il dì che in gran periglio appo le navi</l>
<l>combatterassi per Patròclo ucciso.</l>
<l>Tal de' fati è il voler, né de' tuoi sdegni</l>
<l>sollecito son io, no, s'anco ai muti</l>
<l>della terra e del mar confini estremi</l>
<l>andar ti piaccia, nel rimoto esiglio</l>
<l>di Giapeto e Saturno, che nel cupo</l>
<l>Tartaro chiusi né il superno raggio</l>
<l>del Sole, né di vento aura ricrea;</l>
<l>no, se tant'oltre pure il tuo dispetto</l>
<l>vagabonda ti porti, io non ti curo,</l>
<l>poiché d'ogni pudor passasti il segno.</l>
</lg><lg><l>Tacque; né Giuno osò pure d'un detto</l>
<l>fargli risposta. In grembo al mar frattanto</l>
<l>la splendida cadea lampa del Sole</l>
<l>l'atra notte traendo su la terra.</l>
<l>Della luce l'occaso i Teucri afflisse,</l>
<l>ma pregata più volte e sospirata</l>
<l>sovraggiunse agli Achei l'ombra notturna.</l>
<l>Fuor del campo navale Ettore allora</l>
<l>i Troiani ritrasse in su la riva</l>
<l>del rapido Scamandro, ed in pianura</l>
<l>da' cadaveri sgombra a parlamento</l>
<l>chiamolli; ed essi dismontâr dai cocchi,</l>
<l>e affollati dintorno al gran guerriero</l>
<l>cura di Giove, a sue parole attenti</l>
<l>porgean gli orecchi. Una grand'asta in pugno</l>
<l>di ben undici cubiti sostiene:</l>
<l>tutta di bronzo folgora la punta,</l>
<l>e d'oro un cerchio le discorre intorno.</l>
<l>Appoggiato su questa, così disse:</l>
</lg><lg><l>Dàrdani, Teucri, Collegati, udite:</l>
<l>io poc'anzi sperai ch'arse le navi</l>
<l>e distrutti gli Argivi a Troia avremmo</l>
<l>fatto ritorno. Ma sì bella speme</l>
<l>ne rapîr le tenèbre invidiose,</l>
<l>che inopportune sul cruento lido</l>
<l>salvâr le navi e i paurosi Achei.</l>
<l>Obbediamo alle negre ombre nemiche,</l>
<l>apparecchiam le cene. Ognun dal temo</l>
<l>sciolga i cavalli, e liberal sia loro</l>
<l>di largo cibo. Di voi parte intanto</l>
<l>alla città si affretti, e pingui agnelle</l>
<l>e giovenchi n'adduca, e di Lïeo</l>
<l>e di Cerere il frutto almo e gradito.</l>
<l>Sian di secche boscaglie anco raccolte</l>
<l>abbondanti cataste, e si cosparga,</l>
<l>finché regna la notte e l'alba arriva,</l>
<l>tutto di fuochi il campo e il ciel di luce,</l>
<l>onde dell'ombre nel silenzio i Greci</l>
<l>non prendano del mar su l'ampio dorso</l>
<l>taciturni la fuga; o i legni almeno</l>
<l>non salgano tranquilli, e la partenza</l>
<l>senza terror non sia; ma nell'imbarco</l>
<l>o di lancia piagato o di saetta</l>
<l>vada più d'uno alle paterne case</l>
<l>a curar la ferita, e rechi ai figli</l>
<l>l'orror de' Teucri, e così loro insegni</l>
<l>a non tentarli con funesta guerra.</l>
<l>Voi cari a Giove diligenti araldi,</l>
<l>per la città frattanto ite, e bandite</l>
<l>che i canuti vegliardi, e i giovinetti</l>
<l>a cui le guance il primo pelo infiora,</l>
<l>custodiscan le mura in su gli spaldi</l>
<l>dagli Dei fabbricati. Entro le case</l>
<l>allumino gran fuoco anco le donne,</l>
<l>e stazion vi sia di sentinelle,</l>
<l>onde, sendo noi lungi, ostile insidia</l>
<l>nell'inerme città non s'introduca.</l>
<l>Quanto or dico s'adempia, e non fia vano,</l>
<l>magnanimi compagni, il mio consiglio.</l>
<l>Dirò dimani ciò che far ne resta.</l>
<l>Spero ben io, se Giove e gli altri Eterni</l>
<l>avrem propizi, di cacciarne lungi</l>
<l>cotesti cani da funesto fato</l>
<l>qua su le prore addutti. Or per la notte</l>
<l>custodiamo noi stessi. Al primo raggio</l>
<l>del nuovo giorno in tutto punto armati</l>
<l>desteremo sul lido acre conflitto;</l>
<l>vedrem se Dïomede, questo forte</l>
<l>figliuolo di Tidèo, respingerammi</l>
<l>dalle navi alle mura, o s'io coll'asta</l>
<l>saprò passargli il fianco, e via portarne</l>
<l>le sanguinose spoglie. Egli dimani</l>
<l>manifesto farà se sua prodezza</l>
<l>tal sia che possa di mia lancia il duro</l>
<l>assalto sostener. Ma se fallace</l>
<l>non è mia speme, ei giacerà tra' primi</l>
<l>spento con molti de' compagni intorno,</l>
<l>ei sì, dimani, all'apparir del Sole.</l>
<l>Così immortal foss'io, né mai vecchiezza</l>
<l>violasse i miei giorni, ed onorato</l>
<l>foss'io del par che Pallade ed Apollo,</l>
<l>come fatale ai Greci è il dì futuro.</l>
</lg><lg><l>Tal fu d'Ettorre il favellar superbo,</l>
<l>e gli fêr plauso i Teucri. Immantinente</l>
<l>sciolsero dal timone i polverosi</l>
<l>destrier sudati, e colle briglie al carro</l>
<l>gli annodò ciascheduno. Indi menaro</l>
<l>pecore e buoi dalla cittade in fretta.</l>
<l>Altri vien carco di nettareo vino,</l>
<l>altri di cibo cereale; ed altri</l>
<l>cataste aduna di virgulti e tronchi.</l>
<l>Rapìan l'odor delle vivande i venti</l>
<l>da tutto il campo, e lo spargeano al cielo.</l>
<l>Ed essi gonfi di baldanza, e in torme</l>
<l>belliche assisi dispendean la notte,</l>
<l>tutta empiendo di fuochi la campagna.</l>
</lg><lg><l>Siccome quando in ciel tersa è la Luna,</l>
<l>e tremole e vezzose a lei dintorno</l>
<l>sfavillano le stelle, allor che l'aria</l>
<l>è senza vento, ed allo sguardo tutte</l>
<l>si scuoprono le torri e le foreste</l>
<l>e le cime de' monti; immenso e puro</l>
<l>l'etra si spande, gli astri tutti il volto</l>
<l>rivelano ridenti, e in cor ne gode</l>
<l>l'attonito pastor: tali al vederli,</l>
<l>e altrettanti apparìan de' Teucri i fuochi</l>
<l>tra le navi e del Xanto le correnti</l>
<l>sotto il muro di Troia. Erano mille</l>
<l>che di gran fiamma interrompeano il campo,</l>
<l>e cinquanta guerrieri a ciascheduno</l>
<l>sedeansi al lume delle vampe ardenti.</l>
<l>Presso i carri frattanto orzo ed avena</l>
<l>i cavalli pascevano, aspettando</l>
<l>che dal bel trono suo l'Alba sorgesse.</l>
</lg>
</lg>
</div1>
<div1 type="parte">
<head>Libro nono</head>
<lg type="non-definito">
<lg><l>Queste de' Teucri eran le veglie. Intanto</l>
<l>del gelido Terror negra compagna</l>
<l>la Fuga, dagli Dei ne' petti infusa,</l>
<l>l'achivo campo possedea. Percosso</l>
<l>da profonda tristezza era di tutti</l>
<l>i più forti lo spirto; e in quella guisa</l>
<l>che il pescoso Oceàno si rabbuffa,</l>
<l>quando improvviso dalla tracia tana</l>
<l>di Ponente sorgiunge e d'Aquilone</l>
<l>l'impetuoso soffio; alto s'estolle</l>
<l>l'onda, e si sparge di molt'alga il lido:</l>
<l>tale è l'interna degli Achei tempesta.</l>
<l>Sovra ogni altro l'Atride addolorato</l>
<l>di qua, di là s'aggira, ed agli araldi</l>
<l>comanda di chiamar tutti in segreto</l>
<l>ad uno ad uno i duci a parlamento.</l>
<l>Come fûro adunati, e mesti in volto</l>
<l>s'assisero, levossi Agamennóne.</l>
<l>Lagrimava simìle a cupo fonte</l>
<l>che tenebrosi da scoscesa rupe</l>
<l>versa i suoi rivi; e dal profondo seno</l>
<l>messo un sospiro, cominciò: Diletti</l>
<l>principi Argivi, in una ria sciagura</l>
<l>Giove m'avvolse. Dispietato! ei prima</l>
<l>mi promise e giurò che al suol prostrate</l>
<l>d'Ilio le mura, glorïoso in Argo</l>
<l>avrei fatto ritorno; ed or mi froda</l>
<l>indegnamente, e dopo tante in guerra</l>
<l>estinte vite, di partir m'impone</l>
<l>inonorato. Il piacimento è questo</l>
<l>del prepotente nume, che già molte</l>
<l>spianò cittadi eccelse, e molte ancora</l>
<l>ne spianerà, ché immenso è il suo potere.</l>
<l>Dunque al mio detto obbediam tutti, al vento</l>
<l>diam le vele, fuggiamo alla diletta</l>
<l>paterna terra, ché dell'alta Troia</l>
<l>lo sperato conquisto è vana impresa.</l>
</lg><lg><l>Ammutîr tutti a queste voci, e in cupo</l>
<l>lungo silenzio si restâr dolenti</l>
<l>i figli degli Achei. Lo ruppe alfine</l>
<l>il bellicoso Dïomede, e disse:</l>
</lg><lg><l>Atride, al torto tuo parlar col vero</l>
<l>libero dir, che in libero consesso</l>
<l>lice ad ognun, risponderò. Tu m'odi</l>
<l>senza disdegno. Osasti, e fosti il primo,</l>
<l>alla presenza degli Achei pur dianzi</l>
<l>vituperarmi, e imbelle dirmi, e privo</l>
<l>d'ogni coraggio, e l'udîr tutti. Or io</l>
<l>dico a te di rimando, che se Giove</l>
<l>l'un ti diè de' suoi doni, l'onor sommo</l>
<l>dello scettro su noi, non ti concesse</l>
<l>l'altro più grande che lo scettro, il core.</l>
<l>Misero! e speri sì codardi e fiacchi</l>
<l>corne pur cianci, della Grecia i figli?</l>
<l>Se il cor ti sprona alla partenza, parti;</l>
<l>sono aperte le vie; le numerose</l>
<l>navi, che d'Argo ti seguîr, son pronte:</l>
<l>ma gli altri Achivi rimarran qui fermi</l>
<l>all'eccidio di Troia; e se pur essi</l>
<l>fuggiran sulle prore al patrio lido,</l>
<l>noi resteremo a guerreggiar; noi due</l>
<l>Stènelo e Dïomede, insin che giunga</l>
<l>il dì supremo d'Ilïon; ché noi</l>
<l>qua ne venimmo col favor d'un Dio.</l>
</lg><lg><l>Tacque; e tutti mandâr di plauso un grido,</l>
<l>del Tidìde ammirando i generosi</l>
<l>sensi; e di Pilo il venerabil veglio</l>
<l>surto in piedi dicea: Nelle battaglie</l>
<l>forte ti mostri, o Dïomede, e vinci</l>
<l>di senno insieme i coetanei eroi.</l>
<l>Né biasmar né impugnar le tue parole</l>
<l>potrà qui nullo degli Achei: ma pure,</l>
<l>benché retti e prudenti e di noi degni,</l>
<l>non ferîr giusto i tuoi discorsi il segno.</l>
<l>Giovinetto se' tu, sì che il minore</l>
<l>esser potresti de' miei figli. Io dunque</l>
<l>che di te più d'assai vecchio mi vanto,</l>
<l>dironne il resto, né il mio dir veruno</l>
<l>biasmerà, non lo stesso Agamennóne.</l>
<l>È senza patria, senza leggi e senza</l>
<l>lari chi la civile orrenda guerra</l>
<l>desidera. Ma giovi or della fosca</l>
<l>diva dell'ombre rispettar l'impero.</l>
<l>S'apprestino le cene, ed ogni scolta</l>
<l>vegli al fosso del muro, e questo sia</l>
<l>de' giovani il pensier. Tu, sommo Atride,</l>
<l>come a capo s'addice, accogli a mensa</l>
<l>i più provetti, e ben lo puoi, ché piene</l>
<l>le tende hai tu del buon lïeo che ognora</l>
<l>pel vasto mar ti recano veloci</l>
<l>l'achive prore dalle tracie viti.</l>
<l>Nulla all'uopo ti manca, ed al tuo cenno</l>
<l>tutto obbedisce. Congregati i duci,</l>
<l>apra ognun la sua mente, e tu seconda</l>
<l>il consiglio miglior, ché di consiglio</l>
<l>utile e saggio or fa mestier davvero.</l>
<l>Imminente alle navi è l'inimico,</l>
<l>pien di fuochi il suo campo. E chi mirarli</l>
<l>può senza tema? Questa fia la notte</l>
<l>che l'esercito perda, o lo conservi.</l>
</lg><lg><l>Disse, e tutti obbediro. Immantinente</l>
<l>uscîr di rilucenti armi vestite</l>
<l>le sentinelle. N'eran sette i duci;</l>
<l>il Nestoride prence Trasimède,</l>
<l>di Marte i figli Ascàlafo e Ialmeno,</l>
<l>Merïon, Dëipìro ed Afarèo</l>
<l>con Licomede di Creonte; e cento</l>
<l>giovani prodi conducea ciascuno</l>
<l>di lunghe picche armati. In ordinanza</l>
<l>si difilâr tra il fosso e il muro, e quivi</l>
<l>destaro i fuochi, e apposero le cene.</l>
</lg><lg><l>Nella tenda regal l'Atride intanto</l>
<l>convita i duci, di vivande grate</l>
<l>li ristaura; e sì tosto che de' cibi</l>
<l>e del bere in ciascun tacque il desìo,</l>
<l>il buon Nestorre, di cui sempre uscìa</l>
<l>ottimo il detto, cominciò primiero</l>
<l>a svolgere dal petto un suo consiglio,</l>
<l>e in questo saggio ragionar l'espose:</l>
</lg><lg><l>Agamennóne glorïoso Atride,</l>
<l>da te principio prenderan le mie</l>
<l>parole, e in te si finiranno, in te</l>
<l>di molte genti imperador, cui Giove,</l>
<l>per la salute de' suggetti, il carco</l>
<l>delle leggi commise e dello scettro.</l>
<l>Principalmente quindi a te conviensi</l>
<l>dir tua sentenza, ed ascoltar l'altrui,</l>
<l>e la porre ad effetto, ove da pura</l>
<l>coscienza proceda, e il ben ne frutti;</l>
<l>ché il buon consiglio, da qualunque ei vegna,</l>
<l>tuo lo farai coll'eseguirlo. Io dunque</l>
<l>ciò che acconcio a me par, dirò palese,</l>
<l>né verun penserà miglior pensiero</l>
<l>di quel ch'io penso e mi pensai dal punto</l>
<l>che dalla tenda dell'irato Achille</l>
<l>via menasti, o gran re, la giovinetta</l>
<l>Briseide, sprezzato il nostro avviso.</l>
<l>Ben io, lo sai, con molti e caldi preghi</l>
<l>ti sconfortai dall'opra: ma tu spinto</l>
<l>dall'altero tuo cor onta facesti</l>
<l>al fortissimo eroe, dagl'Immortali</l>
<l>stessi onorato, e il premio gli rapisti</l>
<l>de' suoi sudori, e ancor lo ti ritieni.</l>
<l>Or tempo egli è di consultar le guise</l>
<l>di blandirlo o piegarlo, o con eletti</l>
<l>doni o col dolce favellar che tocca.</l>
</lg><lg><l>Tu parli il vero, Agamennón rispose,</l>
<l>parli il vero pur troppo, enumerando</l>
<l>i miei torti, o buon vecchio. Errai, nol nego:</l>
<l>val molte squadre un valoroso in cui</l>
<l>ponga Giove il suo cor, siccome in questo</l>
<l>per lo cui solo onor doma gli Achei.</l>
<l>Ma se ascoltando un mal desìo l'offesi,</l>
<l>or vo' placarlo, e il presentar di molti</l>
<l>onorevoli doni, e a voi qui tutti</l>
<l>li dirò: sette tripodi, non anco</l>
<l>tocchi dal foco; dieci aurei talenti;</l>
<l>due volte tanti splendidi lebèti;</l>
<l>dodici velocissimi destrieri</l>
<l>usi nel corso a riportarmi i primi</l>
<l>premii, e di tanti già mi fêr l'acquisto,</l>
<l>che povero per certo e di ricchezze</l>
<l>desideroso non sarìa chi tutti</l>
<l>li possedesse. Donerogli in oltre</l>
<l>di suprema beltà sette captive</l>
<l>lesbie donzelle a meraviglia sperte</l>
<l>nell'opre di Minerva, e da me stesso</l>
<l>trascelte il dì che Lesbo ei prese. A queste</l>
<l>aggiungo la rapita a lui poc'anzi</l>
<l>Briseide, e farò giuro solenne</l>
<l>ch'unqua il suo letto non calcai. Ciò tutto</l>
<l>senza indugio fia pronto. Ove gli Dei</l>
<l>ne concedano poscia il porre al fondo</l>
<l>la troiana città, primiero ei vada,</l>
<l>nel partir delle spoglie, a ricolmarsi</l>
<l>d'oro e bronzo le navi, e si trascelga</l>
<l>venti bei corpi di dardanie donne</l>
<l>dopo l'argiva Elèna le più belle.</l>
<l>Di più: se d'Argo riveder n'è dato</l>
<l>le care sponde, ei genero sarammi</l>
<l>onorato e diletto al par d'Oreste,</l>
<l>ch'unico germe a me del miglior sesso</l>
<l>ivi s'edùca alle dovizie in seno.</l>
<l>Ho di tre figlie nella reggia il fiore,</l>
<l>Crisotemi, Laòdice, Ifianassa.</l>
<l>Qual più d'esse il talenta a sposa ei prenda</l>
<l>senza dotarla, ed a Pelèo la meni.</l>
<l>Doterolla io medesmo, e di tal dote</l>
<l>qual non s'ebbe giammai altra donzella:</l>
<l>sette città, Cardamile ed Enòpe,</l>
<l>le liete di bei prati Ira ed Antèa,</l>
<l>l'inclita Fere, Epèa la bella, e Pèdaso</l>
<l>d'alme viti feconda: elle son poste</l>
<l>tutte quante sul mar verso il confine</l>
<l>dell'arenosa Pilo, e dense tutte</l>
<l>di cittadini che di greggi e mandre</l>
<l>ricchissimi, co' doni al par d'un Dio</l>
<l>l'onoreranno, e di tributi opimi</l>
<l>faran bello il suo scettro. Ecco di quanto</l>
<l>gli farò dono se depor vuol l'ira.</l>
<l>Placar si lasci: inesorato è il solo</l>
<l>Pluto, e per questo il più abborrito iddio.</l>
<l>Rammenti ancora che di grado e d'anni</l>
<l>io gli vo sopra; lo rammenti, e ceda.</l>
</lg><lg><l>Potentissimo Atride Agamennóne,</l>
<l>riprese il veglio cavalier, pregiati</l>
<l>sono i doni che appresti al re Pelìde.</l>
<l>Senza dunque indugiar alla sua tenda</l>
<l>si mandino i legati. Io stesso, o sire,</l>
<l>li nomerò, né alcun mi fia ritroso:</l>
<l>primamente Fenice, al sommo Giove</l>
<l>carissimo mortale, e capo ei sia</l>
<l>dell'imbasciata. Il seguirà col grande</l>
<l>Aiace il divo Ulisse, e degli araldi</l>
<l>n'andran Odio ed Eurìbate. Frattanto</l>
<l>date l'acqua alle mani, e comandate</l>
<l>alto silenzio, acciò che salga a Giove</l>
<l>la nostra prece, e la pietà ne svegli.</l>
</lg><lg><l>Disse; e a tutti fu caro il suo consiglio.</l>
<l>Dier le linfe alle mani i banditori;</l>
<l>lesti i donzelli coronâr di liete</l>
<l>spume le tazze, e le portaro in giro:</l>
<l>e libato e gustato a pien talento</l>
<l>il devoto licore, uscîr veloci</l>
<l>dalla tenda regal gli ambasciadori;</l>
<l>e molti avvisi porgea lor per via</l>
<l>il buon veglio, girando a ciascheduno,</l>
<l>principalmente di Laerte al figlio,</l>
<l>le parlanti pupille, e a tentar tutte</l>
<l>le vie gli esorta d'ammansar quel fiero.</l>
<l>Del risonante mar lungo la riva</l>
<l>avviârsi i legati, supplicando</l>
<l>dall'imo cor l'Enosigèo Nettunno</l>
<l>perché d'Achille la grand'alma ei pieghi.</l>
</lg><lg><l>Alle tende venuti ed alle navi</l>
<l>de' Mirmidóni, ritrovâr l'eroe</l>
<l>che ricreava colla cetra il core,</l>
<l>cetra arguta e gentil, che la traversa</l>
<l>avea d'argento, e spoglia era del sacco</l>
<l>della città d'Eezïon distrutta.</l>
<l>Su questa degli eroi le glorïose</l>
<l>geste cantando raddolcìa le cure:</l>
<l>solo a rincontro gli sedea Patròclo</l>
<l>aspettando la fin del bellicoso</l>
<l>canto in silenzio riverente. Ed ecco</l>
<l>dall'Itaco precessi all'improvviso</l>
<l>avanzarsi i legati, e al suo cospetto</l>
<l>rispettosi sostar. Alzasi Achille</l>
<l>del vederli stupito, ed abbandona</l>
<l>colla cetra lo seggio; alzasi ei pure</l>
<l>di Menèzio il buon figlio, e lor porgendo</l>
<l>il Pelìde la man, Salvete, ei dice,</l>
<l>voi mi giungete assai graditi: al certo</l>
<l>vi trae grand'uopo: benché irato, io v'amo</l>
<l>sovra tutti gli Achei. — Così dicendo,</l>
<l>dentro la tenda interïor li guida,</l>
<l>in alti scanni fa sederli sopra</l>
<l>porporini tappeti, ed a Patròclo</l>
<l>che accanto gli venìa, Recami, disse,</l>
<l>o mio diletto, il mio maggior cratere,</l>
<l>e mesci del più puro, ed apparecchia</l>
<l>il suo nappo a ciascun: sotto il mio tetto</l>
<l>oggi entrâr generose anime care.</l>
</lg><lg><l>Disse; e Patròclo del suo dolce amico</l>
<l>alla voce obbedì. Su l'ignee vampe</l>
<l>concavo bronzo di gran seno ei pose,</l>
<l>e dentro vi tuffò di pecorella</l>
<l>e di scelta capretta i lombi opimi</l>
<l>con esso il pingue saporoso tergo</l>
<l>di saginato porco. Intenerite</l>
<l>così le carni, Automedonte in alto</l>
<l>le sollevava; e con forbito acciaro</l>
<l>acconciamente le incidea lo stesso</l>
<l>divino Achille, e le infiggea ne' spiedi.</l>
<l>Destava intanto un grande foco il figlio</l>
<l>di Menèzio, e conversi in viva bragia</l>
<l>i crepitanti rami, e già del tutto</l>
<l>queta la fiamma, delle brage ei fece</l>
<l>ardente un letto, e gli schidion vi stese;</l>
<l>del sacro sal gli asperse, e tolte alfine</l>
<l>dagli alari le carni abbrustolate</l>
<l>sul desco le posò; prese di pani</l>
<l>un nitido canestro, e su la mensa</l>
<l>distribuilli; ma le apposte dapi</l>
<l>spartìa lo stesso Achille, assiso in faccia</l>
<l>ad Ulisse col tergo alla parete.</l>
<l>Ciò fatto, ingiunse al suo diletto amico</l>
<l>le sacre offerte ai numi; e quei nel foco</l>
<l>le primizie gettò. Stesero tutti</l>
<l>allor le mani all'imbandito cibo.</l>
</lg><lg><l>Come fur sazi, fe' degli occhi Aiace</l>
<l>al buon Fenice un cotal cenno: il vide</l>
<l>lo scaltro Ulisse, e ricolmato il nappo,</l>
<l>al grande Achille propinollo, e disse:</l>
</lg><lg><l>Salve, Achille; poc'anzi entro la tenda</l>
<l>d'Atride, ed ora nella tua di lieto</l>
<l>cibo noi certo ritroviam dovizia;</l>
<l>ma chi di cibo può sentir diletto</l>
<l>mentre sul capo ci veggiam pendente</l>
<l>un'orrenda sciagura, e sul periglio</l>
<l>delle navi si trema? E periranno</l>
<l>se tu, sangue divin, non ti rivesti</l>
<l>di tua fortezza, e non ne rechi aita.</l>
<l>Gli orgogliosi Troiani e gli alleati</l>
<l>imminente all'armata e al nostro muro</l>
<l>han posto il campo, e mille fuochi accesi,</l>
<l>e fan minaccia d'avanzarsi arditi,</l>
<l>e le navi assalir. Giove co' lampi</l>
<l>del suo favor gli affida; Ettore i truci</l>
<l>occhi volgendo d'ogni parte, e molto</l>
<l>delle sue forze altero e del suo Giove,</l>
<l>terribilmente infuria, e non rispetta</l>
<l>né mortali né Dei (tanto gl'invade</l>
<l>furor la mente), e della nuova aurora</l>
<l>già le tardanze accusa, e freme, e giura</l>
<l>di venirne a schiantar di propria mano</l>
<l>delle navi gli aplustri, ed a scagliarvi</l>
<l>dentro le fiamme, e incenerirle tutte,</l>
<l>e tutti tra le vampe istupiditi</l>
<l>ancidere gli Achivi. Or io di forte</l>
<l>timor la mente contristar mi sento,</l>
<l>che le costui minacce avversi numi</l>
<l>non mandino ad effetto, e che non sia</l>
<l>delle Parche decreto il dover noi</l>
<l>lungi d'Argo perir su queste rive.</l>
<l>Ma tu deh! sorgi, e benché tardi, accorri</l>
<l>a preservar dall'inimico assalto</l>
<l>i desolati Achei. Se gli abbandoni,</l>
<l>alto cordoglio un dì n'avrai, né al danno</l>
<l>troverai più riparo. A tempo adunque</l>
<l>l'antivieni prudente, ed allontana</l>
<l>dall'argolica gente il giorno estremo.</l>
<l>Ricòrdati, mio caro, i saggi avvisi</l>
<l>del tuo padre Pelèo, quando di Ftia</l>
<l>inviotti all'Atride. Amato figlio</l>
<l>(il buon vecchio dicea), Minerva e Giuno</l>
<l>se fia lor grado, ti daran fortezza;</l>
<l>ma tu nel petto il cor superbo affrena,</l>
<l>ché cor più bello è il mansueto; e tienti</l>
<l>(onde più sempre e giovani e canuti</l>
<l>t'onorino gli Achei), tienti remoto</l>
<l>dalla feconda d'ogni mal Contesa.</l>
<l>Questi del veglio i bei ricordi fûro:</l>
<l>tu gli obbliasti. Ten sovvenga adesso,</l>
<l>e la trista una volta ira deponi.</l>
<l>Ti sarà, se lo fai, largo di cari</l>
<l>doni l'Atride. Nella tenda ei dianzi</l>
<l>l'impromessa ne fece: odili tutti.</l>
<l>Sette tripodi intatti, e dieci d'oro</l>
<l>talenti, e venti splendidi lebèti;</l>
<l>dodici velocissimi destrieri</l>
<l>usi nel corso a riportarne i primi</l>
<l>premii, e già tanti n'acquistâr, che brama</l>
<l>più di ricchezze non avrìa chi tutti</l>
<l>li possedesse — Ti largisce inoltre</l>
<l>sette d'alma beltà lesbie donzelle</l>
<l>d'ago esperte e di spola, e da lui stesso</l>
<l>per lor suprema leggiadrìa trascelte</l>
<l>il dì che Lesbo tu espugnavi. A queste</l>
<l>la figlia aggiunge di Brisèo, giurando</l>
<l>che intatta, o prence, la ti rende. E tutte</l>
<l>pronte son queste cose. Ove poi Troia</l>
<l>ne sia dato atterrar, tu primo andrai,</l>
<l>nel partir della preda, a ricolmarti</l>
<l>d'oro e di bronzo i tuoi navigli, e dieci</l>
<l>captive e dieci ti scerrai tenute</l>
<l>dopo l'argiva Elèna le più belle.</l>
<l>Di più: se d'Argo rivedrem le rive,</l>
<l>tu genero sarai del grande Atride,</l>
<l>e in onoranza e nella copia accolto</l>
<l>d'ogni cara dovizia al par del suo</l>
<l>unico Oreste. Delle tre che il fanno</l>
<l>beato genitor alme fanciulle,</l>
<l>Crisotemi, Laòdice, Ifianassa,</l>
<l>prendi quale vorrai senza dotarla.</l>
<l>Doteralla lo stesso Agamennóne</l>
<l>di tanta dote e tal, ch'altra giammai</l>
<l>regal donzella la simìl non s'ebbe;</l>
<l>sette città, Cardamile ed Enòpe,</l>
<l>Ira, Pèdaso, Antèa, Fere ed Epèa,</l>
<l>tutte belle marittime contrade</l>
<l>verso il pilio confin, tutte frequenti</l>
<l>d'abitatori, a cui di molte mandre</l>
<l>s'alza il muggito, e che di bei tributi</l>
<l>t'onoreranno al par d'un Dio. Ciò tutto</l>
<l>daratti Atride, se lo sdegno acqueti.</l>
<l>Ché se lui sempre e i suoi presenti abborri,</l>
<l>abbi almeno pietà degli altri Achei</l>
<l>là nelle tende costernati e chiusi,</l>
<l>che t'avranno qual nume, ed alle stelle</l>
<l>la tua gloria alzeran. Vien dunque, e spegni</l>
<l>questo Ettòr che furente a te si para,</l>
<l>e vanta che nessun di quanti Achivi</l>
<l>qua navigaro, di valor l'eguaglia.</l>
</lg><lg><l>Divino senno, Laerzìade Ulisse,</l>
<l>rispose Achille, senza velo, e quali</l>
<l>il cor li detta e proveralli il fatto,</l>
<l>m'è d'uopo palesar dell'alma i sensi,</l>
<l>onde cessiate di garrirmi intorno.</l>
<l>Odio al par delle porte atre di Pluto</l>
<l>colui ch'altro ha sul labbro, altro nel cuore:</l>
<l>ma ben io dirò netto il mio pensiero.</l>
<l>Né il grande Atride Agamennón, né alcuno</l>
<l>me degli Achivi pieghera. Qual prezzo,</l>
<l>qual ricompensa delle assidue pugne?</l>
<l>Di chi poltrisce e di chi suda in guerra</l>
<l>qui s'uguaglia la sorte: il vile usurpa</l>
<l>l'onor del prode, e una medesma tomba</l>
<l>l'infingardo riceve e l'operoso.</l>
<l>Ed io che tanto travagliai, che a tanti</l>
<l>rischi di Marte la mia vita esposi,</l>
<l>che guadagni, per dio, che guiderdone</l>
<l>su gli altri ottenni? In vero il meschinello</l>
<l>augel son io, che d'esca i suoi provvede</l>
<l>piccioli implumi, e sé medesmo obblìa.</l>
<l>Quante, senza dar sonno alle palpèbre,</l>
<l>trascorse notti! quanti giorni avvolto</l>
<l>in sanguinose pugne ho combattuto</l>
<l>per le ree mogli di costor! Conquisi</l>
<l>guerreggiando sul mar dodici altere</l>
<l>cittadi; ne conquisi undici a piede</l>
<l>d'intorno ai campi d'Ilïon; da tutte</l>
<l>molte asportai pregiate spoglie, e tutte</l>
<l>all'Atride le cessi, a lui che inerte</l>
<l>rimasto indietro, nell'avare navi</l>
<l>le ricevea superbo, e dividendo</l>
<l>altrui lo peggio riserbossi il meglio;</l>
<l>o s'alcun dono agli altri duci ei fenne,</l>
<l>nol si ritolse almeno. Io sol del mio</l>
<l>premio fui spoglio, io solo; egli la donna</l>
<l>del mio cor si ritiene, e ne gioisce.</l>
<l>A che mai questa degli Achei co' Teucri</l>
<l>cotanta guerra? a che raccolse Atride</l>
<l>qui tant'armi? Non forse per la bella</l>
<l>Elena? Ma l'amor delle consorti</l>
<l>tocca egli forse il cor de' soli Atridi?</l>
<l>Ogni buono, ogni saggio ama la sua,</l>
<l>e tienla in pregio, siccom'io costei</l>
<l>carissima al mio cor, quantunque ancella.</l>
<l>Or ch'egli dalle man la mi rapìo</l>
<l>con fatto iniquo, di piegar non tenti</l>
<l>me da sue frodi ammaestrato assai.</l>
<l>Teco, Ulisse, e co' suoi re tanti ei dunque</l>
<l>consulti il modo di sottrar l'armata</l>
<l>alle fiamme nemiche. E quale ha d'uopo</l>
<l>ei del mio braccio? Senza me già fece</l>
<l>di gran cose. Innalzato ha un alto muro,</l>
<l>lungo il muro ha scavato un largo e cupo</l>
<l>fosso, e nel fosso un gran palizzo infisse.</l>
<l>Mirabil opra! che dal fiero Ettorre</l>
<l>nol fa sicuro ancor, da quell'Ettorre</l>
<l>che, mentre io parvi fra gli Achei, scostarsi</l>
<l>non ardìa dalle mura, o non giugnea</l>
<l>che sino al faggio delle porte Scee.</l>
<l>Sola una volta ei là m'attese, e a stento</l>
<l>poté sottrarsi all'asta mia. Ma nullo</l>
<l>più conflitto vogl'io con quel guerriero,</l>
<l>nullo: e offerti dimani al sommo Giove</l>
<l>e agli altri numi i sacrifici, e tratte</l>
<l>tutte nel mare le mie carche navi,</l>
<l>sì, dimani vedrai, se te ne cale,</l>
<l>coll'aurora spiegar sull'Ellesponto</l>
<l>i miei legni le vele, ed esultanti</l>
<l>tutte di lieti remator le sponde.</l>
<l>Se di prospero corso il buon Nettunno</l>
<l>cortese mi sarà, la terza luce</l>
<l>di Ftia porrammi su la dolce riva.</l>
<l>Ivi molta lasciai propria ricchezza</l>
<l>qua venendo in mal punto, ivi molt'altra</l>
<l>ne reco in oro, e in fulvo rame, e in terso</l>
<l>splendido ferro e in eleganti donne,</l>
<l>tutto tesoro a me sortito. Il solo</l>
<l>premio ne manca che mi diè l'Atride,</l>
<l>e re villano mel ritolse ei poscia.</l>
<l>Torna dunque all'ingrato, e gli riporta</l>
<l>tutto che dico, e a tutti in faccia, ond'anco</l>
<l>negli altri Achei si svegli una giust'ira</l>
<l>e un avvisato diffidar dell'arti</l>
<l>di quel franco impudente, che pur tale</l>
<l>non ardirebbe di mirarmi in fronte.</l>
<l>Digli che a parte non verrò giammai</l>
<l>né di fatto con lui né di consiglio;</l>
<l>che mi deluse; che mi fece oltraggio;</l>
<l>che gli basti l'aver tanto potuto</l>
<l>sola una volta, e che mal fonda in vane</l>
<l>ciance la speme d'un secondo inganno.</l>
<l>Digli che senza più turbarmi corra</l>
<l>alla ruina a cui l'incalza Giove</l>
<l>che di senno il privò: digli che abborro</l>
<l>suoi doni, e spregio come vil mancipio</l>
<l>il donator. Né s'egli e dieci e venti</l>
<l>volte gli addoppii, né se tutto ei m'offra</l>
<l>ciò ch'or possiede, e ciò ch'un dì venirgli</l>
<l>potrìa d'altronde, e quante entran ricchezze</l>
<l>in Orcomèno e nell'egizia Tebe</l>
<l>per le cento sue porte e li dugento</l>
<l>aurighi co' lor carri a ciascheduna;</l>
<l>mi fosse ei largo di tant'oro alfine</l>
<l>quanto di sabbia e polve si calpesta,</l>
<l>né così pur si speri Agamennóne</l>
<l>la mia mente inchinar prima che tutto</l>
<l>pagato ei m'abbia dell'offesa il fio.</l>
<l>Non vo' la figlia di costui. Foss'ella</l>
<l>pari a Minerva nell'ingegno, e il vanto</l>
<l>di beltà contendesse a Citerèa,</l>
<l>non prenderolla in mia consorte io mai.</l>
<l>Serbila ad altro Acheo che al grand'Atride</l>
<l>più di grado s'adegui e di possanza.</l>
<l>A me, se salvo raddurranmi i numi</l>
<l>al patrio tetto, a me scerrà lo stesso</l>
<l>Pelèo la sposa. Han molte Ellade e Ftia,</l>
<l>figlie di regi assai possenti: e quale</l>
<l>di lor vorrò, legittima e diletta</l>
<l>moglie farolla, e mi godrò con essa</l>
<l>nella pace, a cui stanco il cor sospira,</l>
<l>il paterno retaggio. E parmi in vero</l>
<l>che di mia vita non pareggi il prezzo</l>
<l>né tutta l'opulenza in Ilio accolta</l>
<l>pria della giunta degli Achei, né quanto</l>
<l>tesor si chiude nel marmoreo templo</l>
<l>del saettante Apollo in sul petroso</l>
<l>balzo di Pito. Racquistar si ponno</l>
<l>e tripodi e cavalli e armenti e greggi;</l>
<l>ma l'alma, che passò del labbro il varco,</l>
<l>chi la racquista? chi del freddo petto</l>
<l>la riconduce a ravvivar la fiamma?</l>
<l>Meco io porto (la Dea madre mel dice)</l>
<l>doppio fato di morte. Se qui resto</l>
<l>a pugnar sotto Troia, al patrio lido</l>
<l>m'è tolto il ritornar, ma d'immortale</l>
<l>gloria l'acquisto mi farò. Se riedo</l>
<l>al dolce suol natìo, perdo la bella</l>
<l>gloria, ma il fiore de' miei dì non fia</l>
<l>tronco da morte innanzi tempo, ed io</l>
<l>lieta godrommi e dïuturna vita.</l>
<l>Questa m'eleggo, e gli altri tutti esorto</l>
<l>a rimbarcarsi e abbandonar di Troia</l>
<l>l'impossibil conquista. Il Dio de' tuoni</l>
<l>su lei stese la mano, e rincorârsi</l>
<l>i suoi guerrieri. Itene adunque, e come</l>
<l>di legati è dover, le mie risposte</l>
<l>ai prenci achivi riferendo, dite</l>
<l>che a preservar le navi e il campo argivo</l>
<l>lor fa mestiero ruminar novello</l>
<l>miglior partito, ché il già preso è vano.</l>
<l>Inesorata è l'ira mia. Fenice</l>
<l>qui rimanga e riposi: al nuovo giorno</l>
<l>seguirammi, se il vuole, alla diletta</l>
<l>patria. Di forza nol trarrò giammai.</l>
</lg><lg><l>Disse: e l'alto parlare e l'aspro niego</l>
<l>tutti li fece sbalorditi e muti.</l>
<l>Ruppe alfin quel silenzio il cavaliero</l>
<l>veglio Fenice, e sul destin tremando</l>
<l>delle argoliche navi, ed ai sospiri</l>
<l>mescendo i pianti, così prese a dire:</l>
</lg><lg><l>Se in tuo pensiero è fissa, inclito Achille,</l>
<l>la tua partenza, se nell'ira immoto</l>
<l>di niuna guisa allontanar non vuoi</l>
<l>gli ostili incendii dalla classe achea,</l>
<l>come, ahi come poss'io, diletto figlio,</l>
<l>qui restar senza te? Teco mandommi</l>
<l>il tuo canuto genitor Pelèo</l>
<l>quel giorno che all'Atride Agamennóne</l>
<l>inviotti da Ftia, fanciullo ancora</l>
<l>dell'arte ignaro dell'acerba guerra,</l>
<l>e dell'arte del dir che fama acquista.</l>
<l>Quindi ei teco spedimmi, onde di questi</l>
<l>studi erudirti, e farmi a te nell'opre</l>
<l>della lingua maestro e della mano.</l>
<l>A niun conto vorrei dunque, mio caro,</l>
<l>dispiccarmi da te, no, s'anco un Dio,</l>
<l>rasa la mia vecchiezza, mi prometta</l>
<l>rinverdir le mie membra, e ritornarmi</l>
<l>giovinetto qual era allor che il suolo</l>
<l>d'Ellade abbandonai, l'ira fuggendo</l>
<l>e un atroce imprecar del padre mio</l>
<l>Amìntore d'Ormeno. Era di questa</l>
<l>ira cagione un'avvenente druda</l>
<l>ch'egli, sprezzata la consorte, amava</l>
<l>follemente. Abbracciò le mie ginocchia</l>
<l>la tradita mia madre, e supplicommi</l>
<l>di mischiarmi in amor colla rivale,</l>
<l>e porle in odio il vecchio amante. Il feci.</l>
<l>Reso accorto di questo il genitore,</l>
<l>mi maledisse, ed invocò sul mio</l>
<l>capo l'orrende Eumenidi, pregando</l>
<l>che mai concesso non mi fosse il porre</l>
<l>sul suo ginocchio un figlio mio. L'udiro</l>
<l>il sotterraneo Giove e la spietata</l>
<l>Proserpina, e il feral voto fu pieno.</l>
<l>Carco allor della sacra ira del padre,</l>
<l>non mi sofferse il cor di più restarmi</l>
<l>nelle case paterne. E servi e amici</l>
<l>e congiunti mi fean con caldi preghi</l>
<l>dolce ritegno, ed in allegre mense</l>
<l>stornar volendo il mio pensier, si diero</l>
<l>a far macco d'agnelle e di torelli,</l>
<l>a rosolar sul foco i saginati</l>
<l>lombi suini, a tracannar del veglio</l>
<l>l'anfore in serbo. Nove notti al fianco</l>
<l>mi fur essi così con veglie alterne</l>
<l>e con perpetui fuochi, un sotto il portico</l>
<l>del ben chiuso cortil, l'altro alle soglie</l>
<l>della mia stanza nell'andron. Ma quando</l>
<l>della decima notte il buio venne,</l>
<l>l'uscio sconfissi, e della stanza evaso</l>
<l>varcai d'un salto della corte il muro,</l>
<l>né de' custodi alcun né dell'ancelle</l>
<l>di mia fuga s'avvide. Errai gran pezza</l>
<l>per l'ellade contrada, e giunto ai campi</l>
<l>della feconda pecorosa Ftia,</l>
<l>trassi al cospetto di Pelèo. M'accolse</l>
<l>lietamente il buon sire, e mi dilesse</l>
<l>come un padre il figliuol ch'unico in largo</l>
<l>aver gli nasca nell'età canuta:</l>
<l>e di popolo molto e di molt'oro</l>
<l>fattomi ricco, l'ultimo confine</l>
<l>di Ftia mi diede ad abitar, commesso</l>
<l>de' Dolopi il governo alla mia cura.</l>
<l>Son io, divino Achille, io mi son quegli</l>
<l>che ti crebbi qual sei, che caramente</l>
<l>t'amai; né tu volevi bambinello</l>
<l>ir con altri alla mensa, né vivanda</l>
<l>domestica gustar, ov'io non pria</l>
<l>adagiato t'avessi e carezzato</l>
<l>su' miei ginocchi, minuzzando il cibo,</l>
<l>e porgendo la beva che dal labbro</l>
<l>infantil traboccando a me sovente</l>
<l>irrigava sul petto il vestimento.</l>
<l>Così molto soffersi a tua cagione,</l>
<l>e consolava le mie pene il dolce</l>
<l>pensier che, i numi a me negando un figlio</l>
<l>generato da me, tu mi saresti</l>
<l>tal per amore divenuto, e tale</l>
<l>m'avresti salvo un dì da ria sciagura.</l>
<l>Doma dunque, cor mio, doma l'altero</l>
<l>tuo spirto: disconviene una spietata</l>
<l>anima a te che rassomigli i numi:</l>
<l>ché i numi stessi, sì di noi più grandi</l>
<l>d'onor, di forza, di virtù, son miti;</l>
<l>e con vittime e voti e libamenti</l>
<l>e odorosi olocausti il supplicante</l>
<l>mortal li placa nell'error caduto.</l>
<l>Perocché del gran Giove alme figliuole</l>
<l>son le Preghiere che dal pianto fatte</l>
<l>rugose e losche con incerto passo</l>
<l>van dietro ad Ate ad emendarla intese.</l>
<l>Vigorosa di piè questa nocente</l>
<l>forte Dea le precorre, e discorrendo</l>
<l>la terra tutta l'uman germe offende.</l>
<l>Esse van dopo, e degli offesi han cura.</l>
<l>Chi rispettoso queste Dee riceve,</l>
<l>ne va colmo di beni ed esaudito;</l>
<l>chi pertinace le respinge indietro,</l>
<l>ne spermenta lo sdegno. Esse del padre</l>
<l>si presentano al trono, e gli fan prego</l>
<l>ch'Ate ratta inseguisca, e al fio suggetti</l>
<l>l'inesorato che al pregar fu sordo.</l>
<l>Trovin dunque di Giove oggi le figlie</l>
<l>appo te quell'onor ch'anco de' forti</l>
<l>piega le menti. Se al tuo piè di molti</l>
<l>doni l'offerta non mettesse Atride</l>
<l>coll'impromessa di molt'altri poscia,</l>
<l>e persistesse in suo rancor, non io</l>
<l>t'esorterei di por giù l'ira, e all'uopo</l>
<l>degli Achivi volar, comunque afflitti;</l>
<l>ma molti di presente egli ne porge,</l>
<l>ed altri poi ne profferisce, e i duci</l>
<l>miglior trascelti tra gli Achei t'invìa,</l>
<l>e a te stesso i più cari a supplicarti.</l>
<l>Non disprezzarne la venuta e i preghi,</l>
<l>onde l'ira, che pria giusta pur era,</l>
<l>non torni ingiusta. Degli andati eroi</l>
<l>somma laude fu questa, allor che grave</l>
<l>li possedea corruccio, alle preghiere</l>
<l>placarsi, né sdegnar supplici doni.</l>
</lg><lg><l>Opportuno sovviemmi un fatto antico,</l>
<l>che quale avvenne io qui fra tutti amici</l>
<l>narrerò. Combattean ferocemente</l>
<l>con gli Etòli i Cureti anzi alle mura</l>
<l>di Calidone, ad espugnarla questi,</l>
<l>a difenderla quelli; e gli uni e gli altri,</l>
<l>gente d'alto valor, con mutue stragi</l>
<l>si distruggean. Commossa avea tal guerra</l>
<l>di Dïana uno sdegno, e del suo sdegno</l>
<l>fu la cagione Enèo che, de' suoi campi</l>
<l>terminata la messe, e offerti ai numi</l>
<l>i consueti sacrifici, sola</l>
<l>(fosse spregio od obblìo) lasciato avea</l>
<l>senza offerte la Diva. Ella di questo</l>
<l>altamente adirata un fero spinse</l>
<l>cinghial d'Enèo ne' campi, che tremendo</l>
<l>tutte atterrava col fulmineo dente</l>
<l>le fruttifere piante. Il forte Enìde</l>
<l>Meleagro alla fin, dalle propinque</l>
<l>città raccolto molto nerbo avendo</l>
<l>di cacciatori e cani, a morte il mise;</l>
<l>né minor forza si chiedea: tant'era</l>
<l>smisurata la belva, e tanti al rogo</l>
<l>n'avea sospinti. Ma la Dea pel teschio</l>
<l>e per la pelle dell'irsuta fera</l>
<l>tra i Cureti e gli Etòli una gran lite</l>
<l>suscitò. Finché in campo il bellicoso</l>
<l>Meleagro comparve, andâr disfatti,</l>
<l>benché molti, i Cureti, e approssimarse</l>
<l>unqua alle mura non potean. Ma l'ira,</l>
<l>che anche i più saggi invade, il petto accese</l>
<l>di Meleagro, e la destò la madre</l>
<l>Altèa che, forte pe' fratelli uccisi</l>
<l>crucciosa, il figlio maledisse, e il suolo</l>
<l>colle man percotendo inginocchiata</l>
<l>e forsennata con orrendi preghi</l>
<l>di gran pianto confusi il negro Pluto</l>
<l>supplicava e la rigida mogliera</l>
<l>di dar morte all'eroe: né dal profondo</l>
<l>Orco fu sorda l'implacata Erinni.</l>
<l>Del materno furor sdegnato il figlio</l>
<l>lungi dall'armi si ritrasse in braccio</l>
<l>alla bella consorte Cleopatra,</l>
<l>di Marpissa Evenina e del possente</l>
<l>Ida figliuola, di quell'Ida io dico</l>
<l>che tra' guerrieri de' suoi tempi il grido</l>
<l>di fortissimo avea, tanto che contra</l>
<l>lo stesso Apollo per la tolta ninfa</l>
<l>ardì l'arco impugnar. Mutato poscia</l>
<l>di Cleopatra il nome, i genitori</l>
<l>la chiamaro Alcion, perché simìle</l>
<l>alla mesta Alcion gemea la madre</l>
<l>quando rapilla il saettante Iddio.</l>
</lg><lg><l>Con gran furore intanto eran le porte</l>
<l>di Calidone e le turrite mura</l>
<l>combattute e percosse. Eletta schiera</l>
<l>di venerandi vegli e sacerdoti</l>
<l>a Meleagro deputati il prega</l>
<l>di venir, di respingere il nemico,</l>
<l>a sua scelta offerendo di cinquanta</l>
<l>iugeri il dono, del miglior terreno</l>
<l>di tutto il caledonio almo paese,</l>
<l>parte alle viti acconcio e parte al solco.</l>
<l>Molto egli pure il genitor lo prega,</l>
<l>dell'adirato figlio alle sublimi</l>
<l>soglie traendo il senil fianco, e in voce</l>
<l>supplicante del talamo picchiando</l>
<l>alle sbarrate porte. Anche le suore,</l>
<l>anche la madre già pentita orando</l>
<l>chiedean mercede; ed ei più fermo ognora</l>
<l>la ricusava. Accorsero gli amici</l>
<l>i più cari e diletti; e su quel core</l>
<l>nulla poteva degli amici il prego:</l>
<l>finché le porte da sonori e spessi</l>
<l>colpi battute, lo fêr certo alfine</l>
<l>che scalate i Cureti avean le mura,</l>
<l>e messo il foco alla città. Piangente</l>
<l>la sua bella consorte allor si fece</l>
<l>a deprecarlo, ed alla mente tutti</l>
<l>d'una presa città gli orrendi mali</l>
<l>gli dipinse: trafitti i cittadini,</l>
<l>arse le case, ed in catene i figli</l>
<l>strascinati e le spose. Si commosse</l>
<l>all'atroce pensier l'alma superba,</l>
<l>prese l'armi, volò, vinse, e gli Etòli</l>
<l>salvò; ma solo dal suo cor sospinto.</l>
<l>Quindi alcun dono non ottenne, e il tardo</l>
<l>beneficio rimase inonorato.</l>
<l>Non imitar cotesto esempio, o figlio,</l>
<l>né vi ti spinga demone maligno:</l>
<l>ché il soccorso indugiar, finché le navi</l>
<l>s'incendano, maggior onta sarìa.</l>
<l>Vieni, imita gli Dei, gli offerti doni</l>
<l>non disdegnar. Se li dispregi, e poscia</l>
<l>volontario combatti, egual non fia,</l>
<l>benché ritorni vincitor, l'onore.</l>
</lg><lg><l>Qui tacque il veglio, e brevemente Achille</l>
<l>in questi detti replicò: Fenice,</l>
<l>caro alunno di Giove, ed a me caro</l>
<l>padre, di questo onor non ho bisogno.</l>
<l>L'onor ch'io cerco mi verrà da Giove,</l>
<l>e qui pure davanti a queste antenne</l>
<l>l'avrò fin che vitale aura mi spiri,</l>
<l>fin che il piè mi sorregga. Altra or vo' dirti</l>
<l>cosa che in mente riporrai. Per farti</l>
<l>grato all'Atride non venir con pianti</l>
<l>né con lagni a turbarmi il cor più mai.</l>
<l>Non amar contra il giusto il mio nemico,</l>
<l>se l'amor mio t'è caro, e meco offendi</l>
<l>chi m'offende, ché questo ti sta meglio.</l>
<l>Del mio regno partecipa, e diviso</l>
<l>sia teco ogni onor mio. Riporteranno</l>
<l>questi le mie risposte, e tu qui dormi</l>
<l>sovra morbido letto. Al nuovo sole</l>
<l>consulterem se starci, o andar si debba.</l>
</lg><lg><l>Disse; e a Patròclo fe' degli occhi un cenno</l>
<l>d'allestire al buon veglio un colmo letto,</l>
<l>onde gli altri a lasciar tosto la tenda</l>
<l>volgessero il pensiero. In questo mezzo</l>
<l>volto ad Ulisse il gran Telamonìde,</l>
<l>Partiam, diss'egli, ché per questa via</l>
<l>parmi che vano il ragionar riesca.</l>
<l>Benché ingrata, n'è forza il recar pronti</l>
<l>la risposta agli Achei, che impazienti,</l>
<l>e forse ancora in assemblea seduti</l>
<l>l'attendono. Feroce alma superba</l>
<l>chiude Achille nel petto: indegnamente</l>
<l>l'amistà de' compagni egli calpesta,</l>
<l>né ricorda l'onor che gli rendemmo</l>
<l>su gli altri tutti. Dispietato! Il prezzo</l>
<l>qualcuno accetta dell'ucciso figlio,</l>
<l>o del fratello; e l'uccisor, pagata</l>
<l>del suo fallo la pena, in una stessa</l>
<l>città dimora col placato offeso.</l>
<l>Ma inesorata ed indomata è l'ira</l>
<l>che a te pose nel petto un dio nemico;</l>
<l>per chi? per una donzelletta! e sette</l>
<l>noi te n'offriamo a maraviglia belle,</l>
<l>e molt'altre più cose. Or via, rivesti</l>
<l>cor benigno una volta. Abbi rispetto</l>
<l>ai santi dritti dell'ospizio almeno,</l>
<l>ch'ospiti tuoi noi siamo, e dal consesso</l>
<l>degli Achei ne venimmo, a te fra tutti</l>
<l>i più cari ed amici. — Illustre figlio</l>
<l>di Telamone, gli rispose Achille,</l>
<l>ottimo io sento il tuo parlar; ma l'ira</l>
<l>mi rigonfia qualor penso a colui</l>
<l>che in mezzo degli Achei mi vilipese</l>
<l>come un vil vagabondo. Andate, e netta</l>
<l>la risposta ridite. Alcun pensiero</l>
<l>non tenterammi di pugnar, se prima</l>
<l>il Priamìde bellicoso Ettorre</l>
<l>fino al quartier de' Mirmidóni il foco</l>
<l>e la strage non porti. Ov'egli ardisca</l>
<l>assalir questa tenda e questa nave,</l>
<l>saprò la furia rintuzzarne, io spero.</l>
</lg><lg><l>Sì disse; e quegli, alzato il nappo e fatta</l>
<l>la libagion, partîrsi; e taciturno</l>
<l>li precedeva di Laerte il figlio.</l>
</lg><lg><l>A' suoi sergenti intanto ed all'ancelle</l>
<l>Pàtroclo impone d'apprestar veloci</l>
<l>soffice letto al buon Fenice; e pronte</l>
<l>quelle obbedendo steser d'agnelline</l>
<l>pelli uno strato, vi spiegâr di sopra</l>
<l>di finissimo lino una sottile</l>
<l>candida tela, e su la tela un'ampia</l>
<l>purpurea coltre; e qui ravvolto il vecchio</l>
<l>aspettando l'aurora si riposa.</l>
</lg><lg><l>Nel chiuso fondo della tenda ei pure</l>
<l>ritirossi il Pelìde, ed al suo fianco</l>
<l>lesbia fanciulla di Forbante figlia</l>
<l>si corcò la gentil Dïomedèa.</l>
<l>Dormì Patròclo in altra parte, e a lato</l>
<l>Ifi gli giacque, un'elegante schiava</l>
<l>che il Pelìde donògli il dì che l'alta</l>
<l>Sciro egli prese, d'Enieo cittade.</l>
</lg><lg><l>Giunti i legati al padiglion d'Atride,</l>
<l>sursero tutti e con aurate tazze</l>
<l>e affollate dimande i prenci achivi</l>
<l>gli accolsero. Primiero interrogolli</l>
<l>il re de' forti Agamennón: Preclaro</l>
<l>della Grecia splendor, inclito Ulisse,</l>
<l>parla: vuol egli dalle fiamme ostili</l>
<l>servar l'armata? o d'ira ancor ripieno</l>
<l>il cor superbo, di venir ricusa?</l>
</lg><lg><l>Glorïoso signor, rispose il saggio</l>
<l>di Laerte figliuol, non che gli sdegni</l>
<l>ammorzar, li raccende egli più sempre,</l>
<l>e te dispregia e i tuoi presenti, e dice</l>
<l>che del come salvar le navi e il campo</l>
<l>co' duci achivi ti consulti. Aggiunse</l>
<l>poi la minaccia, che il novello sole</l>
<l>varar vedrallo le sue navi; e gli altri</l>
<l>a rimbarcarsi esorta, ché dell'alto</l>
<l>Ilio l'occaso non vedrem, dic'egli,</l>
<l>giammai: la mano del Tonante il copre,</l>
<l>e rincorârsi i Teucri. Ecco i suoi sensi,</l>
<l>che questi a me consorti, il grande Aiace</l>
<l>e i saggi araldi confermar ti ponno.</l>
<l>Il vegliardo Fenice è là rimasto</l>
<l>per suo cenno a dormir, onde dimani</l>
<l>seguitarlo, se il vuole, al patrio lido:</l>
<l>non farà forza al suo voler, se il niega.</l>
</lg><lg><l>D'alto stupor percossi alla feroce</l>
<l>risposta, tutti ammutoliro i duci,</l>
<l>e lunga pezza taciturni e mesti</l>
<l>si restâr. Finalmente in questi detti</l>
<l>proruppe il fiero Dïomede: Eccelso</l>
<l>sire de' prodi, glorïoso Atride,</l>
<l>non avessi tu mai né supplicato</l>
<l>né fatta offerta di cotanti doni</l>
<l>all'altero Pelìde. Era superbo</l>
<l>egli già per sé stesso; or tu n'hai fatto</l>
<l>montar l'orgoglio più d'assai. Ma vada,</l>
<l>o rimanga, di lui non più parole.</l>
<l>Lasciam che il proprio genio, o qualche iddio</l>
<l>lo ridesti alla pugna. Or secondiamo</l>
<l>tutti il mio dir. Di cibo e di lïeo,</l>
<l>fonte d'ogni vigor, vi ristorate,</l>
<l>e nel sonno immergete ogni pensiero.</l>
<l>Tosto che schiuda del mattin le porte</l>
<l>il roseo dito della bella Aurora,</l>
<l>metti in punto, o gran re, fanti e cavalli</l>
<l>nanzi alle navi, e a ben pugnar gi'istiga,</l>
<l>e combatti tu stesso alla lor testa.</l>
</lg><lg><l>Disse, e tutti applaudîr lodando a cielo</l>
<l>l'alto parlar di Dïomede i regi;</l>
<l>e fatti i libamenti, alla sua tenda</l>
<l>s'incamminò ciascuno. Ivi le stanche</l>
<l>membra accolser del sonno il dolce dono.</l>
</lg>
</lg>
</div1>
<div1 type="parte">
<head>Libro decimo</head>
<lg type="non-definito">
<lg><l>Tutti per l'alta notte i duci achei</l>
<l>dormìan sul lido in sopor molle avvinti;</l>
<l>ma non l'Atride Agamennón, cui molti</l>
<l>toglieano il dolce sonno aspri pensieri.</l>
<l>Quale il marito di Giunon lampeggia</l>
<l>quando prepara una gran piova o grandine,</l>
<l>o folta neve ad inalbare i campi,</l>
<l>o fracasso di guerra voratrice;</l>
<l>spessi così dal sen d'Agamennóne</l>
<l>rompevano i sospiri, e il cor tremava.</l>
<l>Volge lo sguardo alle troiane tende,</l>
<l>e stupisce mirando i molti fuochi</l>
<l>ch'ardon dinanzi ad Ilio, e non ascolta</l>
<l>che di tibie la voce e di sampogne</l>
<l>e festivo fragor. Ma quando il campo</l>
<l>acheo contempla ed il tacente lido,</l>
<l>svellesi il crine, al ciel si lagna, ed alto</l>
<l>geme il cor generoso. Alfin gli parve</l>
<l>questo il miglior consiglio, ir del Nelìde</l>
<l>Nèstore in traccia a consultarne il senno,</l>
<l>onde qualcuna divisar con esso</l>
<l>via di salute alla fortuna achea.</l>
<l>Alzasi in questa mente, intorno al petto</l>
<l>la tunica s'avvolge, ed imprigiona</l>
<l>ne' bei calzari il piede. Indi una fulva</l>
<l>pelle s'indossa di leon, che larga</l>
<l>gli discende al calcagno, e l'asta impugna.</l>
</lg><lg><l>Né di minor sgomento a Menelao</l>
<l>palpita il petto; e fura agli occhi il sonno</l>
<l>l'egro pensier de' periglianti Achivi,</l>
<l>che a sua cagione avean per tanto mare</l>
<l>portato ad Ilio temeraria guerra.</l>
<l>Sul largo dosso gittasi veloce</l>
<l>una di pardo maculata pelle,</l>
<l>ponsi l'elmo alla fronte, e via brandito</l>
<l>il giavellotto, a risvegliar s'affretta</l>
<l>l'onorato, qual nume, e dagli Argivi</l>
<l>tutti obbedito imperador germano;</l>
<l>ed alla poppa della nave il trova</l>
<l>che le bell'armi in fretta si vestìa.</l>
<l>Grato ei n'ebbe l'arrivo: e Menelao</l>
<l>a lui primiero, Perché t'armi, disse,</l>
<l>venerando fratello? Alcun vuoi forse</l>
<l>mandar de' nostri esplorator notturno</l>
<l>al campo de' Troiani? Assai tem'io</l>
<l>che alcuno imprenda d'arrischiarsi solo</l>
<l>per lo buio a spïar l'oste nemica,</l>
<l>ché molta vuolsi audacia a tanta impresa.</l>
</lg><lg><l>Rispose Agamennón: Fratello, è d'uopo</l>
<l>di prudenza ad entrambi e di consiglio</l>
<l>che gli Argivi ne scampi e queste navi,</l>
<l>or che di Giove si voltò la mente,</l>
<l>e d'Ettore ha preferti i sacrifici:</l>
<l>ch'io né vidi giammai né d'altri intesi,</l>
<l>che un sol in un sol dì tanti potesse</l>
<l>forti fatti operar quanti il valore</l>
<l>di questo Ettorre a nostro danno; e a lui</l>
<l>non fu madre una Dea, né padre un Dio:</l>
<l>e temo io ben che lungamente afflitti</l>
<l>di tanto strazio piangeran gli Achivi.</l>
<l>Or tu vanne, e d'Aiace e Idomenèo</l>
<l>ratto vola alle navi, e li risveglia,</l>
<l>ché a Nèstore io ne vado ad esortarlo</l>
<l>di tosto alzarsi e di seguirmi al sacro</l>
<l>stuol delle guardie, e comandarle. A lui</l>
<l>presteran più che ad altri obbedïenza:</l>
<l>perocché delle guardie è capitano</l>
<l>Trasimède suo figlio, e Merïone</l>
<l>d'Idomenèo l'amico, a' quai commesso</l>
<l>è delle scolte il principal pensiero.</l>
</lg><lg><l>E che poi mi prescrive il tuo comando?</l>
<l>(replicò Menelao). Degg'io con essi</l>
<l>restarmi ad aspettar la tua venuta?</l>
<l>O, fatta l'imbasciata, a te veloce</l>
<l>tornar? — Rimanti, Agamennón ripiglia,</l>
<l>tu rimanti colà, ché disvïarci</l>
<l>nell'andar ne potrìan le molte strade</l>
<l>onde il campo è interrotto. Ovunque intanto</l>
<l>t'avvegna di passar leva la voce,</l>
<l>raccomanda le veglie, ognun col nome</l>
<l>chiama del padre e della stirpe, a tutti</l>
<l>largo ti mostra d'onoranze, e poni</l>
<l>l'alterezza in obblìo. Prendiam con gli altri</l>
<l>parte noi stessi alla comun fatica,</l>
<l>perché Giove noi pur fin dalla cuna,</l>
<l>benché regi, gravò d'alte sventure.</l>
</lg><lg><l>Così dicendo, in via mise il fratello</l>
<l>di tutto l'uopo ammaestrato; ed esso</l>
<l>a Nèstore avvïossi. Ritrovollo</l>
<l>davanti alla sua nave entro la tenda</l>
<l>corco in morbido letto. A sé vicine</l>
<l>armi diverse avea, lo scudo e due</l>
<l>lungh'aste e il lucid'elmo; e non lontana</l>
<l>giacea di vario lavorìo la cinta,</l>
<l>di che il buon veglio si fasciava il fianco</l>
<l>quando a battaglie sanguinose armato</l>
<l>le sue schiere movea; ché non ancora</l>
<l>alla trista vecchiezza egli perdona.</l>
</lg><lg><l>All'apparir d'Atride erto ei rizzossi</l>
<l>sul cubito, e levata alto la fronte,</l>
<l>l'interrogò dicendo: E chi sei tu</l>
<l>che pel campo ne vieni a queste navi</l>
<l>così soletto per la notte oscura,</l>
<l>mentre gli altri mortali han tregua e sonno?</l>
<l>Forse alcun de' veglianti o de' compagni</l>
<l>vai rintracciando? Parla, e taciturno</l>
<l>non appressarti: che ricerchi? — E a lui</l>
<l>il regnatore Atride: Oh degli Achei</l>
<l>inclita luce, Nèstore Nelìde,</l>
<l>Agamennón son io, cui Giove opprime</l>
<l>d'infinito travaglio, e fia che duri</l>
<l>finché avrà spirto il petto e moto il piede.</l>
<l>Vagabondo ne vo poiché dal ciglio</l>
<l>fuggemi il sonno, e il rio pensier mi grava</l>
<l>di questa guerra e della clade achea.</l>
<l>De' Dànai il rischio mi spaventa: inferma</l>
<l>stupidisce la mente, il cor mi fugge</l>
<l>da' suoi ripari, e tremebondo è il piede.</l>
<l>Tu se cosa ne mediti che giovi</l>
<l>(quando il sonno s'invola anco a' tuoi lumi),</l>
<l>sorgi, e alle guardie discendiam. Veggiamo</l>
<l>se da veglia stancate e da fatica</l>
<l>siensi date al dormir, posta in obblìo</l>
<l>la vigilanza. Del nemico il campo</l>
<l>non è lontano, né sappiam s'ei voglia</l>
<l>pur di notte tentar qualche conflitto.</l>
</lg><lg><l>Disse; e il gerenio cavalier rispose:</l>
<l>Agamennóne glorïoso Atride,</l>
<l>non tutti adempirà Giove pietoso</l>
<l>i disegni d'Ettorre e le speranze.</l>
<l>Ben più vero cred'io che molti affanni</l>
<l>sudar d'ambascia gli faran la fronte</l>
<l>se desterassi Achille, e la tenace</l>
<l>ira funesta scuoterà dal petto</l>
<l>Or io volonteroso ecco ti seguo:</l>
<l>andianne, risvegliam dal sonno i duci</l>
<l>Dïomede ed Ulisse, ed il veloce</l>
<l>Aiace d'Oïlèo, e di Filèo</l>
<l>il forte figlio; e si spedisca intanto</l>
<l>alcun di tutta fretta a richiamarne</l>
<l>pur l'altro Aiace e Idomenèo che lungi</l>
<l>agli estremi del campo hanno le navi.</l>
<l>Ma quanto a Menelao, benché ne sia</l>
<l>d'onor degno ed amico, io non terrommi</l>
<l>di rampognarlo (ancor che debba il franco</l>
<l>mio parlar adirarti), e vergognarlo</l>
<l>farò del suo poltrir, tutte lasciando</l>
<l>a te le cure, or ch'è mestier di ressa</l>
<l>con tutti i duci e d'ogni umìl preghiera,</l>
<l>come crudel necessità dimanda.</l>
</lg><lg><l>Ben altra volta (Agamennón rispose)</l>
<l>ti pregai d'ammonirlo, o saggio antico,</l>
<l>ché spesso ei posa, e di fatica è schivo;</l>
<l>per pigrezza non già, né per difetto</l>
<l>d'accorta mente, ma perché miei cenni</l>
<l>meglio aspettar che antivenirli ei crede.</l>
<l>Pur questa volta mi precorse, e innanzi</l>
<l>mi comparve improvviso, ed io l'ho spinto</l>
<l>a chiamarne i guerrieri che tu cerchi.</l>
<l>Andiam, ché tutti fra le guardie, avanti</l>
<l>alle porte del vallo congregati</l>
<l>li troverem; ché tale è il mio comando.</l>
</lg><lg><l>E Nèstore a rincontro: Or degli Achei</l>
<l>niun ritroso a lui fia né disdegnoso,</l>
<l>o comandi od esorti. — In questo dire</l>
<l>la tunica s'avvolge intorno al petto;</l>
<l>al terso piede i bei calzari annoda;</l>
<l>quindi un'ampia s'affibia e porporina</l>
<l>clamide doppia, in cui fiorìa la felpa.</l>
<l>Poi recossi alla man l'acuta e salda</l>
<l>lancia, e verso le navi incamminossi</l>
<l>de' loricati Achivi. E primamente</l>
<l>svegliò dal sonno il sapiente Ulisse</l>
<l>elevando la voce: e a lui quel grido</l>
<l>ferì l'orecchio appena, che veloce</l>
<l>della tenda n'uscì con questi accenti:</l>
</lg><lg><l>Chi siete che soletti errando andate</l>
<l>presso le navi per la dolce notte?</l>
<l>Qual vi spinge bisogno? — O di Laerte</l>
<l>magnanimo figliuol, prudente Ulisse</l>
<l>(gli rispose di Pilo il cavaliero),</l>
<l>non isdegnarti, e del dolor ti caglia</l>
<l>de' travagliati Achei: vieni, che un altro</l>
<l>svegliarne è d'uopo, e consultar con esso</l>
<l>o la fuga o la pugna. — A questo detto</l>
<l>rientrò l'Itacense nella tenda,</l>
<l>sul tergo si gittò lo scudo, e venne.</l>
</lg><lg><l>Proseguiro il cammin quindi alla volta</l>
<l>di Dïomede, e lo trovâr di tutte</l>
<l>l'armi vestito, e fuor del padiglione.</l>
<l>Gli dormìano dintorno i suoi guerrieri</l>
<l>profondamente, e degli scudi al capo</l>
<l>s'avean fatto origlier. Fitto nel suolo</l>
<l>stassi il calce dell'aste, e il ferro in cima</l>
<l>mette splendor da lungi, a simiglianza</l>
<l>del baleno di Giove. Esso l'eroe</l>
<l>di bue selvaggio sulla dura pelle</l>
<l>dormìa disteso, ma purpureo e ricco</l>
<l>sotto il capo regale era un tappeto.</l>
<l>Giuntogli sopra, il cavalier toccollo</l>
<l>colla punta del piè, lo spinse, e forte</l>
<l>garrendo lo destò: Sorgi, Tidìde;</l>
<l>perché ne sfiori tutta notte il sonno?</l>
<l>Non odi che i Troiani in campo stanno</l>
<l>sovra il colle propinquo, e che disgiunti</l>
<l>di poco spazio dalle navi ei sono?</l>
</lg><lg><l>Disse; e quei si destò balzando in piedi</l>
<l>veloce come lampo, e a lui rivolto</l>
<l>con questi accenti rispondea: Sei troppo</l>
<l>delle fatiche tollerante, o veglio,</l>
<l>né ozioso giammai. A risvegliarne</l>
<l>di quest'ora i re duci inopia forse</l>
<l>v'ha di giovani achei pronti alla ronda?</l>
<l>Ma tu sei veglio infaticato e strano.</l>
</lg><lg><l>E Nèstore di nuovo: Illustre amico,</l>
<l>tu verace parlasti e generoso.</l>
<l>Padre io mi son d'egregi figli, e duce</l>
<l>di molti prodi che potrìan le veci</l>
<l>pur d'araldo adempir. Ma grande or preme</l>
<l>necessità gli Achivi, e morte e vita</l>
<l>stanno sul taglio della spada. Or vanne</l>
<l>tu che giovine sei, vanne, e il veloce</l>
<l>chiamami Aiace e di Filèo la prole,</l>
<l>se pietà senti del mio tardo piede.</l>
</lg><lg><l>Così parla il vegliardo. E Dïomede</l>
<l>sull'omero si getta una rossiccia</l>
<l>capace pelle di lïon, cadente</l>
<l>fino al tallone, ed una picca impugna.</l>
<l>Andò l'eroe, volò, dal sonno entrambi</l>
<l>li destò, li condusse; e tutti in gruppo</l>
<l>s'avvïâr delle guardie alle caterve:</l>
<l>né delle guardie abbandonato al sonno</l>
<l>duce alcuno trovâr, ma vigilanti</l>
<l>tutti ed armati e in compagnia seduti.</l>
<l>Come i fidi molossi al pecorile</l>
<l>fan travagliosa sentinella udendo</l>
<l>calar dal monte una feroce belva</l>
<l>e stormir le boscaglie: un gran tumulto</l>
<l>s'alza sovr'essa di latrati e gridi,</l>
<l>e si rompe ogni sonno: così questi</l>
<l>rotto il dolce sopor su le palpèbre,</l>
<l>notte vegliano amara, ognor del piano</l>
<l>alla parte conversi, ove s'udisse</l>
<l>nemico calpestìo. Gioinne il veglio,</l>
<l>e confortolli e disse: Vigilate</l>
<l>così sempre, o miei figli, e non si lasci</l>
<l>niun dal sonno allacciar, onde il Troiano</l>
<l>di noi non rida. Così detto, il varco</l>
<l>passò del fosso, e lo seguièno i regi</l>
<l>a consiglio chiamati. A lor s'aggiunse</l>
<l>compagno Merïone, e di Nestorre</l>
<l>l'inclito figlio, convocati anch'essi</l>
<l>alla consulta. Valicato il fosso,</l>
<l>fermârsi in loco dalla strage intatto,</l>
<l>in quel loco medesmo ove sorgiunto</l>
<l>Ettore dalla notte alla crudele</l>
<l>uccisione degli Achei fin pose.</l>
</lg><lg><l>Quivi seduti cominciâr la somma</l>
<l>a parlar delle cose; e in questi detti</l>
<l>Nèstore aperse il parlamento: Amici,</l>
<l>havvi alcuna tra voi anima ardita</l>
<l>e in sé sicura, che furtiva ir voglia</l>
<l>de' fier Troiani al campo, onde qualcuno</l>
<l>de' nemici vaganti alle trinciere</l>
<l>far prigioniero? o tanto andar vicino,</l>
<l>che alcun discorso de' Troiani ascolti,</l>
<l>e ne scopra il pensier? se sia lor mente</l>
<l>qui rimanersi ad assediar le navi,</l>
<l>o alla città tornarsi, or che domata</l>
<l>han l'achiva possanza? Ei forse tutte</l>
<l>potrìa raccor tai cose, e ritornarne</l>
<l>salvo ed illeso. D'alta fama al mondo</l>
<l>farebbe acquisto, e n'otterrìa bel dono.</l>
<l>Quanti son delle navi i capitani</l>
<l>gli daranno una negra pecorella</l>
<l>coll'agnello alla poppa; e guiderdone</l>
<l>alcun altro non v'ha che questo adegui.</l>
<l>Poi ne' conviti e ne' banchetti ei fia</l>
<l>sempre onorato, desïato e caro.</l>
</lg><lg><l>Disse; e tutti restâr pensosi e muti.</l>
<l>Ruppe l'alto silenzio il bellicoso</l>
<l>Dïomede e parlò: Saggio Nelìde,</l>
<l>quell'audace son io: me la fidanza,</l>
<l>me l'ardir persuade al gran periglio</l>
<l>d'insinuarmi nel dardanio campo.</l>
<l>Ma se meco verranne altro guerriero,</l>
<l>securtà crescerammi ed ardimento.</l>
<l>Se due ne vanno di conserva, l'uno</l>
<l>fa l'altro accorto del miglior partito.</l>
<l>Ma d'un solo, sebben veggente e prode,</l>
<l>tardo è il coraggio e debole il consiglio.</l>
</lg><lg><l>Disse: e molti volean di Dïomede</l>
<l>ir compagni: il volean ambo gli Aiaci,</l>
<l>il volea Merïon più ch'altri il figlio</l>
<l>di Nèstore il volea chiedealo anch'esso</l>
<l>l'Atride Menelao: chiedea del pari</l>
<l>penetrar ne' troiani accampamenti</l>
<l>il forte Ulisse: perocché nel petto</l>
<l>sempre il cor gli volgea le ardite imprese.</l>
</lg><lg><l>Mosse allor le parole il grande Atride:</l>
<l>Diletto Dïomede, a tuo talento</l>
<l>un compagno ti scegli a sì grand'uopo,</l>
<l>qual ti sembra il miglior. Molti ne vedi</l>
<l>presti a seguirti; né verun rispetto</l>
<l>la tua scelta governi, onde non sia</l>
<l>che lasciato il miglior, pigli il peggiore;</l>
<l>né ti freni pudor, né riverenza</l>
<l>di lignaggio, né s'altri è re più grande.</l>
</lg><lg><l>Così parlava, del fratello amato</l>
<l>paventando il periglio: e fea risposta</l>
<l>Dïomede così: Se d'un compagno</l>
<l>mi comandate a senno mio l'eletta,</l>
<l>come scordarmi del divino Ulisse,</l>
<l>di cui provato è il cor, l'alma costante</l>
<l>nelle fatiche, e che di Palla è amore?</l>
<l>S'ei meco ne verrà, di mezzo ancora</l>
<l>alle fiamme uscirem; cotanto è saggio.</l>
</lg><lg><l>Non mi lodar né mi biasmar, Tidìde,</l>
<l>soverchiamente (gli rispose Ulisse),</l>
<l>ché tu parli nel mezzo ai consci Argivi.</l>
<l>Partiam: la notte se ne va veloce,</l>
<l>delle stelle il languir l'alba n'avvisa,</l>
<l>né dell'ombre riman che il terzo appena.</l>
</lg><lg><l>D'armi orrende, ciò detto, si vestiro.</l>
<l>A Dïomede, che il suo brando avea</l>
<l>obbliato alle navi, altro ne diede</l>
<l>di doppio taglio, ed il suo proprio scudo</l>
<l>il forte Trasimède. Indi alla fronte</l>
<l>una celata gli adattò di cuoio</l>
<l>taurin compatta, senza cono e cresta,</l>
<l>che barbuta si noma, e copre il capo</l>
<l>de' giovinetti. Merïone a gara</l>
<l>d'una spada, d'un arco e d'un turcasso</l>
<l>ad Ulisse fe' dono, e su la testa</l>
<l>un morion gli pose aspro di pelle,</l>
<l>da molte lasse nell'interno tutto</l>
<l>saldamente frenato, e nel di fuore</l>
<l>di bianchissimi denti rivestito</l>
<l>di zannuto cinghial, tutti in ghirlanda</l>
<l>con vago lavorìo disposti e folti.</l>
<l>Grosso feltro il cucuzzolo guarnìa.</l>
<l>L'avea furato in Eleona un giorno</l>
<l>Autolico ad Amìntore d'Ormeno,</l>
<l>della casa rompendo i saldi muri;</l>
<l>quindi il ladro in Scandea diello al Citèrio</l>
<l>Amfidamante; Amfidamante a Molo</l>
<l>ospital donamento, e questi poscia</l>
<l>al figlio Merïon, che su la fronte</l>
<l>alfin lo pose dell'astuto Ulisse.</l>
</lg><lg><l>Racchiusi nelle orrende arme gli eroi</l>
<l>partîr, lasciando in quel recesso i duci.</l>
<l>E da man destra intanto su la via</l>
<l>spedì loro Minerva un aïrone.</l>
<l>Né già questi il vedean, ché agli occhi il vieta</l>
<l>la cieca notte, ma n'udìan lo strido.</l>
<l>Di quell'augurio l'Itacense allegro</l>
<l>a Minerva drizzò questa preghiera:</l>
<l>Odimi, o figlia dell'Egìoco Giove,</l>
<l>che l'opre mie del tuo nume proteggi,</l>
<l>né t'è veruno de' miei passi occulto.</l>
<l>Or tu benigna più che prima, o Dea,</l>
<l>dell'amor tuo m'affida, e ne concedi</l>
<l>glorïoso ritorno e un forte fatto,</l>
<l>tale che renda dolorosi i Teucri.</l>
</lg><lg><l>Pregò secondo Dïomede, e disse:</l>
<l>Di Giove invitta armipotente figlia,</l>
<l>odi adesso me pur: fausta mi segui</l>
<l>siccome allor che seguitasti a Tebe</l>
<l>il mio divino genitor Tidèo,</l>
<l>de' loricati Achivi ambasciadore</l>
<l>attendati d'Asopo alla riviera.</l>
<l>Di placido messaggio egli a' Tebani</l>
<l>fu portator; ma fieri fatti ei fece</l>
<l>nel suo ritorno col favor tuo solo,</l>
<l>ché nume amico gli venivi al fianco.</l>
<l>E tu propizia a me pur vieni, o Dea,</l>
<l>e salvami. Sull'ara una giovenca</l>
<l>ti ferirò d'un anno, ampia la fronte,</l>
<l>ancor non doma, ancor del giogo intatta.</l>
<l>Questa darotti, e avrà dorato il corno.</l>
</lg><lg><l>Così pregaro, e gli esaudìa la Diva.</l>
<l>Implorata di Giove la possente</l>
<l>figlia Minerva, proseguîr la via</l>
<l>quai due lïoni, per la notte oscura,</l>
<l>per la strage, per l'armi e pe' cadaveri</l>
<l>sparsi in morta di sangue atra laguna.</l>
</lg><lg><l>Né d'altra parte ai forti Teucri Ettorre</l>
<l>permette il sonno; ma de' prenci e duci</l>
<l>chiama tutti i migliori a parlamento;</l>
<l>e raccolti, lor apre il suo consiglio.</l>
<l>Chi di voi mi promette un'alta impresa</l>
<l>per grande premio che il farà contento?</l>
<l>Darogli un cocchio, e di cervice altera</l>
<l>due corsieri, i miglior dell'oste achea</l>
<l>(taccio la fama che n'avrà nel mondo).</l>
<l>Questo dono otterrà chiunque ardisca</l>
<l>appressarsi alle navi, e cauto esplori</l>
<l>se sian, qual pria, guardate, o pur se domo</l>
<l>da nostre forze l'inimico or segga</l>
<l>a consulta di fuga, e le notturne</l>
<l>veglie trascuri affaticato e stanco.</l>
<l>Disse, e il silenzio li fe' tutti muti.</l>
</lg><lg><l>Era un certo Dolone infra' Troiani,</l>
<l>uom che di bronzo e d'oro era possente,</l>
<l>figlio d'Eumede banditor famoso,</l>
<l>deforme il volto, ma veloce il piede,</l>
<l>e fra cinque sirocchie unico e solo.</l>
<l>Si trasse innanzi il tristo, e così disse:</l>
<l>Ettore, questo cor l'incarco assume</l>
<l>d'avvicinarsi a quelle navi, e tutto</l>
<l>scoprir. Lo scettro mi solleva e giura</l>
<l>che l'èneo cocchio e i corridori istessi</l>
<l>del gran Pelìde mi darai: né vano</l>
<l>esploratore io ti sarò: né vôta</l>
<l>fia la tua speme. Nell'acheo steccato</l>
<l>penetrerò, mi spingerò fin dentro</l>
<l>l'agamennónia nave, ove a consulta</l>
<l>forse i duci si stan di pugna o fuga.</l>
</lg><lg><l>Sì disse, e l'altro sollevò lo scettro,</l>
<l>e giurò: Testimon Giove mi sia</l>
<l>Giove il tonante di Giunon marito,</l>
<l>che da que' bei corsieri altri tirato</l>
<l>non verrà de' Troiani, e che tu solo</l>
<l>glorïoso n'andrai. — Fu questo il giuro,</l>
<l>ma sperso all'aura; e da quel giuro intanto</l>
<l>incitato Dolone in su le spalle</l>
<l>tosto l'arco gittossi, e la persona</l>
<l>della pelle vestì di bigio lupo:</l>
<l>poi chiuse il brutto capo entro un elmetto</l>
<l>che d'ispida faina era munito.</l>
<l>Impugnò un dardo acuto, ed alle navi,</l>
<l>per non più ritornarne apportatore</l>
<l>di novelle ad Ettorre, incamminossi.</l>
</lg><lg><l>Lasciata de' cavalli e de' pedoni</l>
<l>la compagnia, Dolon spedito e snello</l>
<l>battea la strada. Se n'accorse Ulisse</l>
<l>alla pesta de' piedi, e a Dïomede</l>
<l>sommesso favellò: Sento qualcuno</l>
<l>venir dal campo, né so dir se spia</l>
<l>di nostre navi, o spogliator di morti.</l>
<l>Lasciam che via trapassi, e gli saremo</l>
<l>ratti alle spalle, e il piglierem. Se avvegna</l>
<l>ch'ei di corso ne vinca, tu coll'asta</l>
<l>indefesso l'incalza, e verso il lido</l>
<l>serralo sì, che alla città non fugga.</l>
</lg><lg><l>Uscîr di via, ciò detto, e s'appiattaro</l>
<l>tra' morti corpi; ed egli incauto e celere</l>
<l>oltrepassò. Ma lontanato appena,</l>
<l>quanto è un solco di mule (che de' buoi</l>
<l>traggono meglio il bel connesso aratro</l>
<l>nel profondo maggese), gli fur sopra:</l>
<l>ed egli, udito il calpestìo, ristette,</l>
<l>qualcun sperando che de' suoi venisse</l>
<l>per comando d'Ettorre a richiamarlo.</l>
<l>Ma giunti d'asta al tiro e ancor più presso,</l>
<l>li conobbe nemici. Allor dier lesti</l>
<l>l'uno alla fuga il piè, gli altri alla caccia.</l>
<l>Quai due d'aguzzo dente esperti bracchi</l>
<l>o lepre o caprïol pel bosco incalzano</l>
<l>senza dar posa, ed ei precorre e bela;</l>
<l>tali Ulisse e il Tidìde all'infelice</l>
<l>si stringono inseguendo, e precidendo</l>
<l>sempre ogni scampo. E già nel suo fuggire</l>
<l>verso le navi sul momento egli era</l>
<l>di mischiarsi alle guardie, allor che lena</l>
<l>crebbe Minerva e forza a Dïomede,</l>
<l>onde niun degli Achei vanto si désse</l>
<l>di ferirlo primiero, egli secondo.</l>
<l>Alza l'asta l'eroe, Ferma, gridando,</l>
<l>o ch'io di lancia ti raggiungo e uccido.</l>
<l>Vibra il telo in ciò dir, ma vibra in fallo</l>
<l>a bello studio: gli strisciò la punta</l>
<l>l'omero destro e conficcossi in terra.</l>
<l>Ristette il fuggitivo, e di paura</l>
<l>smorto tremando, della bocca uscìa</l>
<l>stridor di denti che batteano insieme.</l>
<l>L'aggiungono anelanti i due guerrieri,</l>
<l>l'afferrano alle mani, ed ei piangendo</l>
<l>grida: Salvate questa vita, ed io</l>
<l>riscatterolla. Ho gran ricchezza in casa</l>
<l>d'oro, di rame e lavorato ferro.</l>
<l>Di questi il padre mio, se nelle navi</l>
<l>vivo mi sappia degli Achei, faravvi</l>
<l>per la mia libertà dono infinito.</l>
</lg><lg><l>Via, fa cor, rispondea lo scaltro Ulisse,</l>
<l>né veruno di morte abbi sospetto,</l>
<l>ma dinne, e sii verace: Ed a qual fine</l>
<l>dal campo te ne vai verso le navi</l>
<l>tutto solingo pel notturno buio</l>
<l>mentre ogni altro mortal nel sonno ha posa?</l>
<l>A spogliar forse estinti corpi? o forse</l>
<l>Ettor ti manda ad ispiar de' Greci</l>
<l>i navili, i pensieri, i portamenti?</l>
<l>o tuo genio ti mena e tuo diletto?</l>
</lg><lg><l>E a lui tremante di terror Dolone:</l>
<l>Misero! mi travolse Ettore il senno,</l>
<l>e in gran disastro mi cacciò, giurando</l>
<l>che in don m'avrebbe del famoso Achille</l>
<l>dato il cocchio e i destrieri a questo patto,</l>
<l>ch'io di notte traessi all'inimico</l>
<l>ad esplorar se, come pria, guardate</l>
<l>sien le navi, o se voi dal nostro ferro</l>
<l>domi teniate del fuggir consiglio,</l>
<l>schivi di veglie, e di fatica oppressi.</l>
</lg><lg><l>Sorrise Ulisse, e replicò: Gran dono</l>
<l>certo ambiva il tuo cor, del grande Achille</l>
<l>i destrier. Ma domarli e cavalcarli</l>
<l>uom mortale non può, tranne il Pelìde</l>
<l>cui fu madre una Dea. Ma questo ancora</l>
<l>contami, e non mentire: Ove lasciasti,</l>
<l>qua venendoti, Ettorre? ove si stanno</l>
<l>i suoi guerrieri arnesi? ove i cavalli?</l>
<l>Quai son de' Teucri le vigilie e i sonni?</l>
<l>Quai le consulte? Bloccheran le navi?</l>
<l>O in Ilio torneran, vinto il nemico?</l>
</lg><lg><l>Gli rispose Dolon: Nulla del vero</l>
<l>ti tacerò. Co' suoi più saggi Ettorre</l>
<l>in parte da rumor scevra e sicura</l>
<l>siede a consiglio al monumento d'Ilo.</l>
<l>Ma le guardie, o signor, di che mi chiedi,</l>
<l>nulla del campo alla custodia è fissa.</l>
<l>Ché quanti in Ilio han focolar, costretti</l>
<l>son cotesti alla veglia, e a far la scolta</l>
<l>s'esortano a vicenda: ma nel sonno</l>
<l>tutti giaccion sommersi i collegati,</l>
<l>che da diverse regïon raccolti,</l>
<l>né figli avendo né consorte al fianco,</l>
<l>lasciano ai Teucri delle guardie il peso.</l>
</lg><lg><l>Ma dormon essi co' Troian confusi</l>
<l>(ripiglia Ulisse), o segregati? Parla,</l>
<l>ch'io vo' saperlo. — E a lui d'Eumede il figlio:</l>
<l>Ciò pure ti sporrò schietto e sincero.</l>
<l>Quei della Caria, ed i Peonii arcieri,</l>
<l>i Lelegi, i Caucóni ed i Pelasghi</l>
<l>tutto il piano occupâr che al mare inchina;</l>
<l>ma il pian di Timbra i Licii e i Misii alteri</l>
<l>e i frigii cavalieri, e con gli equestri</l>
<l>lor drappelli i Meonii. Ma dimande</l>
<l>tante perché? Se penetrar vi giova</l>
<l>nel nostro campo, ecco il quartier de' Traci</l>
<l>alleati novelli, che divisi</l>
<l>stansi ed estremi. Han duce Reso, il figlio</l>
<l>d'Eionèo, e a lui vid'io destrieri</l>
<l>di gran corpo ammirandi e di bellezza,</l>
<l>una neve in candor, nel corso un vento.</l>
<l>Monta un cocchio costui tutto commesso</l>
<l>d'oro e d'argento, e smisurata e d'oro</l>
<l>(maraviglia a vedersi!) è l'armatura,</l>
<l>di mortale non già ma di celeste</l>
<l>petto sol degna. Che più dir? Traetemi</l>
<l>prigioniero alle navi, o in saldi nodi</l>
<l>qui lasciatemi avvinto infin che pure</l>
<l>vi ritorniate, e siavi chiaro a prova</l>
<l>se fu verace il labbro o menzognero.</l>
</lg><lg><l>Lo guatò bieco Dïomede, e disse:</l>
<l>Da che ti spinse in poter nostro il fato,</l>
<l>Dolon, di scampo non aver lusinga,</l>
<l>benché tu n'abbia rivelato il vero.</l>
<l>Se per riscatto o per pietà disciolto</l>
<l>ti mandiam, tu per certo ancor di nuovo</l>
<l>alle navi verresti esploratore,</l>
<l>o inimico palese in campo aperto.</l>
<l>Ma se qui perdi per mia man la vita,</l>
<l>più d'Argo ai figli non sarai nocente.</l>
</lg><lg><l>Disse; e il meschino già la man stendea</l>
<l>supplice al mento; ma calò di forza</l>
<l>quegli il brando sul collo, e ne recise</l>
<l>ambe le corde. La parlante testa</l>
<l>rotolò nella polve. Allor dal capo</l>
<l>gli tolsero l'elmetto, e l'arco e l'asta</l>
<l>e la lupina pelle. In man solleva</l>
<l>le tolte spoglie Ulisse, e a te, Minerva</l>
<l>predatrice, sacrandole, sì prega:</l>
<l>Godi di queste, o Dea, ché te primiera</l>
<l>de' Celesti in Olimpo invocheremo;</l>
<l>ma di nuovo propizia ai padiglioni</l>
<l>or tu de' traci cavalier ne guida.</l>
</lg><lg><l>Disse, e le spoglie su la cima impose</l>
<l>d'un tamarisco, e canne e ramoscelli</l>
<l>sterpando intorno, e di lor fatto un fascio,</l>
<l>segnal lo mette che per l'ombra incerta</l>
<l>nel loro ritornar lo sguardo avvisi.</l>
<l>Quindi inoltrâr pestando sangue ed armi,</l>
<l>e fur tosto de' Traci allo squadrone.</l>
<l>Dormìano infranti di fatica, e stesi</l>
<l>in tre file, coll'armi al suol giacenti</l>
<l>a canto a ciascheduno. Ognun de' duci</l>
<l>tiensi dappresso due destrier da giogo:</l>
<l>dorme Reso nel mezzo; e a lui vicino</l>
<l>stansi i cavalli colle briglie avvinti</l>
<l>all'estremo del cocchio. Avvisto il primo</l>
<l>si fu di Reso Ulisse, e a Dïomede</l>
<l>l'additò: Dïomede, ecco il guerriero,</l>
<l>ecco i destrier che dianzi n'avvisava</l>
<l>quel Dolon che uccidemmo. Or tu fuor metti</l>
<l>l'usata gagliardìa, che qui passarla</l>
<l>neghittoso ed armato onta sarebbe.</l>
<l>Sciogli tu quei cavalli, o a morte mena</l>
<l>costor, ché de' cavalli è mia la cura.</l>
</lg><lg><l>Disse, e spirò Minerva a Dïomede</l>
<l>robustezza divina. A dritta, a manca</l>
<l>fora, taglia ed uccide, e degli uccisi</l>
<l>il gemito la muta aria ferìa.</l>
<l>Corre sangue il terren: come lïone</l>
<l>sopravvenendo al non guardato gregge</l>
<l>scagliasi, e capre e agnelle empio diserta;</l>
<l>tal nel mezzo de' Traci è Dïomede.</l>
<l>Già dodici n'avea trafitti; e quanti</l>
<l>colla spada ne miete il valoroso,</l>
<l>tanti n'afferra dopo lui d'un piede</l>
<l>lo scaltro Ulisse, e fuor di via li tira,</l>
<l>nettando il passo a' bei destrieri, ond'elli</l>
<l>alla strage non usi in cor non tremino,</l>
<l>le morte salme calpestando. Intanto</l>
<l>piomba su Reso il fier Tidìde, e priva</l>
<l>lui tredicesmo della dolce vita.</l>
<l>Sospirante lo colse ed affannoso</l>
<l>perché per opra di Minerva apparso</l>
<l>appunto in quella gli pendea sul capo,</l>
<l>tremenda vision, d'Enìde il figlio.</l>
<l>Scioglie Ulisse i destrieri, e colle briglie</l>
<l>accoppiati, di mezzo a quella torma</l>
<l>via li mena, e coll'arco li percuote</l>
<l>(ché tor dal cocchio non pensò la sferza),</l>
<l>e d'un fischio fa cenno a Dïomede.</l>
<l>Ma questi in mente discorrea più arditi</l>
<l>fatti, e dubbiava se dar mano al cocchio</l>
<l>d'armi ingombro si debba, e pel timone</l>
<l>trarlo; o se imposto alle gagliarde spalle</l>
<l>via sel porti di peso; o se prosegua</l>
<l>d'altri più Traci a consumar le vite.</l>
<l>In questo dubbio gli si fece appresso</l>
<l>Minerva, e disse: Al partir pensa, o figlio</l>
<l>dell'invitto Tidèo, riedi alle navi,</l>
<l>se tornarvi non vuoi cacciato in fuga,</l>
<l>e che svegli i Troiani un Dio nemico.</l>
</lg><lg><l>Udì l'eroe la Diva, e ratto ascese</l>
<l>su l'uno de' corsier, su l'altro Ulisse</l>
<l>che via coll'arco li tempesta, e quelli</l>
<l>alle navi volavano veloci.</l>
</lg><lg><l>Il signor del sonante arco d'argento</l>
<l>stavasi Apollo alla vedetta, e vista</l>
<l>seguir Minerva del Tidìde i passi,</l>
<l>adirato alla Dea, mischiossi in mezzo</l>
<l>alle turbe troiane, e Ipocoonte</l>
<l>svegliò, de' Traci consigliero, e prode</l>
<l>consobrino di Reso. Ed ei balzando</l>
<l>dal sonno, e de' cavalli abbandonato</l>
<l>il quartiero mirando, e palpitanti</l>
<l>nella morte i compagni, e lordo tutto</l>
<l>di sangue il loco, urlò di doglia, e forte</l>
<l>chiamò per nome il suo diletto amico;</l>
<l>e un trambusto levossi e un alto grido</l>
<l>degli accorrenti Troi, che l'arduo fatto</l>
<l>dei due fuggenti contemplâr stupiti.</l>
</lg><lg><l>Giungean questi frattanto ove d'Ettorre</l>
<l>avean l'incauto esploratore ucciso.</l>
<l>Qui ferma Ulisse de' corsieri il volo:</l>
<l>balza il Tidìde a terra, e nelle mani</l>
<l>dell'itaco guerrier le sanguinose</l>
<l>spoglie deposte, rapido rimonta</l>
<l>e flagella i corsier che verso il mare</l>
<l>divorano la via volonterosi.</l>
</lg><lg><l>Primo udinne il romor Nèstore, e disse:</l>
<l>O amici, o degli Achei principi e duci,</l>
<l>non so se falso il cor mi parli o vero;</l>
<l>pur dirò: mi ferisce un calpestìo</l>
<l>di correnti cavalli. Oh fosse Ulisse!</l>
<l>oh fosse Dïomede, che veloci</l>
<l>gli adducessero a noi tolti a' Troiani!</l>
<l>Ma mi turba timor che a questi prodi</l>
<l>non avvegna fra' Teucri un qualche danno.</l>
</lg><lg><l>Finite non avea queste parole,</l>
<l>che i campioni arrivâr. Balzaro a terra;</l>
<l>e con voci di plauso e con allegro</l>
<l>toccar di mani gli accogliean gli amici.</l>
<l>Nestore il primo interrogolli: O sommo</l>
<l>degli Achivi splendore, inclito Ulisse,</l>
<l>che destrieri son questi? ove rapiti?</l>
<l>nel campo forse de' Troiani? o dielli</l>
<l>fattosi a voi d'incontro un qualche iddio?</l>
<l>Sono ai raggi del Sol pari in candore</l>
<l>mirabilmente; ed io che sempre in mezzo</l>
<l>a' Troiani m'avvolgo, e, benché veglio</l>
<l>guerrier, restarmi neghittoso abborro,</l>
<l>io né questi né pari altri corsieri</l>
<l>unqua vidi né seppi. Onde per via</l>
<l>qualcun mi penso degli Dei v'apparve,</l>
<l>e ven fe' dono; perocché voi cari</l>
<l>siete al gran Giove adunator di nembi,</l>
<l>e alla figlia di Giove alma Minerva.</l>
</lg><lg><l>Nèstore, gloria degli Achei, rispose</l>
<l>l'accorto Ulisse, agevolmente un Dio</l>
<l>potrìa darli, volendo, anco migliori,</l>
<l>ché gli Dei ponno più d'assai. Ma questi,</l>
<l>di che chiedi, son traci e qua di poco</l>
<l>giunti: al re loro e a dodici de' primi</l>
<l>suoi compagni diè morte Dïomede,</l>
<l>e tredicesmo un altro n'uccidemmo</l>
<l>dai teucri duci esplorator spedito</l>
<l>del nostro campo. — Così detto, spinse</l>
<l>giubilando oltre il fosso i corridori,</l>
<l>e festeggianti lo seguîr gli Achivi.</l>
<l>Giunto al suo regio padiglion, legolli</l>
<l>con salda briglia alle medesme greppie</l>
<l>ove dolci pascean biade i corsieri</l>
<l>diomedèi. Ulisse all'alta poppa</l>
<l>le spoglie di Dolon sospende, e a Palla</l>
<l>prepararsi comanda un sacrificio.</l>
<l>Tersero quindi entrambi alla marina</l>
<l>l'abbondante sudor, gambe lavando</l>
<l>e collo e fianchi. Riforbito il corpo</l>
<l>e ricreato il cor, si ripurgaro</l>
<l>nei nitidi lavacri. Indi odorosi</l>
<l>di pingue oliva si sedeano a mensa</l>
<l>pieni i nappi votando, ed a Minerva</l>
<l>libando di Lïeo l'almo licore.</l>
</lg>
</lg>
</div1>
<div1 type="parte">
<head>Libro decimoprimo</head>
<lg type="non-definito">
<lg><l>Dal croceo letto di Titon l'Aurora</l>
<l>sorgea, la terra illuminando e il cielo,</l>
<l>e vêr le navi achee Giove spedìa</l>
<l>la Discordia feral. Scotea di guerra</l>
<l>l'orrida insegna nella man la Dira,</l>
<l>e tal d'Ulisse s'arrestò su l'alta</l>
<l>capitana che posta era nel mezzo,</l>
<l>donde intorno mandar potea la voce</l>
<l>fin d'Aiace e d'Achille al padiglione,</l>
<l>che nella forza e nel gran cor securi</l>
<l>sottratte ai lati estremi avean le prore.</l>
<l>Qui ferma d'un acuto orrendo grido</l>
<l>empì l'achive orecchie, e tal ne' petti</l>
<l>un vigor suscitò, tale un desìo</l>
<l>di pugnar, d'azzuffarsi e di ferire,</l>
<l>che sonava nel cor dolce la guerra</l>
<l>più che il ritorno al caro patrio lido.</l>
</lg><lg><l>Alza Atride la voce, e a tutti impone</l>
<l>di porsi in tutto punto; e d'armi ei pure</l>
<l>folgoranti si veste. E pria circonda</l>
<l>di calzari le gambe ornati e stretti</l>
<l>d'argentee fibbie. Una lorica al petto</l>
<l>quindi si pon che Cinira gli avea</l>
<l>un dì mandata in ospital presente.</l>
<l>Perocché quando strepitosa in Cipro</l>
<l>corse la fama che l'achiva armata</l>
<l>verso Troia spiegar dovea le vele,</l>
<l>gratificar di quell'usbergo ei volle</l>
<l>l'amico Agamennón. Di bruno acciaro</l>
<l>dieci strisce il cingean, dodici d'oro,</l>
<l>venti di stagno. Lubrici sul collo</l>
<l>stendon le spire tre cerulei draghi</l>
<l>simiglianti alle pinte iri che Giove</l>
<l>suol nelle nubi colorar, portento</l>
<l>ai parlanti mortali. Indi la spada</l>
<l>agli omeri sospende rilucente</l>
<l>d'aurate bolle, e la vestìa d'argento</l>
<l>larga vagina col pendaglio d'oro.</l>
<l>Poi lo scudo imbracciò che vario e bello</l>
<l>e di facil maneggio tutto cuopre</l>
<l>il combattente. Ha dieci fasce intorno</l>
<l>di bronzo, e venti di forbito stagno</l>
<l>candidissimi colmi, e un altro in mezzo</l>
<l>di bruno acciar. Su questo era scolpita</l>
<l>terribile gli sguardi la Gorgóne</l>
<l>col Terrore da lato e con la Fuga,</l>
<l>rilievo orrendo. Dallo scudo poscia</l>
<l>una gran lassa dipendea d'argento,</l>
<l>lungo la quale azzurro e sinuoso</l>
<l>serpe un drago a tre teste, che ritorte</l>
<l>d'una sola cervice eran germoglio.</l>
<l>Quindi al capo diè l'elmo adorno tutto</l>
<l>di lucenti chiavelli, irto di quattro</l>
<l>coni e d'equine setole con una</l>
<l>superba cresta che di sopra ondeggia</l>
<l>terribilmente. Alfin due lance impugna</l>
<l>massicce, acute, le cui ferree punte</l>
<l>mettean baleni di lontano. Intanto</l>
<l>Giuno e Palla onorando il grande Atride</l>
<l>dier di sua mossa con fragore il segno.</l>
</lg><lg><l>All'auriga ciascuno allor comanda</l>
<l>che parati in bell'ordine sostegna</l>
<l>alla fossa i destrier, mentre a gran passi</l>
<l>chiuse nell'armi le pedestri schiere</l>
<l>procedono al nemico. Ancor non vedi</l>
<l>spuntar l'aurora, e d'ogni parte immenso</l>
<l>romor già senti. Come tutto giunse</l>
<l>l'esercito alla fossa, immantinente</l>
<l>fur cavalli e pedoni in ordinanza,</l>
<l>questi primieri e quei secondi. Intanto</l>
<l>Giove dall'alto romoreggia, e piove</l>
<l>di sangue una rugiada, annunziatrice</l>
<l>delle molte che all'Orco in quel conflitto</l>
<l>anime generose avrìa sospinto.</l>
</lg><lg><l>D'altra parte i Troiani in su l'altezza</l>
<l>si schierano del poggio. In mezzo a loro</l>
<l>s'affaccendano i duci; il grande Ettorre,</l>
<l>d'Anchise il figlio che venìa qual nume</l>
<l>da' Troiani onorato, il giusto e pio</l>
<l>Polidamante, e i tre antenòrei figli,</l>
<l>Polibo, io dico, ed il preclaro Agènore,</l>
<l>ed Acamante, giovinetto a cui</l>
<l>di celeste beltà fiorìa la guancia.</l>
<l>Maestoso fra tutti Ettor si volve</l>
<l>coll'egual d'ogni parte ampio pavese.</l>
<l>E qual di Sirio la funesta stella</l>
<l>or senza vel fiammeggia ed or rientra</l>
<l>nel buio delle nubi, a tal sembianza</l>
<l>or nelle prime file or nell'estreme</l>
<l>Ettore comparìa dando per tutto</l>
<l>provvidenza e comandi, e tutta d'arme</l>
<l>rilucea la persona, e folgorava</l>
<l>come il baleno dell'Egìoco Giove.</l>
</lg><lg><l>Qual di ricco padron nel campo vanno</l>
<l>i mietitori con opposte fronti</l>
<l>falciando l'orzo od il frumento; in lunga</l>
<l>serie recise cadono le bionde</l>
<l>figlie de' solchi, e in un momento ingombra</l>
<l>di manipoli tutta è la campagna;</l>
<l>così Teucri ed Achei gli uni su gli altri</l>
<l>irruendo si mietono col ferro</l>
<l>in mutua strage. Immemore ciascuno</l>
<l>di vil fuga, e guerrier contra guerriero</l>
<l>pugnan tutti del pari, e si van contra</l>
<l>coll'impeto de' lupi. A riguardarli</l>
<l>sta la Discordia, e della strage esulta</l>
<l>a cui sola de' numi era presente.</l>
<l>Sedeansi gli altri taciturni in cielo</l>
<l>in sua magion ciascuno, edificata</l>
<l>su gli ardui gioghi del sereno Olimpo.</l>
<l>Ivi ognuno in suo cor fremea di sdegno</l>
<l>contro l'alto de' nembi addensatore,</l>
<l>che dar vittoria a' Troi volea; ma nullo</l>
<l>pensier si prende di quell'ira il padre</l>
<l>che in sua gloria esultante e tutto solo</l>
<l>in disparte sedea, Troia mirando</l>
<l>e l'achee navi, e il folgorar dell'armi,</l>
<l>e il ferire e il morir de' combattenti.</l>
</lg><lg><l>Finché il mattin processe, e crebbe il sacro</l>
<l>raggio del giorno, d'ambe parti eguale</l>
<l>si mantenne la strage. Ma nell'ora</l>
<l>che in montana foresta il legnaiuolo</l>
<l>pon mano al parco desinar, sentendo</l>
<l>dall'assiduo tagliar cerri ed abeti</l>
<l>stanche le braccia e fastidito il core,</l>
<l>e dolce per la mente e per le membra</l>
<l>serpe del cibo il natural desìo,</l>
<l>prevalse la virtù de' forti Argivi,</l>
<l>che animando lor file e compagnie</l>
<l>sbaragliâr le nemiche. Agamennóne</l>
<l>saltò primier nel mezzo, e Bianorre,</l>
<l>pastor di genti, uccise, indi Oïlèo,</l>
<l>suo compagno ed auriga. Era dal carro</l>
<l>costui sceso d'un salto, e gli venìa</l>
<l>dirittamente contro. A mezza fronte</l>
<l>coll'acuta asta lo colpì l'Atride.</l>
<l>Non resse al colpo la celata; il ferro</l>
<l>penetrò l'elmo e l'osso, e tutto interna-</l>
<l>mente di sangue gli allagò il cerèbro.</l>
<l>Così l'audace assalitor fu domo.</l>
<l>Rapì d'ambo le spoglie Agamennóne,</l>
<l>e nudi il petto li lasciò supini.</l>
</lg><lg><l>Andò poscia diretto ad assalire</l>
<l>due di Prìamo figliuoli, Iso ed Antifo,</l>
<l>l'un frutto d'Imeneo, l'altro d'Amore.</l>
<l>Venìano entrambi sul medesmo cocchio</l>
<l>i fratelli: reggeva Iso i destrieri,</l>
<l>Antifo combattea. Sul balzo d'Ida</l>
<l>aveali un giorno sopraggiunti Achille,</l>
<l>mentre pascean le gregge, e di pieghevoli</l>
<l>vermene avvinti, e poi disciolti a prezzo.</l>
<l>Ed or l'Atride Agamennón coll'asta</l>
<l>spalanca ad Iso tra le mamme il petto,</l>
<l>fiede di brando Antifo nella tempia,</l>
<l>e lo spiomba dal cocchio. Immantinente</l>
<l>delle bell'armi li dispoglia entrambi,</l>
<l>ché ben li conoscea dal dì che Achille</l>
<l>dai boschi d'Ida prigionier li trasse</l>
<l>seco alle navi, ed ei notonne i volti.</l>
</lg><lg><l>Come quando un lïon nel covo entrato</l>
<l>d'agil cerva, ne sbrana agevolmente</l>
<l>i pargoli portati, e li maciulla</l>
<l>co' forti denti mormorando e sperde</l>
<l>l'anime tenerelle; la vicina</l>
<l>misera madre, non che dar soccorso,</l>
<l>compresa di terror fugge veloce</l>
<l>per le dense boscaglie, e trafelando</l>
<l>suda al pensier della possente belva:</l>
<l>così nullo de' Troi poteo da morte</l>
<l>salvar que' due: ma tutti anzi le spalle</l>
<l>conversero agli Achivi. Assalse ei dopo</l>
<l>Ippoloco e Pisandro, ambo figliuoli</l>
<l>del bellicoso Antìmaco, di quello</l>
<l>che da Paride compro per molt'oro</l>
<l>e ricchi doni, d'Elena impedìa</l>
<l>il rimando al marito. I figli adunque</l>
<l>di costui colse al varco Agamennóne</l>
<l>sovra un medesmo carro ambo volanti,</l>
<l>e turbati e smarriti; ché pel campo</l>
<l>sfrenaronsi i destrieri, e dalla mano</l>
<l>le scorrevoli briglie eran cadute.</l>
<l>Come lïon fu loro addosso, e quelli</l>
<l>s'inginocchiâr, dal carro supplicando:</l>
<l>Lasciane vivi, Atride, e di riscatto</l>
<l>gran prezzo n'otterrai. Molta risplende</l>
<l>nella magion d'Antìmaco ricchezza,</l>
<l>d'oro, di bronzo e lavorato ferro.</l>
<l>Di questo il padre ti darà gran pondo</l>
<l>per la nostra riscossa, ov'egli intenda</l>
<l>vivi i suoi figli nelle navi achee.</l>
</lg><lg><l>Così piangendo supplicâr con dolci</l>
<l>modi, ma dolce non rispose Atride.</l>
<l>Voi d'Antìmaco figli? di colui</l>
<l>che nel troiano parlamento osava</l>
<l>d'Ulisse e Menelao, venuti a Troia</l>
<l>ambasciatori, consigliar la morte?</l>
<l>Pagherete voi dunque ora del padre</l>
<l>l'indegna offesa. — Sì dicendo, immerge</l>
<l>l'asta in petto a Pisandro, e giù dal carro</l>
<l>supin lo stende sul terren. Ciò visto</l>
<l>balza Ippoloco al suolo, e lui secondo</l>
<l>spaccia l'Atride; coll'acciar gli pota</l>
<l>ambe le mani, e poi la testa, e lungi</l>
<l>come palèo la scaglia a rotolarsi</l>
<l>fra la turba. Lasciati ivi costoro,</l>
<l>fulminando si spinge nel più caldo</l>
<l>tumulto della pugna, e l'accompagna</l>
<l>molta mano d'Achei. Fan strage i fanti</l>
<l>de' fanti fuggitivi, i cavalieri</l>
<l>de' cavalier. Si volve al ciel la polve</l>
<l>dalle sonanti zampe sollevata</l>
<l>de' fervidi corsieri, e Agamennóne</l>
<l>sempre insegue ed uccide, e gli altri accende.</l>
</lg><lg><l>Come quando s'appiglia a denso bosco</l>
<l>incendio struggitor, cui gruppo aggira</l>
<l>di fiero vento e d'ogni parte il gitta:</l>
<l>cadono i rami dall'invitta fiamma</l>
<l>atterrati e combusti; a questo modo</l>
<l>sotto l'Atride Agamennón le teste</l>
<l>cadean de' Teucri fuggitivi; e molti</l>
<l>colle chiome sul collo fluttuanti</l>
<l>destrier traean pel campo i vôti carri</l>
<l>sgominando le file, ed il governo</l>
<l>desiderando de' lor primi aurighi:</l>
<l>ma quei giacean già spenti, agli avoltoi</l>
<l>gradita vista, alle consorti orrenda.</l>
</lg><lg><l>Fuori intanto dell'armi e della polve,</l>
<l>delle stragi, del sangue e del tumulto</l>
<l>condusse Giove Ettòr. Ma gl'inseguiti</l>
<l>Teucri dritto al sepolcro del vetusto</l>
<l>Dardanid' Ilo verso il caprifico</l>
<l>la piena fuga dirigean, bramosi</l>
<l>di ripararsi alla cittade; e sempre</l>
<l>gl'incalza Atride, e orrendo grida, e lorda</l>
<l>di polveroso sangue il braccio invitto.</l>
<l>Giunti alfin alle Scee quivi sostârsi</l>
<l>vicino al faggio, ed aspettâr l'arrivo</l>
<l>de' compagni pel campo ancor fuggenti,</l>
<l>e simiglianti a torma d'atterrite</l>
<l>giovenche che lïon di notte assalta.</l>
<l>Alla prima che abbranca ei figge i duri</l>
<l>denti nel collo, e avidamente il sangue</l>
<l>succhiatone, n'incanna i palpitanti</l>
<l>visceri: e tale gl'inseguìa l'Atride</l>
<l>sempre il postremo atterrando, e quei sempre</l>
<l>spaventati fuggendo: e giù dal cocchio</l>
<l>altri cadea boccone, altri supino</l>
<l>sotto i colpi del re che innanzi a tutti</l>
<l>oltre modo coll'asta infuriava.</l>
<l>E già in cospetto gli venìan dell'alto</l>
<l>Ilio le mura, e vi giungea; quand'ecco</l>
<l>degli uomini il gran padre e degli Dei</l>
<l>scender dal cielo, e maestoso in cima</l>
<l>sedersi dell'acquosa Ida, stringendo</l>
<l>la folgore nel pugno. Iri a sé chiama</l>
<l>l'ali–dorata messaggiera, e, Vanne</l>
<l>vola, le disse, Iri veloce, e ad Ettore</l>
<l>porta queste parole. Infin ch'ei vegga</l>
<l>tra' primi combattenti Agamennóne</l>
<l>romper le file furibondo, ei cauto</l>
<l>stiasi in disparte, e d'animar sia pago</l>
<l>gli altri a far festa, e oprar le mani. Appena</l>
<l>o di lancia percosso o di saetta</l>
<l>l'Atride il cocchio monterà, si spinga</l>
<l>ei ratto nella mischia. Io porgerogli</l>
<l>alla strage la forza, infin che giunga</l>
<l>vincitore alle navi, e al dì caduto</l>
<l>della notte succeda il sacro orrore.</l>
</lg><lg><l>Disse; e veloce la veloce Diva</l>
<l>dal giogo idèo discende al campo e trova</l>
<l>stante in piè sul suo carro il bellicoso</l>
<l>Prïamide: e appressata, O tu, gli disse</l>
<l>che il consiglio d'un Dio porti nel core,</l>
<l>Ettore, le parole odi che Giove</l>
<l>per me ti manda. Infin che Agamennóne</l>
<l>vedrai tra' primi infuriar rompendo</l>
<l>de' guerrieri le file, il piè ritira</l>
<l>tu dal conflitto, e fa che col nemico</l>
<l>pugni il resto de' tuoi. Ma quando ei d'asta</l>
<l>o di strale ferito darà volta</l>
<l>sopra il suo cocchio, allor t'avanza. Avrai</l>
<l>tal da Giove un vigor ch'anco alle navi</l>
<l>la strage spingerai, finché la sacra</l>
<l>ombra si stenda su la morta luce.</l>
</lg><lg><l>Disse, e sparve. L'eroe balza dal cocchio</l>
<l>risonante nell'armi, e nella mano</l>
<l>palleggiando la lancia il campo scorre,</l>
<l>e raccende la pugna. Allor destossi</l>
<l>grande conflitto. Rivoltaro i Teucri</l>
<l>agli Achivi la faccia, e di rincontro</l>
<l>le lor falangi rinforzâr gli Achivi.</l>
<l>Venuti a fronte, rinnovossi il cozzo,</l>
<l>e primiero si mosse Agamennóne</l>
<l>innanzi a tutti di pugnar bramoso.</l>
</lg><lg><l>Muse dell'alto Olimpo abitatrici,</l>
<l>or voi ne dite chi primier si spinse</l>
<l>o troiano guerriero od alleato</l>
<l>contro il supremo Atride. Ifidamante,</l>
<l>d'Antènore figliuolo, un giovinetto</l>
<l>altere forme e di gran cor, nudrito</l>
<l>nell'opima di greggi odrisia terra.</l>
<l>L'educò bambinetto in propria casa</l>
<l>della bella Teano il genitore</l>
<l>Cissèo l'avo materno, e maturati</l>
<l>di glorïosa pubertate i giorni</l>
<l>sposo alla figlia il diè. Ma colta appena</l>
<l>d'Imen la rosa, al talamo strappollo</l>
<l>da dodici navigli accompagnato</l>
<l>della venuta degli Achei la fama.</l>
<l>Quindi lasciate alla percopia riva</l>
<l>le sue navi, pedone ad Ilio ei venne,</l>
<l>e primo si piantò contro l'Atride.</l>
<l>Giunti al tiro dell'asta, Agamennóne</l>
<l>vibrò la sua, ma in fallo. Ifidamante</l>
<l>appuntò l'avversario alla cintura</l>
<l>sotto il torace, e colla man robusta</l>
<l>di tutta forza l'asta sospingea;</l>
<l>ma non valse a forarne il ben tessuto</l>
<l>cinto, e spuntossi nell'argentea lama</l>
<l>l'acuta punta, come piombo fosse.</l>
<l>A due mani l'afferra allor l'Atride</l>
<l>con ira di lïone, a sé la tira,</l>
<l>gliela svelle dal pugno; e tratto il brando,</l>
<l>lo percuote alla nuca, e lo distende.</l>
<l>Sì cadde, e chiuse in ferreo sonno i lumi.</l>
<l>Miserando garzon! venne a difesa</l>
<l>del patrio suolo e vi trovò la morte:</l>
<l>né gli compose i rai la giovinetta</l>
<l>consorte, né di lei frutto lasciava</l>
<l>che il ravvivasse; e sì l'avea con molti</l>
<l>doni acquistata: perocché da prima</l>
<l>di cento buoi dotolla, e mille in oltre</l>
<l>madri promise di lanute torme</l>
<l>che numerose gli pasceva il prato.</l>
<l>spoglia Atride l'ucciso, e le bell'armi</l>
<l>ne porta ovante fra le turbe achee.</l>
</lg><lg><l>Come vide Coon morto il fratello</l>
<l>(d'Antènore era questi il maggior figlio</l>
<l>e guerriero di grido), una gran nube</l>
<l>di dolor gl'ingombrò la mente e gli occhi.</l>
<l>Ponsi in agguato con un dardo in mano</l>
<l>al re di costa, e vibra. A mezzo il braccio</l>
<l>conficcossi la punta sotto il cubito,</l>
<l>e trapassollo. Inorridì del colpo</l>
<l>l'Atride regnator; ma non per questo</l>
<l>abbandona la pugna; anzi più fiero</l>
<l>colla salda dagli Euri asta nudrita</l>
<l>avventossi a Coon che frettoloso</l>
<l>dell'amato fratello Ifidamante</l>
<l>d'un piè traea la salma, alto chiedendo</l>
<l>de' più forti l'aita. Lo raggiunge</l>
<l>in quell'atto l'Atride, e sotto il colmo</l>
<l>dello scudo gli caccia impetuoso</l>
<l>la zagaglia, e l'atterra. Indi sul corpo</l>
<l>d'Ifidamante il capo gli recide.</l>
<l>Così n'andâr, compiuto il fato, all'Orco</l>
<l>per man d'Atride gli antenòrei figli.</l>
</lg><lg><l>Finché fu calda la ferita, il sire</l>
<l>coll'asta, colla spada e con enormi</l>
<l>ciotti la pugna seguitò; ma come</l>
<l>stagnossi il sangue, e s'aggelò la piaga,</l>
<l>d'acerbe doglie saettar sentissi.</l>
<l>Qual trafigge la donna, al partorire,</l>
<l>l'acuto strale del dolor, vibrato</l>
<l>dalle figlie di Giuno alme Ilitìe,</l>
<l>d'amare fitte apportatrici; e tali</l>
<l>eran le punte che ferìan l'Atride.</l>
<l>Salì dunque sul carro, ed all'auriga</l>
<l>comandò di dar volta alla marina,</l>
<l>e cruccioso elevando alto la voce,</l>
<l>Prenci, amici, gridava, e voi valenti</l>
<l>capitani de' Greci, allontanate</l>
<l>dalle navi il conflitto, or che di Giove</l>
<l>non consente il voler ch'io qui compisca,</l>
<l>combattendo co' Teucri, il giorno intero.</l>
</lg><lg><l>Disse, e l'auriga flagellò i destrieri</l>
<l>verso le navi; e quei volâr spargendo</l>
<l>le belle chiome all'aura; e il petto aspersi</l>
<l>d'alta spuma e di polve in un baleno</l>
<l>fuor del campo ebber tratto il re ferito.</l>
</lg><lg><l>Come dall'armi ritirarsi il vide,</l>
<l>diè un alto grido Ettorre, e rincorando</l>
<l>Troiani e Licii e Dàrdani tonava:</l>
<l>l'omini siate, amici, e richiamate</l>
<l>l'antica gagliardìa: lasciato ha il campo</l>
<l>quel fortissimo duce, e a me promette</l>
<l>l'Olimpio Giove la vittoria. Or via,</l>
<l>gli animosi cornipedi spingete</l>
<l>dirittamente addosso ai forti Achivi,</l>
<l>e acquisto fate d'immortal corona.</l>
<l>Disse, e in tutti destò la forza e il core.</l>
</lg><lg><l>Come buon cacciator contra un lïone</l>
<l>o silvestre cignale il morso aizza</l>
<l>de' fier molossi, così l'ira instiga</l>
<l>de' magnanimi Troi contro gli Achivi</l>
<l>il Prïamide Marte: ed ei tra' primi</l>
<l>intrepido si volve, e nel più folto</l>
<l>della mischia coll'impeto si spinge</l>
<l>di sonante procella che dall'alto</l>
<l>piomba e solleva il ferrugineo flutto.</l>
</lg><lg><l>Allor chi pria, chi poi fu messo a morte</l>
<l>dal Prïamide eroe, quando a lui Giove</l>
<l>fu di gloria cortese? Assèo da prima,</l>
<l>Autònoo, Opìte, e Dòlope di Clito,</l>
<l>Ofeltio ed Agelao, Esimno, ed Oro</l>
<l>e il bellicoso Ippònoo. Fur questi</l>
<l>i dànai duci che il Troiano uccise:</l>
<l>dopo lor, molta plebe. Come quando</l>
<l>di Ponente il soffiar l'umide figlie</l>
<l>di Noto aggira, e con rapido vortice</l>
<l>le sbatte irato; il mar gonfiati e crebri</l>
<l>volve i flutti, e dal turbo in larghi sprazzi</l>
<l>sollevata diffondesi la spuma;</l>
<l>tal Ettore cader confuse e spesse</l>
<l>fa le teste plebee. Disfatta intera</l>
<l>allora sarìa seguìta, e colla strage</l>
<l>de' fuggitivi ineluttabil danno,</l>
<l>se con questo parlar l'accorto Ulisse</l>
<l>non destava il valor di Dïomede.</l>
</lg><lg><l>Magnanimo Tidìde, e qual disdetta</l>
<l>della nostra virtù ci toglie adesso</l>
<l>la ricordanza? Or su; ti metti, amico,</l>
<l>al mio fianco, e tien fermo: onta sarebbe</l>
<l>lasciar che piombi su le navi Ettorre.</l>
</lg><lg><l>E Dïomede di rincontro: Io certo</l>
<l>rimarrò, pugnerò; ma vano il nostro</l>
<l>sforzo sarà, ché la vittoria ai Teucri</l>
<l>dar vuole, non a noi, Giove nemico.</l>
<l>Disse; e coll'asta alla sinistra poppa</l>
<l>Timbrèo percosse, e il riversò dal carro.</l>
<l>Ulisse uccise Molïon, guerriero</l>
<l>d'apparenza divina, e valoroso</l>
<l>del re Timbrèo scudiero. E spenti questi,</l>
<l>si cacciâr nella turba, simiglianti</l>
<l>a due cinghiali di gran cor, che il cerchio</l>
<l>sbarattano de' veltri; e impetuosi</l>
<l>voltando faccia sgominaro i Teucri,</l>
<l>sì che fuggenti dall'ettòreo ferro</l>
<l>preser conforto e respirâr gli Achivi.</l>
</lg><lg><l>Combattean fra le turbe alti sul carro</l>
<l>fortissimi campioni i due figliuoli</l>
<l>di Merope Percosio. Il genitore,</l>
<l>celebrato indovino, avea dell'armi</l>
<l>il funesto mestier loro interdetto.</l>
<l>Non l'obbediro i figli, e la possanza</l>
<l>seguîr del fato che traeali a morte.</l>
<l>Coll'asta in guerra sì famosa entrambi</l>
<l>gl'investì Dïomede, e colla vita</l>
<l>dell'armi li spogliò, mentre per mano</l>
<l>cadean d'Ulisse Ippòdamo e Ipiròco.</l>
<l>Contemplava dall'Ida i combattenti</l>
<l>di Saturno il gran figlio, e nel suo senno</l>
<l>equilibrava tuttavia la pugna,</l>
<l>e l'orror della strage. Infuriava</l>
<l>pedon tra' primi battaglianti il figlio</l>
<l>di Peone Agastròfo, e non avea</l>
<l>l'incauto eroe dappresso i suoi corsieri,</l>
<l>onde all'uopo salvarsi; ché in disparte</l>
<l>lo scudier li tenea. Mirollo, e ratto</l>
<l>l'assalse Dïomede, e all'anguinaglia</l>
<l>lo ferì di tal colpo che l'uccise.</l>
</lg><lg><l>Cader lo vide Ettorre, e tra le file</l>
<l>si spinse alto gridando, e lo seguièno</l>
<l>le troiane falangi. Al suo venire</l>
<l>turbossi il forte Dïomede, e vôlto</l>
<l>ad Ulisse dicea: Ci piomba addosso</l>
<l>del furibondo Ettorre la ruina.</l>
<l>Stiam saldi, amico, e sosteniam lo scontro.</l>
</lg><lg><l>Disse, e drizzando alla nemica testa</l>
<l>la mira, fulminò l'asta vibrata,</l>
<l>e colse al sommo del cimier; ma il ferro</l>
<l>fu respinto dal ferro, e non offese</l>
<l>la bella fronte dell'eroe, ché il lungo</l>
<l>triplice elmetto l'impedì, fatato</l>
<l>dono d'Apollo. Sbalordì del colpo</l>
<l>Ettore, e lungi riparò tra' suoi.</l>
<l>Qui cadde su i ginocchi, puntellando</l>
<l>contro il suol la gran palma, e tenebroso</l>
<l>su le pupille gli si stese un velo.</l>
<l>Ma mentre corre a ricovrar Tidìde</l>
<l>la fitta nella sabbia asta possente,</l>
<l>si riebbe il caduto, e sopra il carro</l>
<l>balzando, nella turba si confuse</l>
<l>novellamente, ed ischivò la morte.</l>
<l>Perocché il figlio di Tidèo coll'asta</l>
<l>un'altra volta l'assalìa gridando:</l>
<l>Cane troian, di nuovo tu la scappi</l>
<l>dalla Parca che già t'avea raggiunto.</l>
<l>Gli è Febo che ti salva, a cui, dell'armi</l>
<l>entrando nel fragor, ti raccomandi.</l>
<l>Ma se verrai per anco al paragone,</l>
<l>ti spaccerò, s'io pure ho qualche Dio.</l>
<l>Qualunque intanto mi verrà ghermito</l>
<l>sconterà la tua fuga. — E sì dicendo</l>
<l>l'ucciso figlio di Peon spogliava.</l>
<l>Ma della ben chiomata Elena il drudo</l>
<l>Alessandro tenea contro il Tidìde</l>
<l>lo strale in cocca, standosi nascoso</l>
<l>diretro al cippo sepolcral che al santo</l>
<l>Dardanid'Ilo, antico padre, eresse</l>
<l>de' Teucri la pietà. Curvo l'eroe</l>
<l>di dosso al morto Agàstrofo traea</l>
<l>il variato usbergo, ed il brocchiero</l>
<l>ed il pesante elmetto, allor che l'altro</l>
<l>lentò la corda, e non invan. Veloce</l>
<l>il quadrello volò, nell'ima parte</l>
<l>del destro piè s'infisse, e trapassando</l>
<l>conficcossi nel suolo. Uscì d'agguato</l>
<l>sghignazzando il fellone, e, Sei ferito,</l>
<l>glorïoso gridò; Ve' s'io t'ho colto</l>
<l>pur finalmente! Oh t'avess'io trafitta</l>
<l>più vital fibra, e tolta l'alma! Avrebbe</l>
<l>dall'affanno dell'armi respirato</l>
<l>il popolo troiano a cui se' orrendo</l>
<l>come il leone alle belanti agnelle.</l>
</lg><lg><l>Villan, cirrato arciero, e di fanciulle</l>
<l>vagheggiator codardo (gli rispose</l>
<l>nulla atterrito Dïomede), vieni</l>
<l>in aperta tenzon, vieni e vedrai</l>
<l>a che l'arco ti giova, e la di strali</l>
<l>piena faretra. Mi graffiasti un piede,</l>
<l>e sì gran vampo meni? Io de' tuoi colpi</l>
<l>prendo il timor che mi darebbe il fuso</l>
<l>di femminetta, o di fanciul lo stecco;</l>
<l>ché non fa piaga degl'imbelli il dardo.</l>
<l>Ma ben altro è il ferir di questa mano.</l>
<l>Ogni puntura del mio telo è morte</l>
<l>del mio nemico, e pianto de' suoi figli</l>
<l>e della sposa che le gote oltraggia;</l>
<l>mentre di sangue il suol quegli arrossando</l>
<l>imputridisce, e intorno gli s'accoglie,</l>
<l>più che di donne, d'avoltoi corona.</l>
</lg><lg><l>Così parlava. Accorso intanto Ulisse</l>
<l>di sé gli fea riparo: ed ei seduto</l>
<l>dell'amico alle spalle il dardo acuto</l>
<l>sconficcossi dal piede. Allor gli venne</l>
<l>per tutto il corpo un dolor grave e tanto,</l>
<l>che angosciato nell'alma e impaziente</l>
<l>montò sul cocchio, ed all'auriga impose</l>
<l>di portarlo volando alle sue tende.</l>
<l>Solo rimase di Laerte il figlio,</l>
<l>ché la paura avea tutti sbandati</l>
<l>gli Argivi; ond'egli addolorato e mesto</l>
<l>seco nel chiuso del gran cor dicea:</l>
<l>Misero, che farò? Male, se in fuga</l>
<l>mi volgo per timor: peggio, se solo</l>
<l>qui mi coglie il nemico ora che Giove</l>
<l>gli altri Achei sgominò. Ma quai pensieri</l>
<l>mi ragiona la mente? Ignoro io forse</l>
<l>che nell'armi il vil fugge, e resta il prode</l>
<l>a ferire o a morir morte onorata?</l>
</lg><lg><l>Mentre in cor queste cose egli discorre,</l>
<l>di scutati Troiani ecco venirne</l>
<l>una gran torma che l'accerchia. Stolti!</l>
<l>che il proprio danno si chiudean nel mezzo.</l>
<l>Come stuol di molossi e di fiorenti</l>
<l>giovani intorno ad un cinghial s'addensa</l>
<l>per investirlo, ed ei da folto vepre</l>
<l>sbocca aguzzando le fulminee sanne</l>
<l>tra le curve mascelle; d'ogni parte</l>
<l>impeto fassi, e suon di denti ascolti,</l>
<l>e della belva si sostien l'assalto,</l>
<l>benché tremenda irrompa e spaventosa:</l>
<l>tali intorno ad Ulisse furiosi</l>
<l>s'aggruppano i Troiani. Alto ei sull'asta</l>
<l>insorge, e primo all'omero ferisce</l>
<l>il buon Dëiopìte; indi Toone</l>
<l>mette a morte ed Ennomo, e dopo questi</l>
<l>Chersidamante nel saltar che fea</l>
<l>dal cocchio a terra. Gli cacciò la picca</l>
<l>sotto il rotondo scudo all'umbilico,</l>
<l>e quei riverso nella polve strinse</l>
<l>colla palma la sabbia. Abbandonati</l>
<l>costor, coll'asta avventasi a Caropo,</l>
<l>d'Ippaso figlio, e dell'illustre Soco</l>
<l>fratel germano; e lo ferisce. Accorre</l>
<l>il dëiforme Soco in sua difesa,</l>
<l>e all'Itacense fattosi vicino</l>
<l>fermasi, e parla: Artefice di frodi</l>
<l>famoso, e sempre infatigato Ulisse,</l>
<l>oggi, o palma otterrai d'entrambi i figli</l>
<l>d'Ippaso, e, spenti, n'avrai l'armi; o colto</l>
<l>tu dal mio telo perderai la vita.</l>
</lg><lg><l>Vibrò, ciò detto, e lo colpì nel mezzo</l>
<l>della salda rotella. Il violento</l>
<l>dardo lo scudo traforò, ficcossi</l>
<l>nella corazza, e gli stracciò sul fianco</l>
<l>tutta la pelle: non permise al ferro</l>
<l>l'addentrarsi di più Palla Minerva.</l>
<l>Conobbe tosto che letal non era</l>
<l>il colpo Ulisse; e retrocesso alquanto,</l>
<l>Sciagurato, rispose al suo nemico,</l>
<l>or sì che morte al varco ti raggiunse.</l>
<l>Mi togliesti, egli è vero, il poter oltre</l>
<l>pugnar co' Teucri, ma ben io t'affermo</l>
<l>che questa di tua vita è l'ultim'ora,</l>
<l>e che tu dalla mia lancia qui domo,</l>
<l>la palma a me darai, lo spirto a Pluto.</l>
</lg><lg><l>Disse, e l'altro fuggiva. Al fuggitivo</l>
<l>scaglia Ulisse il suo cerro, e a mezzo il tergo</l>
<l>sì glielo pianta che gli passa al petto.</l>
<l>Diè d'armi un suono nel cadere, e il divo</l>
<l>vincitor l'insultò: Soco, del forte</l>
<l>Ippaso cavaliero audace figlio,</l>
<l>morte t'ha giunto innanzi tempo, e vana</l>
<l>fu la tua fuga. Misero! né il padre</l>
<l>gli occhi tuoi chiuderà né la pietosa</l>
<l>madre, ma densi a te gli scaveranno</l>
<l>gli avoltoi dibattendo le grandi ali</l>
<l>su la tua fronte; e me spento di tomba</l>
<l>onoreranno i generosi Achei.</l>
</lg><lg><l>Detto ciò, dalla pelle e dal ricolmo</l>
<l>brocchier si svelse del possente Soco</l>
<l>il duro giavellotto, e nel cavarlo</l>
<l>diè sangue, e forte dolorossi il fianco.</l>
<l>Visto il sangue d'Ulisse, i coraggiosi</l>
<l>Teucri l'un l'altro inanimando mossero</l>
<l>per assalirlo: ma l'accorto indietro</l>
<l>si ritrasse, e i compagni ad alta voce</l>
<l>chiamò. Tre volte a tutta gola ei grida,</l>
<l>tre volte il marzio Menelao l'intese</l>
<l>e ad Aiace converso, Aiace, ei disse,</l>
<l>Telamònio regal seme divino,</l>
<l>sento all'orecchio risonarmi il grido</l>
<l>del sofferente Ulisse, e tal mi sembra</l>
<l>qual se, solo rimasto, ei sia da' Teucri</l>
<l>nel forte della mischia oppresso e chiuso.</l>
<l>Corriam, ché giusto è l'aitarlo: solo</l>
<l>fra nemici potrebbe il valoroso</l>
<l>grave danno patirne, e costerìa</l>
<l>la sua morte agli Achei molti sospiri.</l>
</lg><lg><l>Si mise in via, ciò detto, e lo seguiva</l>
<l>quel magnanimo, tale al portamento</l>
<l>che un Dio detto l'avresti: e il caro a Giove</l>
<l>Ulisse ritrovâr da densa torma</l>
<l>accerchiato di Teucri. A quella guisa</l>
<l>che affamate s'attruppano le linci</l>
<l>dintorno a cervo di gran corna, a cui</l>
<l>fisse lo strale il cacciator nel fianco,</l>
<l>e il ferito fuggì dal feritore</l>
<l>finché fu caldo il sangue e lesto il piede;</l>
<l>ma domo alfine dallo stral nel bosco</l>
<l>lo dismembran le linci; allor, se guida</l>
<l>colà fortuna un fier lïon, disperse</l>
<l>sfrattano quelle, ed ei fa sua la preda:</l>
<l>molta turba così di valorosi</l>
<l>Teucri intorno al pugnace astuto Ulisse</l>
<l>aggirasi; ma l'asta dimenando</l>
<l>l'eroe tien lungi la fatal sua sera.</l>
<l>E comparir tremendo ecco d'Aiace</l>
<l>il torreggiante scudo, eccolo fermo</l>
<l>dinanzi a quell'oppresso, e scombuiarsi</l>
<l>chi qua chi là per lo spavento i Teucri.</l>
<l>Per man lo prende allora il generoso</l>
<l>minor Atride, e fuor dell'armi il tragge</l>
<l>finché l'auriga i corridor gli adduca.</l>
</lg><lg><l>Ma il Telamònio eroe contra i Troiani</l>
<l>irrompendo, il Prïamide bastardo</l>
<l>Doriclo uccide; e poi Pandoco, e poi</l>
<l>Lisandro fiede e Piraso e Pilarte.</l>
<l>E come quando ruinoso un fiume,</l>
<l>cui crebbe l'invernal pioggia di Giove,</l>
<l>si devolve dal monte alla pianura</l>
<l>e molte aride querce e molti pini</l>
<l>rotando spinge una gran torba al mare:</l>
<l>tal cavalli tagliando e cavalieri</l>
<l>l'illustre Aiace furioso insegue</l>
<l>per lo campo i Troiani; e non per anco</l>
<l>n'aveva Ettorre udita la ruina,</l>
<l>ch'ei della zuffa sul sinistro corno</l>
<l>pugnava in riva allo Scamandro, dove</l>
<l>il cader delle teste era più spesso,</l>
<l>e infinito il clamor dintorno al grande</l>
<l>Nèstore e al marzio Idomenèo. Qui stava</l>
<l>Ettore, e oprava orrende cose, e densa</l>
<l>colla lancia e col carro distruggeva</l>
<l>la gioventude achea. Né ancor per tanto</l>
<l>avrìan gli Argivi abbandonato il campo,</l>
<l>se il bel marito della bella Elèna</l>
<l>Alessandro ritrar non fea dall'armi</l>
<l>il bellicoso Macaon, ferendo</l>
<l>l'illustre duce all'omero diritto</l>
<l>con trisulca saetta. Di quel colpo</l>
<l>tremâr gli Achivi, e si scorâr, temendo</l>
<l>che, inclinata di Marte la fortuna,</l>
<l>non vi restasse il buon guerriero ucciso.</l>
<l>Onde a Nèstore vôlto Idomenèo:</l>
<l>Eroe Nelìde, ei disse, alto splendore</l>
<l>degli Achivi, t'affretta, il carro ascendi</l>
<l>e Macaone vi raccogli, e ratto</l>
<l>sferza i cavalli al mar, salva quel prode,</l>
<l>ch'egli val molte vite, e non ha pari</l>
<l>nel cavar dardi dalle piaghe, e spargerle</l>
<l>di balsamiche stille. — A questo dire</l>
<l>montò l'antico cavaliero il cocchio</l>
<l>subitamente, vi raccolse il figlio</l>
<l>d'Esculapio divin medicatore,</l>
<l>sferzò i destrieri, e quei volaro al lido</l>
<l>volonterosi e dal desìo chiamati.</l>
</lg><lg><l>Vide in questa de' Teucri lo scompiglio</l>
<l>Cebrïon che d'Ettorre al fianco stava,</l>
<l>e rivolto a quel duce: Ettore, ei disse,</l>
<l>noi di Dànai qui stiamo a far macello</l>
<l>nel corno estremo dell'orrenda mischia,</l>
<l>e gli altri Teucri intanto in fuga vanno</l>
<l>cavalli e battaglier cacciati e rotti</l>
<l>dal Telamònio Aiace: io ben lo scerno</l>
<l>all'ampio scudo che gli copre il petto.</l>
<l>Drizziamo il carro a quella volta, ch'ivi</l>
<l>più feroce de' fanti e cavalieri</l>
<l>è la zuffa, e più forti odo le grida.</l>
</lg><lg><l>Così dicendo, col flagel sonoro</l>
<l>i ben chiomati corridor percosse,</l>
<l>che sentita la sferza a tutto corso</l>
<l>fra i Troiani e gli Achei traean la biga,</l>
<l>cadaveri pestando ed elmi e scudi.</l>
<l>Era tutto di sangue orrido e lordo</l>
<l>l'asse di sotto e l'àmbito del cocchio,</l>
<l>cui l'ugna de' corsieri e la veloce</l>
<l>ruota spargean di larghi sprazzi. Anela</l>
<l>il teucro duce di sfondar la turba,</l>
<l>e spezzarla d'assalto. In un momento</l>
<l>gli Achivi sgominò, sempre coll'asta</l>
<l>fulminando; e scorrendo entro le file,</l>
<l>colla lancia, col brando e con enormi</l>
<l>macigni le rompea. Solo d'Aiace</l>
<l>evitava lo scontro. Ma l'Eterno</l>
<l>alto–sedente al cor d'Aiace incusse</l>
<l>tale un terror che attonito ristette,</l>
<l>e paventoso si gittò sul tergo</l>
<l>la settemplice pelle, e nel dar volta</l>
<l>come una fiera si guatava intorno</l>
<l>nel mezzo della turba, e tardi e lenti</l>
<l>alternando i ginocchi, all'inimico</l>
<l>ad or ad ora convertìa la fronte.</l>
<l>Come fulvo leon che dall'ovile</l>
<l>vien da' cani cacciato e da' pastori</l>
<l>che de' buoi gli frastornano la pingue</l>
<l>preda, la notte vigilando intera:</l>
<l>famelico di carne ei nondimeno</l>
<l>dritto si scaglia, e in van; ché dall'ardite</l>
<l>destre gli piove di saette un nembo</l>
<l>e di tizzi e di faci, onde il feroce</l>
<l>atterrito rifugge, e in sul mattino</l>
<l>mesto i campi traversa e si rinselva:</l>
<l>tale Aiace da' Teucri in suo cor tristo</l>
<l>e di mal grado assai si dipartìa</l>
<l>delle navi temendo. E quale intorno</l>
<l>ad un pigro somier, che nella messe</l>
<l>si ficcò, s'arrabattano i fanciulli</l>
<l>molte verghe rompendogli sul tergo,</l>
<l>ed ei pur segue a cimar l'alta biada,</l>
<l>né de' lor colpi cura la tempesta,</l>
<l>ché la forza è bambina, e appena il ponno</l>
<l>allontanar poiché satolla ha l'epa;</l>
<l>non altrimenti i Teucri e le coorti</l>
<l>collegate inseguìan senza riposo</l>
<l>il gran Telamonìde, e colle basse</l>
<l>lance nel mezzo gli ferìan lo scudo.</l>
<l>Ma memore l'eroe di sua virtude</l>
<l>or rivolta la faccia, e le falangi</l>
<l>respinge de' nemici, or lento i passi</l>
<l>move alla fuga: e sì potette ei solo</l>
<l>che di sboccarsi al mar tutti rattenne.</l>
<l>Ritto in mezzo ai Troiani ed agli Achivi</l>
<l>infuriava, e sostenea di strali</l>
<l>una gran selva sull'immenso scudo,</l>
<l>e molti a mezzo spazio e senza forza,</l>
<l>pria che il corpo gustar, perdeano il volo</l>
<l>desiosi di sangue. In questo stato</l>
<l>lo mirò d'Evemon l'inclito figlio</l>
<l>Eurìpilo, ed a lui, che sotto il nembo</l>
<l>degli strali languìa, fatto dappresso,</l>
<l>a vibrar cominciò l'asta lucente,</l>
<l>e il duce Apisaon, di Fausia figlio,</l>
<l>nell'èpate percosse, e gli disciolse</l>
<l>de' ginocchi il vigor. Sovra il caduto</l>
<l>Eurìpilo avventossi, e le bell'armi</l>
<l>di dosso gli traea. Ma come il vide</l>
<l>Paride, il drudo di beltà divina,</l>
<l>del morto Apisaon l'armi rapire,</l>
<l>mise in cocca lo strale, e d'aspra punta</l>
<l>la destra coscia gli ferì. Si franse</l>
<l>il calamo pennuto, e tal nell'anca</l>
<l>spasmo destò, che ad ischivar la morte</l>
<l>gli fu mestieri ripararsi a' suoi,</l>
<l>alto gridando, O amici, o prenci achivi,</l>
<l>volgetevi, sostate, liberate</l>
<l>da morte Aiace; egli è da' teli oppresso,</l>
<l>sì ch'io pavento, ohimè! che più non abbia</l>
<l>scampo l'eroe: correte, circondate</l>
<l>de' vostri petti il Telamònio figlio.</l>
</lg><lg><l>Così disse il ferito: e quelli a gara</l>
<l>stretti inclinando agli omeri gli scudi</l>
<l>e l'aste sollevando, al grande Aiace</l>
<l>si fêr dappresso; ed ei venuto in salvo</l>
<l>tra' suoi, di nuovo la terribil faccia</l>
<l>converse all'inimico. In cotal guisa,</l>
<l>come fiamma, tra questi ardea la zuffa.</l>
<l>Di sudor molli intanto e polverose</l>
<l>le cavalle nelèe fuor della pugna</l>
<l>traean col duce Macaon Nestorre.</l>
<l>Lo vide il divo Achille e lo conobbe,</l>
<l>mentre ritto si stava in su la poppa</l>
<l>della sua grande capitana, e il fiero</l>
<l>lavor di Marte, e degli Achei mirava</l>
<l>la lagrimosa fuga. Incontanente</l>
<l>mise un grido, e chiamò dall'alta nave</l>
<l>il compagno Patròclo: e questi appena</l>
<l>dalla tenda l'udì, che fuori apparve</l>
<l>in marzïal sembianza; e da quel punto</l>
<l>ebbe inizio fatal la sua sventura.</l>
</lg><lg><l>Parlò primiero di Menèzio il figlio:</l>
<l>A che mi chiami, a che mi brami, Achille?</l>
</lg><lg><l>O mio diletto nobile Patròclo,</l>
<l>gli rispose il Pelìde, or sì che spero</l>
<l>supplicanti e prostesi a' miei ginocchi</l>
<l>veder gli Achivi, ché suprema e dura</l>
<l>necessità li preme. Or vanne, o caro,</l>
<l>vanne e chiedi a Nestòr chi quel ferito</l>
<l>sia, ch'ei ritragge dalla pugna. Il vidi</l>
<l>ben io da tergo, e Macaon mi parve,</l>
<l>d'Esculapio il figliuol; ma del guerriero</l>
<l>non vidi il volto, ché veloci innanzi</l>
<l>mi passâr le cavalle, e via spariro.</l>
</lg><lg><l>Disse; e Patròclo obbedïente al cenno</l>
<l>dell'amico diletto già correa</l>
<l>tra le navi e le tende. E quelli intanto</l>
<l>del buon Nelìde al padiglion venuti</l>
<l>dismontaro, e l'auriga Eurimedonte</l>
<l>sciolse dal carro le nelèe puledre,</l>
<l>mentr'essi al vento asciugano sul lido</l>
<l>le tuniche sudate, e delle membra</l>
<l>rinfrescano la vampa: indi raccolti</l>
<l>dentro la tenda s'adagiâr su i seggi.</l>
<l>Apparecchiava intanto una bevanda</l>
<l>la ricciuta Ecamède. Era costei</l>
<l>del magnanimo Arsìnoo una figliuola</l>
<l>che il buon vecchio da Tènedo condotta</l>
<l>avea quel dì che la distrusse Achille,</l>
<l>e a lui, perché vincea gli altri di senno,</l>
<l>fra cento eletta la donâr gli Achivi.</l>
<l>Trass'ella innanzi a lor prima un bel desco</l>
<l>su piè sorretto d'un color che imbruna,</l>
<l>sovra il desco un taglier pose di rame,</l>
<l>e fresco miel sovresso, e la cipolla</l>
<l>del largo bere irritatrice, e il fiore</l>
<l>di sacra polve cereal. V'aggiunse</l>
<l>un bellissimo nappo, che recato</l>
<l>aveasi il veglio dal paterno tetto,</l>
<l>d'aurei chiovi trapunto, a doppio fondo,</l>
<l>con quattro orecchie, e intorno a ciascheduna</l>
<l>due beventi colombe, auree pur esse.</l>
<l>Altri a stento l'avrìa colmo rimosso;</l>
<l>l'alzava il veglio agevolmente. In questo</l>
<l>la simile alle Dee presta donzella</l>
<l>pramnio vino versava; indi tritando</l>
<l>su le spume caprin latte rappreso,</l>
<l>e spargendovi sovra un leggier nembo</l>
<l>di candida farina, una bevanda</l>
<l>uscir ne fece di cotal mistura,</l>
<l>che apprestata e libata, ai due guerrieri</l>
<l>la sete estinse e rinfrancò le forze.</l>
<l>Diersi, ciò fatto, a ricrear parlando</l>
<l>gli affaticati spirti; e sulla soglia</l>
<l>ecco apparir Patròclo, e soffermarsi</l>
<l>in sembianza di nume il giovinetto.</l>
<l>Nel vederlo levossi il vecchio in piedi</l>
<l>dal suo lucido seggio, e l'introdusse</l>
<l>presol per mano, e di seder pregollo.</l>
<l>Egli all'invito resistea, dicendo:</l>
<l>Di seder non m'è tempo, egregio veglio,</l>
<l>né obbedirti poss'io. Tremendo, iroso</l>
<l>è colui che mi manda a interrogarti</l>
<l>del guerrier che ferito hai qui condotto.</l>
<l>Or io mel so per me medesmo, e in lui</l>
<l>ravviso il duce Macaon. Ritorno</l>
<l>dunque ad Achille relator di tutto.</l>
<l>Sai quanto, augusto veglio, ei sia stizzoso</l>
<l>e a colpar pronto l'innocente ancora.</l>
</lg><lg><l>Disse, e il gerenio cavalier rispose:</l>
<l>E donde avvien che de' feriti Achivi</l>
<l>sente Achille pietà? Né ancor sa quanta</l>
<l>pel campo s'innalzò nube di lutto.</l>
<l>Piagati altri da lungi, altri da presso</l>
<l>nelle navi languiscono i più prodi.</l>
<l>Di saetta ferito è Dïomede,</l>
<l>d'asta l'inclito Ulisse e Agamennóne,</l>
<l>Eurìpilo di strale nella coscia,</l>
<l>e di strale egli pur questo che vedi</l>
<l>da me condotto. Il prode Achille intanto</l>
<l>niuna si prende né pietà né cura</l>
<l>degl'infelici Achivi. Aspetta ei forse</l>
<l>che mal grado di noi la fiamma ostile</l>
<l>arda al lido le navi, e che noi tutti</l>
<l>l'un su l'altro cadiam trafitti e spenti?</l>
<l>Ahi che la possa mia non è più quella</l>
<l>ch'agili un tempo mi facea le membra!</l>
<l>Oh quel fior m'avess'io d'anni e di forza,</l>
<l>ch'io m'ebbi allor che per rapiti armenti</l>
<l>tra noi surse e gli Elèi fiera contesa!</l>
<l>Io predai con ardita rappresaglia</l>
<l>del nemico le mandre, e l'eliese</l>
<l>Ipirochìde Itimonèo distesi.</l>
<l>Combattea de' suoi tauri alla difesa</l>
<l>l'uom forte, e un dardo di mia mano uscito</l>
<l>lui tra' primi percosse, e al suo cadere</l>
<l>l'agreste torma si disperse in fuga.</l>
<l>Noi molta preda n'adducemmo e ricca:</l>
<l>di buoi cinquanta armenti, ed altrettante</l>
<l>di porcelli, d'agnelle e di caprette,</l>
<l>distinte mandre, e cento oltre cinquanta</l>
<l>fulve cavalle, tutte madri, e molte</l>
<l>col poledro alla poppa. Ecco la preda</l>
<l>che noi di notte ne menammo in Pilo.</l>
<l>Gioì Nelèo vedendo il giovinetto</l>
<l>figlio guerrier di tante spoglie opimo.</l>
<l>Venuto il giorno, la sonora voce</l>
<l>de' banditor chiamò tutti cui fosse</l>
<l>qualche compenso dagli Elèi dovuto.</l>
<l>Di Pilo i capi congregârsi, e grande</l>
<l>sendo il dovere degli Elèi, fu tutta</l>
<l>scompartita la preda, e rintegrate</l>
<l>l'antiche offese. Perciocché la forza</l>
<l>d'Ercole avendo desolata un giorno</l>
<l>la nostra terra, e i più prestanti uccisi,</l>
<l>e di dodici figli di Nelèo</l>
<l>prodi guerrier rimasto io solo in Pilo</l>
<l>con altri pochi oppressi, i baldanzosi</l>
<l>Elèi di nostre disventure alteri</l>
<l>n'insultâr, ne fêr danno. Or dunque in serbo</l>
<l>tenne il vecchio per sé di tauri intero</l>
<l>un armento trascelto, e un'ampia greggia</l>
<l>di ben trecento pecorelle, insieme</l>
<l>co' mandrïani; giusta ricompensa</l>
<l>di quattro egregi corridor, mandati</l>
<l>in un col carro a conquistargli un tripode</l>
<l>nell'olimpica polve, e dall'elèo</l>
<l>rege rapiti, rimandando spoglio</l>
<l>de' bei corsieri il doloroso auriga.</l>
<l>Di questi oltraggi il vecchio padre irato</l>
<l>larga preda si tolse, e al popol diede,</l>
<l>giusta il dovuto, a ripartirsi il resto.</l>
<l>Mentre intenti ne stiamo a queste cose,</l>
<l>e offriam per tutta la città solenni</l>
<l>sacrifici agli Eterni, ecco nel terzo</l>
<l>giorno gli Elèi con tutte de' lor fanti</l>
<l>e cavalli le forze in capo uscire,</l>
<l>ed ambedue con essi i Molioni,</l>
<l>giovinetti ancor sori ed inesperti</l>
<l>negl'impeti di Marte. Su l'Alfèo</l>
<l>arduo colle assisa è una cittade,</l>
<l>Trioessa nomata, ultima terra</l>
<l>dell'arenosa Pilo. Desiosi</l>
<l>di porla al fondo la cingean d'assedio.</l>
<l>Ma come tutto superaro il campo,</l>
<l>frettolosa e notturna a noi discese</l>
<l>dall'Olimpo Minerva, ad avvisarne</l>
<l>di pigliar l'armi; e congregò le turbe</l>
<l>per la cittade, non già lente e schive,</l>
<l>ma tutte accese del desìo di guerra.</l>
<l>Non mi assentiva il genitor Nelèo</l>
<l>l'uscir con gli altri armato; e perché destro</l>
<l>nel fiero Marte ancor non mi credea,</l>
<l>occultommi i destrieri. Ed io pedone</l>
<l>v'andai scorto da Pallade, e tra' nostri</l>
<l>cavalier mi distinsi in quella pugna.</l>
<l>Sul fiume Minïèo che presso Arena</l>
<l>si devolve nel mar, noi squadra equestre</l>
<l>posammo ad aspettar l'alba divina,</l>
<l>finché n'avesse la pedestre aggiunti.</l>
<l>Riunito l'esercito, movemmo</l>
<l>ben armati ed accinti, e sul merigge</l>
<l>d'Alfèo giungemmo all'onde sacre. Quivi</l>
<l>propiziammo con opime offerte</l>
<l>l'onnipossente Giove; al fiume un toro</l>
<l>svenammo, un altro al gran Nettunno, e intatta</l>
<l>a Palla una giovenca. Indi pel campo</l>
<l>preso a drappelli della sera il cibo,</l>
<l>tutti ne demmo, ognun coll'armi indosso,</l>
<l>lungo il fiume a dormir. Stringean frattanto</l>
<l>d'assedio la cittade i forti Elèi</l>
<l>d'espugnarla bramosi. Ma di Marte</l>
<l>ebber tosto davanti una grand'opra.</l>
<l>Brillò sul volto della terra il sole,</l>
<l>e noi Minerva supplicando e Giove</l>
<l>appiccammo la zuffa. Aspro fu il cozzo</l>
<l>delle due genti, ed io primiero uccisi</l>
<l>(e i corsieri gli tolsi) il bellicoso</l>
<l>Mulio, gener d'Augìa, del quale in moglie</l>
<l>la maggior figlia possedea, la bionda</l>
<l>Agamède, cui nota era, di quante</l>
<l>l'almo sen della terra erbe produce,</l>
<l>la medica virtù. Questo io trafissi</l>
<l>coll'asta, e lo distesi, e, dell'ucciso</l>
<l>salito il cocchio, mi cacciai tra' primi.</l>
<l>Visto il duce cader de' cavalieri</l>
<l>che gli altri tutti di valor vincea,</l>
<l>si sgomentaro i generosi Elèi,</l>
<l>e fuggîr d'ogni parte. Io come turbo</l>
<l>mi serrai loro addosso, e di cinquanta</l>
<l>carri fei preda, e intorno a ciascheduno</l>
<l>mordean la polve dal mio ferro ancisi</l>
<l>due combattenti. E messi a morte avrei</l>
<l>gli Attòridi pur anco, i due medesmi</l>
<l>Molioni, se fuor della battaglia</l>
<l>non li traea, coprendoli di nebbia,</l>
<l>il gran rege Nettunno. Al nostro ardire</l>
<l>alta vittoria allor Giove concesse.</l>
<l>Perocché per lo campo, tutto sparso</l>
<l>di scudi e di cadaveri, tant'oltre</l>
<l>gl'inseguimmo uccidendo, e raccogliendo</l>
<l>le bell'armi nemiche, che spingemmo</l>
<l>fino ai buprasii solchi i corridori,</l>
<l>fino all'olenio sasso, ed alla riva</l>
<l>d'Alesio, al luogo che Calon si noma.</l>
<l>Qui fêr alto per cenno di Minerva</l>
<l>i vincitori e qui l'estremo io spensi.</l>
<l>Da Buprasio frattanto i nostri prodi</l>
<l>riconduceano a Pilo i polverosi</l>
<l>carri, e dar laude si sentìa da tutti</l>
<l>a Giove in cielo, ed a Nestorre in terra.</l>
<l>Tal nelle pugne apparve il valor mio.</l>
<l>Ma del valor d'Achille il solo Achille</l>
<l>godrassi, e quando consumati ahi! tutti</l>
<l>vedrà gli Achivi, piangerà, ma indarno.</l>
<l>Caro Patròclo, nel pensier richiama</l>
<l>di Menèzio i precetti, onde il buon veglio</l>
<l>t'accompagnava il giorno che da Ftia</l>
<l>ti spediva all'Atride Agamennóne.</l>
<l>Fummo presenti, e gli ascoltammo interi</l>
<l>il divo Ulisse ed io Nestorre, entrambi</l>
<l>al regal tetto di Pelèo venuti</l>
<l>a far eletta di guerrieri achei.</l>
<l>Ivi l'eroe Menèzio e te vedemmo</l>
<l>d'Achille al fianco. Il cavalier Pelèo,</l>
<l>venerando vegliardo, entro il cortile</l>
<l>al fulminante Giove ardea le pingui</l>
<l>cosce d'un tauro, e sull'ardenti fibre</l>
<l>negro vino da nappo aureo versava.</l>
<l>Voi vi stavate preparando entrambi</l>
<l>le sacre carni, e noi giungemmo in quella</l>
<l>sul limitar. Stupì, levossi Achille,</l>
<l>per man ne prese, e n'introdusse, in seggio</l>
<l>ne collocò, ne pose innanzi i doni</l>
<l>che il santo dritto dell'ospizio chiede.</l>
<l>Ristorati di cibo e di bevanda,</l>
<l>io parlai primamente, e v'esortava</l>
<l>l'uno e l'altro a seguirne; e il bramavate</l>
<l>voi fortemente. E quai de' due canuti</l>
<l>fûro allora i conforti? Al figlio Achille</l>
<l>raccomandò Pelèo l'oprar mai sempre</l>
<l>da prode, e a tutti di valor star sopra.</l>
<l>Ma vôlto a te l'Attòride Menèzio,</l>
<l>Figlio, il vecchio dicea, ti vince Achille</l>
<l>di sangue, e tu lui d'anni; egli di forza,</l>
<l>tu di consiglio. Con prudenti avvisi</l>
<l>dunque il governa e l'ammonisci, e all'uopo</l>
<l>t'obbedirà. Tal era il suo precetto;</l>
<l>tu l'obblïasti. Or via, l'adempi adesso,</l>
<l>parla all'amico bellicoso, e tenta</l>
<l>suaderlo. Chi sa? Qualche buon Dio</l>
<l>animerà le tue parole, e l'alma</l>
<l>toccherà di quel fiero. Al cor va sempre</l>
<l>l'ammonimento d'un diletto amico.</l>
<l>Ché s'ei paventa in suo segreto un qualche</l>
<l>vaticinio, se alcuno a lui da Giove</l>
<l>la madre ne recò, te mandi almeno</l>
<l>co' Mirmidóni a confortar gli Achivi</l>
<l>nella battaglia, e l'armi sue ti ceda.</l>
<l>Forse ingannati dall'aspetto i Teucri</l>
<l>ti crederan lui stesso, e fuggiranno,</l>
<l>e gli egri Achei respireranno: è spesso</l>
<l>di gran momento in guerra un sol respiro.</l>
<l>E voi freschi guerrieri agevolmente</l>
<l>respingerete lo stanco nemico</l>
<l>dalle tende e dal mare alla cittade.</l>
</lg><lg><l>Sì disse il saggio, e tutto si commosse</l>
<l>il cor nel petto di Patròclo. Ei corse</l>
<l>lungo il lido ad Achille, e giunto all'alta</l>
<l>capitana d'Ulisse, ove nel mezzo</l>
<l>ai santi altari si tenea ragione</l>
<l>e parlamento, d'Evemone il figlio</l>
<l>Eurìpilo scontrò, che di saetta</l>
<l>ferito nella coscia e vacillante</l>
<l>dalla pugna partìa. Largo il sudore</l>
<l>gli discorrea dal capo e dalle spalle,</l>
<l>e molto sangue dalla ria ferita,</l>
<l>ma intrepida era l'alma. Il vide e n'ebbe</l>
<l>pietade il forte Menezìade, e a lui</l>
<l>lagrimando si volse: Oh sventurati</l>
<l>duci Achei! così dunque, ohimè! lontani</l>
<l>dai cari amici e dalla patria terra</l>
<l>de' vostri corpi sazïar di Troia</l>
<l>dovevate le belve? Eroe divino</l>
<l>Eurìpilo, rispondi: Sosterranno</l>
<l>gli Achei la possa dell'immane Ettorre,</l>
<l>o cadran spenti dal suo ferro? — Oh diva</l>
<l>stirpe, Patròclo (Eurìpilo rispose),</l>
<l>nullo è più scampo per gli Achei, se scampo</l>
<l>non ne danno le navi. I più gagliardi</l>
<l>tutti giaccion feriti, e ognor più monta</l>
<l>de' Troiani la forza. Or tu cortese</l>
<l>conservami la vita. Alla mia nave</l>
<l>guidami, e svelli dalla coscia il dardo,</l>
<l>con tepid'onda lavane la piaga</l>
<l>e su vi spargi i farmaci salubri</l>
<l>de' quali è grido che imparata hai l'arte</l>
<l>dal Pelìde, e il Pelìde da Chirone</l>
<l>de' Centauri il più giusto. Or tu m'aita,</l>
<l>ché Podalirio e Macaon son lungi;</l>
<l>questi, credo, in sua tenda, anch'ei piagato</l>
<l>è di medica man necessitoso;</l>
<l>l'altro co' Teucri in campo si travaglia.</l>
</lg><lg><l>Qual fia dunque la fin di tanti affanni?</l>
<l>soggiunse di Menèzio il forte figlio,</l>
<l>e che faremo, Eurìpilo? Gran fretta</l>
<l>mi sospinge ad Achille a riportargli</l>
<l>del guardiano degli Achei Nestorre</l>
<l>una risposta: ma pietà non vuole</l>
<l>che in questo stato io t'abbandoni. — Il cinse</l>
<l>colle braccia, ciò detto, e nella tenda</l>
<l>il menò, l'adagiò sopra bovine</l>
<l>pelli dal servo acconciamente stese,</l>
<l>indi col ferro dispiccò dall'anca</l>
<l>l'acerbissimo strale, e con tepenti</l>
<l>linfe la tabe ne lavò. Vi spresse</l>
<l>poi colle palme il lenïente sugo</l>
<l>d'un'amara radice. Incontanente</l>
<l>calmossi il duolo, ristagnossi il sangue,</l>
<l>ed asciutta si chiuse la ferita.</l>
</lg>
</lg>
</div1>
<div1 type="parte">
<head>Libro decimosecondo</head>
<lg type="non-definito">
<lg><l>Così dentro alle tende medicava</l>
<l>d'Eurìpilo la piaga il valoroso</l>
<l>Menezìade. Frattanto alla rinfusa</l>
<l>pugnan Teucri ed Achei; né scampo a questi</l>
<l>è più la fossa omai, né l'ampio muro</l>
<l>che l'armata cingea. L'avean gli Achivi</l>
<l>senza vittime eretto a custodire</l>
<l>i navigli e le prede. Edificato</l>
<l>dunque malgrado degli Dei, gran tempo</l>
<l>non durò. Finché vivo Ettore fue,</l>
<l>e irato Achille, e Troia in piedi, il muro</l>
<l>saldo si stette; ma de' Teucri estinte</l>
<l>l'alme più prodi, e degli Achei pur molte,</l>
<l>e al decim'anno Ilio distrutto, e il resto</l>
<l>degli Argivi tornato al patrio lido,</l>
<l>decretâr del gran muro la caduta</l>
<l>Nettunno e Apollo, l'impeto sfrenando</l>
<l>di quanti fiumi dalle cime idèe</l>
<l>si devolvono al mar, Reso, Granìco,</l>
<l>Rodio, Careso, Eptàporo ed Esèpo</l>
<l>e il divino Scamandro e Simoenta</l>
<l>che volge sotto l'onde agglomerati</l>
<l>tanti scudi, tant'elmi e tanti eroi.</l>
<l>Di questi rivoltò Febo le bocche</l>
<l>contro l'alta muraglia, e vi sospinse</l>
<l>nove giorni la piena. Intanto Giove,</l>
<l>perché più ratto l'ingoiasse il mare,</l>
<l>incessante piovea. Nettunno istesso</l>
<l>precorrea le fiumane, e col tridente</l>
<l>e coll'onda atterrò le fondamenta</l>
<l>che di travi e di sassi v'avean posto</l>
<l>i travagliosi Achivi; infin che tutta</l>
<l>al piano l'adeguò lungo la riva</l>
<l>dell'Ellesponto. Smantellato il muro,</l>
<l>fe' di quel tratto un arenoso lido,</l>
<l>e tornò le bell'acque al letto antico.</l>
<l>Di Nettunno quest'era e in un d'Apollo</l>
<l>l'opra futura. Ma la pugna intorno</l>
<l>a quel valido muro or ferve e mugge.</l>
</lg><lg><l>Cigolar delle torri odi percosse</l>
<l>le compàgi, e gli Achei dentro le navi</l>
<l>chiudonsi domi dal flagel di Giove,</l>
<l>e paventosi dell'ettòreo braccio,</l>
<l>impetuoso artefice di fuga;</l>
<l>perocché pari a turbine l'eroe</l>
<l>sempre combatte. E qual cinghiale o bieco</l>
<l>leon cui fanno cacciatori e cani</l>
<l>densa corona, di sue forze altero</l>
<l>volve dintorno i truci occhi, né teme</l>
<l>la tempesta de' dardi né la morte,</l>
<l>ma generoso si rigira e guarda</l>
<l>dove slanciarsi fra gli armati, e ovunque</l>
<l>urta, s'arretra degli armati il cerchio;</l>
<l>tal fra l'armi s'avvolge il teucro duce,</l>
<l>i suoi spronando a valicar la fossa.</l>
<l>Ma non l'ardìan gli ardenti corridori</l>
<l>che mettean fermi all'orlo alti nitriti,</l>
<l>dal varco spaventati arduo a saltarsi</l>
<l>e a tragittarsi: perocché dintorno</l>
<l>s'aprìan profondi precipizi, e il sommo</l>
<l>margo d'acuti pali era munito,</l>
<l>di che folto v'avean contro il nemico</l>
<l>confitto un bosco gli operosi Achei,</l>
<l>tal che passarvi non potean le rote</l>
<l>di volubile cocchio. Ma bramosi</l>
<l>ardean d'entrarvi e superarlo i fanti.</l>
<l>Fattosi innanzi allor Polidamante</l>
<l>ad Ettore sì disse: Ettore, e voi</l>
<l>duci troiani e collegati, udite:</l>
</lg><lg><l>Stolto ardire è il cacciar dentro la fossa</l>
<l>gli animosi cavalli. E non vedete</l>
<l>il difficile passo e la foresta</l>
<l>d'acute travi, che circonda il muro?</l>
<l>Di niuna guisa ai cavalier non lice</l>
<l>calarsi in quelle strette a far conflitto,</l>
<l>senza periglio di mortal ferita.</l>
<l>Se il Tonante in suo sdegno ha risoluta</l>
<l>degli Achei la ruina e il nostro scampo,</l>
<l>ben io vorrei che questo intervenisse</l>
<l>qui tosto, e che dal caro Argo lontani</l>
<l>perdesser tutti coll'onor la vita.</l>
<l>Ma se voltano fronte, e dalle navi</l>
<l>erompendo con impeto, nel fondo</l>
<l>ne stringono del fosso, allor, cred'io,</l>
<l>niuno in Troia di noi nunzio ritorna</l>
<l>salvo dal ferro de' conversi Achei.</l>
<l>Diam dunque effetto a un mio pensier. Sul fosso</l>
<l>ogni auriga rattenga i corridori,</l>
<l>e noi pedoni, corazzati e densi</l>
<l>tutti in punto seguiam l'orme d'Ettorre.</l>
<l>Non sosterranno il nostro urto gli Achivi,</l>
<l>se l'ora estrema del lor fato è giunta.</l>
</lg><lg><l>Disse; e ad Ettore piacque il saggio avviso.</l>
<l>Balzò dunque dal carro incontanente</l>
<l>tutto nell'armi, e balzâr gli altri a gara,</l>
<l>visto l'esempio di quel divo. Ognuno</l>
<l>fe' precetto all'auriga di sostarsi</l>
<l>co' destrieri alla fossa in ordinanza;</l>
<l>ed essi in cinque battaglion divisi</l>
<l>seguiro i duci. Andò la prima squadra</l>
<l>con Ettore e col buon Polidamante,</l>
<l>ed era questo il fiore e il maggior nerbo</l>
<l>de' combattenti, desïosi tutti</l>
<l>di spezzar l'alto muro, e su le navi</l>
<l>portar la pugna: terzo condottiero</l>
<l>li seguìa Cebrïon, messo in sua vece</l>
<l>alla custodia dell'ettòreo carro</l>
<l>altro men prode auriga. Erano i duci</l>
<l>della seconda Paride, Alcatòo</l>
<l>ed Agenorre. Della terza il divo</l>
<l>Dëìfobo ed Elèno ed Asio, il prode</l>
<l>d'Irtaco figlio, cui d'Arisba a Troia</l>
<l>portarono e dall'onda Selleente</l>
<l>due destrier di gran corpo e biondo pelo.</l>
<l>Capitan della quarta era d'Anchise</l>
<l>l'egregia prole, Enea, co' due d'Antènore</l>
<l>pugnaci figli Archìloco e Acamante.</l>
<l>Degl'incliti alleati è condottiero</l>
<l>Sarpedonte, con Glauco e Asteropèo,</l>
<l>da lui compagni del comando assunti</l>
<l>come i più forti dopo sé, tenuto</l>
<l>il più forte di tutti. In ordinanza</l>
<l>posti i cinque drappelli, e di taurine</l>
<l>targhe coperti, mossero animosi</l>
<l>contro gli Achei, sperando entro le navi</l>
<l>precipitarsi alfin senza ritegno.</l>
</lg><lg><l>Mentre tutti e Troiani ed alleati</l>
<l>al consiglio obbedìan dell'incolpato</l>
<l>Polidamante, il duce Asio sol esso</l>
<l>lasciar né auriga né corsier non volle,</l>
<l>ma vêr le navi li sospinse. Insano!</l>
<l>Que' corsieri, quel cocchio, ond'egli esulta,</l>
<l>nol torranno alla morte, e dalle navi</l>
<l>in Ilio no nol torneran. La nera</l>
<l>Parca già il copre, e all'asta lo consacra</l>
<l>del chiaro Deucalìde Idomenèo.</l>
<l>Alla sinistra del naval recinto</l>
<l>ove carri e cavalli in gran tumulto</l>
<l>venìan cacciando i fuggitivi Achei,</l>
<l>spins'egli i suoi corsier verso la porta,</l>
<l>non già di sbarre assicurata e chiusa,</l>
<l>ma spalancata e da guerrier difesa</l>
<l>a scampo de' fuggenti. Il coraggioso</l>
<l>flagellò drittamente i corridori</l>
<l>a quella volta, e con acute grida</l>
<l>altri il seguìan, sperandosi che rotti,</l>
<l>senza far testa, nelle navi in salvo</l>
<l>precipitosi fuggirìan gli Achivi.</l>
<l>Stolta speranza! Custodìan la porta</l>
<l>due fortissimi eroi, germi animosi</l>
<l>de' guerrieri Lapiti. Era l'un d'essi</l>
<l>Polipète, figliuol di Piritòo,</l>
<l>l'altro il feroce Leontèo. Sublimi</l>
<l>stavan quivi costor, sembianti a due</l>
<l>eccelse querce in cima alla montagna,</l>
<l>che ferme e colle lunghe ampie radici</l>
<l>abbracciando la terra, eternamente</l>
<l>sostengono la piova e le procelle;</l>
<l>così fidati nelle man robuste,</l>
<l>ben lungi dal voltar per tema il tergo,</l>
<l>voltan anzi la fronte i due guerrieri,</l>
<l>d'Asio aspettando la gran furia. Ed esso</l>
<l>coll'Asiade Acamante, e con Oreste</l>
<l>e Jameno e Toone ed Enomào</l>
<l>sollevando gli scudi, il forte muro</l>
<l>van con fracasso ad assalir. Ma fermi</l>
<l>sull'ingresso i due prodi altrui fan core</l>
<l>alla difesa delle navi. Alfine</l>
<l>visti i Teucri avventarsi alla muraglia</l>
<l>d'ogni parte, e fuggir con alto grido</l>
<l>di spavento gli Achivi, impeto fece</l>
<l>l'ardita coppia; e fiero anzi le porte</l>
<l>un conflitto attaccâr, come silvestri</l>
<l>verri ch'odon sul monte avvicinarsi</l>
<l>il fragor della caccia: impetuosi</l>
<l>fulminando a traverso, a sé dintorno</l>
<l>rompon la selva, schiantano la rosta</l>
<l>dalle radici, e sentir fanno il suono</l>
<l>del terribile dente, infin che colti</l>
<l>d'acuto strale perdono la vita;</l>
<l>di questi due così sopra i percossi</l>
<l>petti sonava il luminoso acciaro,</l>
<l>e così combattean, nelle gagliarde</l>
<l>destre fidando, e nel valor di quelli</l>
<l>che di sopra dai merli e dalle torri</l>
<l>piovean nembi di sassi alla difesa</l>
<l>delle tende, dei legni e di sé stessi.</l>
<l>Cadean spesse le pietre come spessa</l>
<l>la grandine cui vento impetuoso</l>
<l>di negre nubi agitator riversa</l>
<l>sull'alma terra; né piovean gli strali</l>
<l>sol dalle mani achive, ma ben anco</l>
<l>dalle troiane, e al grandinar de' sassi</l>
<l>smisurati mettean roco un rimbombo</l>
<l>gli elmi percossi e i risonanti scudi.</l>
</lg><lg><l>Fremendo allor si batté l'anca il figlio</l>
<l>d'Irtaco, e disse disdegnoso: O Giove</l>
<l>e tu pur ti se' fatto ora l'amico</l>
<l>della menzogna? Chi pensar potea</l>
<l>contro il nerbo di nostre invitte mani</l>
<l>tal resistenza dagli Achei? Ma vélli</l>
<l>che come vespe maculose in erti</l>
<l>nidi nascoste, a chi dà lor la caccia</l>
<l>s'avventano feroci, e per le cave</l>
<l>case e pe' figli battagliar le vedi:</l>
<l>così costor, benché due soli, addietro</l>
<l>dar non vonno che morti o prigionieri.</l>
</lg><lg><l>Così parlava, né perciò di Giove</l>
<l>si mutava il pensier, che al solo Ettorre</l>
<l>dar la palma volea. Aspro degli altri</l>
<l>all'altre porte intanto era il conflitto.</l>
<l>Ma dura impresa mi sarìa dir tutte,</l>
<l>come la lingua degli Dei, le cose.</l>
<l>Perocché quanto e lungo il saldo muro</l>
<l>tutto è vampo di Marte. Alta costringe</l>
<l>necessità, quantunque egri, gli Achei</l>
<l>a pugnar per le navi; e degli Achei</l>
<l>tutti eran mesti in cielo i numi amici.</l>
</lg><lg><l>Qui cominciâr la pugna i due Lapiti.</l>
<l>Vibrò la lancia il forte Polipète,</l>
<l>e Damaso colpì tra le ferrate</l>
<l>guance dell'elmo. L'elmo non sostenne</l>
<l>la furiosa punta che, spezzati</l>
<l>i temporali, gli allagò di sangue</l>
<l>tutto il cerèbro, e morto lo distese:</l>
<l>indi all'Orco Pilon spinse ed Ormeno.</l>
<l>Né la strage è minor di Leontèo,</l>
<l>d'Antìmaco figliuolo anzi di Marte.</l>
<l>Sul confin della cintola ei percote</l>
<l>Ippomaco coll'asta: indi cavata</l>
<l>dal fodero la daga, per lo mezzo</l>
<l>della turba si scaglia, e pria d'un colpo</l>
<l>tasta Antifonte che supin stramazza;</l>
<l>poi rovescia Menon, Jameno, Oreste,</l>
<l>tutti l'un sovra l'altro nella polve.</l>
</lg><lg><l>Mentre che Polipète e Leontèo</l>
<l>delle bell'armi spogliano gli uccisi,</l>
<l>la numerosa e di gran core armata</l>
<l>troiana gioventude, impaziente</l>
<l>di spezzar la muraglia, arder le navi,</l>
<l>Polidamante ed Ettore seguìa,</l>
<l>i quai repente all'orlo della fossa</l>
<l>irresoluti s'arrestâr dubbiando</l>
<l>di passar oltre: perocché sublime</l>
<l>un'aquila comparve, che sospeso</l>
<l>tenne il campo a sinistra. Il fero augello</l>
<l>stretto portava negli artigli un drago</l>
<l>insanguinato, smisurato e vivo,</l>
<l>ancor guizzante, e ancor pronto all'offese;</l>
<l>sì che vôlto a colei che lo ghermìa,</l>
<l>lubrico le vibrò tra il petto e il collo</l>
<l>una ferita. Allor la volatrice,</l>
<l>aperta l'ugna per dolor, lasciollo</l>
<l>cader dall'alto fra le turbe, e forte</l>
<l>stridendo sparve per le vie de' venti.</l>
</lg><lg><l>Visto in terra giacente il maculato</l>
<l>serpe, prodigio dell'Egìoco Giove,</l>
<l>inorridiro i Teucri, e fatto avanti</l>
<l>all'intrepido Ettòr Polidamante</l>
<l>sì prese a dir: Tu sempre, ancorché io porti</l>
<l>ottimi avvisi in parlamento, o duce,</l>
<l>hai pronta contro me qualche rampogna,</l>
<l>né pensi che non lice a cittadino</l>
<l>né in assemblea tradir né in mezzo all'armi</l>
<l>la verità, servendo all'augumento</l>
<l>di tua posanza. Dirò franco adunque</l>
<l>ciò che il meglio or mi sembra. Non si veda</l>
<l>coll'armi ad assalir le navi achee.</l>
<l>Il certo evento che n'attende è scritto</l>
<l>nell'augurio comparso alla sinistra</l>
<l>dell'esercito nostro, appunto in quella</l>
<l>che si volea travalicar la fossa,</l>
<l>dico il volo dell'aquila portante</l>
<l>nell'ugna un drago sanguinoso, immane</l>
<l>e vivo ancor. Com'ella cader tosto</l>
<l>lasciò la preda, pria che al caro nido</l>
<l>giungesse, e pasto la recasse a' suoi</l>
<l>dolci nati; così, quando n'accada</l>
<l>pur de' Greci atterrar le porte e il muro</l>
<l>e farne strage, non pensar per questo</l>
<l>di ritornarne con onor; ché indietro</l>
<l>molti Troiani lasceremo ancisi</l>
<l>dall'argolico ferro, combattente</l>
<l>per la tutela delle navi. Ognuno,</l>
<l>che ben la lingua de' prodigi intenda</l>
<l>e da' profani riverenza ottegna,</l>
<l>questo verace interpretar farìa.</l>
</lg><lg><l>Lo guatò bieco Ettorre, e gli rispose:</l>
<l>Polidamante, il tuo parlar non viemmi</l>
<l>grato all'orecchio, e una miglior sentenza</l>
<l>or dal tuo labbro m'attendea. Se parli</l>
<l>persuaso e davvero, io ti fo certo</l>
<l>che l'ira degli Dei ti tolse il senno,</l>
<l>poiché m'esorti ad obbliar di Giove</l>
<l>le giurate promesse, e all'ale erranti</l>
<l>degli augelli obbedir; de' quai non curo,</l>
<l>se volino alla dritta ove il sol nasce,</l>
<l>o alla sinistra dove muor. Ben càlmi</l>
<l>del gran Giove seguir l'alto consiglio,</l>
<l>ch'ei de' mortali e degli Eterni è il sommo</l>
<l>imperadore. Augurio ottimo e solo</l>
<l>è il pugnar per la patria. Perché tremi</l>
<l>tu dei perigli della pugna? Ov'anco</l>
<l>cadiam noi tutti tra le navi ancisi,</l>
<l>temer di morte tu non dei, ché cuore</l>
<l>tu non hai d'aspettar l'urto nemico,</l>
<l>né di pugnar. Se poi ti rimanendo</l>
<l>lontano dal conflitto, esorterai</l>
<l>con codarde parole altri a seguire</l>
<l>la tua viltà, per dio! che tu percosso</l>
<l>da questa lancia perderai la vita.</l>
</lg><lg><l>Si spinse avanti così detto, e gli altri</l>
<l>con alte grida lo seguièno. Allora</l>
<l>il Folgorante dall'idèa montagna</l>
<l>un turbine destò, che drittamente</l>
<l>verso le navi sospingea la polve,</l>
<l>e agli Achivi rapìa gli occhi e l'ardire,</l>
<l>ad Ettorre il crescendo ed a' Troiani</l>
<l>che nel prodigio e nelle proprie forze</l>
<l>confidati assalîr l'alta muraglia</l>
<l>per diroccarla. E già divelti i merli</l>
<l>delle torri cadean, già le bertesche</l>
<l>si sfasciano, e le leve alto sollevano</l>
<l>gli sporgenti pilastri, eccelso e primo</l>
<l>fondamento alle torri. Intorno a questi</l>
<l>travagliansi i Troiani, ampia sperando</l>
<l>aprir la breccia. Né perciò d'un passo</l>
<l>s'arretrano gli Achei, ma di taurine</l>
<l>targhe schermo facendo alle bastite,</l>
<l>ferìan da quelle chi venìa di sotto.</l>
</lg><lg><l>Animosi dall'una all'altra torre</l>
<l>l'acheo valor svegliando ambo frattanto</l>
<l>scorrean gli Aiaci, e con parole or dure</l>
<l>or blande rampognando i neghittosi,</l>
<l>O compagni, dicean, quanti qui siamo</l>
<l>primi, secondi ed infimi (ché tutti</l>
<l>non siamo eguali nel pugnar, ma tutti</l>
<l>necessari), or gli è tempo, e lo vedete,</l>
<l>d'oprar le mani. Non vi sia chi pieghi</l>
<l>dunque alle navi per timor di vana</l>
<l>minaccia ostil, ma procedete avanti,</l>
<l>e l'un l'altro incoratevi, e mertate</l>
<l>che l'Olimpio Tonante vi conceda</l>
<l>di risospinger l'inimico, e rotto</l>
<l>inseguirlo fin dentro alle sue mura.</l>
</lg><lg><l>Sì sgridando, animâr l'acheo certame.</l>
<l>Come cadono spessi ai dì vernali</l>
<l>i fiocchi della neve, allorché Giove</l>
<l>versa incessante, addormentati i venti,</l>
<l>i suoi candidi nembi, e l'alte cime</l>
<l>delle montagne inalba e i campi erbosi,</l>
<l>e i pingui seminati e i porti e i lidi:</l>
<l>l'onda sola del mar non soffre il velo</l>
<l>delle fioccanti falde onde il celeste</l>
<l>nembo ricopre delle cose il volto;</l>
<l>tale allor densa di volanti sassi</l>
<l>la tempesta piovea quinci da' Teucri</l>
<l>scagliata e quindi dagli Achivi; e immenso</l>
<l>sorgea rumor per tutto il lungo muro.</l>
<l>Ma né i Troiani né l'illustre Ettorre</l>
<l>n'avrìan le porte spezzato e le sbarre,</l>
<l>se alfin contro gli Achei non incitava</l>
<l>Giove l'ardir del figlio Sarpedonte,</l>
<l>quale in mandra di buoi fiero lïone.</l>
<l>Imbracciossi l'eroe subitamente</l>
<l>il bel rotondo scudo, ricoperto</l>
<l>di ben condotto sottil bronzo, e dentro</l>
<l>v'avea l'industre artefice cucito</l>
<l>cuoi taurini a più doppi, e orlato intorno</l>
<l>d'aurea verga perenne il cerchio intero.</l>
<l>Con questo innanzi al petto, e nella destra</l>
<l>due lanciotti vibrando, incamminossi</l>
<l>qual montano lïon che, stimolato</l>
<l>da lunga fame e dal gran cor, l'assalto</l>
<l>tenta di pieno ben munito ovile;</l>
<l>e quantunque da' cani e da' pastori</l>
<l>tutti sull'armi custodito il trovi,</l>
<l>senza prova non soffre esser respinto</l>
<l>dal pecorile, ma vi salta in mezzo</l>
<l>e vi fa preda, o da veloce telo</l>
<l>di man pronta riceve aspra ferita:</l>
<l>tale il divino Sarpedon dal forte</l>
<l>suo cor quel muro ad assalir fu spinto</l>
<l>e a spezzarne i ripari. E vôlto a Glauco</l>
<l>d'Ippoloco figliuol, Glauco, gli disse,</l>
<l>perché siam noi di seggio, e di vivande</l>
<l>e di ricolme tazze innanzi a tutti</l>
<l>nella Licia onorati ed ammirati</l>
<l>pur come numi? Ond'è che lungo il Xanto</l>
<l>una gran terra possediam d'ameno</l>
<l>sito, e di biade fertile e di viti?</l>
<l>Certo acciocché primieri andiam tra' Licii</l>
<l>nelle calde battaglie, onde alcun d'essi</l>
<l>gridar s'intenda: Glorïosi e degni</l>
<l>son del comando i nostri re: squisita</l>
<l>è lor vivanda, e dolce ambrosia il vino,</l>
<l>ma grande il core, e nella pugna i primi.</l>
<l>Se il fuggir dal conflitto, o caro amico,</l>
<l>ne partorisse eterna giovinezza,</l>
<l>non io certo vorrei primo di Marte</l>
<l>i perigli affrontar, ned invitarti</l>
<l>a cercar gloria ne' guerrieri affanni.</l>
<l>Ma mille essendo del morir le vie,</l>
<l>né scansar nullo le potendo, andiamo:</l>
<l>noi darem gloria ad altri, od altri a noi.</l>
</lg><lg><l>Disse, né Glauco si ritrasse indietro,</l>
<l>né ritroso il seguì. Con molta mano</l>
<l>dunque di Licii s'avvïâr. Li vide</l>
<l>rovinosi e diritti alla sua torre</l>
<l>affilarsi il Petìde Menestèo,</l>
<l>e sgomentossi. Girò gli occhi intorno</l>
<l>fra gli Achivi spiando un qualche duce</l>
<l>che lui soccorra e i suoi compagni insieme.</l>
<l>Scorge gli Aiaci che indefessi e fermi</l>
<l>sostenean la battaglia, e avean dappresso</l>
<l>Teucro pur dianzi della tenda uscito.</l>
<l>Ma non potea far loro a verun modo</l>
<l>le sue grida sentir, tanto è il fragore</l>
<l>di che l'aria rimbomba alle percosse</l>
<l>degli scudi, degli elmi e delle porte</l>
<l>tutte a un tempo assalite, onde spezzarle</l>
<l>e spalancarle. Immantinente ei dunque</l>
<l>manda ad Aiace il banditor Toota,</l>
<l>e, Va, gli dice, illustre araldo, vola,</l>
<l>chiama gli Aiaci, chiamali ambedue,</l>
<l>ché questo è il meglio in sì grand'uopo. Un'alta</l>
<l>strage qui veggo già imminente. I duci</l>
<l>del licio stuol con tutta la lor possa</l>
<l>qua piombano, e mostrâr già in altro incontro</l>
<l>ch'elli son nelle zuffe impetuosi.</l>
<l>S'ambo gli eroi ch'io chiedo, in gran travaglio</l>
<l>si trovano di guerra, almen ne vegna</l>
<l>il forte Aiace Telamònio, e il segua</l>
<l>Teucro coll'arco di ferir maestro.</l>
</lg><lg><l>Corse l'araldo obbedïente, e ratto</l>
<l>per la lunga muraglia traversando</l>
<l>le file degli Achei, giunse agli Aiaci,</l>
<l>e con preste parole, Aiaci, ei disse,</l>
<l>incliti duci degli Argivi, il caro</l>
<l>nobile figlio di Petèo vi prega</l>
<l>d'accorrere veloci, ed aitarlo</l>
<l>alcun poco nel rischio in che si trova.</l>
<l>Prègavi entrambi per lo meglio. Un'alta</l>
<l>strage gli è sopra: perocché di tutta</l>
<l>forza si vanno a rovesciar sovr'esso</l>
<l>i licii capitani, e di costoro</l>
<l>l'impeto è noto nel pugnar. Se voi</l>
<l>siete in gran briga voi medesmi, almeno</l>
<l>vien tu, forte figliuol di Telamone,</l>
<l>e tu, Teucro, signor d'arco tremendo.</l>
</lg><lg><l>Tacque, ed il grande Telamònio figlio</l>
<l>al figlio d'Oïlèo si volse e disse:</l>
<l>Tu, Aiace, e tu forte Licomede</l>
<l>qui restatevi entrambi, ed infiammate</l>
<l>l'acheo coraggio alla battaglia. Io volo</l>
<l>colà allo scontro del nemico, e data</l>
<l>la chiesta aita, subito ritorno.</l>
</lg><lg><l>Partì l'eroe, ciò detto, ed il germano</l>
<l>Teucro il seguiva, e Pandion portante</l>
<l>l'arco di Teucro. Costeggiando il muro</l>
<l>alla torre arrivâr di Menestèo:</l>
<l>ed entrâr nella zuffa, appunto in quella</l>
<l>che a negro turbo simiglianti i duci</l>
<l>animosi de' Licii avean de' merli</l>
<l>già vinto il sommo. Si scontrâr gli eroi</l>
<l>fronte a fronte, e levossi alto clamore.</l>
<l>Primo l'Aiace Telamònio uccise</l>
<l>il magnanimo Epìcle, un caro amico</l>
<l>di Sarpedon. Giacea sull'ardua cima</l>
<l>della muraglia un aspro enorme sasso,</l>
<l>tal che niun de' presenti, anco sul fiore</l>
<l>delle forze, il potrebbe agevolmente</l>
<l>a due man sollevar. Ma lieve in alto</l>
<l>levollo Aiace, e lo scagliò. L'orrendo</l>
<l>colpo diruppe il bacinetto, e tutte</l>
<l>l'ossa del capo sfracellò. Dall'alta</l>
<l>torre il percosso a notator simìle</l>
<l>cadde, e l'alma fuggì. Teucro di poi</l>
<l>di strale a Glauco il nudo braccio impiaga</l>
<l>mentre il muro assalisce, e lo costrigne</l>
<l>la pugna abbandonar. Glauco d'un salto</l>
<l>giù dagli spaldi gittasi furtivo,</l>
<l>onde nessuno degli Achei s'avvegga</l>
<l>di sua ferita, e villanìa gli dica.</l>
<l>Ben se n'accorse Sarpedonte, ed alta</l>
<l>dell'amico al partir doglia il trafisse.</l>
<l>Ma non lentossi dalla pugna, e giunto</l>
<l>colla lancia il Testòride Alcmeone,</l>
<l>gliela ficca nel petto, e a sé la tira.</l>
<l>Segue il trafitto l'asta infissa, e cade</l>
<l>boccone, e l'armi risonâr sovr'esso.</l>
<l>Colla man forte quindi il licio duce</l>
<l>un merlo afferra, a sé lo tragge, e tutto</l>
<l>lo dirocca. Snudossi al suo cadere</l>
<l>la superna muraglia, e larga a molti</l>
<l>fece la strada. Allor ristretti insieme</l>
<l>mossero contra Sarpedonte i due</l>
<l>Telamonìdi, e Teucro d'uno strale</l>
<l>al petto il saettò. Raccolse il colpo</l>
<l>il lucente fermaglio dell'immenso</l>
<l>scudo, ché Giove dal suo figlio allora</l>
<l>allontanò la Parca, e non permise</l>
<l>che davanti alle navi egli cadesse.</l>
<l>L'assalse Aiace ad un medesmo tempo,</l>
<l>e allo scudo il ferì. Tutto passollo</l>
<l>la fiera punta, ed aspramente il caldo</l>
<l>guerrier represse. Dagli spaldi adunque</l>
<l>recede alquanto ei sì, ma non del tutto,</l>
<l>ché il cor pur anco gli porgea speranza</l>
<l>della vittoria, e al suo fedel drappello</l>
<l>rivòltosi, gridò: Licii guerrieri,</l>
<l>perché l'impeto vostro si rallenta?</l>
<l>Benché forte io mi sia, solo poss'io</l>
<l>atterrar questo muro, ed alle navi</l>
<l>aprir la strada? A me v'unite or dunque,</l>
<l>ché forza unita tutto vince. — Ei disse,</l>
<l>e vergognosi rispettando i Licii</l>
<l>le regali rampogne, s'addensaro</l>
<l>dintorno al saggio condottier. Dall'altro</l>
<l>lato gli Argivi nell'interno muro</l>
<l>rinforzan le falangi, e d'ambe parti</l>
<l>cresce il travaglio della dura impresa.</l>
<l>Perocché né il valor degli animosi</l>
<l>Licii a traverso dell'infranto muro</l>
<l>alle navi potea farsi la strada,</l>
<l>né i saettanti Achei dall'occupata</l>
<l>muraglia i Licii discacciar: ma quale</l>
<l>in poder che comune abbia il confine,</l>
<l>fan due villan, la pertica alla mano,</l>
<l>del limite baruffa, e poca lista</l>
<l>di terra è tutto della lite il campo:</l>
<l>così dei merli combattean costoro,</l>
<l>e sovra i merli contrastati un fiero</l>
<l>spezzar si fea di scudi e di brocchieri</l>
<l>su gli anelanti petti; e molti intorno</l>
<l>cadean gli uccisi; altri dal crudo acciaro</l>
<l>nel voltarsi trafitti il tergo ignudo;</l>
<l>altri, ed erano i più, da parte a parte</l>
<l>trapassati le targhe. Da per tutto</l>
<l>torri e spaldi rosseggiano di sangue</l>
<l>e troiano ed acheo; né fra gli Achei</l>
<l>nullo ancor segno si vedea di fuga.</l>
</lg><lg><l>Siccome onesta femminetta, a cui</l>
<l>procaccia il vitto la conocchia, in mano</l>
<l>tien la bilancia, e vi sospende e pesa</l>
<l>con rigorosa trutina la lana,</l>
<l>onde i suoi figli sostentar di scarso</l>
<l>alimento; così de' combattenti</l>
<l>equilibrata si tenea la pugna,</l>
<l>finché l'ora pur venne in che dovea</l>
<l>spinto da Giove superar primiero</l>
<l>Ettore la muraglia. Alza ei repente</l>
<l>la terribile voce, ed, Accorrete,</l>
<l>grida, o forti Troiani, urtate il muro,</l>
<l>spezzatelo, gittate alfin le fiamme</l>
<l>vendicatrici nella classe achea.</l>
</lg><lg><l>L'udiro i Teucri, ed incitati e densi</l>
<l>avventârsi ai ripari, e sovra il muro</l>
<l>montâr coll'aste in pugno. Appo le porte</l>
<l>un immane giacea macigno acuto:</l>
<l>non l'avrìan mosso agevolmente due</l>
<l>de' presenti mortali anche robusti</l>
<l>per carreggiarlo. A questo diè di piglio</l>
<l>Ettore; ed alto sollevollo, e solo</l>
<l>senza fatica l'agitò; ché Giove</l>
<l>in man del duce lo rendea leggiero.</l>
<l>E come nella manca il mandriano</l>
<l>lieve sostien d'un ariète il vello,</l>
<l>insensibile peso; a questa guisa</l>
<l>Ettore porta sollevato in alto</l>
<l>l'enorme sasso, e va dirittamente</l>
<l>contro l'assito che compatto e grosso</l>
<l>delle porte munìa la doppia imposta,</l>
<l>da due forti sbarrata internamente</l>
<l>spranghe traverse, ed uno era il serrame.</l>
<l>Fattosi appresso, ed allargate e ferme</l>
<l>saldamente le gambe, onde con forza</l>
<l>il colpo liberar, percosse il mezzo.</l>
<l>Al fulmine del sasso sgangherârsi</l>
<l>i cardini dirotti; orrendamente</l>
<l>muggîr le porte, si spezzâr le sbarre,</l>
<l>si sfracellò l'assito, e d'ogni parte</l>
<l>le schegge ne volâr; tale fu il pondo</l>
<l>e l'impeto del sasso che di dentro</l>
<l>cadde e posò. Pel varco aperto Ettorre</l>
<l>si spinse innanzi simigliante a scura</l>
<l>ruinosa procella. Folgorava</l>
<l>tutto nell'armi di terribil luce;</l>
<l>scotea due lance nelle man; gli sguardi</l>
<l>mettean lampi e faville, e non l'avrìa,</l>
<l>quando ei fiero saltò dentro le porte,</l>
<l>rattenuto verun che Dio non fosse.</l>
<l>Alle sue schiere allor si volse, e a tutte</l>
<l>comandò di varcar l'achea trinciera.</l>
<l>Obbediro i Troiani; immantinente</l>
<l>altri il muro salîr, altri innondaro</l>
<l>le spalancate porte. Al mar gli Achivi</l>
<l>fuggono, e immenso ne seguìa tumulto.</l>
</lg>
</lg>
</div1>
<div1 type="parte">
<head>Libro decimoterzo</head>
<lg type="non-definito">
<lg><l>Poiché Giove appressati ebbe alle navi</l>
<l>con Ettore i Troiani, ivi in travaglio</l>
<l>incessante lasciolli: e vôlti indietro</l>
<l>i fulgid'occhi a riguardar si pose</l>
<l>del Trace di cavalli agitatore</l>
<l>la contrada e de' Misii a stretta pugna</l>
<l>valorosi guerrieri e de' famosi</l>
<l>Ippomolghi, giustissimi mortali</l>
<l>che di latte nudriti a lunga etade</l>
<l>producono i lor dì: né più di Troia</l>
<l>dava un guardo alle mura, in sé pensando</l>
<l>che nessun Dio discendere de' Teucri</l>
<l>o de' Greci in aita oso sarebbe.</l>
</lg><lg><l>Né invan si stava alla vedetta intanto</l>
<l>il re Nettunno che su l'alte assiso</l>
<l>selvose cime della tracia Samo</l>
<l>contemplava di là l'aspro conflitto;</l>
<l>e tutto l'Ida e Troia e degli Achei</l>
<l>le folte antenne si vedea davanti.</l>
<l>Ivi uscito dell'onde egli sedea,</l>
<l>e del cader de' Greci impietosito</l>
<l>contro Giove fremea d'alto disdegno.</l>
</lg><lg><l>Ratto spiccossi dall'alpestre vetta</l>
<l>e discese. Tremâr le selve e i monti</l>
<l>sotto il piede immortal dell'incedente</l>
<l>irato Enosigèo. Tre passi ei fece,</l>
<l>e al quarto giunse alla sua meta in Ege,</l>
<l>ove d'auro corruschi in fondo al mare</l>
<l>sorgono eccelsi i suoi palagi eterni.</l>
</lg><lg><l>Qui venuto i veloci oro–criniti</l>
<l>eripedi cavalli al cocchio aggioga.</l>
<l>In aurea vesta si ravvolge tutta</l>
<l>la divina persona, ed impugnato</l>
<l>l'aureo flagello di gentil lavoro</l>
<l>monta il carro, e leggier vola su l'onda.</l>
<l>Dagl'imi gorghi uscite a lui dintorno,</l>
<l>conoscendo il re lor, l'ampie balene</l>
<l>esultano, e per gioia il mar si spiana.</l>
<l>Così rapide volano le rote</l>
<l>che dell'asse né pur si bagna il bronzo;</l>
<l>e gli agili cavalli a tutto corso</l>
<l>verso le navi achee portano il Dio.</l>
</lg><lg><l>Fra Tènedo e fra l'aspra Imbro nell'imo</l>
<l>s'apre dell'alto sale ampia spelonca.</l>
<l>Qui giunto il nume i corridor sostenne,</l>
<l>e dal temo gli sciolse, e ristorati</l>
<l>d'ambrosio cibo, gli allacciò di salde</l>
<l>auree pastoie d'insolubil nodo,</l>
<l>onde attendan lì fermi il redituro</l>
<l>re lor che al campo degli Achei s'indrizza.</l>
</lg><lg><l>Una fiamma sembianti o una procella,</l>
<l>affollati, indefessi, e d'alte grida</l>
<l>l'aria empiendo i Troiani e furiando</l>
<l>seguon d'Ettore i passi, il cor ripieni</l>
<l>della speranza d'occupar le navi,</l>
<l>e tra le navi sterminar gli Achei.</l>
<l>Ma di Calcante presa la sembianza</l>
<l>e la gran voce, raccendea Nettunno</l>
<l>gli argolici guerrieri; e pria rivolto</l>
<l>agli Aiaci gridava: Ah vi ricordi</l>
<l>che il campo achivo col valor si salva,</l>
<l>non col freddo timor. Non io de' Teucri,</l>
<l>che in folla superâr l'alta muraglia,</l>
<l>le ardite mani agli altri posti or temo,</l>
<l>ove a tutti terran fronte gli Achei;</l>
<l>ma qui tem'io d'assai qualche sinistro,</l>
<l>qui dove questo inviperito Ettorre,</l>
<l>che del gran Giove si millanta figlio,</l>
<l>guida i Teucri, e s'avventa come fiamma.</l>
<l>Ma se in mente a voi pone un qualche iddio</l>
<l>di contrastargli, e di dar core altrui,</l>
<l>certo mi fo che lungi dalle navi</l>
<l>respingerete il suo furor, foss'anco</l>
<l>lo stesso Giove che gl'infonde ardire.</l>
</lg><lg><l>Così parla Nettunno, e collo scettro</l>
<l>toccandoli ambidue, per le lor membra</l>
<l>una divina vigorìa diffuse,</l>
<l>che tutta alleggerendo la persona</l>
<l>alle man polso aggiunse, ed ali al piede;</l>
<l>e ciò fatto, sparì colla prestezza</l>
<l>di veloce sparvier, che nella valle</l>
<l>visto un augello, da scoscesa rupe</l>
<l>si precipita a piombo su la preda.</l>
</lg><lg><l>Aiace d'Oïlèo s'accorse il primo</l>
<l>del portento; e al figliuol di Telamone</l>
<l>di subito converso, Amico, ei disse,</l>
<l>colui che ne parlò non egli al certo</l>
<l>è l'indovino augurator Calcante,</l>
<l>ma qualche dell'Olimpo abitatore</l>
<l>che ne prese le forme, e ne comanda</l>
<l>di pugnar per le navi. Agevolmente</l>
<l>si riconosce un nume, ed io da tergo</l>
<l>lui conobbi all'incesso appunto in quella</l>
<l>che si partiva, e me l'avvisa il core</l>
<l>che di battaglia più che mai bramoso</l>
<l>mi ferve in petto sì, che mani e piedi</l>
<l>brillar mi sento del desìo di pugna.</l>
</lg><lg><l>E a me, risponde il gran Telamonìde,</l>
<l>a me pur brilla intorno a questa lancia</l>
<l>l'audace destra, e il cor mi cresce in seno,</l>
<l>e l'impulso de' piè sento di sotto</l>
<l>sì, che pur solo d'azzuffarmi anelo</l>
<l>coll'indomito Ettorre. — Era di questi</l>
<l>tale il discorso, e tal dell'armi il caldo</l>
<l>desir che in petto avea lor posto il nume.</l>
</lg><lg><l>Nettunno intanto degli Achei ridesta</l>
<l>l'ultime file, che scorate e stanche</l>
<l>dal marzïal travaglio appo i navigli</l>
<l>prendean respiro, e di gran duol cagione</l>
<l>era loro il veder che l'alto muro</l>
<l>avean varcato con tumulto i Teucri.</l>
<l>Piovea lor dalle ciglia a quella vista</l>
<l>un largo pianto, di scampar perduta</l>
<l>ogni speranza. Ma col pronto arrivo</l>
<l>le ravvivò Nettunno; e pria Leìto</l>
<l>e Teucro e Dëipìro e Penelèo</l>
<l>e Merïone e Antìloco e Toante,</l>
<l>tutti eroi bellicosi, inanimando,</l>
<l>Oh vergogna! esclamò, così combatte</l>
<l>or dell'argiva gioventude il fiore?</l>
<l>Nel valor delle vostre armi io sperava</l>
<l>salve le navi: ma se voi la fiera</l>
<l>pugna cessate, il dì supremo è questo</l>
<l>della nostra caduta. Oh cielo! oh indegno</l>
<l>spettacolo ch'io veggo, e ch'io non mai</l>
<l>possibile credea! fino alle navi</l>
<l>irrompere i Troiani, essi che dianzi</l>
<l>non eran osi né un momento pure</l>
<l>far fronte ai Greci, e ne fuggìan la possa</l>
<l>come timide cerve, che vaganti</l>
<l>per la foresta, e imbelli e senza core</l>
<l>son di linci, di lupi e leopardi</l>
<l>l'ingorde canne a satollar serbate.</l>
<l>Or ecco che lontan dalla cittade</l>
<l>fino alle navi la battaglia spingono,</l>
<l>colpa del duce Atride e noncuranza</l>
<l>de' guerrier che con esso incolloriti,</l>
<l>anzi che a scampo delle navi armarsi,</l>
<l>trucidar vi si fanno. E nondimeno</l>
<l>benché l'Atride eroe veracemente</l>
<l>sia di ciò tutto la cagion, per l'onta</l>
<l>ch'egli fece al Pelìde, a noi non lice</l>
<l>a verun patto abbandonar la pugna.</l>
<l>Via, s'emendi l'error: le generose</l>
<l>alme i lor falli a riparar son preste;</l>
<l>né voi, sendo i più forti, onestamente</l>
<l>il valor vostro rallentar potete;</l>
<l>ned io col vile che pugnar ricusa</l>
<l>so corrucciarmi, ma con voi mi sdegno</l>
<l>altamente, con voi che fatti or molli</l>
<l>ed ignavi e codardi un maggior danno</l>
<l>vi preparate. In sé ciascuno adunque</l>
<l>il pudor svegli e del disnor la tema.</l>
<l>Grande è il certame che s'accese: il prode</l>
<l>Ettore è quegli che le navi assalta,</l>
<l>e le porte già ruppe e l'alta sbarra.</l>
</lg><lg><l>Da questi di Nettunno acri conforti</l>
<l>incoraggiate le falangi achee</l>
<l>si strinsero agli Aiaci in sì bel cerchio,</l>
<l>che stupito n'avrìa Marte e la stessa</l>
<l>Minerva de' guerrieri eccitatrice.</l>
<l>Questo fior di gagliardi il duro assalto</l>
<l>de' Troiani e d'Ettòr fermo attendea,</l>
<l>come siepe stipando ed appoggiando</l>
<l>scudo a scudo, asta ad asta, ed elmo ad elmo</l>
<l>e guerriero a guerrier; sì che gli eccelsi</l>
<l>cimier su i coni rilucenti insieme</l>
<l>confondean l'onda delle chiome equine.</l>
<l>Così densati procedean di punta</l>
<l>contra il nemico questi forti, ognuno</l>
<l>nella robusta mano arditamente</l>
<l>bilanciando il suo telo, e di dar dentro</l>
<l>tutti vogliosi. Fur primieri i Teucri</l>
<l>stretti insieme a far impeto precorsi</l>
<l>dall'intrepido Ettòr, pari a veloce</l>
<l>rovinoso macigno che torrente</l>
<l>per gran pioggia cresciuto da petrosa</l>
<l>rupe divelse e spinse al basso; ei vola</l>
<l>precipite a gran salti, e si fa sotto</l>
<l>la selva risonar; né il corso allenta</l>
<l>finché giunto alla valle ivi si queta</l>
<l>immobile. Così pel campo Ettorre</l>
<l>seminando la strage, infino al mare</l>
<l>penetrar minacciava, e senza intoppo</l>
<l>fra le navi cacciarsi e fra le tende.</l>
<l>Ma come a fronte ei giunse della densa</l>
<l>falange s'arrestò, vano vedendo</l>
<l>di spezzarla ogni mezzo: e di rincontro</l>
<l>l'appuntar colle lance e colle spade</l>
<l>sì fieri i figli degli Achei, che a forza</l>
<l>l'allontanâr. Respinto ei diede addietro,</l>
<l>ed alto a' suoi gridò: Troiani, e Licii</l>
<l>e Dàrdani, deh voi fermo tenete;</l>
<l>ché, benché denso, lo squadron nemico</l>
<l>non sosterrammi a lungo, e all'urto io spero</l>
<l>della mia lancia piegherà, se invano</l>
<l>non eccitommi il più possente Iddio,</l>
<l>l'altitonante di Giunon marito.</l>
</lg><lg><l>Di ciascuno destâr la lena e il core</l>
<l>queste parole. Allor di Prìamo il figlio</l>
<l>con grande ardir Dëìfobo si mosse,</l>
<l>e davanti portandosi lo scudo</l>
<l>che tutto il ricopriva, a lento passo</l>
<l>s'avanzò. Merïon di mira il prese</l>
<l>colla fulgida lancia, e in pieno il colse</l>
<l>nello scudo taurin, ma di forarlo</l>
<l>non gli successe, ché alla prima falda</l>
<l>l'asta si franse. Paventando il telo</l>
<l>del bellicoso Merïon, dal petto</l>
<l>discostossi Dëìfobo il brocchiero,</l>
<l>e l'argolico eroe vista spezzarsi</l>
<l>la lancia, e tolta la vittoria, irato</l>
<l>si ritrasse fra' suoi, quindi lunghesso</l>
<l>le navi ei corse alla sua tenda in cerca</l>
<l>d'un riposto lancion. La pugna intanto</l>
<l>cresce, ed immenso si solleva il grido.</l>
</lg><lg><l>Il Telamònio Teucro innanzi a tutti</l>
<l>Imbrio distese, acerrimo guerriero,</l>
<l>cui Mèntore di ricche equestri razze</l>
<l>possessor generò. Tenea costui</l>
<l>pria dell'arrivo degli Achei suo seggio</l>
<l>in Pedèo, disposata la leggiadra</l>
<l>Medesicaste, del troiano Sire</l>
<l>spuria figliuola. Ma venuti i Greci</l>
<l>rivenne ad Ilio ei pure, e fra' Troiani</l>
<l>distinto di valor nelle regali</l>
<l>case abitava, e il re tenealo in pregio</l>
<l>del par che i figli. A costui l'asta infisse</l>
<l>sotto l'orecchio il buon Telamonìde,</l>
<l>e tosto ne la svelse. Imbrio cadeo</l>
<l>a frassino simìl, che su la cima</l>
<l>d'una montagna da lontan veduta</l>
<l>reciso dalla scure al suolo abbassa</l>
<l>le sue tenere chiome; così cadde</l>
<l>riverso, e l'armi gli sonâr dintorno.</l>
<l>Di rapirle bramoso immantinente</l>
<l>Teucro accorse: ma pronto in lui diresse</l>
<l>la fulgid'asta Ettòr. L'altro che a tempo</l>
<l>del colpo s'avvisò, scansollo alquanto,</l>
<l>ed in sua vece lo raccolse in petto</l>
<l>il figliuol dell'Attòride Cteato</l>
<l>Amfimaco, che appunto in quel momento</l>
<l>entrava nella mischia. Strepitoso</l>
<l>ei cadde, e sopra gli tonò l'usbergo.</l>
</lg><lg><l>A levar del magnanimo caduto</l>
<l>dalla fronte il bell'elmo Ettore vola,</l>
<l>ma d'Aiace l'aggiunse il fulminato</l>
<l>splendido telo, che l'ettòreo petto</l>
<l>non offese egli, no (ché tutto quanto</l>
<l>era nel ferro orribilmente chiuso),</l>
<l>ma di tal forza gli percosse il colmo</l>
<l>dello scudo, che pur lo risospinse,</l>
<l>sì che scostarsi fu mestier dall'uno</l>
<l>cadavere e dall'altro, ed agli Achivi</l>
<l>abbandonarli. Amfimaco fra' suoi</l>
<l>fu ritratto da Stichio e Menestèo</l>
<l>atenèi condottieri; Imbrio da' forti</l>
<l>Aiaci, simiglianti a due leoni</l>
<l>che tolta al dente di gagliardi cani</l>
<l>una capra talor, fra i densi arbusti</l>
<l>la portano del bosco alta da terra</l>
<l>nell'orrende mascelle. A questa guisa</l>
<l>sublime fra le braccia i due guerrieri</l>
<l>d'Imbrio la salma ne portaro, e a lui,</l>
<l>trattegli l'armi, il figlio d'Oïlèo,</l>
<l>della morte d'Amfimaco sdegnoso,</l>
<l>mozza la testa fe' volar dal busto;</l>
<l>indi fra i Teucri la gittò rotata</l>
<l>come lubrico globo, e al piè d'Ettorre</l>
<l>la travolse sanguigna nella polve.</l>
</lg><lg><l>Non fu senz'alto di Nettun disdegno</l>
<l>d'Amfimaco la morte al Dio nipote.</l>
<l>Risoluto in suo cor de' Teucri il danno,</l>
<l>fra le navi e le tende il corruccioso</l>
<l>nume avviossi ad animar gli Achivi.</l>
<l>Scontrollo Idomenèo, che appunto in quella</l>
<l>un amico lasciava a lui poc'anzi</l>
<l>fuor della pugna dai compagni addutto</l>
<l>e ferito al ginocchio. Ai medicanti</l>
<l>commessane la cura il re cretese</l>
<l>da quella tenda si partìa, pur sempre</l>
<l>desideroso di battaglia. Ed ecco</l>
<l>(preso il volto e la voce di Toante</l>
<l>d'Andrèmone figliuol, che di Pleurone</l>
<l>e dell'eccelsa Calidon signore</l>
<l>agli Etoli imperava, e al par d'un nume</l>
<l>lo riverìa la gente), ecco Nettunno</l>
<l>farglisi innanzi, e dire: Idomenèo</l>
<l>consiglier de' Cretesi, ove n'andaro</l>
<l>le minacciate ai Teucri alte minacce</l>
<l>da' figli degli Achei? — Nullo qui manca</l>
<l>al suo dover, rispose il gnossio duce,</l>
<l>nullo, per mio sentire, e sappiam tutti</l>
<l>pugnar. Nessuno da vil tema è preso,</l>
<l>nessun fiaccato da desidia fugge</l>
<l>l' affanno marzïal. Ma del possente</l>
<l>Giove quest'è la fantasia, che lungi</l>
<l>dalla patria perire inonorati</l>
<l>qui debbano gli Achei. Ma tu che fosti</l>
<l>sempre un forte, o Toante, e altrui se' uso</l>
<l>destar coraggio, se allentar lo vedi,</l>
<l>segui a farlo, e rinfranca ogni guerriero.</l>
<l> Possa da Troia, replicò Nettunno,</l>
<l>non si far più ritorno, e qui de' cani</l>
<l>rimanersi sollazzo, ognun che cerchi</l>
<l>in questo giorno abbandonar la pugna.</l>
<l>Va, ti rïarma, e vieni, e tenteremo,</l>
<l>benché due soli, di far tale un fatto</l>
<l>ch'utile torni. La congiunta forza</l>
<l>pur degl'imbelli è di momento, e noi</l>
<l>ancor co' prodi guerreggiar sappiamo.</l>
</lg><lg><l>Disse, e mischiossi il Dio nel travaglioso</l>
<l>mortal conflitto. Rïentrò veloce</l>
<l>nella sua tenda Idomenèo, di belle</l>
<l>armi vestissi tutto quanto, e tolte</l>
<l>due lance s'avvïò, simile in vista</l>
<l>alla corrusca folgore che Giove</l>
<l>vibra dall'alto a sgomentar le genti,</l>
<l>e di lucidi solchi il ciel lampeggia;</l>
<l>così splendea l'acciaro intorno al petto</l>
<l>del frettoloso eroe. Lungi di poco</l>
<l>dalla tenda scontrollo il suo fedele</l>
<l>Merïon, che venìa d'altr'asta in cerca.</l>
</lg><lg><l>Figlio di Molo, Idomenèo gli disse,</l>
<l>ove corri sì ratto? e perché lasci,</l>
<l>diletto amico Merïon, la pugna?</l>
<l>Se' tu forse ferito, e qualche punta</l>
<l>ti tormenta di strale? od a recarmi</l>
<l>qualche avviso ne vieni? Andiam, ch'io stesso</l>
<l>non di riposi, ma di pugna ho brama.</l>
<l> Vengo, rispose Merïon, d'un'asta</l>
<l>a provedermi, Idomenèo, se alcuna</l>
<l>te ne rimase al padiglion. La mia</l>
<l>allo scudo la ruppi del feroce</l>
<l>Dëìfobo. — Non una, il re riprese,</l>
<l>ma venti, se le brami, alla parete</l>
<l>ne troverai poggiate entro la tenda,</l>
<l>tutte belle e troiane e da me tolte</l>
<l>ad uccisi nemici. Io li combatto</l>
<l>sempre dappresso; e così d'aste io feci</l>
<l>e d'elmetti e di scudi ombelicati</l>
<l>e di lucidi usberghi un tanto acquisto.</l>
</lg><lg><l>Ed io pur nella tenda e nella nave</l>
<l>ho molte spoglie de' Troiani in serbo,</l>
<l>soggiunse Merïon; ma lungi or sono.</l>
<l>E neppur io mi spero in obblianza</l>
<l>aver posto il valor; ché anch'io ne' campi</l>
<l>della gloria so starmi in mezzo ai primi,</l>
<l>quando di Marte la tenzon si desta.</l>
<l>Forse al più degli Achei mal noto in guerra</l>
<l>è il mio valor, ma tu il conosci, io spero.</l>
</lg><lg><l>Sì, lo conosco, Idomenèo riprese,</l>
<l>ma che ridirlo or tu? L'agguato è il campo</l>
<l>ove in sua chiarità splende il coraggio,</l>
<l>e dal codardo si discerne il prode.</l>
<l>Color cangia il codardo, e il cor mal fermo</l>
<l>non gli permette di tenersi immoto</l>
<l>un solo istante; mancagli il ginocchio,</l>
<l>sul calcagno s'accascia, e immaginando</l>
<l>vicino il suo morir, l'alma nel seno</l>
<l>palpita e trema dibattendo i denti.</l>
<l>Ma collocato nell'insidia il forte</l>
<l>né cor cangia né volto, e della zuffa</l>
<l>il momento sospira. E a noi tenuti</l>
<l>tra' più gagliardi, se l'andar ne tocchi</l>
<l>d'un agguato al periglio, a noi pur anco</l>
<l>e del tuo braccio e del tuo cor palese</l>
<l>si farìa la virtù. Se nella pugna</l>
<l>fia che ti colga un qualche telo, al certo</l>
<l>il tergo no ma piagheratti il petto,</l>
<l>e diritto corrente all'inimico,</l>
<l>e tra' primieri avvolto, e nel più denso</l>
<l>della battaglia. Ma non più parole;</l>
<l>onde a caso qualcun sopravvenendo</l>
<l>di vanitosi cianciatori a dritto</l>
<l>non ci getti rampogna. Orsù, t'affretta</l>
<l>nella tenda, e una forte asta ti piglia.</l>
</lg><lg><l>Disse, e l'altro volò, prese veloce</l>
<l>una ferrata lancia, e la battaglia</l>
<l>anelando, raggiunse Idomenèo.</l>
<l>Qual s'avanza al conflitto il sanguinoso</l>
<l>nume dell'armi, e suo diletto figlio</l>
<l>l'accompagna il Terror che audace e forte</l>
<l>anco i più fermi fa tremar; l'orrenda</l>
<l>coppia lasciati della Tracia i lidi</l>
<l>va degli Efìri a guerreggiar le genti</l>
<l>o i magnanimi Flegii, e non ascolta</l>
<l>più quei che questi, ancor dubbiando a cui</l>
<l>la vittoria inviar; tali nel ferro</l>
<l>lampeggianti procedono alla pugna,</l>
<l>condottieri di prodi, Idomenèo</l>
<l>e Merïone, che primier dicea:</l>
</lg><lg><l>Da qual parte in battaglia entrar t'aggrada,</l>
<l>o Deucalìde valoroso? a destra</l>
<l>o pur nel centro? o sosterrem più tosto</l>
<l>la sinistra? Gli è quivi, a mio parere,</l>
<l>che di soccorso ai nostri è più mestiero.</l>
</lg><lg><l>Il centro ha buoni difensor, rispose</l>
<l>il re di Creta, ha l'uno e l'altro Aiace</l>
<l>e il più prestante saettier de' Greci</l>
<l>Teucro, gagliardo combattente insieme</l>
<l>a piè fermo. Daran questi ad Ettorre,</l>
<l>per audace ch'ei sia, molto travaglio</l>
<l>nella fervida mischia, e costar caro</l>
<l>gli faranno il tentar di superarne</l>
<l>l'invitta forza, e i minacciati legni</l>
<l>colle fiamme assalir, se pur lo stesso</l>
<l>Giove non scenda colle proprie mani</l>
<l>a gittarvi gl'incendii. A mortal uomo</l>
<l>che sia di frutto cereal nudrito,</l>
<l>e cui possa del ferro o delle pietre</l>
<l>il colpo vïolar, non fia che mai</l>
<l>il grande Aiace Telamònio ceda,</l>
<l>non allo stesso vïolento Achille</l>
<l>che di corso bensì, ma fior nol vince</l>
<l>nel pugnar di piè fermo. Or noi del campo</l>
<l>rivolgiamci alla manca, e vediam tosto</l>
<l>se darem gloria ad altri, od altri a noi.</l>
</lg><lg><l>Volâr, ciò detto, alla prefissa meta.</l>
<l>I Troiani, veduto Idomenèo</l>
<l>come vampa di foco alla lor volta</l>
<l>col suo scudier venirne, orrendo ei pure</l>
<l>di scintillanti arnesi, inanimando</l>
<l>sé medesmi a vicenda, ad incontrarli</l>
<l>mossero tutti di conserto. Allora</l>
<l>surse avanti alle poppe aspro conflitto.</l>
</lg><lg><l>A quella guisa che ne' caldi giorni,</l>
<l>quando copre le vie la molta polve,</l>
<l>s'alza turbo di vento che solleva</l>
<l>sibilando di sabbia una gran nube;</l>
<l>tali ardendo nel cor di porsi a morte</l>
<l>co' ferri acuti, s'attaccâr le schiere.</l>
<l>Irto era tutto il campo (orrida vista!)</l>
<l>di lunghe aste impugnate, e il ferreo lampo</l>
<l>degli usberghi, degli elmi e degli scudi</l>
<l>tutti in confuso folgoranti e tersi</l>
<l>facea barbaglio agli occhi; e stato ei fôra</l>
<l>ben audace quel cor che vista avesse</l>
<l>tranquillo e lieto la crudel contesa.</l>
</lg><lg><l>Così divisi di favor li due</l>
<l>possenti figli di Saturno, acerbe</l>
<l>ordìan gravezze ai combattenti eroi.</l>
<l>Di qua Giove ai Troiani e al forte Ettorre</l>
<l>la vittoria desìa; non ch'egli intero</l>
<l>voglia lo scempio della gente achea,</l>
<l>ma sol quanto a innalzar del grande Achille</l>
<l>basti la gloria ed onorar la madre:</l>
<l>di là furtivo da' suoi gorghi uscito</l>
<l>Nettunno infiamma colla dìa presenza</l>
<l>degli Argivi il coraggio, e del vederli</l>
<l>domi dai Teucri doloroso freme</l>
<l>contro Giove di sdegno. Una è d'entrambi</l>
<l>l'origine divina e il nascimento:</l>
<l>ma nacque Giove il primo, e più sapea.</l>
<l>Quindi il minor fratello alla scoperta</l>
<l>oso non era d'aïtarli, e solo</l>
<l>celatamente ed in sembianza umana</l>
<l>infondea loro ardire. A questo modo</l>
<l>l'un nume e l'altro agli uni e agli altri iniqua</l>
<l>d'aspre discordie ordiro una catena</l>
<l>che né spezzare si potea né sciorre,</l>
<l>e che stese di molti al suol la forza.</l>
</lg><lg><l>Quantunque sparso di canizie il crine,</l>
<l>con vigor fresco allora Idomenèo,</l>
<l>fatto ai Greci coraggio, i Teucri assalse,</l>
<l>e sbaragliolli, ucciso Otrïonèo.</l>
<l>Di Càbeso poc'anzi era costui</l>
<l>venuto al grido della guerra, e a sposa</l>
<l>la più bella chiedea, senza dotarla,</l>
<l>delle fanciulle prïamèe, Cassandra;</l>
<l>e l'alta impresa di scacciar da Troia</l>
<l>lor malgrado gli Achivi impromettea.</l>
<l>Gli avea di questo intenzion già data</l>
<l>il re vecchio e l'assenso, ed animato</l>
<l>dalle promesse il vantator pugnava</l>
<l>arditamente, ed incedea superbo.</l>
<l>Colla fulgida lancia Idomenèo</l>
<l>l'adocchiò, lo colpì, gl'infisse il telo</l>
<l>in mezzo all'epa dalle piastre invano</l>
<l>del torace difesa. Alto fragore</l>
<l>diè cadendo il guerriero, e l'insultando</l>
<l>il vincitor sì disse: Otrïonèo,</l>
<l>se tutte che tu festi al re troiano</l>
<l>alte promesse adempirai, su tutti</l>
<l>i mortali pur io terrotti in pregio.</l>
<l>Prìamo la figlia ti promise, e noi</l>
<l>altra sposa t'offriam, la più leggiadra</l>
<l>delle figlie d'Atride, e lei qui tosto</l>
<l>farem d'Argo venir, a questo patto</l>
<l>che tu di Troia ad espugnar n'aiti</l>
<l>la superba città. Dunque ne segui,</l>
<l>onde alle navi contrattar le nozze,</l>
<l>e suoceri n'avrai larghi e cortesi.</l>
</lg><lg><l>Sì dicendo, per mezzo alla battaglia</l>
<l>strascinollo d'un piede. A vendicarlo</l>
<l>avanzossi pedon nanzi al suo carro</l>
<l>Asio, e anelanti al tergo gli guidava</l>
<l>il fido auriga i corridor. Mentr'egli</l>
<l>a ferir d'un bel colpo Idomenèo</l>
<l>tutto intende il suo cor, questi il prevenne</l>
<l>e la lancia gli spinse nella gola</l>
<l>sotto il mento, e passolla. Asio cadeo</l>
<l>siccome quercia o pioppo od alto pino</l>
<l>cui sul monte tagliâr con raffilate</l>
<l>bipenni i fabbri a nautic'uso. Ei giacque</l>
<l>lungo a terra disteso innanzi al cocchio,</l>
<l>e digrignava i denti, e colle mani</l>
<l>strignea rabbioso la cruenta polve.</l>
<l>Smarrì l'auriga il cor, né per sottrarsi</l>
<l>alla man de' nemici addietro osava</l>
<l>dar volta al cocchio. Il giunse in quello stato</l>
<l>Antìloco coll'asta, e in mezzo al ventre</l>
<l>lo trivellò, ché nulla lo difese</l>
<l>l'interzata lorica. Ei dal bel carro</l>
<l>riversossi anelante, ed ai cavalli</l>
<l>dato di piglio il vincitor, dai Teucri</l>
<l>li sospinse agli Achei. D'Asio caduto</l>
<l>Dëìfobo dolente colla picca</l>
<l>si strinse addosso al re di Creta, e trasse.</l>
<l>Previde il colpo, e curvo Idomenèo</l>
<l>sotto il grand'orbe si raccolse tutto</l>
<l>dello scudo taurin che di fulgente</l>
<l>ferro il contorno e doppia avea la guiggia.</l>
<l>Riparato da questo egli la punta</l>
<l>schivò dell'asta ostil che sorvolando</l>
<l>veloce delibò nel suo trascorso</l>
<l>lo scudo, e secco risonar lo fece.</l>
<l>Né indarno uscì dalla man forte il telo,</l>
<l>ma l'Ippaside Ipsènore percosse</l>
<l>sotto i precordi, e l'atterrò. Gran vanto</l>
<l>si diè sul morto l'uccisor, gridando:</l>
<l>Asio non giace inulto, e alle tremende</l>
<l>porte scendendo di Pluton mi spero</l>
<l>fia del compagno, ch'io gli do, contento.</l>
</lg><lg><l>Contristò degli Achei quel vanto i petti,</l>
<l>d'Antìloco su gli altri il bellicoso</l>
<l>cor ne fu tocco; né lasciò per questo</l>
<l>in abbandon l'amico, anzi accorrendo</l>
<l>lo coprì dello scudo, e lo protesse</l>
<l>sì che Alastorre e Mecistèo, due cari</l>
<l>dell'estinto compagni, in su le spalle</l>
<l>recarselo potero ed alle navi</l>
<l>trasportarlo, mettendo alti lamenti.</l>
</lg><lg><l>Non rallentava Idomenèo frattanto</l>
<l>il magnanimo core, e vie più sempre</l>
<l>l'infiammava la brama o di coprire</l>
<l>qualche Troiano dell'eterna notte,</l>
<l>o far di sua caduta egli medesmo</l>
<l>risonante il terren, sol che de' Greci</l>
<l>allontani l'eccidio. Era fra' Teucri</l>
<l>un caro figlio d'Esïèta, il prode</l>
<l>Alcatòo, già consorte alla maggiore</l>
<l>delle figlie d'Anchise Ippodamìa,</l>
<l>che al genitor carissima e alla madre</l>
<l>onoranda matrona, ogni compagna</l>
<l>vincea di volto e di prudenza, esperta</l>
<l>in tutte l'arti di Minerva; ond'ella</l>
<l>d'un de' più chiari fra gli eroi fu sposa</l>
<l>di quanti Ilio n'avea nel suo gran seno.</l>
<l>Ma sotto la cretense asta domollo</l>
<l>Nettunno; e prima gli annebbiò le luci,</l>
<l>poi per le belle membra gli diffuse</l>
<l>tale un torpor, che né fuggirsi addietro</l>
<l>né scansarsi potea, ma immoto e ritto</l>
<l>come colonna o pianta alto chiomata</l>
<l>stavasi; e tale lo colpì nel petto</l>
<l>d'Idomenèo la lancia, e la lorica,</l>
<l>della persona inutile difesa,</l>
<l>gli traforò. Diè un rauco e sordo suono</l>
<l>il lacerato usbergo; strepitoso</l>
<l>Alcatòo cadde, e il battere del core</l>
<l>fe' la cima tremar dell'asta infissa,</l>
<l>ch'ivi alfin tutta si quetò. Superbo</l>
<l>del glorïoso colpo Idomenèo</l>
<l>alto sclamò: Dëìfobo, e' ti sembra</l>
<l>che ben s'adegui con tre morti il conto</l>
<l>d'un solo? Inane fu il tuo vanto, o folle.</l>
<l>Viemmi a fronte e vedrai qual io mi vegna</l>
<l>qui rampollo di Giove. Ei primo ceppo</l>
<l>Minosse generò giusto di Creta</l>
<l>conservator, Minosse il generoso</l>
<l>Deucalïone, e questi me nell'ampia</l>
<l>Creta di molto popolo signore;</l>
<l>ed ora a Troia mi portâr le navi</l>
<l>a te fatale e al padre e a tutti i Teucri.</l>
</lg><lg><l>Stette all'acre parlar fra due sospeso</l>
<l>Dëìfobo, se in cerca retroceda</l>
<l>d'un valoroso che l'aiuti, o s'egli</l>
<l>si cimenti pur solo. In tal pensiero</l>
<l>ir d'Anchise al figliuol gli parve il meglio,</l>
<l>e negli estremi lo trovò del campo</l>
<l>stante e il cor roso di perpetuo cruccio,</l>
<l>perché lui, che tra' prodi avea gran fama,</l>
<l>inonorato il re troian lasciava.</l>
<l>Venne a lui dunque, e così disse: Enea,</l>
<l>chiaro de' Teucri capitan, se cura</l>
<l>de' congiunti ti tocca, il tuo cognato</l>
<l>esanime soccorri. Andiam, la morte</l>
<l>vendichiam d'Alcatòo che un dì marito</l>
<l>di tua sorella t'educò bambino,</l>
<l>e ch'or d'Idomenèo l'asta ti spense.</l>
</lg><lg><l>Si commosse l'eroe racceso il petto</l>
<l>del desìo della pugna, ed alla volta</l>
<l>d'Idomenèo volò. Né già si volse</l>
<l>come fanciullo in fuga il re cretese,</l>
<l>ma fermo stette ad aspettarlo. E quale</l>
<l>cinghial che sente le sue forze, aspetta</l>
<l>in solitario loco alla montagna</l>
<l>de' cacciator la turba: alto sul dosso</l>
<l>arriccia il pelo, e una terribil luce</l>
<l>lampeggiando dagli occhi i denti arruota,</l>
<l>di sbaragliar le torme impaziente</l>
<l>degli uomini e de' cani: in tal sembianza</l>
<l>fermo si stava Idomenèo, l'assalto</l>
<l>aspettando d'Enea. Pur vôlto a' suoi,</l>
<l>Ascàlafo chiamonne ed Afarèo</l>
<l>e Dëipìro e Merïone e Antìloco</l>
<l>mastri di guerra, e gl'incitò con queste</l>
<l>ratte parole: Amici, a darmi assalto</l>
<l>corre il figlio d'Anchise: egli è di stragi</l>
<l>operator gagliardo, e ciò che forma</l>
<l>il maggior nerbo, ha pur degli anni il fiore.</l>
<l>Io son qui solo, né del par la fresca</l>
<l>gioventù mi sorride. Ove ciò fosse,</l>
<l>con questo cor qui tosto glorïoso</l>
<l>o lui mia morte, o me la sua farebbe.</l>
</lg><lg><l>Disse, e tutti gli fur concordi al fianco</l>
<l>con gl'inclinati scudi. Enea dall'altra</l>
<l>parte eccitando i suoi compagni appella</l>
<l>Dëìfobo a soccorso e Pari e il divo</l>
<l>Agènore, che tutti eran con esso</l>
<l>condottieri de' Teucri, e li seguìa</l>
<l>molta man di guerrieri, a simiglianza</l>
<l>di pecorelle che dal prato al fonte</l>
<l>van su la traccia del lanoso duce,</l>
<l>e ne gode il pastor; tale d'Enea</l>
<l>pel seguace squadron l'alma gioisce.</l>
</lg><lg><l>Colle lungh'aste intorno ad Alcatòo</l>
<l>s'azzuffâr questi e quelli. Intorno ai petti</l>
<l>orribilmente risonava il ferro</l>
<l>de' combattenti, e due guerrier famosi</l>
<l>d'Anchise il figlio e il regnator di Creta</l>
<l>pari a Marte ambedue con dispietato</l>
<l>ferro a vicenda di ferirsi han brama.</l>
<l>Trasse primiero Enea, ma visto il colpo,</l>
<l>l'avversario schivollo, e tremolante</l>
<l>al suol s'infisse la dardania punta</l>
<l>invan fuggita dalla man robusta.</l>
<l>Idomenèo percosse a mezzo il ventre</l>
<l>Enòmao. Spezzò l'asta l'incavo</l>
<l>della corazza, e gl'intestini incise,</l>
<l>sì ch'egli cadde nella polve, e strinse</l>
<l>colle pugna il sabbion. Svelse dal morto</l>
<l>la lancia il vincitor, ma le bell'armi</l>
<l>rapirgli non poteo, ché degli strali</l>
<l>l'opprimea la tempesta, e non avea</l>
<l>salde al correr le gambe e al ripigliarsi</l>
<l>l'asta scagliata, ed a schivar l'ostile.</l>
<l>Quindi a piè fermo ei ben sapea per anco</l>
<l>la morte allontanar, ma dal conflitto</l>
<l>mal nel bisogno sottraealo il piede.</l>
</lg><lg><l>Dëìfobo che caldo il cor di rabbia</l>
<l>sempre in lui mira, vistolo ritrarsi</l>
<l>a lenti passi, gli avventò, ma indarno</l>
<l>pur questa volta, il telo che veloce</l>
<l>via trasvolando Ascàlafo raggiunse</l>
<l>prole di Marte, e all'omero il trafisse.</l>
<l>Ei cadde, e steso brancicò la polve:</l>
<l>né del caduto figlio allor veruna</l>
<l>ebbe notizia il vïolento Iddio,</l>
<l>che dal comando di Giove impedito</l>
<l>stava in quel punto su le vette assiso</l>
<l>dell'Olimpo, e il coprìa d'oro una nube</l>
<l>misto agli altri Immortali a cui vietato</l>
<l>era dell'armi il sanguinoso ludo.</l>
</lg><lg><l>Una pugna crudel sul corpo intanto</l>
<l>d'Ascàlafo incomincia. Al morto invola</l>
<l>Dëìfobo il bell'elmo; e Merïone</l>
<l>tale sul braccio al rapitor disserra</l>
<l>di lancia un colpo, che di man gli sbalza</l>
<l>risonante al terren l'aguzzo elmetto</l>
<l>E qui di nuovo Merïon scagliossi</l>
<l>come fiero avoltoio, e dal nemico</l>
<l>braccio sconfitta dell'astil la punta</l>
<l>si ritrasse tra' suoi. Corse al ferito</l>
<l>il suo german Polìte, e per traverso</l>
<l>l'abbracciando il cavò dal rio conflitto</l>
<l>ed in parte venuto ove l'auriga</l>
<l>lungi dall'armi co' cavalli il cocchio</l>
<l>in pronto gli tenea, questi il portaro</l>
<l>gemente, afflitto e per la fresca piaga</l>
<l>tutto sangue la mano alla cittade.</l>
<l>Cresce intanto la pugna e al ciel ne vanno</l>
<l>immense grida. Enea d'asta colpisce</l>
<l>nella gola Afarèo Caletorìde</l>
<l>che l'investìa di fronte. Riversossi</l>
<l>dall'altra parte il capo, e n'andâr seco</l>
<l>l'elmo e lo scudo, e lui la morte avvolse.</l>
<l>Visto Toone che volgea le terga,</l>
<l>Antìloco l'assalta, e al fuggitivo</l>
<l>netta incide la vena che pel dosso</l>
<l>quanto è lungo scorrendo al collo arriva,</l>
<l>netta l'incide, e resupino ei casca</l>
<l>nella sabbia, stendendo a' suoi compagni</l>
<l>ambe le mani. Gli fu ratto addosso</l>
<l>Antìloco, e dell'armi il dispogliando</l>
<l>gli occhi ai Teucri tenea, che d'ogni parte</l>
<l>serrandolo, il lucente ampio pavese</l>
<l>gli tempestan di dardi, e mai veruno</l>
<l>di tanti teli disfiorar del figlio</l>
<l>di Nèstore il gentil corpo potea,</l>
<l>ché da tutti il guardava attentamente</l>
<l>l'Enosigèo Nettunno. Ed il guerriero,</l>
<l>non che ritrarsi dai nemici, sempre</l>
<l>coll'asta in moto s'avvolgea fra loro</l>
<l>pronto a ferir da lungi e da vicino.</l>
<l>Mentre in cor volge nuovi danni, il vede</l>
<l>l'Asiade Adamante, e in lui repente</l>
<l>impeto fatto colla lancia il fere</l>
<l>a mezza targa. Preservò del Greco</l>
<l>la vita il nume dalle chiome azzurre,</l>
<l>e spezzò la nemica asta che mezza</l>
<l>rimase infissa nello scudo a guisa</l>
<l>d'adusto palo, e mezza giacque a terra.</l>
<l>Diede addietro a tal vista il feritore</l>
<l>salvandosi fra' suoi. Ma Merïone</l>
<l>spinse l'asta nel ventre al fuggitivo</l>
<l>fra l'umbilico e il pube, ove del ferro</l>
<l>è mortal la ferita, e lo confisse.</l>
<l>Cadde il confitto su la lancia, e tutto</l>
<l>si contorcea qual bue, cui di ritorte</l>
<l>funi annodato su pel monte a forza</l>
<l>strascinano i bifolchi, e tale anch'egli</l>
<l>si dibattea; ma il suo penar fu breve:</l>
<l>ché tosto accorse Merïone, e svelta</l>
<l>l'asta dal corpo, l'acchetò per sempre.</l>
</lg><lg><l>Grande e battuta su le tracie incudi</l>
<l>alza Eleno la spada, ed alla tempia</l>
<l>Deìpiro fendendo gli dirompe</l>
<l>l'elmo, e dal capo glielo sbalza in terra.</l>
<l>Ruzzolò risonante la celata</l>
<l>fra le gambe agli Achivi, e fu chi tosto</l>
<l>la raccolse: ma negra eterna notte</l>
<l>Deìpiro coperse. Addolorato</l>
<l>del morto amico il buon minore Atride,</l>
<l>contro il regale eroe che a morte il mise,</l>
<l>minaccioso avanzossi, alto squassando</l>
<l>l'acuta lancia; ed Eleno a rincontro</l>
<l>l'arco tese. Affrontârsi ambo i guerrieri,</l>
<l>bramosi di vibrar quegli la picca,</l>
<l>questi lo strale. Saettò primiero</l>
<l>di Prìamo il figlio, e colpì l'altro al petto</l>
<l>nel cavo del torace. Il rio quadrello</l>
<l>via volò di risalto, e a quella guisa</l>
<l>che per l'aia agitato in largo vaglio</l>
<l>al somar dell'auretta ed alle scosse</l>
<l>del vagliator sussulta della bruna</l>
<l>fava o del cece l'arido legume;</l>
<l>dall'usbergo così di Menelao</l>
<l>resultò risospinto il dardo acerbo.</l>
<l>Di risposta l'Atride al suo nemico</l>
<l>ferì la man che il liscio arco strignea,</l>
<l>e all'arco stesso la confisse. In salvo</l>
<l>retrocesse fra' suoi tosto il ferito,</l>
<l>cui penzolava dalla man l'infisso</l>
<l>frassìneo telo. Glielo svelse alfine</l>
<l>il generoso Agènore, e la piaga</l>
<l>destramente fasciò d'una lanosa</l>
<l>fionda che pronta il suo scudier gli avea.</l>
</lg><lg><l>Al trïonfante Atride si converse</l>
<l>Pisandro allor di punta, e negro fato</l>
<l>a cader lo spigneva in rio certame</l>
<l>sotto i tuoi colpi, o Menelao. Venuti</l>
<l>ambo all'assalto, gittò l'asta in fallo</l>
<l>il figliuolo d'Atrèo. Colse Pisandro</l>
<l>lo scudo ostil, ma non passollo il telo</l>
<l>dalla targa respinto e nell'estrema</l>
<l>parte spezzato; nondimen gioinne</l>
<l>colui nel core, e vincitor si tenne.</l>
<l>Tratto il fulgido brando, allor l'Atride</l>
<l>avventossi al nemico, e questi all'ombra</l>
<l>dello scudo impugnò ferrata e bella</l>
<l>una bipenne, nel polito e lungo</l>
<l>manico inserta di silvestre olivo.</l>
<l>Mossero entrambi ad un medesmo tempo.</l>
<l>Al cono dell'elmetto irto d'equine</l>
<l>chiome sotto il cimier Pisandro indarno</l>
<l>la scure dechinò; l'altro lui colse</l>
<l>nella fronte, e del naso alla radice.</l>
<l>Crepitò l'osso infranto, e sanguinosi</l>
<l>gli cascâr gli occhi nella polve al piede.</l>
<l>Incurvossi cadendo, e Menelao</l>
<l>d'un piè calcato dell'ucciso il petto,</l>
<l>l'armi n'invola, e glorïoso esclama:</l>
</lg><lg><l>Ecco la via per cui de' bellicosi</l>
<l>Dànai le navi lascerete alfine,</l>
<l>perfidi Teucri ognor di sangue ingordi.</l>
<l>Vi fu poco l'aver, malvagi cani,</l>
<l>con altra fellonìa, con altre offese</l>
<l>violati i miei lari, e del tonante</l>
<l>Giove ospital sprezzata la tremenda</l>
<l>ira che un giorno svellerà dal fondo</l>
<l>l'alta vostra città; poco il rapirmi</l>
<l>una giovine sposa e assai ricchezza</l>
<l>da nulla ingiuria offesi, anzi a cortese</l>
<l>ospizio accolti e accarezzati. Or anco</l>
<l>desìo vi strugge di gittar nel mezzo</l>
<l>delle navi le fiamme, e degli achivi</l>
<l>eroi far scempio. Ma verrà chi ponga</l>
<l>vostro malgrado a furor tanto il freno.</l>
<l>Giove padre, per certo uomini e Dei</l>
<l>di saggezza tu vinci, e nondimeno</l>
<l>da te vien tutto sì nefando eccesso,</l>
<l>da te de' Teucri difensor, di questa</l>
<l>sempre d'oltraggi e d'ingiustizie amica</l>
<l>razza iniqua che mai delle rie zuffe</l>
<l>di Marte non si sbrama. Il cor di tutte</l>
<l>cose alfin sente sazietà, del sonno,</l>
<l>della danza, del canto e dell'amore,</l>
<l>piacer più cari che la guerra; e mai</l>
<l>sazi di guerra non saranno i Teucri?</l>
</lg><lg><l>Tolse l'armi, ciò detto, a quell'estinto</l>
<l>di sangue asperse; e come in man rimesse</l>
<l>l'ebbe de' suoi, di nuovo all'inimico</l>
<l>volse la faccia nelle prime file.</l>
<l>Fiero l'assalse allor di Pilemène</l>
<l>il figlio Arpalïon, che il suo diletto</l>
<l>padre alla guerra accompagnò di Troia</l>
<l>per non mai più redire al patrio lido.</l>
<l>S'avanzò, fulminò l'asta nel colmo</l>
<l>dello scudo d'Atride; e senza effetto</l>
<l>visto il suo colpo, s'arretrò salvando</l>
<l>fra' suoi la vita, e d'ogni parte attento</l>
<l>guatando che nol giunga asta nemica.</l>
<l>Ed ecco dalla man di Merïone</l>
<l>una freccia volar che al destro clune</l>
<l>colse il fuggente, e sotto l'osso accanto</l>
<l>alla vescica penetrò diritto.</l>
<l>Caduto sul ginocchio egli nel mezzo</l>
<l>de' cari amici spirando giacea</l>
<l>steso al suol come verme, e in larga vena</l>
<l>il sangue sul terren facea ruscello.</l>
<l>Gli fur dintorno con pietosa cura</l>
<l>i generosi Paflagoni, e lui</l>
<l>collocato sul carro alla cittade</l>
<l>conducean dolorando. Iva con essi</l>
<l>tutto in lagrime il padre, e dell'ucciso</l>
<l>figlio nessuna il consolò vendetta.</l>
</lg><lg><l>Pel morto Arpalïon forte crucciossi</l>
<l>Paride, che cortese ospite l'ebbe</l>
<l>fra' Paflagoni un tempo, e dalla cocca</l>
<l>sfrenò di ferrea punta una saetta.</l>
<l>Era un certo Euchenòr, dell'indovino</l>
<l>Polïìde figliuol, uom prode e ricco</l>
<l>e di Corinto abitator, che appieno</l>
<l>del reo suo fato istrutto, avea di Troia</l>
<l>veleggiato alle rive. A lui sovente</l>
<l>detto aveva il buon veglio Polïìde</l>
<l>che d'atro morbo nel paterno tetto,</l>
<l>o di ferro troiano egli morrebbe</l>
<l>fra le argoliche navi: e più che morte,</l>
<l>di tetra infermità l'aspro martìre</l>
<l>e degli Achei lo spregio, egli temette.</l>
<l>Di Paride lo stral colse costui</l>
<l>sotto l'orecchio alla mascella, e tosto</l>
<l>l'abbandonò la vita, ed un orrendo</l>
<l>perpetuo buio gli coprì le luci.</l>
</lg><lg><l>In questa guisa ardea la pugna, e ancora</l>
<l>il diletto di Giove alto guerriero</l>
<l>Ettore intesa non avea la strage</l>
<l>che di sue genti segue alla sinistra</l>
<l>della battaglia, e che omai piega il volo</l>
<l>la vittoria agli Achei; tale è l'impulso,</l>
<l>tale il nerbo e l'ardir di che furtivo</l>
<l>li soccorre Nettunno. A quella parte</l>
<l>stavasi Ettorre, ov'egli avea da prima</l>
<l>le porte a forza superato e il muro,</l>
<l>e rotte degli Achei le dense file.</l>
<l>Ivi d'Aiace e di Protesilao</l>
<l>coronavan le navi al secco il lido;</l>
<l>e perché da quel lato era più basso</l>
<l>edificato il muro, ivi più forte</l>
<l>de' cavalli e de' fanti era la pugna.</l>
<l>Ftii, Beozi, Locresi, e colle lunghe</l>
<l>lor tuniche gl'Ionii e i chiari Epèi</l>
<l>ivi eran tutti, e tutti a tener lungi</l>
<l>dalle navi d'Ettorre la rovina</l>
<l>opravano le mani; e tanti insieme</l>
<l>a rintuzzar dell'infiammato eroe</l>
<l>non bastano la furia. Il fior d'Atene</l>
<l>stassi alle prime file, ed il Petìde</l>
<l>Menestèo li conduce, aiutatori</l>
<l>Stichio, Fida e Bïante. È degli Epèi</l>
<l>duce Megète e Dracio ed Amfïone;</l>
<l>de' Ftii Medonte e il pugnator Podarce,</l>
<l>Podarce nato del Filacio Ifìclo,</l>
<l>Medonte d'Oïlèo bastarda prole</l>
<l>e d'Aiace fratel, che dal paterno</l>
<l>suolo esulando in Fìlace abitava,</l>
<l>messo a morte il german della matrigna</l>
<l>Eriopìde d'Oïlèo mogliera.</l>
<l>Degli eletti di Ftia questi alla testa</l>
<l>giunti ai Beozi difendean le navi.</l>
</lg><lg><l>Aiace d'Oïlèo mai sempre al fianco</l>
<l>del Telamònio combattea. Siccome</l>
<l>due negri buoi d'una medesma voglia</l>
<l>nella dura maggese il forte aratro</l>
<l>traggono, e al ceppo delle corna intorno</l>
<l>largo rompe il sudor, mentre dal solo</l>
<l>giogo divisi per lo solco eguali</l>
<l>stampano i passi, e dietro loro il seno</l>
<l>si squarcia della terra; a questa immago</l>
<l>pugnavano congiunti i duo guerrieri.</l>
<l>Molta e gagliarda gioventù seguiva</l>
<l>il Telamònio; e quando la fatica</l>
<l>e il sudor lo fiaccava, i suoi compagni</l>
<l>il grave scudo ne prendean. Ma i Locri,</l>
<l>a cui poco durar solea l'ardire</l>
<l>nella pugna a piè fermo, d'Oïlèo</l>
<l>l'audace figlio non seguìan. Costoro</l>
<l>non elmi avean d'equino crine ondanti,</l>
<l>né tondi scudi, né frassìnee lance,</l>
<l>ma d'archi solo armati e di ben torte</l>
<l>lanose fionde ad Ilio il seguitaro,</l>
<l>e da quest'archi e queste fionde in campo</l>
<l>scagliavano la morte, e de' Troiani</l>
<l>le falangi rompean. Per questo modo,</l>
<l>mentre gli Aiaci nella prima fronte</l>
<l>di bell'arme precinti alla ruina</l>
<l>del fiero Ettòr fann'argine, al lor tergo</l>
<l>nascosti i Locri saettando sempre</l>
<l>e frombolando, le ordinanze tutte</l>
<l>turban de' Teucri omai smarriti e rotti.</l>
<l>D'alta strage percossi allora i Troi</l>
<l>da navi e tende si sarìan ritratti</l>
<l>al ventoso Ilïon, se non volgea</l>
<l>all'animoso Ettòr queste parole</l>
<l>Polidamante: Ettorre, ai saggi avvisi</l>
<l>tu mal presti l'orecchio. E perché Giove</l>
<l>alto ti diede militar favore,</l>
<l>vuoi tu forse per questo agli altri ir sopra</l>
<l>di prudenza e consiglio? Ad un sol tempo</l>
<l>tutto aver tu non puoi. Di Giove il senno</l>
<l>largisce a questi la virtù guerriera,</l>
<l>l'arte a quei della danza, ad altri il suono</l>
<l>e il canto delle muse, ad altri in petto</l>
<l>pon la saggezza che i mortai governa</l>
<l>e le città conserva; e sânne il prezzo</l>
<l>chi la possiede. Or io dirò l'avviso</l>
<l>che mi sembra il miglior. Per tutto, il vedi,</l>
<l>ti cinge il fuoco della guerra. I Teucri,</l>
<l>con magnanimo ardir passato il muro,</l>
<l>parte coll'armi già dan volta, e parte</l>
<l>pugnano ancor, ma pochi incontro a molti,</l>
<l>e spersi tutti fra le navi. Or dunque</l>
<l>tu ti ritraggi alquanto, e tutti aduna</l>
<l>qui del campo i migliori, e delle cose</l>
<l>consultata la somma, si decida</l>
<l>se delle navi ritentar si debba</l>
<l>l'assalto, ove pur voglia un qualche iddio</l>
<l>darne alfin la vittoria, o se più torni</l>
<l>l'abbandonarle illesi. Il cor mi turba</l>
<l>un timor che non paghi oggi il nemico</l>
<l>il debito di ieri. In quelle navi</l>
<l>posa un guerrier terribile, che all'armi</l>
<l>per mia credenza desterassi in breve.</l>
</lg><lg><l>Piacque ad Ettorre il salutar consiglio,</l>
<l>e d'un salto gittandosi dal carro</l>
<l>gridò: Polidamante, i più gagliardi</l>
<l>tu qui dunque rattien, ch'io là ne vado</l>
<l>a raddrizzar la pugna, e dato ai nostri</l>
<l>buon ordine, farò pronto ritorno.</l>
<l>Disse, e ratto partì con elevato</l>
<l>capo, sembiante ad un'eccelsa rupe,</l>
<l>e volando chiamava alto de' Teucri</l>
<l>e delle schiere collegate i duci,</l>
<l>che tosto, udita dell'eroe la voce,</l>
<l>alla volta correan del Pantoìde</l>
<l>Polidamante del valore amico.</l>
</lg><lg><l>Di Dëìfobo intanto e del regale</l>
<l>Eleno e dell'Asïade Adamante</l>
<l>e dell'Irtacid'Asio iva per tutto</l>
<l>qua e là tra i primi combattenti Ettorre</l>
<l>dimandando e cercando. Alfin gli avvenne</l>
<l>di ritrovarli, ma non tutti illesi</l>
<l>né tutti in vita, ché domati alcuni</l>
<l>dal ferro acheo giacean nanti alle poppe</l>
<l>cadaveri deformi, altri tra il muro</l>
<l>languìan feriti di diverso colpo.</l>
<l>Dell'orrendo conflitto alla sinistra</l>
<l>vide egli poscia della bella Argiva</l>
<l>lo sposo rapitor che i suoi compagni</l>
<l>confortava alla pugna. Gli fu sopra,</l>
<l>e acerbe gli tonò queste parole:</l>
</lg><lg><l>Ahi funesto di donne ingannatore,</l>
<l>che di bello non porti altro che il viso,</l>
<l>Dëìfobo dov'è? dove son l'armi</l>
<l>d'Eleno, d'Asio, d'Adamante? dove</l>
<l>Otrionèo? Dal sommo ecco già tutto</l>
<l>il grand'Ilio precipita, e te pure</l>
<l>l'ultimo danno, o sciagurato, aspetta.</l>
</lg><lg><l>E il bel drudo a rincontro: Ettore, a torto</l>
<l>tu mi rampogni. In altri tempi io forse</l>
<l>un trascurato mi mostrai, non oggi.</l>
<l>La madre un vile non mi fe'. Dal punto</l>
<l>che il conflitto attaccasti appo le navi,</l>
<l>da quel punto qui fermo e senza posa</l>
<l>con gli Achei mi travaglio. I valorosi</l>
<l>di che tu chiedi, caddero. Due soli</l>
<l>Dëìfobo ed Elèno ambi alla mano</l>
<l>feriti si partîr, sottratti a morte</l>
<l>certo da Giove. Or dove il cor ti dice,</l>
<l>guidami: io pronto seguirotti, e quanto</l>
<l>potran mie forze, ti farò, mi spero,</l>
<l>il mio valor palese. Oltre sua possa,</l>
<l>benché abbondi il voler, nessuno è forte.</l>
</lg><lg><l>Piegâr quei detti del fratello il core,</l>
<l>e di conserva entrambi ove più ferve</l>
<l>la mischia s'avvïâr. Pugnano quivi</l>
<l>e Cebrïone e il buon Polidamante</l>
<l>e il divin Polifète e Falce e Orteo,</l>
<l>e i tre d'Ippozïon gagliardi figli</l>
<l>Palmi, Mori ed Ascanio, dal gleboso</l>
<l>suol d'Ascania venuti il dì precesso,</l>
<l>e spinti all'armi dal voler de' numi.</l>
<l>Come di venti impetuosi un turbo</l>
<l>dal tuon di Giove generato piomba</l>
<l>su la campagna, e con fracasso orrendo</l>
<l>sovra il mar si diffonde: immensi e spessi</l>
<l>bollono i flutti di canuta spuma,</l>
<l>e con fiero mugghiar l'un l'altro incalza</l>
<l>al risonante lido: a questa guisa</l>
<l>in ristretti drappelli, e gli uni agli altri</l>
<l>succedenti i Troiani e scintillanti</l>
<l>tutti nell'armi ne venìan su l'orme</l>
<l>de' condottieri, e precorreali Ettorre</l>
<l>non minor del terribile Gradivo.</l>
<l>Un tessuto di cuoi tondo brocchiero</l>
<l>di molte piastre rinforzato il prode</l>
<l>tiensi davanti, ed alle tempie intorno</l>
<l>tutto lampeggia l'agitato elmetto.</l>
<l>Sicuro all'ombra del suo gran pavese</l>
<l>passo passo ei s'avanza, e d'ogni parte</l>
<l>forar si studia le nemiche file,</l>
<l>e sgominarle. Ma de' petti achei</l>
<l>non si turba il coraggio, e mossi Aiace</l>
<l>i larghi passi a provocarlo il primo:</l>
<l>Accòstati, gli disse: e che pretendi</l>
<l>tu fier spavaldo? sgomentar gli Achivi?</l>
<l>Non siam nell'arte marzïal fanciulli,</l>
<l>e chi ne doma non se' tu, ma Giove</l>
<l>con funesto flagello. Se le navi</l>
<l>strugger ti speri, a rintuzzarti pronte</l>
<l>e noi pur anco abbiam le mani, e tutta</l>
<l>struggeremo noi pria la tua superba</l>
<l>cittade. A te predìco io poi che l'ora</l>
<l>non è lontana, che tu stesso in fuga</l>
<l>manderai preghi a Giove e a tutti i Divi</l>
<l>che sian di penna di sparvier più ratti</l>
<l>i corridori, che, diffuse al vento</l>
<l>le belle chiome, porteranti a Troia</l>
<l>entro un nembo di polve. — Avea quel fiero</l>
<l>ciò detto appena, che alla dritta in alto</l>
<l>un'aquila comparve. Alzâr le grida</l>
<l>fatti più franchi a quell'augurio i Greci,</l>
<l>ma non fu tardo alla risposta Ettorre:</l>
</lg><lg><l>Stupida massa di carname, Aiace</l>
<l>millantator, che parli? Eterno figlio</l>
<l>così foss'io di Giove e dell'augusta</l>
<l>Giuno, e onorato al par di Palla e Febo,</l>
<l>come m'accerto che funesto a tutti</l>
<l>vi sarà questo giorno: e tu fra' morti</l>
<l>tu medesmo cadrai, se di mia lancia</l>
<l>t'avrai l'ardire d'aspettar lo scontro.</l>
<l>Rotto da questa e qui disteso il tuo</l>
<l>vizzo corpaccio di sua pingue polpa</l>
<l>gli augei di Troia farà sazi e i cani.</l>
</lg><lg><l>Così detto, s'avanza, e con immenso</l>
<l>urlo animosi gli van dopo i Teucri.</l>
<l>Dall'altro lato memori gli Achivi</l>
<l>della virtù guerriera, e del più scelto</l>
<l>fiore di Troia intrepidi all'assalto,</l>
<l>misero anch'essi un alto grido; e d'ambi</l>
<l>gli eserciti il clamor ferìa le stelle</l>
<l>e i raggianti di Giove almi soggiorni.</l>
</lg>
</lg>
</div1>
<div1 type="parte">
<head>Libro decimoquarto</head>
<lg type="non-definito">
<lg><l>De' combattenti udì l'alto fracasso</l>
<l>Nèstore in quella che una colma tazza</l>
<l>accostava alle labbra; e d'Esculapio</l>
<l>rivolto al figlio: Oh, che mai fia, diss'egli,</l>
<l>divino Macaon? Presso alle navi</l>
<l>dell'usato maggiori odo le grida</l>
<l>de' giovani guerrieri. Alla vedetta</l>
<l>vado a saperne la cagion. Tu siedi</l>
<l>intanto, e bevi il rubicondo vino,</l>
<l>mentre i caldi lavacri t'apparecchia</l>
<l>la mia bionda Ecamède, onde del sangue</l>
<l>di che vai sozzo, dilavar la gruma.</l>
</lg><lg><l>Del suo figliuol si tolse in questo dire</l>
<l>il brocchier che giacea dentro la tenda,</l>
<l>il fulgido brocchier di Trasimède</l>
<l>che il paterno portava. Indi una salda</l>
<l>asta d'acuta cuspide impugnata</l>
<l>fuor della tenda si sofferma, e vede</l>
<l>miserando spettacolo: cacciati</l>
<l>in fuga i Greci, e alle lor spalle i Teucri</l>
<l>inseguenti e furenti, e la muraglia</l>
<l>degli Achei rovesciata. Come quando</l>
<l>il vasto mar s'imbruna, e presentendo</l>
<l>de' rauchi venti il turbine vicino,</l>
<l>tace l'onda atterrita, ed in nessuna</l>
<l>parte si volve, finché d'alto scenda</l>
<l>la procella di Giove; in due pensieri</l>
<l>così del veglio il cor pendea diviso,</l>
<l>se fra i rapidi carri de' fuggenti</l>
<l>Dànai si getti, o se alla volta ei corra</l>
<l>del duce Atride Agamennón. Lo meglio</l>
<l>questo gli parve, e s'avvïò. Seguìa</l>
<l>la mutua strage intanto, e intorno al petto</l>
<l>de' combattenti risonava il ferro</l>
<l>dalle lance spezzato e dalle spade.</l>
</lg><lg><l>Fuor delle navi gli si fêro incontro</l>
<l>i re feriti Ulisse e Dïomede</l>
<l>e Agamennón. Di questi a fior di lido</l>
<l>stavan lungi dall'armi le carene.</l>
<l>L'altre, che prime lo toccâr, dedotte</l>
<l>più dentro alla pianura, eran le navi</l>
<l>a cui dintorno fu costrutto il muro;</l>
<l>perocché il lido, benché largo, tutte</l>
<l>non potea contenerle, ed acervate</l>
<l>stavan le schiere. Statuiti adunque</l>
<l>l'uno appo l'altro, come scala, i legni</l>
<l>tutto empieano del lido il lungo seno</l>
<l>quanto del mare ne chiudean le gole.</l>
<l>Scossi al trambusto, che s'udìa, que' duci,</l>
<l>e di saper lo stato impazïenti</l>
<l>della battaglia, ne venìan conserti,</l>
<l>alle lance appoggiati, e gravi il petto</l>
<l>d'alta tristezza. Terror loro accrebbe</l>
<l>del veglio la comparsa, e Agamennóne</l>
<l>elevando la voce: O degli Achei</l>
<l>inclita luce, Nèstore Nelìde,</l>
<l>perché lasci la pugna, e qui ne vieni?</l>
<l>Temo ohimè! che d'Ettòr non si compisca</l>
<l>la minacciata nel troian consesso</l>
<l>fiera parola di non far ritorno</l>
<l>nella città, se pria spenti noi tutti,</l>
<l>tutte in faville non mettea le navi.</l>
<l>Ecco il detto adempirsi. Eterni Dei!</l>
<l>Dunque in ira son io, come ad Achille,</l>
<l>a tutto il campo acheo, sì che non voglia</l>
<l>più pugnar dell'armata alla difesa?</l>
</lg><lg><l>Ahi! pur troppo l'evento è manifesto,</l>
<l>Nestor rispose, né disfare il fatto</l>
<l>lo stesso tonator Giove potrebbe.</l>
<l>Il muro, che de' legni e di noi stessi</l>
<l>riparo invitto speravam, quel muro</l>
<l>cadde, il nemico ne combatte intorno</l>
<l>con ostinato ardire e senza posa:</l>
<l>né, come che tu l'occhio attento volga,</l>
<l>più ti sapresti da qual parte il danno</l>
<l>degli Achivi è maggior, tanto son essi</l>
<l>alla rinfusa uccisi, e tanti i gridi</l>
<l>di che l'aria risuona. Or noi qui tosto,</l>
<l>se verun più ne resta util consiglio,</l>
<l>consultiamo il da farsi. Entrar nel forte</l>
<l>della mischia non io però v'esorto,</l>
<l>ché mal combatte il battaglier ferito.</l>
</lg><lg><l>Saggio vegliardo, replicò l'Atride,</l>
<l>poiché fino alle tende hanno i nemici</l>
<l>spinta la pugna, e più non giova il vallo</l>
<l>né della fossa né dell'alto muro,</l>
<l>a cui tanto sudammo, e inviolato</l>
<l>schermo il tenemmo delle navi e nostro,</l>
<l>chiaro ne par che al prepossente Giove</l>
<l>caro è il nostro perir su questa riva</l>
<l>lungi d'Argo, infamati. Il vidi un tempo</l>
<l>proteggere gli Achei; lui veggo adesso</l>
<l>i Troiani onorar quanto gli stessi</l>
<l>beati Eterni, e incatenar le nostre</l>
<l>forze e l'ardir. Mia voce adunque udite.</l>
<l>Le navi, che ne stanno in secco al primo</l>
<l>lembo del lido, si sospingan tutte</l>
<l>nel vasto mare, e tutte sieno in alto</l>
<l>sull'àncora fermate insin che fitta</l>
<l>giunga la notte, dal cui velo ascosi</l>
<l>varar potremo il resto, ove pur sia</l>
<l>che ne dian tregua dalla pugna i Teucri.</l>
<l>Non è biasmo fuggir di notte ancora</l>
<l>il proprio danno, ed è pur sempre il meglio</l>
<l>scampar fuggendo, che restar captivo.</l>
</lg><lg><l>Lo guatò bieco Ulisse, e gli rispose:</l>
<l>Atride, e quale ti fuggì dal labbro</l>
<l>rovinosa parola? Imperadore</l>
<l>fossi oh! tu di vigliacchi, e non di noi,</l>
<l>di noi che Giove dalla verde etade</l>
<l>infino alla canuta agli ardui fatti</l>
<l>della guerra incitò, finché ciascuno</l>
<l>vi perisca onorato. E così dunque</l>
<l>puoi tu de' Teucri abbandonar l'altera</l>
<l>città che tanti già ne costa affanni?</l>
<l>Per dio! nol dire, dagli Achei non s'oda</l>
<l>questo sermone, della bocca indegno</l>
<l>d'uom di senno e scettrato, e, qual tu sei,</l>
<l>di tante schiere capitano. Io primo</l>
<l>il tuo parer condanno. Arde la pugna,</l>
<l>e tu comandi che nel mar lanciate</l>
<l>sien le navi? Ciò fôra un far più certo</l>
<l>de' Troiani il vantaggio, e più sicuro</l>
<l>il nostro eccidio: perocché gli Achivi</l>
<l>in quell'opra assaliti, anzi che fermi</l>
<l>sostener l'inimico, al mar terranno</l>
<l>rivolto il viso, a' Teucri il tergo: e allora</l>
<l>vedrai funesto, o duce, il tuo consiglio.</l>
</lg><lg><l>Rispose Agamennón: La tua pungente</l>
<l>rampogna, Ulisse, mi ferì nel core.</l>
<l>Ma mia mente non è che lor malgrado</l>
<l>traggan le navi in mar gli Achivi; e s'ora</l>
<l>altri sa darne più pensato avviso,</l>
<l>sia giovine, sia veglio, io l'avrò caro.</l>
</lg><lg><l>Chi darallo n'è presso (il bellicoso</l>
<l>Tidìde ripigliò), né fia mestieri</l>
<l>cercarlo a lungo, se ascoltar vorrete,</l>
<l>né, perché d'anni inferïor vi sono,</l>
<l>con disdegno spregiarmi. Anch'io mi vanto</l>
<l>figlio d'illustre genitor, del prode</l>
<l>Tidèo, di Cadmo nel terren sepolto.</l>
<l>Portèo tre figli generò dell'alta</l>
<l>Calidone abitanti e di Pleurone,</l>
<l>Agrio, Mela ed Enèo, tutti d'egregio</l>
<l>valor, ma tutti li vincea di molto</l>
<l>il cavaliero Enèo padre al mio padre.</l>
<l>Ivi egli visse; ma da' numi astretto</l>
<l>a gir vagando il padre mio, sua stanza</l>
<l>pose in Argo, e d'Adrasto a moglie tolse</l>
<l>una figlia; e signor di ricchi alberghi</l>
<l>e di campi frugiferi per molte</l>
<l>file di piante ombrosi, e di fecondo</l>
<l>copioso gregge, a tutti ancor gli Argivi</l>
<l>ei sovrastava nel vibrar dell'asta.</l>
<l>Conte vi sono queste cose, io penso,</l>
<l>tutte vere; e sapendomi voi quindi</l>
<l>nato di sangue generoso, a vile</l>
<l>non terrete il mio retto e franco avviso.</l>
<l>Orsù, crudel necessità ne spinge.</l>
<l>Al campo adunque, tuttoché feriti;</l>
<l>e perché piaga a piaga non s'aggiunga,</l>
<l>fuor di tiro si resti, ma propinqui</l>
<l>sì, che possiamo gl'indolenti almeno</l>
<l>incitar coll'aspetto e colla voce.</l>
</lg><lg><l>Piacque il consiglio, e s'avvïâr precorsi</l>
<l>dal re supremo Agamennón. Li vide</l>
<l>Nettunno, e tolte di guerrier canuto</l>
<l>le sembianze, e per man preso l'Atride,</l>
<l>fe' dal labbro volar queste parole:</l>
</lg><lg><l>Atride, or sì che degli Achei la strage</l>
<l>e la fuga gioir fa la crudele</l>
<l>alma d'Achille, poiché tutto l'ira</l>
<l>gli tolse il senno. Oh possa egli in mal punto</l>
<l>perire, e d'onta ricoprirlo un Dio!</l>
<l>Ma tutti a te non sono irati i numi,</l>
<l>e de' Teucri vedrai di nuovi i duci</l>
<l>empir di polve il piano, e dalle tende</l>
<l>e dalle navi alla città fuggirsi.</l>
</lg><lg><l>Disse, e corse, e gridò quanto di nove</l>
<l>o dieci mila combattenti alzarse</l>
<l>potrìa, nell'atto d'azzuffarsi, il grido:</l>
<l>tanto fu l'urlo che dal vasto petto</l>
<l>l'Enosigèo mandò. Risurse in seno</l>
<l>degli Achei la fortezza a quella voce,</l>
<l>e il desìo di pugnar senza riposo.</l>
</lg><lg><l>Su le vette d'Olimpo in aureo trono</l>
<l>sedea Giuno, e di là visto il divino</l>
<l>suo cognato e fratel che in gran faccenda</l>
<l>per la pugna scorrea, gioinne in core.</l>
<l>Sovra il giogo maggior scôrse ella poscia</l>
<l>dell'irrigua di fonti Ida seduto</l>
<l>l'abborrito consorte; e in suo pensiero</l>
<l>l'augusta Diva a ruminar si mise</l>
<l>d'ingannarlo una via. Calarsi all'Ida</l>
<l>in tutto il vezzo della sua persona,</l>
<l>infiammarlo d'amor, trarlo rapito</l>
<l>di sua beltà nelle sue braccia, e dolce</l>
<l>nelle palpèbre e nell'accorta mente</l>
<l>insinuargli il sonno, ecco il partito</l>
<l>che le parve il miglior. Tosto al regale</l>
<l>suo talamo s'avvìa, che a lei l'amato</l>
<l>figlio Vulcano fabbricato avea</l>
<l>con salde porte, e un tal serrame arcano</l>
<l>che aperto non l'avrebbe iddio veruno.</l>
<l>Entrovvi: e chiusa la lucente soglia,</l>
<l>con ambrosio licor tutto si terse</l>
<l>pria l'amabile corpo, e d'oleosa</l>
<l>essenza l'irrigò, divina essenza</l>
<l>fragrante sì che negli eterni alberghi</l>
<l>del Tonante agitata e cielo e terra</l>
<l>d'almo profumo rïempìa. Ciò fatto</l>
<l>le belle chiome al pettine commise,</l>
<l>e di sua mano intorno all'immortale</l>
<l>augusto capo le compose in vaghi</l>
<l>ondeggianti cincinni. Indi il divino</l>
<l>peplo s'indusse, che Minerva avea</l>
<l>con grand'arte intessuto, e con aurate</l>
<l>fulgide fibbie assicurollo al petto.</l>
<l>Poscia i bei fianchi d'un cintiglio a molte</l>
<l>frange ricinse, e ai ben forati orecchi</l>
<l>i gemmati sospese e rilucenti</l>
<l>suoi ciondoli a tre gocce. Una leggiadra</l>
<l>e chiara come sole intatta benda</l>
<l>dopo questo la Diva delle Dive</l>
<l>si ravvolse alla fronte. Al piè gentile</l>
<l>alfin legossi i bei coturni, e tutte</l>
<l>abbigliate le membra uscì pomposa,</l>
<l>ed in disparte Venere chiamata,</l>
<l>così le disse: Mi sarai tu, cara,</l>
<l>d'una grazia cortese? o meco irata,</l>
<l>perch'io gli Achivi, e tu li Teucri aiti,</l>
<l>negarmela vorrai? — Parla, rispose</l>
<l>l'alma figlia di Giove: il tuo desire</l>
<l>manifestami intero, o veneranda</l>
<l>Saturnia Giuno. Mi comanda il core</l>
<l>di far tutto (se il posso, e se pur lice)</l>
<l>il tuo voler, qual sia. — Dammi, riprese</l>
<l>la scaltra Giuno, l'amoroso incanto</l>
<l>che tutti al dolce tuo poter suggetta</l>
<l>i mortali e gli Dei. Dell'alma terra</l>
<l>ai fini estremi a visitar men vado</l>
<l>l'antica Teti e l'Oceàn de' numi</l>
<l>generator, che presami da Rea,</l>
<l>quando sotto la terra e le profonde</l>
<l>voragini del mar di Giove il tuono</l>
<l>precipitò Saturno, mi nudriro</l>
<l>ne' lor soggiorni, e m'educâr con molta</l>
<l>cura ed affetto. A questi io vado, e solo</l>
<l>per ricomporne una difficil lite</l>
<l>ond'ei da molto a gravi sdegni in preda</l>
<l>e di letto e d'amor stansi divisi.</l>
<l>Se con parole ad acchetarli arrivo</l>
<l>e a rannodarne i cuori, io mi son certa</l>
<l>che sempre avranmi e veneranda e cara.</l>
</lg><lg><l>E l'amica del riso Citerèa,</l>
<l>Non lice, replicò, né dêssi a quella</l>
<l>che del tonante Iddio dorme sul petto,</l>
<l>far di quanto ella vuol niego veruno.</l>
</lg><lg><l>Disse; e dal seno il ben trapunto e vago</l>
<l>cinto si sciolse, in che raccolte e chiuse</l>
<l>erano tutte le lusinghe. V'era</l>
<l>d'amor la voluttà, v'era il desire</l>
<l>e degli amanti il favellìo segreto,</l>
<l>quel dolce favellìo ch'anco de' saggi</l>
<l>ruba la mente. In man gliel pose, e disse:</l>
<l>Prendi questo mio cinto in che si chiude</l>
<l>ogni dolcezza, prendilo, e nel seno</l>
<l>lo ti nascondi, e tornerai, lo spero,</l>
<l>tutte ottenute del tuo cor le brame.</l>
</lg><lg><l>L'alma Giuno sorrise, e di contento</l>
<l>lampeggiando i grand'occhi in quel sorriso,</l>
<l>lo si ripose in seno. Alle paterne</l>
<l>stanze Ciprigna incamminossi: e Giuno</l>
<l>frettolosa lasciò l'olimpie cime,</l>
<l>e la Pïeria sorvolando e i lieti</l>
<l>emazii campi, le nevose vette</l>
<l>varcò de' tracii monti, e non toccava</l>
<l>col piè santo la terra. Indi dell'Ato</l>
<l>superate le rupi, all'estuoso</l>
<l>ponto discese, e nella sacra Lenno,</l>
<l>di Toante città, rattenne il volo.</l>
<l>Ivi al fratello della Morte, al Sonno</l>
<l>n'andò, lo strinse per la mano, e disse:</l>
</lg><lg><l>Sonno, re de' mortali e degli Dei,</l>
<l>s'unqua mi festi d'un desìo contenta,</l>
<l>or n'è d'uopo, e saprotti eterno grado.</l>
<l>Tosto ch'io l'abbia fra mie braccia avvinto,</l>
<l>m'addormenta di Giove, amico Dio,</l>
<l>le fulgide pupille: ed io d'un seggio</l>
<l>d'auro incorrotto ti farò bel dono,</l>
<l>che lavoro sarà maraviglioso</l>
<l>del mio figlio Vulcan, col suo sgabello</l>
<l>su cui si posi a mensa il tuo bel piede.</l>
</lg><lg><l>Saturnia Giuno, veneranda Dea,</l>
<l>rispose il Sonno, agevolmente io posso</l>
<l>ogni altro iddio sopir, ben anche i flutti</l>
<l>del gran fiume Oceàn di tutte cose</l>
<l>generatore; ma il Saturnio Giove</l>
<l>né il toccherò né il sopirò, se tanto</l>
<l>non comanda egli stesso. I tuoi medesmi</l>
<l>cenni di questo m'assennâr quel giorno</l>
<l>ch'Ercole il suo gran figlio, Ilio distrutto</l>
<l>navigava da Troia. Io su la mente</l>
<l>dolce mi sparsi dell'Egìoco Giove,</l>
<l>e l'assopii. Tu intanto in tuo segreto</l>
<l>macchinando al suo figlio una ruina,</l>
<l>di fieri venti sollevasti in mare</l>
<l>una negra procella, e lui sviando</l>
<l>dal suo cammin, spingesti a Coo, da tutti</l>
<l>i suoi cari lontano. Arse di sdegno</l>
<l>destatosi il Tonante, e per l'Olimpo</l>
<l>scompigliando i Celesti, in cerca andava</l>
<l>di me fra tutti, e avrìa dal ciel travolto</l>
<l>me meschino nel mar, se l'alma Notte,</l>
<l>de' numi domatrice e de' mortali,</l>
<l>non mi campava fuggitivo. Ei poscia</l>
<l>per lo rispetto della bruna Diva</l>
<l>placossi. E salvo da quel rischio appena</l>
<l>vuoi che con esso a perigliarmi io torni?</l>
</lg><lg><l>Di periglio che parli? e di che temi?</l>
<l>gli rispose Giunon; forse t'avvisi</l>
<l>che al par del figlio, per cui sdegno il prese,</l>
<l>Giove i Teucri protegga? Or via, mi segui,</l>
<l>ch'io la minore delle Grazie in moglie</l>
<l>ti darò, la vezzosa Pasitèa,</l>
<l>di cui so che sei vago e sempre amante.</l>
</lg><lg><l>Giuralo per la sacra onda di Stige,</l>
<l>tutto in gran giubilìo ripiglia il Sonno;</l>
<l>e l'alma terra d'una man, coll'altra</l>
<l>tocca del mar la superficie, e quanti</l>
<l>stansi intorno a Saturno inferni Dei</l>
<l>testimoni ne sian, che mia consorte</l>
<l>delle Grazie farai la più fanciulla,</l>
<l>la gentil Pasitèa cui sempre adoro.</l>
</lg><lg><l>Disse; e conforme a quel desir giurava</l>
<l>la bianca Diva, e i sotterranei numi</l>
<l>tutti invocava che Titani han nome.</l>
<l>Fatto il gran sacramento, abbandonaro</l>
<l>d'Imbro e di Lenno le cittadi, e cinti</l>
<l>di densa nebbia divorâr la via.</l>
<l>D'Ida altrice di belve e di ruscelli</l>
<l>giunti alla falda, uscîr della marina</l>
<l>alla punta lettèa. Preser leggieri</l>
<l>del monte la salita, e della selva</l>
<l>sotto i lor passi si scotea la cima.</l>
<l>Ivi il Sonno arrestossi, e per celarsi</l>
<l>di Giove agli occhi un alto abete ascese,</l>
<l>che sovrana innalzava al ciel la cima.</l>
<l>Quivi s'ascose tra le spesse fronde</l>
<l>in sembianza d'arguto augel montano</l>
<l>che noi Cimindi, e noman Calci i numi.</l>
</lg><lg><l>Con sollecito piede intanto Giuno</l>
<l>il Gàrgaro salìa. La vide il sommo</l>
<l>delle tempeste adunatore, e pronta</l>
<l>al cor gli corse l'amorosa fiamma,</l>
<l>siccome il dì che de' parenti al guardo</l>
<l>sottrattisi gustâr commisti insieme</l>
<l>la furtiva d'amor prima dolcezza.</l>
<l>Si fece incontro alla consorte, e disse:</l>
</lg><lg><l>Giuno, a che vieni dall'Olimpo, e senza</l>
<l>cocchio e destrieri? — E a lui la scaltra: Io vado</l>
<l>dell'alma terra agli ultimi confini</l>
<l>a visitar de' numi il genitore</l>
<l>Oceano e Teti, che ne' loro alberghi</l>
<l>con grande cura m'educâr fanciulla.</l>
<l>Vado a comporne la discordia: ei sono</l>
<l>e di letto e d'amor per ire acerbe</l>
<l>da gran tempo divisi. Alle radici</l>
<l>d'Ida lasciati ho i miei destrier che ratta</l>
<l>su la terra e sul mar mi porteranno.</l>
<l>Or qui vengo per te, ché meco irarti</l>
<l>non dovessi tu poi se taciturna</l>
<l>del vecchio iddio n'andassi alla magione.</l>
</lg><lg><l>Altra volta v'andrai, Giove rispose:</l>
<l>or si gioisca in amoroso amplesso;</l>
<l>ché né per donna né per Dea giammai</l>
<l>mi si diffuse in cor fiamma sì viva:</l>
<l>non quando per la sposa Issïonèa,</l>
<l>che Piritòo, divin senno, produsse,</l>
<l>arsi d'amor, non quando alla gentile</l>
<l>figlia d'Acrisio generai Persèo,</l>
<l>prestantissimo eroe, né quando Europa</l>
<l>del divin Radamanto e di Minosse</l>
<l>padre mi fece. Né le due di Tebe</l>
<l>beltà famose Sèmele ed Alcmena,</l>
<l>d'Ercole questa genitrice, e quella</l>
<l>di Bacco de' mortali allegratore;</l>
<l>né Cerere la bionda, né Latona,</l>
<l>né tu stessa giammai, siccome adesso,</l>
<l>mi destasti d'amor tanto disìo.</l>
</lg><lg><l>E l'ingannevol Diva: Oh che mai parli,</l>
<l>importuno! Ascoltar vuoi tu d'amore</l>
<l>le fantasie qui d'Ida in su le vette</l>
<l>dove tutto si scorge? E se qualcuno</l>
<l>degli Dei ne mirasse, e agli altri Eterni</l>
<l>conto lo fésse, rïentrar nel cielo</l>
<l>con che fronte ardirei? Ciò fôra indegno.</l>
<l>Pur se vera d'amor brama ti punge,</l>
<l>al talamo n'andiam, che il tuo diletto</l>
<l>figlio Vulcan ti fabbricò di salde</l>
<l>porte; e quivi di me fa il tuo volere.</l>
</lg><lg><l>Né d'uom mortale né d'iddio veruno</l>
<l>lo sguardo ne vedrà, Giove riprese.</l>
<l>Diffonderotti intorno un'aurea nube</l>
<l>tal che per essa né del Sol pur anco</l>
<l>la vista passerà quantunque acuta.</l>
</lg><lg><l>Disse, ed in grembo alla consorte il figlio</l>
<l>di Saturno s'infuse: e l'alma terra</l>
<l>di sotto germogliò novelle erbette</l>
<l>e il rugiadoso loto e il fior di croco</l>
<l>e il giacinto, che in alto li reggea</l>
<l>soffice e folto. Qui corcârsi, e densa</l>
<l>li ricopriva una dorata nube</l>
<l>che lucida piovea dolce rugiada.</l>
</lg><lg><l>Sul Gàrgaro così queto dormìa</l>
<l>Giove in braccio alla Dea, preda d'amore</l>
<l>e del soave Sonno che veloce</l>
<l>corse alle navi ad avvisarne il nume</l>
<l>scotitor della Terra; e a lui venuto,</l>
<l>con presto favellar, T'affretta, ei disse,</l>
<l>a soccorrer gli Achivi, o re Nettunno,</l>
<l>e almen per poco vincitor li rendi</l>
<l>finché Giove si dorme. Io lo ricinsi</l>
<l>d'un tenero sopor mentre ingannato</l>
<l>dalla consorte in seno le riposa.</l>
</lg><lg><l>Sparve il Sonno, ciò detto, e de' mortali</l>
<l>su l'altere città l'ali distese.</l>
<l>Allor Nettunno d'aïtar bramoso</l>
<l>più che prima gli Achei, diessi nel mezzo</l>
<l>alle file di fronte, alto gridando:</l>
<l>Achivi, lascerem di Prìamo al figlio</l>
<l>noi dunque il vanto di novel trïonfo,</l>
<l>e la gloria d'averne arse le navi?</l>
<l>Ei certo lo si crede, e vampo mena,</l>
<l>perché d'Achille neghittosa è l'ira.</l>
<l>Ma d'Achille non fia molto il bisogno,</l>
<l>se noi far opra delle man sapremo,</l>
<l>e alternarci gli aiuti. Or su, concordi</l>
<l>seguiam tutti il mio detto. I più sicuri</l>
<l>e grandi scudi, che nel campo sièno,</l>
<l>imbracciamo, e copriam de' più lucenti</l>
<l>elmi le teste, e le più lunghe picche</l>
<l>strette in pugno, marciam: io vi precedo,</l>
<l>né per forte ch'ei sia l'audace Ettorre,</l>
<l>l'impeto nostro sosterrà. Chïunque</l>
<l>è guerrier valoroso, e di leggiero</l>
<l>scudo si copre, al men valente il ceda,</l>
<l>e allo scudo maggior sottentri ei stesso.</l>
</lg><lg><l>Obbedîr tutti al cenno. I re medesmi</l>
<l>Tidìde, Ulisse e Agamennón, sprezzate</l>
<l>le lor ferite, in ordinanza a gara</l>
<l>ponean le schiere, e via dell'armi il cambio</l>
<l>per le file facean; le forti al forte,</l>
<l>al peggior le peggiori. E poiché tutti</l>
<l>di lucido metallo la persona</l>
<l>ebber coverta, s'avvïâr. Nettunno</l>
<l>li precorrea, nella robusta mano</l>
<l>sguainata portandosi una lunga</l>
<l>orrenda spada che parea di Giove</l>
<l>la folgore, e mettea nel cor paura.</l>
<l>Misero quegli che la scontra in guerra!</l>
</lg><lg><l>Dall'altra parte il troian duce i suoi</l>
<l>pone ei pure in procinto, e senza indugio</l>
<l>l'illustre Ettorre ed il ceruleo Dio,</l>
<l>l'uno i Greci incorando e l'altro i Teucri,</l>
<l>una fiera attaccâr pugna crudele.</l>
<l>Gonfiasi il mare, e i padiglioni innonda</l>
<l>e gli argivi navigli, e con immenso</l>
<l>clamor si viene delle schiere al cozzo.</l>
<l>Non così la marina onda rimugge</l>
<l>dal tracio soffio flagellata al lido;</l>
<l>non così freme il foco alla montagna</l>
<l>quando va furibondo a divorarsi</l>
<l>l'arida selva; né d'eccelsa quercia</l>
<l>rugge sì fiero fra le chiome il vento,</l>
<l>come orrende de' Teucri e degli Achei</l>
<l>nell'assalirsi si sentìan le grida.</l>
</lg><lg><l>Contro Aiace, che voltagli la fronte,</l>
<l>scaglia Ettorre la lancia, e lo colpisce</l>
<l>ove del brando e dello scudo il doppio</l>
<l>balteo sul petto si distende; e questo</l>
<l>dal colpo lo salvò. Visto uscir vano</l>
<l>Ettore il telo, di rabbia fremendo</l>
<l>in securo fra' suoi si ritraea.</l>
<l>Mentr'ei recede, il gran Telamonìde</l>
<l>ad un sasso, de' molti che ritegno</l>
<l>delle navi giacean sparsi pel campo</l>
<l>de' combattenti al piè, dato di piglio,</l>
<l>l'avventò, lo rotò come palèo,</l>
<l>e sul girone dello scudo al petto</l>
<l>l'avversario ferì. Con quel fragore</l>
<l>che dal foco di Giove fulminata</l>
<l>giù ruina una quercia, e grave intorno</l>
<l>del grave zolfo si diffonde il puzzo:</l>
<l>l'arator, che cadersi accanto vede</l>
<l>la folgore tremenda, imbianca e trema:</l>
<l>così stramazza Ettòr; l'asta abbandona</l>
<l>la man, ma dietro gli va scudo ed elmo,</l>
<l>e rimbombano l'armi sul caduto.</l>
<l>V'accorsero con alti urli gli Achei,</l>
<l>strascinarlo sperandosi, e di strali</l>
<l>lo tempestando; ma nessun ferirlo</l>
<l>poteo, ché ratti gli fêr serra intorno</l>
<l>i più valenti, Enea, Polidamante,</l>
<l>Agènore, e de' Licii il condottiero</l>
<l>Sarpendonte con Glauco, e nullo in somma</l>
<l>de' suoi l'abbandonò, ch'altri gli scudi</l>
<l>gli anteposero, e lunge altri dall'armi</l>
<l>l'asportâr su le braccia a' suoi veloci</l>
<l>destrier che fuori della pugna a lui</l>
<l>tenea pronti col cocchio il fido auriga.</l>
<l>Volâr questi, e portâr l'eroe gemente</l>
<l>verso l'alta città; ma giunti al guado</l>
<l>del vorticoso Xanto, ameno fiume</l>
<l>generato da Giove, ivi dal carro</l>
<l>posârlo a terra, gli spruzzâr di fresca</l>
<l>onda la fronte, ed ei rinvenne, e aperte</l>
<l>girò le luci intorno, e sui ginocchi</l>
<l>suffulto vomitò sangue dal petto.</l>
<l>Ma di nuovo all'indietro in sul terreno</l>
<l>riversossi; e coll'alma ancor dal colpo</l>
<l>doma oscurârsi all'infelice i lumi.</l>
<l>Gli Achei, veduto uscir del campo Ettorre,</l>
<l>si fêr più baldi addosso all'inimico,</l>
<l>e primo Aiace d'Oïlèo d'assalto</l>
<l>Satnio ferì, che Nàïde gentile</l>
<l>ad Enopo pastor lungo il bel fiume</l>
<l>Satnïoente partorito avea.</l>
<l>Lo colpì coll'acuta asta il veloce</l>
<l>Oïlìde nel lombo; ei resupino</l>
<l>si versò nella polve, e intorno a lui</l>
<l>più che mai fiera si scaldò la zuffa.</l>
</lg><lg><l>A vendicar l'estinto oltre si spinge</l>
<l>Polidamante, e tale a Protenorre,</l>
<l>figliuol d'Arëilìco un colpo libra,</l>
<l>che tutto la gagliarda asta gli passa</l>
<l>l'omero destro. Ei cadde, e il suol sanguigno</l>
<l>colla palma ghermì. Sovra il caduto</l>
<l>menò gran vanto il vincitor, gridando:</l>
<l>Dalla man del magnanimo Pantìde</l>
<l>non uscì, parmi, indarno il telo, e certo</l>
<l>lo raccolse nel corpo un qualche Acheo</l>
<l>che appoggiato a quell'asta or scende a Pluto.</l>
</lg><lg><l>Ferì gli Achivi di dolor quel vanto;</l>
<l>più che tutti ferì l'alma del grande</l>
<l>Telamonìde, al cui fianco caduto</l>
<l>era quel prode. E tosto al borioso,</l>
<l>che indietro si traea, la folgorante</l>
<l>asta scagliò. Polidamante a tempo</l>
<l>schivò la morte con un salto obliquo;</l>
<l>e ricevella (degli Dei tal era</l>
<l>l'aspro decreto) l'antenòreo figlio</l>
<l>Archìloco. Lo colse il fatal ferro</l>
<l>alla vertebra estrema, ove nel collo</l>
<l>s'innesta il capo, e ne precise il doppio</l>
<l>tendine. Ei cadde, e del meschin la testa,</l>
<l>colla bocca davanti e le narici,</l>
<l>prima a terra n'andò, che la persona.</l>
<l>Alto allora a quel colpo Aiace esclama:</l>
<l>Polidamante, oh! guarda, e dinne il vero,</l>
<l>non val egli Protènore quest'altro</l>
<l>ch'io qui posi a giacer? Né ei mi sembra</l>
<l>mica de' vili, né d'ignobil seme,</l>
<l>ma d'Antènore un figlio, o suo germano;</l>
<l>sì n'ha l'impronta della razza in viso.</l>
</lg><lg><l>Così parlava infinto, conoscendo</l>
<l>ben ei l'ucciso. Addolorârsi i Teucri;</l>
<l>ma del fratello vindice Acamante</l>
<l>a Pròmaco beozio, che l'estinto</l>
<l>traea pe' piedi, fulminò di lancia</l>
<l>tale un sùbito colpo, che lo stese.</l>
<l>Alto allor grida l'uccisor superbo:</l>
<l>O voi guerrieri da balestra, e forti</l>
<l>sol di minacce! e voi pur anco, Argivi,</l>
<l>morderete la polve, e non saremo</l>
<l>noi soli al lutto. Dalla mia man domo</l>
<l>mirate di che sonno or dorme il vostro</l>
<l>Pròmaco, e paga del fratello mio</l>
<l>tosto lo sconto! Perciò preghi ognuno</l>
<l>di lasciar dopo sé vendicatore</l>
<l>di sua morte un fratel nel patrio tetto.</l>
</lg><lg><l>Destò quel vanto negli Achei lo sdegno:</l>
<l>sovra ogni altro crucciossi il bellicoso</l>
<l>Penelèo. Si scagliò questi con ira</l>
<l>contro Acamante che del re l'assalto</l>
<l>non attese; ed il colpo a lui diretto</l>
<l>Ilïonèo percosse, unica prole</l>
<l>di Forbante che ricco era di molto</l>
<l>gregge; e Mercurio, che d'assai l'amava,</l>
<l>di dovizie fra' Troi l'avea cresciuto.</l>
<l>Il colse Penelèo sotto le ciglia</l>
<l>dell'occhio alla radice, e la pupilla</l>
<l>schizzandone passar l'asta gli fece</l>
<l>via per l'occhio alla nuca. Ilïonèo</l>
<l>assiso cadde colle man distese:</l>
<l>ma stretta Penelèo l'acuta spada,</l>
<l>gli recise le canne, e il mozzo capo,</l>
<l>coll'elmo e l'asta ancor nell'occhio infissa,</l>
<l>gli mandò nella polve. Indi l'alzando</l>
<l>languente in cima alla picca e cadente</l>
<l>come lasso papavero, ai nemici</l>
<l>lo mostra, e altero esclama: In nome mio</l>
<l>dite, o Teucri, del chiaro Ilïonèo</l>
<l>ai genitor, che per la casa innalzino</l>
<l>il funebre ulular, da che né pure</l>
<l>di Pròmaco, figliuol d'Alegenorre,</l>
<l>la consorte potrà del caro aspetto</l>
<l>del marito gioir quando da Troia</l>
<l>farem ritorno alle paterne rive.</l>
</lg><lg><l>Sì disse, e tutti impallidîr di tema,</l>
<l>e col guardo ciascun giva cercando</l>
<l>di salvarsi una via. Celesti Muse,</l>
<l>or voi ne dite chi primier le spoglie</l>
<l>cruente riportò, poi che agli Achivi</l>
<l>fe' piegar la vittoria il re Nettunno.</l>
<l>Primiero Aiace Telamònio uccise</l>
<l>de' forti Misii il duce Irzio Girtìde;</l>
<l>Antìloco spogliò Falce e Mermèro:</l>
<l>da Merïon fu spento Ippozïone</l>
<l>con Mori: a Protoone e Perifete</l>
<l>Teucro diè morte: Menelao nel ventre</l>
<l>Iperènore colse, e dalla piaga</l>
<l>tutte ad un tempo uscîr le lacerate</l>
<l>intestina e la vita. Altri più molti</l>
<l>ne spense Aiace d'Oïlèo; ché nullo</l>
<l>ratto al paro di lui gli spaventati</l>
<l>fuggitivi inseguìa, quando ne' petti</l>
<l>della fuga il terror Giove mettea.</l>
</lg>
</lg>
</div1>
<div1 type="parte">
<head>Libro decimoquinto</head>
<lg type="non-definito">
<lg><l>Ma poiché il vallo superaro e il fosso,</l>
<l>con molta di lor strage, i fuggitivi</l>
<l>nel viso smorti di terror fermârsi</l>
<l>ai vôti cocchi; e Giove in quel momento</l>
<l>sull'Ida risvegliossi accanto a Giuno.</l>
<l>Surse, stette, e gli Achei vide e i Troiani,</l>
<l>questi incalzati, e quei coll'aste a tergo</l>
<l>incalzanti, e tra loro il re Nettunno.</l>
<l>Vide altrove prostrato Ettore, e intorno</l>
<l>stargli i compagni addolorati, ed esso</l>
<l>del sentimento uscito, e dall'anelo</l>
<l>petto a gran pena traendo il respiro</l>
<l>nero sangue sboccar; ché non l'avea</l>
<l>certo il più fiacco degli Achei percosso.</l>
<l>Pietà sentinne nel vederlo il padre</l>
<l>de' mortali e de' numi, e con obliquo</l>
<l>terribil occhio guatò Giuno, e disse:</l>
<l>Scaltra malvagia, la sottil tua frode</l>
<l>dalla pugna cessar fe' il divo Ettorre,</l>
<l>e i Troiani fuggir. Non so perch'io</l>
<l>or non t'afferri, e col flagel non faccia</l>
<l>a te prima saggiar del dolo il frutto.</l>
<l>E non rammenti il dì ch'ambe le mani</l>
<l>d'aureo nodo infrangibile t'avvinsi,</l>
<l>e alla celeste volta con due gravi</l>
<l>incudi al piede penzolon t'appesi?</l>
<l>Fra l'atre nubi nell'immenso vôto</l>
<l>tu pendola ondeggiavi, e per l'eccelso</l>
<l>Olimpo ne fremean di rabbia i numi,</l>
<l>ma sciorti non potean; ché qual di loro</l>
<l>afferrato io m'avessi, giù dal cielo</l>
<l>l'avrei travolto semivivo in terra.</l>
<l>Né ciò tutto quetava ancor la bile</l>
<l>che mi bollìa nel cor, quando, commosse</l>
<l>d'Ercole a danno le procelle e i venti,</l>
<l>tu pel mar l'agitasti, e macchinando</l>
<l>la sua rovina lo sviasti a Coo,</l>
<l>donde io salvo poi trassi il travagliato</l>
<l>figlio, e in Argo il raddussi. Ora di queste</l>
<l>cose ben io farò che ti sovvegna,</l>
<l>onde svezzarti dagl'inganni, e tutto</l>
<l>il pro mostrarti de' tuoi falsi amplessi.</l>
</lg><lg><l>Raccapricciò d'orror la veneranda</l>
<l>Giuno a que' detti; e, Il ciel, la terra attesto</l>
<l>(diessi a gridare) e il sotterraneo Stige,</l>
<l>che degli Eterni è il più tremendo giuro,</l>
<l>ed il sacro tuo capo, e l'illibato</l>
<l>d'ogni spergiuro marital mio letto:</l>
<l>se agli Achivi soccorse e nocque ai Teucri</l>
<l>il re Nettunno, non fu mio consiglio,</l>
<l>ma del suo cor spontaneo moto, e pièta</l>
<l>de' mal condotti Argivi. Esorterollo</l>
<l>anzi io stessa a recarsi, ovunque il chiami,</l>
<l>terribile mio sire, il tuo comando.</l>
</lg><lg><l>Sorrise Giove, e replicò: Se meco</l>
<l>nel senato de' numi, augusta Giuno,</l>
<l>in un solo voler consentirai,</l>
<l>consentiravvi (e sia diversa pure</l>
<l>la sua mente) ben tosto anco Nettunno.</l>
<l>Or tu, se brami che per prova io vegga</l>
<l>sincero il tuo parlar, rimonta in cielo,</l>
<l>e qua m'invìa sull'Ida Iri ed Apollo</l>
<l>Iri nel campo degli Achei discesa</l>
<l>a Nettunno farà l'alto precetto</l>
<l>d'abbandonar la pugna, e di tornarsi</l>
<l>ai marini soggiorni. Apollo all'armi</l>
<l>Ettore desterà, novello in petto</l>
<l>spirandogli vigor, sì che sanato</l>
<l>d'ogni dolore fra gli Achei di nuovo</l>
<l>sparga la vile paurosa fuga,</l>
<l>e gl'incalzi così che fra le navi</l>
<l>cadan, fuggendo, del Pelìde Achille.</l>
<l>Questi allor nella pugna il suo diletto</l>
<l>Pàtroclo manderà, che morta in campo</l>
<l>molta nemica gioventù col divo</l>
<l>mio figlio Sarpedon, morto egli stesso</l>
<l>cadrà, prostrato dall'ettòrea lancia.</l>
<l>Dell'ucciso compagno irato Achille</l>
<l>spegnerà l'uccisore, e da quel punto</l>
<l>farò che sempre sian respinti i Teucri,</l>
<l>finché per la divina arte di Palla</l>
<l>il superbo Ilïon prendan gli Achei.</l>
<l>Né l'ire io deporrò, né che veruno</l>
<l>degli Dei qui l'argive armi soccorra</l>
<l>sosterrò, se d'Achille in pria non veggo</l>
<l>adempirsi il desìo. Così promisi,</l>
<l>e le promesse confermai col cenno</l>
<l>del mio capo quel dì che i miei ginocchi</l>
<l>Teti abbracciando, d'onorar pregommi</l>
<l>coll'eccidio de' Greci il suo gran figlio.</l>
</lg><lg><l>Disse, e la Diva dalle bianche braccia</l>
<l>obbedïente dall'idèa montagna</l>
<l>all'Olimpo salì. Colla prestezza</l>
<l>con che vola il pensier del vïatore,</l>
<l>che scorse molte terre le rïanda</l>
<l>in suo secreto, e dice: Io quella riva,</l>
<l>io quell'altra toccai: colla medesma</l>
<l>rattezza allor la veneranda Giuno</l>
<l>volò dall'Ida sull'eccelso Olimpo,</l>
<l>e sopravvenne agl'Immortali, accolti</l>
<l>nelle stanze di Giove. Alzârsi i numi</l>
<l>tutti al vederla, e coll'ambrosie tazze</l>
<l>l'accolsero festosi. Ella, negletta</l>
<l>ogni altra offerta, la man porse al nappo</l>
<l>appresentato dalla bella Temi</l>
<l>che primiera a incontrar corse la Dea,</l>
<l>così dicendo: Perché riedi, o Giuno?</l>
<l>Tu ne sembri atterrita. Il tuo consorte</l>
<l>n'è forse la cagion? — Non dimandarlo,</l>
<l>Giuno rispose. Quell'altero e crudo</l>
<l>suo cor tu stessa già conosci, o Diva.</l>
<l>Presiedi ai nostri almi convivii, e tosto</l>
<l>qui con tutti i Celesti udrai di Giove</l>
<l>gli aspri comandi che per mio parere</l>
<l>de' mortali fra poco e degli Dei</l>
<l>le liete mense cangeranno in lutto.</l>
</lg><lg><l>Tacque, e s'assise. Contristârsi in cielo</l>
<l>i Sempiterni; e Giuno un cotal riso</l>
<l>a fior di labbro aprì, ma su le nere</l>
<l>ciglia la fronte non tornò serena.</l>
<l>Ruppe alfin disdegnosa in questi detti:</l>
<l>Oh noi dementi! Inetta è la nostr'ira</l>
<l>contra Giove, o Celesti, e il faticarci</l>
<l>con parole a frenarlo o colla forza</l>
<l>è vana impresa. Assiso egli sull'Ida</l>
<l>né gli cale di noi né si rimove</l>
<l>dal suo proposto, ché gli Eterni tutti</l>
<l>di fortezza ei si vanta e di possanza</l>
<l>immensamente superar. Soffrite</l>
<l>quindi in pace ogni mal che più gli piaccia</l>
<l>inviarvi a ciascuno. E a Marte, io credo,</l>
<l>il suo già tocca: Ascàlafo, il più caro</l>
<l>d'ogni mortale al poderoso iddio</l>
<l>che proprio sangue lo confessa, è spento</l>
</lg><lg><l>Si batté colle palme la robusta</l>
<l>anca Gradivo, e in suon d'alto dolore</l>
<l>gridò: Del cielo cittadini eterni,</l>
<l>non mi vogliate condannar, s'io scendo</l>
<l>l'ucciso figlio a vendicar, dovesse</l>
<l>steso fra' morti il fulmine di Giove</l>
<l>là tra il sangue gittarmi e tra la polve.</l>
</lg><lg><l>Disse; e alla Fuga impose e allo Spavento</l>
<l>d'aggiogargli i destrieri; e di fiammanti</l>
<l>armi egli stesso si vestiva. E allora</l>
<l>di ben altro furor contro gli Dei</l>
<l>di Giove acceso si sarebbe il core,</l>
<l>se per tutti i Celesti impaurita</l>
<l>non si spiccava dal suo trono, e ratta</l>
<l>fuor delle soglie non correa Minerva</l>
<l>a strappargli di fronte il rilucente</l>
<l>elmo, e lo scudo dalle spalle: e a forza</l>
<l>toltagli l'asta dalla man gagliarda,</l>
<l>la ripose, e il garrì: Cieco furente,</l>
<l>tu se' perduto. Per udir non hai</l>
<l>tu più dunque gli orecchi, e in te col senno</l>
<l>spento è pure il pudor? Dell'alma Giuno,</l>
<l>ch'or vien da Giove, non intendi i detti?</l>
<l>Vuoi tu forse, insensato, esser costretto</l>
<l>a ritornarti doloroso al cielo,</l>
<l>fatto di molti mali un rio guadagno,</l>
<l>e creata a noi tutti alta sciagura?</l>
<l>Perciocché, de' Troiani e degli Achei</l>
<l>abbandonate le contese, ei tosto</l>
<l>risalendo all'Olimpo, in iscompiglio</l>
<l>metterà gl'Immortali, ed afferrando</l>
<l>l'un dopo l'altro, od innocenti o rei,</l>
<l>noi tutti punirà. Del figlio adunque</l>
<l>la vendetta abbandona, io tel comando:</l>
<l>ch'altri di lui più prodi o già periro</l>
<l>o periranno. Involar tutta a morte</l>
<l>de' mortali la schiatta è dura impresa</l>
</lg><lg><l>Sì dicendo, al suo seggio il violento</l>
<l>dio ricondusse. Fuor dell'auree soglie</l>
<l>Giuno intanto a sé chiama Apollo ed Iri</l>
<l>la messaggiera, e lor presta sì parla:</l>
<l>Ite, Giove l'impon, veloci all'Ida;</l>
<l>arrivati colà fissate il guardo</l>
<l>in quel volto, e ne fate ogni volere.</l>
</lg><lg><l>Ciò detto, indietro ritornò l'augusta</l>
<l>Giuno, e di nuovo si compose in trono.</l>
<l>Quei mossero volando, e su l'altrice</l>
<l>di fontane e di belve Ida discesi,</l>
<l>di Saturno trovâr l'onniveggente</l>
<l>figlio sull'erto Gàrgaro seduto;</l>
<l>e circonfusa intorno il coronava</l>
<l>un'odorosa nube. Essi del grande</l>
<l>di nembi adunator giunti al cospetto,</l>
<l>fermârsi: e satisfatto egli del pronto</l>
<l>loro obbedir della consorte ai detti,</l>
<l>ad Iri in prima il favellar rivolto,</l>
<l>Va, disse, Iri veloce, e al re Nettunno</l>
<l>nunzia verace il mio comando esponi.</l>
<l>Digli che il campo ei lasci e la battaglia,</l>
<l>e al ciel si torni o al mar. Se il cenno mio</l>
<l>ribelle sprezzerà, pensi ben seco</l>
<l>se, benché forte, s'avrà cor che basti</l>
<l>a sostener l'assalto mio: ricordi</l>
<l>che primo io nacqui, e che di forza il vinco,</l>
<l>quantunque egli osi a me vantarsi eguale,</l>
<l>a me che tutti fo tremar gli Dei.</l>
</lg><lg><l>Obbedì la veloce Iri, e discese</l>
<l>dalle montagne idèe. Come sospinta</l>
<l>dal fiato d'aquilon serenatore</l>
<l>dalle nubi talor vola la neve</l>
<l>o la gelida grandine: a tal guisa</l>
<l>d'Ilio sui campi con rapido volo</l>
<l>Iri calossi, e al divo Enosigèo</l>
<l>fattasi innanzi, così prese a dire:</l>
<l>Ceruleo Nume, messaggiera io vegno</l>
<l>dell'Egìoco signore. Ei ti comanda</l>
<l>d'abbandonar la pugna, e di far tosto</l>
<l>o agli alberghi celesti o al mar ritorno.</l>
<l>Se sprezzi il cenno, ed obbedir ricusi,</l>
<l>minaccia di venirne egli medesmo</l>
<l>teco a battaglia. Ti consiglia quindi</l>
<l>d'evitar le sue mani; e ti ricorda</l>
<l>ch'ei d'etade è maggiore e di fortezza,</l>
<l>quantunque egual vantarti oso tu sia</l>
<l>a lui che mette agli altri Dei terrore.</l>
</lg><lg><l>Arse d'ira Nettunno, e le rispose:</l>
<l>Ch'ei sia possente il so; ma sue parole</l>
<l>sono superbe, se forzar pretende</l>
<l>me suo pari in onor. Figli a Saturno</l>
<l>tre germani siam noi da Rea produtti,</l>
<l>primo Giove, io secondo, e terzo il sire</l>
<l>dell'Inferno Pluton. Tutte divise</l>
<l>fur le cose in tre parti, e a ciascheduno</l>
<l>il suo regno sortì. Diede la sorte</l>
<l>l'imperio a me del mar, dell'ombre a Pluto,</l>
<l>del cielo a Giove negli aerei campi</l>
<l>soggiorno delle nubi. Olimpo e Terra</l>
<l>ne rimaser comuni, e il sono ancora.</l>
<l>Non farò dunque il suo voler; si goda</l>
<l>pur la sua forza, ma si resti cheto</l>
<l>nel suo regno, né tenti or colla destra</l>
<l>come un vile atterrirmi. Alle fanciulle,</l>
<l>ai bamboli suoi figli il terror porti</l>
<l>di sue minacce, e meglio fia. Tra questi</l>
<l>almen si avrà chi a forza l'obbedisca.</l>
</lg><lg><l>Dio del mar, la veloce Iri soggiunse,</l>
<l>questa dunque vuoi tu che a Giove io rechi</l>
<l>dura e forte risposta? E raddolcirla</l>
<l>in parte almeno non vorrai? De' buoni</l>
<l>pieghevole è la mente; e chi primiero</l>
<l>nacque ha ministre, tu lo sai, l'Erinni.</l>
</lg><lg><l>Tu parli, o Diva, il ver, l'altro riprese:</l>
<l>e gran ventura è messaggier che avvisa</l>
<l>ciò che più monta. Ma di sdegno avvampa</l>
<l>il cor quand'egli minaccioso oltraggia</l>
<l>me suo pari di grado e di destino.</l>
<l>Pur questa volta porrò freno all'ira,</l>
<l>e cederò. Ma ben vo' dirti io pure</l>
<l>(e dal cor parte la minaccia mia),</l>
<l>se Giove, a mio dispetto e di Minerva</l>
<l>e di Giuno e d'Ermete e di Vulcano,</l>
<l>risparmierà dell'alto Ilio le torri,</l>
<l>né atterrarle vorrà, né darne intera</l>
<l>la vittoria agli Achei, sappia che questo</l>
<l>fia tra noi seme di perpetua guerra.</l>
</lg><lg><l>Lasciò, ciò detto, il campo e in mar s'ascose,</l>
<l>e ne sentiro la partenza in petto</l>
<l>i combattenti Achei. Si volse allora</l>
<l>Giove ad Apollo, e disse: Or vanne, o caro</l>
<l>al bellicoso Ettòr. Lo scotitore</l>
<l>della terra evitando il nostro sdegno</l>
<l>fe' ritorno nel mar. Se ciò non era,</l>
<l>della pugna il rimbombo avrìa ferito</l>
<l>anche l'orecchio degl'inferni Dei</l>
<l>stanti intorno a Saturno. Ad ambedue</l>
<l>me' però torna che schivato egli abbia,</l>
<l>fatto più senno, di mie mani il peso;</l>
<l>perché senza sudor la non sarìa</l>
<l>certo finita. Or tu la fimbrïata</l>
<l>egida imbraccia, e forte la percoti,</l>
<l>e spaventa gli Achei. Cura ti prenda,</l>
<l>o Saettante, dell'illustre Ettorre,</l>
<l>e tal ne' polsi valentìa gli metti,</l>
<l>ch'egli fino alle navi e all'Ellesponto</l>
<l>cacci in fuga gli Achivi. Allor la via</l>
<l>troverò che i fuggenti abbian respiro.</l>
<l>Obbedì pronto Apollo, e dall'idèa</l>
<l>cima disceso, simile a veloce</l>
<l>di colombi uccisor forte sparviero</l>
<l>de' volanti il più ratto, al generoso</l>
<l>Prïamide n'andò. Dal suol già surto</l>
<l>e risensato il nobile guerriero</l>
<l>sedea, ripresa degli astanti amici</l>
<l>la conoscenza: perocché, dal punto</l>
<l>che in lui di Giove s'arrestò la mente,</l>
<l>l'anelito cessato era e il sudore.</l>
<l>Stettegli innanzi il Saettante, e disse:</l>
<l>Perché lungi dagli altri e sì spossato,</l>
<l>Ettore, siedi? e che dolor ti opprime?</l>
</lg><lg><l>E a lui con fioca e languida favella</l>
<l>di Prìamo il figlio: Chi se' tu che vieni,</l>
<l>ottimo nume, a interrogarmi? Ignori</l>
<l>che il forte Aiace, mentre che de' suoi</l>
<l>alle navi io facea strage, mi colse</l>
<l>d'un sasso al petto, e tolsemi le forze?</l>
<l>Già l'alma errava su le labbra; e certo</l>
<l>di veder mi credetti in questo giorno</l>
<l>l'ombre de' morti e la magion di Pluto.</l>
</lg><lg><l>Fa cor, riprese il Dio: Giove ti manda</l>
<l>soccorritore ed assistente il sire</l>
<l>dell'aurea spada, Apolline. Son io</l>
<l>che te finor protessi e queste mura.</l>
<l>Or via, sveglia il valor de' numerosi</l>
<l>squadroni equestri, ed a spronar gli esorta</l>
<l>verso le navi i corridori. Io poscia</l>
<l>li precedendo spianerò lor tutta</l>
<l>la strada, e fugherò gli achivi eroi.</l>
</lg><lg><l>Disse, ed al duce una gran forza infuse.</l>
<l>Come destrier di molto orzo in riposo</l>
<l>alle greppie pasciuto, e nella bella</l>
<l>uso a lavarsi correntìa del fiume,</l>
<l>rotti i legami, per l'aperto corre</l>
<l>insuperbito, e con sonante piede</l>
<l>batte il terren; sul collo agita il crine,</l>
<l>alta estolle la testa, e baldanzoso</l>
<l>di sua bellezza, al pasco usato ei vola</l>
<l>ove amor d'erbe il chiama e di puledre:</l>
<l>tale, udita del Dio la voce, Ettorre</l>
<l>move rapidi i passi, inanimando</l>
<l>i cavalieri. Ma gli Achei, siccome</l>
<l>veltri e villani che un cornuto cervo</l>
<l>inseguono, o una damma a cui fa schermo</l>
<l>alto dirupo o densa ombra di bosco,</l>
<l>poiché lor vieta di pigliarla il fato;</l>
<l>se a lor grida s'affaccia in su la via</l>
<l>un barbuto leon colle sbarrate</l>
<l>mascelle orrende, incontanente tutti,</l>
<l>benché animosi, volgono le terga:</l>
<l>così agli Achei, che stretti infino allora</l>
<l>senza posa inseguito aveano i Teucri</l>
<l>colle lance ferendo e colle spade,</l>
<l>visto aggirarsi tra le file Ettorre,</l>
<l>cadde a tutti il coraggio. Allor si mosse</l>
<l>Toante Andremonìde, il più gagliardo</l>
<l>degli etòli guerrieri. Era costui</l>
<l>di saetta del par che di battaglia</l>
<l>a piè fermo perito, e degli Achivi</l>
<l>pochi in arringhe lo vincean, se gara</l>
<l>fra giovani nascea nella bell'arte</l>
<l>del diserto parlar. — Numi! qual veggo</l>
<l>gran prodigio? (dicea questo Toante).</l>
<l>Dalla Parca scampato, e di bel nuovo</l>
<l>risurto Ettorre! E speravam noi tutti</l>
<l>che per le man d'Aiace egli giacesse.</l>
<l>Certo qualcuno de' Celesti i giorni</l>
<l>preservò di costui, che molti al suolo</l>
<l>degli Achivi già stese, e molti ancora</l>
<l>ne stenderà, mi credo; ché non senza</l>
<l>l'altitonante Giove egli sì franco</l>
<l>alla testa de' Teucri è ricomparso.</l>
<l>Tutti adunque seguiamo il mio consiglio.</l>
<l>La turba ai legni si raccosti; e noi,</l>
<l>quanti del campo achivo i più valenti</l>
<l>ci vantiamo, stiam fermi e coll'alzate</l>
<l>aste vediam di repulsarlo. Io spero</l>
<l>che quantunque animoso, ei nella calca</l>
<l>entrar non ardirà di scelti eroi.</l>
</lg><lg><l>Disse, e tutti obbedîr volonterosi.</l>
<l>Ambo gli Aiaci e Teucro e Idomenèo</l>
<l>e Merïone e il marzïal Megète</l>
<l>convocando i migliori, in ordinanza</l>
<l>contro i Teucri ed Ettòr poser la pugna.</l>
<l>Verso le navi intanto s'avviava</l>
<l>de' men forti la turba. Allor primieri</l>
<l>e serrati fêr impeto i Troiani.</l>
<l>Li precede a gran passi camminando</l>
<l>l'eccelso Ettorre, e lui precede Apollo,</l>
<l>che di nebbia i divini omeri avvolto</l>
<l>l'irta di fiocchi, orrenda, impetuosa</l>
<l>egida tiene, di Vulcano a Giove</l>
<l>ammirabile dono, onde tonando</l>
<l>i mortali atterrir. Con questa al braccio</l>
<l>guidava i Teucri il Dio contro gli Achei</l>
<l>che stretti insieme n'attendean lo scontro.</l>
<l>Surse allor d'ambe parti un alto grido.</l>
<l>Dai nervi le saette, e dalle mani</l>
<l>vedi l'aste volar, altre nel corpo</l>
<l>de' giovani guerrieri, altre nel mezzo,</l>
<l>pria che il corpo saggiar, piantarsi in terra</l>
<l>di sangue sitibonde. Infin che immota</l>
<l>tenne l'egida Apollo, egual fu d'ambe</l>
<l>parti il ferire ed il cader. Ma come</l>
<l>dritto guardando l'agitò con forte</l>
<l>grido sul volto degli Achei, gelossi</l>
<l>ne' lor petti l'ardire e la fortezza.</l>
<l>Qual di bovi un armento o un pieno ovile</l>
<l>incustodito, all'improvviso arrivo</l>
<l>di due belve notturne si scompiglia;</l>
<l>così gli Achivi costernârsi; e Apollo</l>
<l>fra lor spargeva lo spavento, i Teucri</l>
<l>esaltando ed Ettorre. Allor turbata</l>
<l>l'ordinanza, seguìa strage confusa.</l>
<l>Ettore Stichio uccide e Arcesilao,</l>
<l>questi a' Beozi capitano, e quegli</l>
<l>un compagno fedel del generoso</l>
<l>Menestèo. Per le man poscia d'Enea</l>
<l>Jaso cade e Medonte. Era Medonte</l>
<l>del divino Oïlèo bastardo figlio</l>
<l>e d'Aiace fratel: ma morto avendo</l>
<l>un diletto german della matrigna</l>
<l>Eriopìde d'Oïlèo mogliera,</l>
<l>dalla paterna terra allontanato</l>
<l>in Fìlace abitava. Attico duce</l>
<l>era Jaso, e figliuol detto venìa</l>
<l>del Bucolide Sfelo. A Mecistèo</l>
<l>Polidamante nelle prime file</l>
<l>tolse la vita; ad Echïon Polite,</l>
<l>ed Agènore a Clònio. A Deïjòco,</l>
<l>tra quei di fronte in fuga vôlto, al tergo</l>
<l>vibra Paride l'asta e lo trafigge.</l>
<l>Mentre l'armi rapìan questi agli uccisi,</l>
<l>giù nell'irto di pali orrendo fosso</l>
<l>precipitando i fuggitivi Achei</l>
<l>d'ogni parte correan, dalla crudele</l>
<l>necessità sospinti, entro il riparo</l>
<l>della muraglia: ed alto alle sue schiere</l>
<l>gridava Ettorre di lasciar le spoglie</l>
<l>sanguinolente, e sul navile a gitto</l>
<l>piombar: Qualunque scorgerò ristarsi</l>
<l>dalle navi lontan, di propria mano</l>
<l>l'ucciderò, né morto il metteranno</l>
<l>su la pira i fratei né le sorelle,</l>
<l>ma innanzi ad Ilio strazieranlo i cani.</l>
</lg><lg><l>Sì dicendo, sonar fe' su le groppe</l>
<l>de' cavalli il flagello e li sospinse</l>
<l>per le file, animando ogni guerriero.</l>
<l>Dietro al lor duce minacciosi i Teucri</l>
<l>con immenso clamor drizzaro i cocchi.</l>
<l>Iva Apollo davanti, e col leggiero</l>
<l>urto del piede lo ciglion del cupo</l>
<l>fosso abbattendo il riversò nel mezzo,</l>
<l>e ad immago di ponte un'ampia strada</l>
<l>spianovvi, e larga come d'asta il tiro,</l>
<l>quando a far di sue forze esperimento</l>
<l>un lanciator la scaglia. Essi a falangi</l>
<l>su questa via versavansi, ed Apollo</l>
<l>sempre alla testa, sollevando in alto</l>
<l>l'egida orrenda, degli Achivi il muro</l>
<l>atterrava con quella agevolezza</l>
<l>che un fanciullo talor lungo la riva</l>
<l>del mar per giuoco edifica l'arena,</l>
<l>e per giuoco co' piedi e colle mani</l>
<l>poco poi la rovescia e la rimesce.</l>
<l>Tale tu, Febo arcier, l'opra in che tanto</l>
<l>sudâr gli Achivi, dispergesti, e loro</l>
<l>del gelo della fuga empiesti il petto.</l>
<l>Così spinti fermârsi appo le navi,</l>
<l>e a vicenda incuorandosi, e le mani</l>
<l>ai numi alzando, ognun porgea gran voti.</l>
<l>Ma più che tutti, degli Achei custode,</l>
<l>il Gerenio Nestorre allo stellato</l>
<l>cielo le palme sollevando orava:</l>
<l>Giove padre, se mai nelle feconde</l>
<l>piagge argive o di tauri o d'agnellette</l>
<l>sacrifici offerendo ti pregammo</l>
<l>di felice ritorno, e tu promessa</l>
<l>ne festi e cenno, or deh! il ricorda, e lungi,</l>
<l>dio pietoso, ne tieni il giorno estremo</l>
<l>né voler sì da' Troi domi gli Achivi.</l>
</lg><lg><l>Così pregava. L'udì Giove, e forte</l>
<l>tuonò. Ma i Teucri dell'Egìoco Sire</l>
<l>udito il segno si scagliâr più fieri</l>
<l>contro gli Achivi, ed incalzâr la pugna.</l>
<l>Come del mar turbato un vasto flutto</l>
<l>da furia boreal cresciuto e spinto</l>
<l>rugge e sormonta della nave i fianchi;</l>
<l>tali i Teucri con alti urli saliro</l>
<l>la muraglia, e, cacciati entro i cavalli,</l>
<l>coll'aste incominciâr sotto le poppe</l>
<l>un conflitto crudel, questi su i cocchi,</l>
<l>quei sul bordo de' legni colle lunghe,</l>
<l>che dentro vi giacean, stanghe commesse,</l>
<l>ed al bisogno di naval battaglia</l>
<l>accomodate colle ferree teste.</l>
</lg><lg><l>Finché fuor del navile intorno al muro</l>
<l>arse de' Teucri e degli Achei la pugna,</l>
<l>del valoroso Eurìpilo si stette</l>
<l>Pàtroclo nella tenda, e ragionando</l>
<l>ricreava, e sull'acerba piaga</l>
<l>dell'amico, a placarne ogni dolore,</l>
<l>obbliviosi farmaci spargea.</l>
<l>Ma tosto che mirò su l'arduo muro</l>
<l>saliti a furia i Teucri, e l'urlo surse</l>
<l>degli Achivi e la fuga, in lai proruppe,</l>
<l>e battendosi l'anca, Ohimè, diss'egli</l>
<l>in suono di lamento, una feroce</l>
<l>mischia là veggo. Non mi lice, Eurìpilo,</l>
<l>all'uopo che pur n'hai, teco indugiarmi</l>
<l>più lungamente: assisteratti il servo;</l>
<l>io ne volo ad Achille onde eccitarlo</l>
<l>alla pugna. Chi sa? forse un propizio</l>
<l>nume darammi che mia voce il tocchi;</l>
<l>degli amici il pregar va dolce al core.</l>
</lg><lg><l>Così detto, volò. Gli Achivi intanto</l>
<l>fermi de' Teucri sostenean l'assalto;</l>
<l>ma dalle navi non sapean, quantunque</l>
<l>di numero minori, allontanarli;</l>
<l>né i Troiani potean romper de' Greci</l>
<l>le stipate falangi, e insinuarsi</l>
<l>tra le navi e le tende. E a quella guisa</l>
<l>che in man di fabbro da Minerva istrutto,</l>
<l>il rigo una naval trave pareggia;</l>
<l>così de' Teucri egual si diffondea</l>
<l>e degli Achei la pugna; ed altri a questa</l>
<l>nave attacca la zuffa, ed altri a quella.</l>
<l>Ma contro Aiace dispiccato Ettorre,</l>
<l>intorno ad un sol legno ambo gli eroi</l>
<l>travagliansi, né questi era possente</l>
<l>a fugar quello e il combattuto pino</l>
<l>incendere, né quegli a tener lunge</l>
<l>questo, ché un nume ve l'avea condotto.</l>
<l>Colpì coll'asta il Telamònio allora</l>
<l>Caletore di Clìzio in mezzo al petto,</l>
<l>mentre alle navi già venìa col foco.</l>
<l>Rimbombò nel cadere, e dalla mano</l>
<l>cascògli il tizzo. Come vide Ettorre</l>
<l>riverso nella polve anzi alla poppa</l>
<l>il consobrino, alzò la voce, e i suoi</l>
<l>animando gridò: Licii, Troiani,</l>
<l>Dàrdani bellicosi, ah dalla pugna</l>
<l>non ritraete in questo stremo il piede!</l>
<l>Deh non patite che di Clìzio il figlio,</l>
<l>da valoroso nel pugnar caduto,</l>
<l>sia dell'armi dispoglio. — E sì dicendo,</l>
<l>Aiace saettò colla fulgente</l>
<l>lancia, ma in fallo; e Licofron percosse</l>
<l>di Mastore figliuol che reo di sangue</l>
<l>dalla sacra Citera esule venne</l>
<l>al Telamònio, e v'ebbe asilo, e poscia</l>
<l>suo scudiero il seguì. Lo giunse il ferro</l>
<l>nella testa, da presso al suo signore,</l>
<l>sul confin dell'orecchia: e dalla poppa</l>
<l>resupino il travolse nella polve.</l>
<l>Raccapriccionne Aiace, e a Teucro disse:</l>
<l>Caro fratel, n'è spento il fido amico</l>
<l>Mastoride che noi ne' nostri tetti</l>
<l>da Citera ramingo in pregio avemmo</l>
<l>quanto i diletti genitor: l'uccise</l>
<l>Ettore. Dove or son le tue mortali</l>
<l>frecce, e quell'arco tuo, dono d'Apollo?</l>
</lg><lg><l>L'udì Teucro, e veloce a lui ne venne</l>
<l>coll'arco e la faretra, e via ne' Troi</l>
<l>dardeggiando ferì di Pisenorre</l>
<l>Clito illustre figliuol, caro al Pantìde</l>
<l>Polidamante a cui de' corridori</l>
<l>reggea le briglie. Or, mentre che bramoso</l>
<l>di mertarsi d'Ettorre e de' Troiani</l>
<l>e la grazia e la lode, ove dell'armi</l>
<l>lo scompiglio è maggior spinge i cavalli,</l>
<l>malgrado il presto suo girarsi il giunse</l>
<l>l'inevitabil suo destin; ché il dardo</l>
<l>lagrimoso gli entrò dentro la nuca.</l>
<l>Cadde il trafitto; s'arretrâr turbati</l>
<l>i destrieri scotendo il vôto cocchio</l>
<l>orrendamente. Ma v'accorse pronto</l>
<l>di Panto il figlio, che parossi innanzi</l>
<l>ai frementi corsieri; e ad Astinòo</l>
<l>di Protaon fidandoli, con molto</l>
<l>raccomandar lo prega averli in cura</l>
<l>e seguirlo vicin. Ciò fatto, il prode</l>
<l>riede alla zuffa, e tra i primier si mesce.</l>
<l>Pose allor Teucro un altro dardo in cocca</l>
<l>alla mira d'Ettorre: e qui finita</l>
<l>tutta alle navi si sarìa la pugna,</l>
<l>se al fortissimo eroe togliea l'acerbo</l>
<l>quadrel la vita. Ma lo vide il guardo</l>
<l>della mente di Giove, che d'Ettorre</l>
<l>custodìa la persona, e privo fece</l>
<l>di quella gloria il Telamònio Teucro:</l>
<l>ché il Dio, nell'atto del tirar, gli ruppe</l>
<l>del bell'arco la corda, onde sviossi</l>
<l>il ferreo strale, e l'arco di man cadde.</l>
<l>Inorridito si rivolse Teucro</l>
<l>al suo fratello, e disse: Ohimè! precise</l>
<l>della nostra battaglia un Dio per certo</l>
<l>tutta la speme, un Dio che dalla mano</l>
<l>l'arco mi scosse, e il nervo ne diruppe</l>
<l>pur contorto di fresco, e ch'io medesmo</l>
<l>gli adattai questa mane, onde il frequente</l>
<l>scoccar de' dardi sostener potesse.</l>
</lg><lg><l>O mio diletto, gli rispose Aiace,</l>
<l>poiché l'arco ti franse un Dio, nemico</l>
<l>dell'onor degli Achivi, al suolo il lascia</l>
<l>con esso le saette; e l'asta impugna</l>
<l>e lo scudo, e co' Teucri entra in battaglia,</l>
<l>ed agli altri fa core; onde, se prese</l>
<l>esser denno le navi, almen non sia</l>
<l>senza fatica la vittoria. Ad altro</l>
<l>non pensiam dunque che a pugnar da forti.</l>
</lg><lg><l>Corse Teucro alla tenda, e vi ripose</l>
<l>l'arco, e preso un brocchier che avea di quattro</l>
<l>falde il tessuto, un elmo irto d'equine</l>
<l>chiome al capo si pose; e orribilmente</l>
<l>n'ondeggiava la cresta. Indi una salda</l>
<l>lancia impugnata, a cui d'acuto ferro</l>
<l>splendea la punta, s'avvïò veloce,</l>
<l>e raggiunse il fratello. Intanto Ettorre,</l>
<l>viste cader di Teucro le saette,</l>
<l>le sue schiere incuorando, alto gridava:</l>
<l>Teucri, Dàrdani, Licii, ecco il momento</l>
<l>d'esser prodi, e mostrar fra queste navi</l>
<l>il valor vostro, amici. Infrante ha Giove</l>
<l>d'un gran nemico (con quest'occhi il vidi)</l>
<l>le funeste quadrella. Agevolmente</l>
<l>si palesa del Dio l'alta possanza,</l>
<l>sia ch'esalti il mortal, sia che gli piaccia</l>
<l>abbassarne l'orgoglio, e l'abbandoni:</l>
<l>siccome appunto degli Achivi or doma</l>
<l>la baldanza, e le nostre armi protegge.</l>
<l>Pugnate adunque fortemente, e stretti</l>
<l>quelle navi assalite. Ognun che colto</l>
<l>o di lancia o di stral trovi la morte,</l>
<l>del suo morir s'allegri. È dolce e bello</l>
<l>morir pugnando per la patria, e salvi</l>
<l>lasciarne dopo sé la sposa, i figli</l>
<l>e la casa e l'aver, quando gli Achei</l>
<l>torneran navigando al patrio lido.</l>
</lg><lg><l>Fur quei detti una fiamma ad ogni core.</l>
<l>Dall'una parte i suoi conforta anch'esso</l>
<l>Aiace, e grida: Argivi, o qui morire,</l>
<l>o le navi salvar. Se fia che alfine</l>
<l>il nemico le pigli, a piè tornarvi</l>
<l>forse sperate alla natìa contrada?</l>
<l>E non udite di che modo Ettorre</l>
<l>d'incenerirle tutte impaziente</l>
<l>i suoi guerrieri istiga? Egli per certo</l>
<l>non alla tresca, ma di Marte al fiero</l>
<l>ballo gl'invita. Né partito adunque</l>
<l>né consiglio sicuro altro che questo,</l>
<l>menar le mani, e di gran cor. Gli è meglio</l>
<l>pure una volta aver salute o morte,</l>
<l>che a poco a poco in lungo aspro conflitto</l>
<l>qui consumarci invendicati e domi</l>
<l>per mano, oh scorno! di peggior nemico.</l>
</lg><lg><l>Rincorossi ciascuno, e allor la strage</l>
<l>d'ambe le parti si confuse. Ettorre</l>
<l>Schedio uccide, figliuol di Perimede,</l>
<l>condottier de' Focensi. Uccide Aiace</l>
<l>Laodamante, generosa prole</l>
<l>d'Antènore, e di fanti capitano.</l>
<l>Polidamante al suol stende il cillenio</l>
<l>Oto, compagno di Megète, e duce</l>
<l>de' magnanimi Epèi. Visto Megète</l>
<l>cader l'amico, scagliasi diritto</l>
<l>su l'uccisor; ma questi obliquamente</l>
<l>chinando il fianco andar fe' vôto il colpo,</l>
<l>ché in quella zuffa non permise Apollo</l>
<l>del figliuolo di Panto la caduta,</l>
<l>e l'asta di Megète in mezzo al petto</l>
<l>di Cresmo si piantò, che orrendamente</l>
<l>rimbombò nel cader. Corse a spogliarlo</l>
<l>dell'armi il vincitor; ma gli si spinse</l>
<l>contra il gagliardo vibrator di picca</l>
<l>Dolope che di Lampo era germoglio,</l>
<l>di Lampo prestantissimo guerriero</l>
<l>Laomedontìde. Impetuoso ei corse</l>
<l>sopra Megète, e lo ferì nel mezzo</l>
<l>dello scudo; ma il cavo e grosso usbergo</l>
<l>l'asta sostenne, quell'usbergo istesso</l>
<l>che d'Efira di là dal Selleente</l>
<l>un dì Fileo portò, dono d'Eufete,</l>
<l>ospite suo. Con questo egli più volte</l>
<l>campò sé stesso nelle pugne, ed ora</l>
<l>con questo a morte si sottrasse il figlio</l>
<l>che non fu tardo alle risposte. Al sommo</l>
<l>del ferrato e chiomato elmo ei percosse</l>
<l>l'assalitor coll'asta, e dispicconne</l>
<l>l'equina cresta, che così com'era</l>
<l>di purpureo color fulgida e fresca</l>
<l>tutta gli cadde nella polve. Or mentre</l>
<l>ei qui stassi con Dolope alle strette,</l>
<l>e vittoria ne spera, ecco venirne</l>
<l>a rapirgli la palma il bellicoso</l>
<l>minore Atride, che furtivo al fianco</l>
<l>di Dolope s'accosta, e via nel tergo</l>
<l>l'asta gli caccia. Trapassògli il petto</l>
<l>la furïosa punta oltre anelando:</l>
<l>boccon cadde il trafitto, e gli fur sopra</l>
<l>tosto que' due per dispogliarlo. Allora</l>
<l>il teucro duce incoraggiando tutti</l>
<l>i congiunti, si volse a Melanippo</l>
<l>d'Icetaon. Pasceva egli in Percote,</l>
<l>pria dell'arrivo degli Achei, le mandre.</l>
<l>Ma giunti questi ad Ilio, ei pur vi venne,</l>
<l>e risplendea fra' Teucri, ed abitava</l>
<l>col re medesmo che l'avea per figlio.</l>
<l>Lo punse Ettorre, e disse: E così dunque</l>
<l>ci starem neghittosi, o Melanippo?</l>
<l>E non ti senti il cor commosso al diro</l>
<l>caso del morto consobrin? Non vedi</l>
<l>lo studio che color dansi dintorno</l>
<l>a Dolope per l'armi? Orsù mi segui:</l>
<l>non è più tempo di pugnar da lungi</l>
<l>con questi Argivi. Sterminarli è d'uopo,</l>
<l>o veder Troia al fondo, ed allagate</l>
<l>per lor di sangue cittadin le vie.</l>
</lg><lg><l>Così detto, il precede, e l'altro il segue</l>
<l>in sembianza d'un Dio. Ma vôlto a' suoi</l>
<l>il gran Telamonìde, Amici, ei grida,</l>
<l>siate valenti, in cor v'entri la fiamma</l>
<l>della vergogna, e l'un dell'altro abbiate</l>
<l>tema e rispetto nella forte mischia.</l>
<l>De' prodi erubescenti i salvi sono</l>
<l>più che gli uccisi. Chi si volge in fuga,</l>
<l>corre all'infamia insieme ed alla morte.</l>
</lg><lg><l>Sì disse, e tutti per sé pur già pronti</l>
<l>alla difesa, si stampâr nel core</l>
<l>que' detti, e fêr dell'armi un ferreo muro</l>
<l>alle navi; ma Giove era co' Teucri.</l>
</lg><lg><l>Prese allor Menelao con questi accenti</l>
<l>d'Antìloco a spronar la gagliardìa:</l>
<l>Antìloco, tu se' del nostro campo</l>
<l>più giovin guerriero e il più veloce,</l>
<l>e niun t'avanza di valor. Trascorri</l>
<l>dunque, e di sangue ostil tingi il tuo ferro.</l>
<l>Così l'accese e si ritrasse; e quegli</l>
<l>fuor di schiera balzando, e d'ogn'intorno</l>
<l>guatandosi vibrò l'asta lucente.</l>
<l>Visto quell'atto, si scansaro i Teucri,</l>
<l>ma il colpo in fallo non andò, ché colse</l>
<l>Melanippo nel petto alla mammella,</l>
<l>mentre animoso s'avanzava. Ei cadde</l>
<l>risonando nell'armi, e ratto a lui</l>
<l>Antìloco avventossi. A quella guisa</l>
<l>che il veltro corre al caprïol ferito,</l>
<l>cui, mentre uscìa dal covo, il cacciatore</l>
<l>di stral raggiunse, e sciolsegli le forze:</l>
<l>così sovra il tuo corpo, o Melanippo,</l>
<l>a spogliarti dell'armi il bellicoso</l>
<l>Antìloco si spinse. Il vide Ettorre,</l>
<l>e volò per la mischia ad assalirlo.</l>
<l>Non ardì l'altro, benché pro' guerriero,</l>
<l>aspettarne lo scontro, e si fuggìo</l>
<l>siccome lupo misfattor, che ucciso</l>
<l>presso l'armento il cane od il bifolco,</l>
<l>si rinselva fuggendo anzi che densa</l>
<l>lo circuisca de' villan la turba;</l>
<l>così diè volta sbigottito il figlio</l>
<l>di Nèstore per mezzo alle saette</l>
<l>che alle sue spalle con immenso strido</l>
<l>i Troiani piovevano ed Ettorre;</l>
<l>né diè sosta al fuggir, né si converse</l>
<l>che giunto fra' compagni a salvamento.</l>
<l>Qui fu che i Teucri un furioso assalto</l>
<l>diero alle navi, ed adempîr di Giove</l>
<l>il supremo voler, che vie più sempre</l>
<l>la forza accresce, ed agli Achei la scema;</l>
<l>togliendo a questi la vittoria, e quelli</l>
<l>incoraggiando, perché tutto s'abbia</l>
<l>Ettor l'onore di gittar ne' curvi</l>
<l>legni le fiamme, e tutto sia di Teti</l>
<l>adempito il desìo. Quindi il veggente</l>
<l>nume il momento ad aspettar si stava</l>
<l>che il guardo gli ferisse alfin di qualche</l>
<l>incesa nave lo splendor, perch'egli</l>
<l>da quel punto volea che de' Troiani</l>
<l>cominciasse la fuga, e degli Achei</l>
<l>l'alta vittoria. In questa mente il Dio</l>
<l>sproni aggiungeva al cor d'Ettorre, e questi</l>
<l>furiando parea Marte che crolla</l>
<l>la grand'asta in battaglia, o di vorace</l>
<l>fuoco la vampa che ruggendo involve</l>
<l>una folta foresta alla montagna.</l>
<l>Manda spume la bocca, e sotto il torvo</l>
<l>ciglio lampeggia la pupilla: ai moti</l>
<l>del pugnar, la celata orrendamente</l>
<l>si squassa intorno alle sue tempie, e Giove</l>
<l>il proteggea dall'alto, e di lui solo</l>
<l>tra tanti eroi volea far chiaro il nome</l>
<l>a ricompensa di sua corta vita.</l>
<l>Perocché già Minerva il dì supremo,</l>
<l>che domar lo dovea sotto il Pelìde,</l>
<l>gl'incalzava alle spalle. Ove più dense</l>
<l>egli vede le file, e de' più forti</l>
<l>folgoreggiano l'armi, oltre si spigne</l>
<l>di sbaragliarle impaziente, e tutte</l>
<l>ne ritenta le vie; ma tuttavolta</l>
<l>gli esce vano il desìo, ché stretti insieme</l>
<l>resistono gli Achei siccome aprico</l>
<l>immane scoglio che nel mar si sporge,</l>
<l>e de' venti sostiene e del gigante</l>
<l>flutto la furia che si spezza e mugge:</l>
<l>tali a piè fermo sostenean gli Achei</l>
<l>l'urto de' Teucri. Finalmente Ettorre</l>
<l>scintillante di foco nella folta</l>
<l>precipitossi. Come quando un'onda</l>
<l>gonfia dal vento assale impetuosa</l>
<l>un veloce naviglio, e tutto il manda</l>
<l>ricoperto di spuma: il vento rugge</l>
<l>orribilmente nelle vele, e trema</l>
<l>ai naviganti il cor, ché dalla morte</l>
<l>non son divisi che d'un punto solo:</l>
<l>così tremava degli Achivi il petto;</l>
<l>ed Ettore parea crudo lïone</l>
<l>che in prato da palude ampia nudrito</l>
<l>un pingue assalta numeroso armento.</l>
<l>Ben egli il suo pastor vorrìa da morte</l>
<l>le giovenche campar; ma non esperto</l>
<l>a guerreggiar col mostro, or tra le prime</l>
<l>s'aggira ed or tra l'ultime; alfin l'empio</l>
<l>vi salta in mezzo, ed una ne divora,</l>
<l>e ne van l'altre impaurite in fuga:</l>
<l>così davanti ad Ettore ed a Giove</l>
<l>fuggìan percossi da divin terrore</l>
<l>tutti allora gli Achei. Restovvi il solo</l>
<l>micenèo Perifète, amata prole</l>
<l>di quel Coprèo che un giorno al grande Alcide</l>
<l>venne dei duri d'Euristèo comandi</l>
<l>apportatore. Di malvagio padre</l>
<l>illustre figlio risplendea di tutte</l>
<l>virtù fornito Perifète, ed era</l>
<l>e nel corso e nell'armi e ne' consigli</l>
<l>tra' Micenèi pregiato e de' primieri.</l>
<l>Ed or qui diede di sua morte il vanto</l>
<l>alla lancia d'Ettòr. Ché mentre indietro</l>
<l>si volta nel fuggir, nell'orlo inciampa</l>
<l>dello scudo, che lungo insino al piede</l>
<l>dalle saette il difendea. Da questo</l>
<l>impedito il guerrier cadde supino,</l>
<l>e dintorno alle tempie in suono orrendo</l>
<l>la celata squillò. V'accorse Ettorre,</l>
<l>e l'asta in petto gli piantò, né alcuno</l>
<l>aitarlo potea de' mesti amici,</l>
<l>del teucro duce paurosi anch'essi.</l>
<l>Abbandonato delle navi il primo</l>
<l>ordin gli Achivi, come ria gli sforza</l>
<l>necessitade e l'incalzante ferro</l>
<l>de' Troiani, riparansi al secondo</l>
<l>alla marina più propinquo; e quivi</l>
<l>nanzi alle tende s'arrestâr serrati</l>
<l>senza sbandarsi (ché vergogna e tema</l>
<l>li ratteneano) e alzando un incessante</l>
<l>grido a vicenda, si mettean coraggio.</l>
<l>Anzi a tutti il buon Nèstore, l'antico</l>
<l>guardian degli Achivi, ad uno ad uno</l>
<l>pe' genitor li supplica: Deh siate,</l>
<l>siate forti, o miei cari, e di pudore</l>
<l>il cor v'infiammi la presenza altrui.</l>
<l>Della sua donna ognuno e de' suoi figli</l>
<l>e del suo tetto si rammenti; ognuno</l>
<l>si proponga de' padri, o spenti o vivi,</l>
<l>i bei fatti al pensiero: io qui per essi</l>
<l>che son lungi vi parlo, e vi scongiuro</l>
<l>di tener fermo e non voltarvi in fuga.</l>
</lg><lg><l>Rincorârsi a que' detti: allor repente</l>
<l>sgombrò Minerva la divina nube,</l>
<l>che il lor guardo abbuiava, e una gran luce</l>
<l>dintorno balenò. Vider le navi,</l>
<l>videro il campo e la battaglia e il prode</l>
<l>Ettore e tutti i suoi guerrier, sì quelli</l>
<l>che in riserbo tenea, sì quei che fanno</l>
<l>pugna alle navi. Non soffrì d'Aiace</l>
<l>il magnanimo cor di rimanersi</l>
<l>con gli altri Achivi indietro, ed impugnata</l>
<l>una gran trave da naval conflitto</l>
<l>con caviglie connessa, e ventidue</l>
<l>cubiti lunga, la scotea, per l'alte</l>
<l>de' navigii corsìe lesto balzando</l>
<l>a lunghi passi, simigliante a sperto</l>
<l>equestre saltator che giunti insieme</l>
<l>quattro scelti destrier gli sferza e spigne</l>
<l>per le pubbliche vie: maravigliando</l>
<l>stassi la turba, ed ei securo e ritto</l>
<l>dall'un passando all'altro il salto alterna</l>
<l>sui volanti cavalli; a tal sembianza</l>
<l>alternava l'eroe gl'immensi passi</l>
<l>per le coperte delle navi, e al cielo</l>
<l>la sua voce giugnea sempre gridando</l>
<l>terribilmente, e confortando i suoi</l>
<l>delle tende e de' legni alla difesa.</l>
<l>E né pur esso di rincontro Ettorre</l>
<l>tra' Teucri in turba si riman; ma quale</l>
<l>aquila falba che uno stormo invade</l>
<l>o di cigni o di gru che lungo il fiume</l>
<l>van pascolando; a questa guisa il prode</l>
<l>di schiera uscito avventasi di punta</l>
<l>contra una nave di cerulea prora.</l>
<l>Lo stesso Giove colla man possente</l>
<l>il sospinge da tergo, e gli altri incita,</l>
<l>e un novello vi desta aspro certame.</l>
<l>Detto avresti che fresca allora allora</l>
<l>s'attaccava la mischia, e che indefesse</l>
<l>eran le braccia: l'impeto è cotanto</l>
<l>de' combattenti con opposti affetti.</l>
<l>Nella credenza di perirvi tutti</l>
<l>pugnavano gli Achei; nella lusinga</l>
<l>di sterminarli i Teucri, ed in faville</l>
<l>mandar le navi. Ed in cotal pensiero</l>
<l>gli uni e gli altri mescean la zuffa e l'ire.</l>
</lg><lg><l>Ettore intanto colla destra afferra</l>
<l>d'una nave la poppa. Era la bella</l>
<l>veloce nave che di Troia al lido</l>
<l>Protesilao guidò senza ritorno.</l>
<l>Per questa si facea di Teucri e Achei</l>
<l>un orrido macello, e questi e quelli</l>
<l>d'un cor medesmo, non con archi e dardi</l>
<l>fan pugna da lontan, ma con acute</l>
<l>mannaie a corpo a corpo, e con bipenni</l>
<l>e con brandi e con aste a doppio taglio,</l>
<l>e con tersi coltelli di forbito</l>
<l>ebano indutti e di gran pomo; ed altri</l>
<l>ne cadean dalle spalle, altri dal pugno</l>
<l>de' guerrieri, e scorrea sangue la terra.</l>
<l>Dell'afferrata poppa Ettor tenendo</l>
<l>forte il timone colle man, gridava:</l>
<l>Foco, o Teucri, accorrete, e combattete;</l>
<l>ecco il dì che di tutti il conto adegua,</l>
<l>il dì che Giove nelle man ci mette</l>
<l>queste navi, a Ilïon contra il volere</l>
<l>venute degli Dei, queste che tanti</l>
<l>ne recâr danni per codardi avvisi</l>
<l>de' nostri padri che mi fean divieto</l>
<l>di portar qui la guerra. Ma se Giove</l>
<l>confuse allor le nostre menti, or egli,</l>
<l>egli stesso n'incalza all'alta impresa.</l>
</lg><lg><l>Disse, e i Teucri maggior contro gli Argivi</l>
<l>impeto fêro. Degli strali allora</l>
<l>più non sostenne Aiace la ruina,</l>
<l>ma giunta del morir l'ora credendo,</l>
<l>lasciò la sponda del naviglio, e indietro</l>
<l>retrocesse alcun poco ad uno scanno</l>
<l>sette piè di lunghezza. E qui piantato</l>
<l>osservava il nemico, e sempre oprando</l>
<l>l'asta, i Troiani, che di faci ardenti</l>
<l>già s'avanzano armati, allontanava,</l>
<l>e sempre alzava la terribil voce:</l>
<l>Dànai di Marte alunni, amici eroi,</l>
<l>non ponete in obblìo vostra prodezza.</l>
<l>Sperate forse di trovarvi a tergo</l>
<l>chi ne soccorra, od un più saldo muro</l>
<l>che ne difenda? Non abbiam vicina</l>
<l>città munita che ne salvi, e nuove</l>
<l>falangi ne fornisca. In mezzo a fieri</l>
<l>inimici noi siam, chiusi dal mare,</l>
<l>lungi dal patrio suol. Nell'armi adunque,</l>
<l>non nella fuga, ogni salute è posta.</l>
</lg><lg><l>Così dicendo, colla lunga lancia</l>
<l>furioso inseguìa qualunque osava</l>
<l>da Ettore sospinto avvicinarsi</l>
<l>colle fiamme alle navi. E di costoro</l>
<l>dodici dall'acuta asta trafitti</l>
<l>pose a giacer davanti alle carene.</l>
</lg>
</lg>
</div1>
<div1 type="parte">
<head>Libro decimosesto</head>
<lg type="non-definito">
<lg><l>E così questi combattean la nave.</l>
<l>Presentossi davanti al fiero Achille</l>
<l>Patròclo intanto un caldo rio versando</l>
<l>di lagrime, siccome onda di cupo</l>
<l>fonte che in brune polle si devolve</l>
<l>da rupe alpestre. Riguardollo, e n'ebbe</l>
<l>pietà il guerriero piè–veloce, e disse:</l>
<l>Perché piangi, Patròclo? Bamboletta</l>
<l>sembri che dietro alla madre correndo</l>
<l>torla in braccio la prega, e la rattiene</l>
<l>attaccata alla gonna, ed i suoi passi</l>
<l>impedendo piangente la riguarda</l>
<l>finch'ella al petto la raccolga. Or donde</l>
<l>questo imbelle tuo pianto? Ai Mirmidóni</l>
<l>o a me medesmo d'una ria novella</l>
<l>sei forse annunziator? Forse di Ftia</l>
<l>la ti giunse segreta? E pur la fama</l>
<l>vivo ne dice ancor Menèzio, e vivo</l>
<l>tra i Mirmidón l'Eàcide Pelèo,</l>
<l>d'ambo i quali d'assai grave a noi fôra</l>
<l>certo la morte. O per gli Achei tu forse</l>
<l>le tue lagrime versi, e li compiagni</l>
<l>là tra le fiamme delle navi ancisi,</l>
<l>e dell'onta puniti che mi fêro?</l>
<l>Parla, m'apri il tuo duol, meco il dividi.</l>
</lg><lg><l>E tu dal cor rompendo alto un sospiro</l>
<l>così, Patròclo, rispondesti: O Achille,</l>
<l>o degli Achei fortissimo Pelìde,</l>
<l>non ti sdegnar del mio pianto. Lo chiede</l>
<l>degli Achei l'empio fato. Oimè! che quanti</l>
<l>eran dianzi i miglior, tutti alle navi</l>
<l>giaccion feriti, quale di saetta,</l>
<l>qual di fendente. Di saetta il forte</l>
<l>Tidìde Dïomede, e di fendente</l>
<l>l'inclito Ulisse e Agamennón; trafitta</l>
<l>ei pur di freccia Eurìpilo ha la coscia.</l>
<l>Intorno a lor di farmaci molt'opra</l>
<l>fan le mediche mani, e le ferite</l>
<l>ristorando ne vanno. E tu resisti</l>
<l>inesorato ancora? O Achille! oh mai</l>
<l>non mi s'appigli al cor, pari alla tua,</l>
<l>l'ira, o funesto valoroso! E s'oggi</l>
<l>sottrar nieghi gli Achivi a morte indegna,</l>
<l>chi fia che poscia da te speri aita?</l>
<l>Crudel! né padre a te Pelèo, né madre</l>
<l>Tètide fu: te il negro mare o il fianco</l>
<l>partorì delle rupi, e tu rinserri</l>
<l>cuor di rupe nel sen. Se doloroso</l>
<l>ti turba un qualche oracolo la mente;</l>
<l>se di Giove alcun cenno a te la madre</l>
<l>veneranda recò, me tosto almeno</l>
<l>invìa nel campo; e al mio comando i forti</l>
<l>Mirmidoni concedi, ond'io, se puossi,</l>
<l>qualche raggio di speme ai travagliati</l>
<l>compagni apporti. E questo ancor mi assenti,</l>
<l>ch'io, delle tue coperto armi le spalle,</l>
<l>m'appresenti al nemico, onde ingannato</l>
<l>dalla sembianza, in me comparso ei creda</l>
<l>lo stesso Achille, e fugga, e l'abbattuto</l>
<l>Acheo respiri. Nella pugna è spesso</l>
<l>una via di salute un sol respiro;</l>
<l>e noi di forze intègri agevolmente</l>
<l>ricaccerem la stanca oste alle mura</l>
<l>dalle navi respinta e dalle tende.</l>
</lg><lg><l>Così l'eroe pregò. Folle! ché morte</l>
<l>perorava a sé stesso e reo destino.</l>
</lg><lg><l>E a lui gemendo di corruccio Achille:</l>
<l>Che dicesti, o Patròclo? In questo petto</l>
<l>terror d'udite profezie non passa,</l>
<l>né di Giove alcun cenno a me la diva</l>
<l>madre recò. Ma il cor mi rode acerba</l>
<l>doglia in pensando che rapirmi il mio</l>
<l>un mio pari s'ardisce, e del concesso</l>
<l>premio spogliarmi prepotente. È questo,</l>
<l>questo il tormento, il dispetto, la rabbia</l>
<l>onde l'alma è angosciata. Una donzella</l>
<l>di valor ricompensa, a me prescelta</l>
<l>da tutto il campo, e da me pria coll'asta</l>
<l>conquistata per mezzo alla ruina</l>
<l>di munita città, questa alle mie</l>
<l>mani ha ritolta l'orgoglioso Atride,</l>
<l>come a vil vagabondo. Ma le andate</l>
<l>cose sien poste nell'obblìo; ché l'ira</l>
<l>viver non debbe eterna. Io certo avea</l>
<l>fatto un severo nel mio cor decreto</l>
<l>di non porla, se prima non giugnesse</l>
<l>alle mie navi de' pugnanti il grido</l>
<l>e la pugna. Ma tu le mie ti vesti</l>
<l>armi temute, e alla battaglia guida</l>
<l>i bellicosi Tessali; ché fosco</l>
<l>di Teucri e fiero un nugolo vegg'io</l>
<l>circondar già le navi, e al lido stringersi</l>
<l>in poco spazio i Greci, e su lor tutta</l>
<l>Troia versarsi, audace fatta e balda</l>
<l>perché vicino balenar non vede</l>
<l>dell'elmo mio la fronte. Oh fosse meco</l>
<l>stato re giusto Agamennón! Ben io</l>
<l>t'affermo che costoro avrìan fuggendo</l>
<l>de' lor corpi ricolme allor le fosse.</l>
<l>Or ecco che n'han chiuso essi d'assedio:</l>
<l>perocché nella man di Dïomede,</l>
<l>a tener lunge dagli Achei la morte,</l>
<l>l'asta più non infuria, né d'Atride</l>
<l>la voce ascolto io più dall'abborrita</l>
<l>bocca scoppiante; ma sol quella intorno</l>
<l>dell'omicida Ettorre mi rimbomba</l>
<l>animante i Troiani. E questi alzando</l>
<l>liete grida guerriere il campo tutto</l>
<l>tengon già vincitori. E nondimeno</l>
<l>va, ti scaglia animoso, e dalle navi</l>
<l>quella peste allontana, né patire</l>
<l>che le si strugga il fuoco, e ne sia tolta</l>
<l>del desïato ritornar la via.</l>
<l>Ma, quale in mente la ti pongo, avverti</l>
<l>de' miei detti alla somma, e m'obbedisci,</l>
<l>se vuoi che gloria me ne torni, e grande</l>
<l>dai Greci onore, e che la bella schiava</l>
<l>con doni eletti alfin mi sia renduta.</l>
<l>Cacciati i Teucri, fa ritorno: e s'anco</l>
<l>l'altitonante di Giunon marito</l>
<l>ti prometta vittoria, incauta brama</l>
<l>di pugnar senza me con quei gagliardi</l>
<l>non ti seduca, né voler ch'io colga</l>
<l>di ciò vergogna e disonor: né spinto</l>
<l>dall'ardor della pugna alle fatali</l>
<l>dardanie mura avvicinar le schiere</l>
<l>della strage de' Teucri insuperbito;</l>
<l>onde non scenda dall'Olimpo un qualche</l>
<l>Immortale a tuo danno. Essi son cari,</l>
<l>non obblïarlo, al saettante Apollo.</l>
<l>Posti in salvo i navili, immantinente</l>
<l>dunque dà volta, e lascia ambo a vicenda</l>
<l>struggersi i campi. Oh Giove padre! oh Pallade!</l>
<l>e tu di Delo arciero Iddio, deh fate</l>
<l>che nessun possa né Troian né Greco</l>
<l>schivar morte, nessuno; onde del sacro</l>
<l>iliaco muro la caduta sia</l>
<l>di noi due soli preservati il vanto.</l>
</lg><lg><l>Mentre seguìan tra lor queste parole</l>
<l>Aiace omai cedea l'arena oppresso</l>
<l>da gran selva di strali. Rintuzzava</l>
<l>le sue forze il voler di Giove e il nembo</l>
<l>delle teucre saette. Il rilucente</l>
<l>elmo percosso un suon mettea che orrendo</l>
<l>gl'intronava le tempie, ed incessante</l>
<l>sopra i chiavelli il martellar cadea.</l>
<l>Langue spossata la sinistra spalla</l>
<l>dall'assiduo maneggio affaticata</l>
<l>del versatile scudo. E tuttavolta</l>
<l>né la calca premente, né de' colpi</l>
<l>la tempesta il potea mover di loco.</l>
<l>Scuotegli i fianchi più affannato e spesso</l>
<l>l'anelito: il sudor discorre a rivi</l>
<l>per le membra, né puote a niuna guisa</l>
<l>pigliar respiro il valoroso. Intanto</l>
<l>d'ogni parte l'orror cresce e il periglio.</l>
</lg><lg><l>Muse dell'alto Olimpo abitatrici,</l>
<l>or voi ne dite per che modo il primo</l>
<l>fuoco alle navi degli Achei s'apprese.</l>
</lg><lg><l>Di frassino una grave asta scotea</l>
<l>Aiace. A questa avvicinato Ettorre</l>
<l>tal trasse un colpo della grande spada</l>
<l>che netta la tagliò là dove al tronco</l>
<l>si commette la punta. Invan vibrava</l>
<l>il Telamònio eroe l'asta privata</l>
<l>della sua cima, che lontan cadendo</l>
<l>risonò sul terren. Raccapricciossi</l>
<l>il magnanimo, e vide ivi d'un nume</l>
<l>manifesta la man; vide che avverso</l>
<l>l'Altitonante del pugnar le vie</l>
<l>tutte gli avea precise, e decretata</l>
<l>de' Teucri all'armi la vittoria. Ei dunque</l>
<l>lunge dai dardi si ritrasse; e ratto</l>
<l>i Troi gittaro nella nave il foco,</l>
<l>che tosto le si apprese, e d'ogni lato</l>
<l>l'inestinguibil fiamma si diffuse.</l>
</lg><lg><l>Si batté l'anca per dolore Achille,</l>
<l>vista la vampa divorante; e, Sorgi,</l>
<l>mio Pàtroclo, gridò: sorgi. Alle navi</l>
<l>l'impeto io veggo della fiamma ostile.</l>
<l>Deh che il nemico non le prenda, e tutti</l>
<l>ne precluda gli scampi: su via, tosto</l>
<l>armati; ché i miei forti io ti raduno</l>
</lg><lg><l>Disse: e Patròclo si vestìa dell'armi</l>
<l>folgoranti. Alle gambe primamente</l>
<l>i bei schinieri si ravvolse adorni</l>
<l>d'argentee fibbie. La corazza al petto</l>
<l>poscia si mise del veloce Achille</l>
<l>screzïata di stelle. Indi la spada</l>
<l>di bei chiovi d'argento aspra e lucente</l>
<l>dall'omero sospese. Indi lo scudo</l>
<l>saldo e grande imbracciò: la valorosa</l>
<l>fronte nell'elmo imprigionò, su cui</l>
<l>d'equine chiome orrendamente ondeggia</l>
<l>una cresta. Alfin prese, atte al suo pugno,</l>
<l>valide lance; ed unica d'Achille</l>
<l>l'asta non prese, immensa, grave e salda</l>
<l>cui nullo palleggiar Greco potea,</l>
<l>tranne il braccio achillèo: massiccia antenna</l>
<l>sulle cime del Pèlio un dì recisa</l>
<l>dal buon Chirone, ed a Pelèo donata,</l>
<l>perché fosse in sua man strage d'eroi.</l>
</lg><lg><l>Comanda ei quindi che i cavalli al cocchio</l>
<l>subito aggioghi Automedon, guerriero</l>
<l>cui dopo Achille rompitor di squadre</l>
<l>sovra ogni altro ei pregiava: ed in battaglia</l>
<l>nel sostener gl'impetuosi assalti</l>
<l>del nemico, ad Achille era il più fido.</l>
<l>Rotti adunque gl'indugi, Automedonte</l>
<l>i veloci corsieri al giogo addusse</l>
<l>Balio e Xanto che un vento eran nel corso,</l>
<l>e partoriti a Zefiro gli avea</l>
<l>l'Arpia Podarge un dì ch'ella pascendo</l>
<l>iva nel prato lungo la corrente</l>
<l>dell'Oceàn. Dall'una banda ei poscia</l>
<l>Pèdaso aggiunse, corridor gentile,</l>
<l>cui seco Achille un dì dalla disfatta</l>
<l>città d'Eezïon s'avea condotto;</l>
<l>e quantunque mortale iva del paro</l>
<l>co' destrieri immortali. Intanto Achille</l>
<l>su e giù scorrendo per le tende, tutti</l>
<l>di tutto punto i Mirmidóni armava.</l>
</lg><lg><l>Quai crudivori lupi il cor ripieni</l>
<l>di molta gagliardìa, prostrato avendo</l>
<l>sul monte un cervo di gran corpo e corna,</l>
<l>sel trangugiano a brani, e sozze a tutti</l>
<l>rosseggiano di sangue le mascelle:</l>
<l>quindi calano in branco ad una bruna</l>
<l>fonte a lambir colle minute lingue</l>
<l>il nereggiante umor, carne ruttando</l>
<l>mista col sangue: il cor ne' petti audaci</l>
<l>s'allegra, e il ventre ne va gonfio e teso:</l>
<l>tali dintorno al bellicoso amico</l>
<l>del gran Pelìde intrepidi si affollano</l>
<l>i mirmidonii capitani; e in mezzo</l>
<l>a lor s'aggira il marzïale Achille</l>
<l>i cavalli animando e i battaglieri.</l>
</lg><lg><l>Cinquanta eran le prore che veloci</l>
<l>avea condotte a Troia il caro a Giove</l>
<l>tessalo prence, e carca iva ciascuna</l>
<l>di cinquanta guerrieri. A cinque duci</l>
<l>n'avea dato il comando, ed ei la somma</l>
<l>potestà ne tenea. Guida la prima</l>
<l>squadra Menèstio, scintillante il petto</l>
<l>di variato usbergo. Era costui</l>
<l>prole di Sperchio, fiume che da Giove</l>
<l>l'origine vantava; e di Pelèo</l>
<l>la bella figlia Polidora a Sperchio</l>
<l>partorito l'avea, donna mortale</l>
<l>commista con un Dio. Ma lui la fama</l>
<l>nel popolo dicea prole di Boro,</l>
<l>di Perierèo figliuol, che tolta in moglie</l>
<l>l'avea solenne e di gran dote ornata.</l>
</lg><lg><l>Guidava la seconda il marzio Eudoro</l>
<l>generato di furto, a cui fu madre</l>
<l>la figlia di Filante Polimela,</l>
<l>danzatrice leggiadra. Innamorossi</l>
<l>in lei Mercurio un dì che alle cantate</l>
<l>danze la vide della Dea che gode</l>
<l>del romor delle cacce e d'aureo strale;</l>
<l>la vide, e della casa alle superne</l>
<l>stanze salito giacquesi furtivo</l>
<l>il pacifico Iddio colla fanciulla,</l>
<l>e lei fe' madre d'un illustre figlio,</l>
<l>d'Eudoro, egregio nella pugna al pari</l>
<l>che rapido nel corso. E poiché tratto</l>
<l>fuor l'ebbe dal materno alvo Ilitìa</l>
<l>curatrice de' parti, e l'almo ei vide</l>
<l>raggio del Sol, la genitrice al prode</l>
<l>Attòride Echeclèo passò consorte,</l>
<l>di largo dono nuzïal dotata.</l>
<l>Nudrì poscia il fanciullo ed allevollo</l>
<l>l'avo Filante con paterna cura,</l>
<l>e di figlio diletto in loco il tenne.</l>
</lg><lg><l>Capitan della terza era il valente</l>
<l>Memalide Pisandro, il più perito</l>
<l>de' Mirmidóni nel vibrar dell'asta</l>
<l>dopo il compagno del Pelìde Achille.</l>
</lg><lg><l>La quarta il veglio cavalier Fenice,</l>
<l>e conducea la quinta Alcimedonte,</l>
<l>di Laerce buon figlio. Or poiché tutti</l>
<l>gli ebbe schierati co' lor duci Achille,</l>
<l>gravi ed alte parlò queste parole:</l>
</lg><lg><l>Mirmidóni, di voi nullo mi ponga</l>
<l>le minacce in obblìo, che, mentre immoti</l>
<l>su le navi la mia ira vi tenne,</l>
<l>fêste a' Troiani, me accusando tutti,</l>
<l>e dicendo: Implacabile Pelìde,</l>
<l>certo di bile ti nudrìo la madre:</l>
<l>crudel, che tieni a lor dispetto inerti</l>
<l>nelle navi i tuoi prodi. A Ftia deh almeno</l>
<l>redir ne lascia su le nostre prore,</l>
<l>da che nel cor ti cadde una tant'ira.</l>
<l>Questi biasmi in accolta a me sovente</l>
<l>mormoraste, o guerrieri. Or ecco è giunto</l>
<l>del gran conflitto che bramaste il giorno.</l>
<l>All'armi adunque; e chi cuor forte in petto</l>
<l>si chiude, a danno de' Troiani il mostri.</l>
</lg><lg><l>Sì dicendo, desto d'ogni guerriero</l>
<l>e la forza e l'ardir. Strinser più densa</l>
<l>tosto le schiere l'ordinanza, uditi</l>
<l>del lor sire gli accenti. E in quella guisa</l>
<l>che industre architettor l'una su l'altra</l>
<l>le pietre ammassa, e insieme le commette</l>
<l>acconciamente a costruir d'eccelso</l>
<l>palagio la muraglia all'urto invitta</l>
<l>del furente aquilon: non altramente</l>
<l>addensati venìan gli elmi e gli scudi.</l>
<l>Scudo a scudo, elmo a elmo, e uomo ad uomo</l>
<l>s'appoggia; e al moto delle teste vedi</l>
<l>l'un coll'altro toccarsi i rilucenti</l>
<l>cimieri e l'onda delle chiome equine:</l>
<l>sì de' guerrier serrate eran le file.</l>
<l>Iva il paro d'eroi dinanzi a tutti</l>
<l>Pàtroclo e Automedonte, ambo d'un core</l>
<l>e d'una brama di dar dentro ei primi.</l>
</lg><lg><l>Con altra cura intanto alla sua tenda</l>
<l>avvïossi il Pelìde, ed un forziere</l>
<l>aprì di vago lavorìo, cui Teti</l>
<l>gli avea riposto nella nave e colmo</l>
<l>di tuniche e di clamidi del vento</l>
<l>riparatrici, e di vellosi strati.</l>
<l>Quivi una tazza in serbo egli tenea</l>
<l>di pregiato artificio, a cui null'altro</l>
<l>labbro mai non attinse il rubicondo</l>
<l>umor del tralcio, e fuor che a Giove, ei stesso</l>
<l>non libava con questa ad altro iddio.</l>
<l>Fuor la trasse dell'arca, e con lo zolfo</l>
<l>la purgò primamente: indi alla schietta</l>
<l>corrente la lavò. Lavossi ei pure</l>
<l>le mani, e il vino rosseggiante attinse.</l>
<l>Ritto poscia nel mezzo al suo recinto</l>
<l>libando, e gli occhi sollevando al cielo,</l>
<l>a Giove, che il vedea, fe' questo prego:</l>
</lg><lg><l>Dio che lungi fra' tuoni hai posto il trono,</l>
<l>Giove pelasgo, regnator dell'alta</l>
<l>agghiacciata Dodona, ove gli austeri</l>
<l>Selli che han l'are a te sacrate in cura,</l>
<l>d'ogni lavacro schivi al fianco letto</l>
<l>fan del nudo terreno, i voti miei</l>
<l>già tu benigno un'altra volta udisti,</l>
<l>e dalle piaghe degli Achei vendetta</l>
<l>dell'onor mio prendesti. Or tu pur questa</l>
<l>fïata, o padre, le mie preci adempi.</l>
<l>Io qui fermo mi resto appo le navi;</l>
<l>ma in mia vece alla pugna ecco spedisco</l>
<l>con molti prodi il mio diletto amico.</l>
<l>Deh vittoria gl'invìa, tonante Iddio,</l>
<l>l'ardir gli afforza in petto, onde s'avvegga</l>
<l>Ettore se pugnar sappia pur solo</l>
<l>il mio compagno, o allor soltanto invitta</l>
<l>la sua destra infierir, quando al tremendo</l>
<l>lavor di Marte lo conduce Achille.</l>
<l>Ma dalle navi achee lungi rimosso</l>
<l>l'ostil furore, a me deh tosto il torna</l>
<l>con tutte l'armi e co' suoi forti illeso.</l>
</lg><lg><l>Sì disse orando, e il sapïente Giove</l>
<l>parte del prego udì, parte ne sperse.</l>
<l>Udì che dalle navi alfin respinta</l>
<l>fosse la pugna, e non udì che salvo</l>
<l>dalla pugna tornasse il caro amico.</l>
</lg><lg><l>Libato a Giove e supplicato, Achille</l>
<l>rientrò, rinserrò nell'arca il sacro</l>
<l>nappo: e di nuovo dalla tenda uscito</l>
<l>ritto all'ingresso si fermò bramoso</l>
<l>di mirar de' Troiani e degli Achei</l>
<l>la terribile mischia. E questi al cenno</l>
<l>dell'ardito Patròclo in ordinati</l>
<l>squadroni, e tutti di gran cor precinti</l>
<l>già piombano su i Teucri, e si dispiccano</l>
<l>come rabide vespe, entro i lor nidi</l>
<l>lungo la strada stimolate all'ira</l>
<l>da procaci fanciulli, a cui diletta</l>
<l>travagliarle incessanti a loro usanza.</l>
<l>Stolti! ché a sé fan danno ed all'ignaro</l>
<l>passeggiero innocente. Le sdegnose</l>
<l>che ne' piccioli petti han grande il core,</l>
<l>sbucano in frotta, e alla difesa volano</l>
<l>de' cari parti. Coll'ardir di queste</l>
<l>si versâr dalle navi i Mirmidóni.</l>
<l>N'era immenso il fracasso, e di Menèzio</l>
<l>confortandoli il figlio alto gridava:</l>
<l>Commilitoni del Pelìde Achille,</l>
<l>siate valenti; della vostra possa</l>
<l>ricordatevi, amici, e combattiamo</l>
<l>per la gloria di lui, forti campioni</l>
<l>del più forte de' Greci. Il suo fallire</l>
<l>vegga il superbo Atride, e dell'oltraggio</l>
<l>fatto al maggiore degli eroi si penta.</l>
</lg><lg><l>Sprone alle forze e al cor di ciascheduno</l>
<l>fur le parole. Si serrâr, scagliârsi</l>
<l>sul nemico ad un punto; e si sentiva</l>
<l>terribilmente rimbombar le navi</l>
<l>al gridar degli Achei. Ma come i Teucri</l>
<l>di Menèzio mirâr l'inclito figlio</l>
<l>esso e l'auriga Automedonte al fianco</l>
<l>folgoranti nell'armi, a tutti il core</l>
<l>tremò: le schiere scompigliârsi, ognuna</l>
<l>nella credenza che il Pelìde avesse</l>
<l>deposta l'ira, e l'amistà ripresa.</l>
<l>Studia ognuno la fuga, ognun procaccia</l>
<l>la sua salvezza. Allor Patròclo il primo</l>
<l>la fulgida vibrò lancia nel mezzo</l>
<l>dove più densa intorno all'alta poppa</l>
<l>del buon Protesilao ferve la calca:</l>
<l>e Pirecmo ferì, che dalle vaste</l>
<l>rive dell'Assio e d'Amidone avea</l>
<l>seco i peonii cavalier condutti.</l>
<l>Gli mise il colpo alla diritta spalla,</l>
<l>e quei riverso e gemebondo cadde</l>
<l>nella polve. Si volse al suo cadere</l>
<l>il peonio drappello in presta fuga,</l>
<l>e tutto si sbandò, morto il suo duce</l>
<l>prestantissimo in guerra. Repulsati</l>
<l>i nemici, l'eroe spense le vampe;</l>
<l>ma il naviglio restò mezz'arso e monco</l>
</lg><lg><l>E qui fuggire e sgominarsi i Teucri,</l>
<l>e gli Achivi inseguirli, e via pe' banchi</l>
<l>delle navi cacciarli in gran tumulto.</l>
<l>Siccome allor che dall'eccelsa vetta</l>
<l>di gran monte le nubi atre disgombra</l>
<l>il balenante Giove, appaion tutte</l>
<l>subitamente le vedette e gli alti</l>
<l>gioghi e le selve, e immenso s'apre il cielo:</l>
<l>così respinta l'ostil fiamma, aprissi</l>
<l>de' Dànai il core e respirò. Ma tregua</l>
<l>non si fece alla zuffa; ancor non tutti</l>
<l>davan le spalle agl'incalzanti Achei</l>
<l>gli ostinati Troiani: e tuttavolta</l>
<l>resistendo, cedean forzati e lenti</l>
<l>gli occupati navigli. Allor diffusa</l>
<l>in maggior spazio la battaglia, ognuno</l>
<l>de' dànai duci un inimico uccise.</l>
</lg><lg><l>Fu Pàtroclo il primier che con acuto</l>
<l>cerro percosse Arëilìco al fianco</l>
<l>nel voltarsi che fea. Lo passa il ferro,</l>
<l>frange l'osso; e boccon cade il meschino.</l>
<l>Trafisse Menelao Toante al petto</l>
<l>scoperto dello scudo, e freddo il fece.</l>
<l>Il figliuol di Filèo, visto a rincontro</l>
<l>venirsi Anficlo d'assaltarlo in atto,</l>
<l>il previen, lo colpisce ove più ingrossa</l>
<l>della gamba la polpa. Infrange i nervi</l>
<l>la ferrea punta, e a lui le luci abbuia.</l>
<l>E voi l'armi d'ostil sangue non vile</l>
<l>Antìloco tingeste e Trasimède</l>
<l>valorosi Nestòridi. Coll'asta</l>
<l>Antìloco passò d'Antìmio il fianco,</l>
<l>e il distese boccon. Màride irato</l>
<l>per l'ucciso fratello innanzi al caro</l>
<l>cadavere si pianta, e contra Antìloco</l>
<l>la picca abbassa. Ma di lui più ratto</l>
<l>Trasimède il prevenne, e non indarno</l>
<l>volò la punta. All'omero lo giunse,</l>
<l>i muscoli segò del braccio estremo,</l>
<l>e netto l'osso ne recise. Ei cadde</l>
<l>fragoroso, e l'avvolse eterna notte.</l>
<l>Da due germani i due germani uccisi</l>
<l>così n'andaro a Dite, ambo valenti</l>
<l>di Sarpedon compagni, ambo famosi</l>
<l>lanciatori, figliuoi d'Amisodaro</l>
<l>che la Chimera, insuperabil mostro</l>
<l>di molte genti esizio, un dì nudriva.</l>
</lg><lg><l>Aiace d'Oïlèo sovra Cleòbolo</l>
<l>correndo impetuoso il piglia vivo</l>
<l>nella calca impacciato, e via sul collo</l>
<l>l'enorme daga calando lo scanna.</l>
<l>Si tepefece per lo sangue il ferro;</l>
<l>e la purpurea morte e il violento</l>
<l>fato le luci gli occupò per sempre.</l>
</lg><lg><l>S'azzuffâr Lico e Penelèo: ma in fallo</l>
<l>trasser ambo le lance. Allor più fieri</l>
<l>dier mano al brando. Del chiomato elmetto</l>
<l>Lico il cono percosse; ma la spada</l>
<l>si franse all'elsa. All'avversario il ferro</l>
<l>assestò Penelèo sotto l'orecchio,</l>
<l>e tutto ve l'immerse. Penzolava</l>
<l>in giù la testa dispiccata, e sola</l>
<l>tenea la pelle. Così cadde e giacque.</l>
</lg><lg><l>Merïon velocissimo correndo</l>
<l>Acamante raggiunge appunto in quella</l>
<l>che il cocchio ei monta, e al destro omero il fere.</l>
<l>Ruinò quel percosso dalla biga,</l>
<l>e morte gli tirò su gli occhi il velo.</l>
</lg><lg><l>Idomenèo la lancia nella bocca</l>
<l>d'Erimanto cacciò. La ferrea cima</l>
<l>apertasi la via sotto il cerèbro</l>
<l>riuscì per la nuca, spezzò l'osso</l>
<l>del gorgozzule, e sgangherògli i denti;</l>
<l>talché di sangue s'empîr gli occhi, e sangue</l>
<l>soffiò dal naso e dalle fauci aperte.</l>
<l>Così concio il coprì l'ombra di morte.</l>
<l>E questi fûro i condottieri achei</l>
<l>che spensero ciascuno un inimico.</l>
</lg><lg><l>Qual su capri ed agnelle i lupi piombano</l>
<l>sterminatori, allor che per inospita</l>
<l>balza neglette dal pastor si sbrancano;</l>
<l>appena le adocchiâr, che ratti avventansi</l>
<l>alle misere imbelli e ne fan strazio:</l>
<l>non altrimenti si vedeva i Dànai</l>
<l>dar sopra i Teucri che del core immemori</l>
<l>con orribile strepito fuggivano.</l>
</lg><lg><l>Nel folto della mischia il grande Aiace</l>
<l>sempre ad Ettòr volgea l'asta e la mira.</l>
<l>Ma quel mastro di guerra ricoperto</l>
<l>il largo petto di taurino scudo</l>
<l>all'acuto stridor delle saette</l>
<l>e al sibilo dell'aste attento bada,</l>
<l>ben s'accorgendo alla contraria parte</l>
<l>già piegar la vittoria: e tuttavolta</l>
<l>teneasi saldo alla salvezza intento</l>
<l>degli amati compagni. Alfin, siccome</l>
<l>per l'etere sereno al cielo ascende</l>
<l>su dal monte una nube allor che Giove</l>
<l>tenebrosa solleva la tempesta:</l>
<l>non altrimenti dalle navi i Teucri</l>
<l>dier volta urlando, e non avea ritegno</l>
<l>il ritrarsi e il fuggir. Lo stesso Ettorre,</l>
<l>via coll'armi dai rapidi destrieri</l>
<l>trasportato in mal punto, la difesa</l>
<l>abbandona de' suoi che la profonda</l>
<l>fossa accalca e impedisce. Ivi sossopra</l>
<l>molti destrier precipitando spezzano</l>
<l>e timoni e tirelle, e conquassati</l>
<l>lascian là dentro co' lor duci i carri.</l>
<l>E Pàtroclo gl'incalza, ed incitando</l>
<l>fieramente i compagni, alla suprema</l>
<l>ruina anela de' Troiani. E questi</l>
<l>d'alte grida e di fuga empion già tutte</l>
<l>sbaragliati le vie. Saliva al cielo</l>
<l>vorticosa di polve una procella:</l>
<l>spaventati i cavalli a tutta briglia</l>
<l>correan dal mare alla cittade; e dove</l>
<l>maggior vede l'eroe turba e scompiglio</l>
<l>minaccioso gridando a quella volta</l>
<l>drizza la biga. Traboccar dai cocchi</l>
<l>vedi sotto le ruote i fuggitivi,</l>
<l>e i voti cocchi sobbalzando volano</l>
<l>risonanti. Varcâr d'un salto il fosso</l>
<l>gl'immortali destrieri oltre anelando,</l>
<l>i destrier che a Pelèo diero gli Dei</l>
<l>preclaro dono. E tuttavia l'eroe</l>
<l>contra Ettòr li flagella, desioso</l>
<l>pur d'arrivarlo e di ferir. Ma lui</l>
<l>traean già lunge i corridor veloci.</l>
</lg><lg><l>Come d'autunno procelloso nembo</l>
<l>tutta inonda la terra, allor che Giove</l>
<l>densissime dal ciel versa le piogge</l>
<l>quando contra i mortali arma il suo sdegno,</l>
<l>i quai, cacciata la giustizia in bando</l>
<l>e la vendetta degli Dei schernita,</l>
<l>violente nel fòro e nequitose</l>
<l>proferiscon sentenze: allor furenti</l>
<l>sboccan ne' campi i fiumi; giù dal monte</l>
<l>precipitando le sonanti piene</l>
<l>squarcian le ripe, e nel purpureo mare</l>
<l>devolvonsi mugghiando, e del cultore</l>
<l>corrompono la speme e la fatica:</l>
<l>così gementi corrono e sbuffanti</l>
<l>i troiani cavalli. Intanto rotte</l>
<l>le prime schiere, di Menèzio il figlio</l>
<l>le ricaccia, le stringe alla marina,</l>
<l>lor tagliando il ritorno al desiato</l>
<l>Ilio; e tra il mare e il Xanto e l'alto muro</l>
<l>incalzava, uccideva e vendicava</l>
<l>molte morti d'eroi. E primamente</l>
<l>ferì d'asta Pronòo che mal di scudo</l>
<l>coprìasi il petto. Lo trafisse; e quegli</l>
<l>giù cadendo, nell'armi risonò.</l>
<l>Poi d'Enòpo il figliuol Tèstore assalse</l>
<l>impetuosamente. Iva costui</l>
<l>sovra elegante cocchio, la persona</l>
<l>curvo ed in atto di raccor le briglie,</l>
<l>che smarrito nel cor s'avea lasciato</l>
<l>dalle mani fuggir. Gli si fe' sopra</l>
<l>l'eroe coll'asta, e tal gli spinse un colpo</l>
<l>su la destra mascella, che la siepe</l>
<l>sprofondògli dei denti. A questo modo</l>
<l>infilzato nell'asta sollevollo</l>
<l>dalla conca del cocchio, e il trasse a terra.</l>
<l>Quale il buon pescator sovra sporgente</l>
<l>scoglio seduto colla lenza, armata</l>
<l>di fulgid'amo, fuor dell'onda estragge</l>
<l>enorme pesce; a cotal guisa il Greco</l>
<l>fuor del cocchio tirò colla lucente</l>
<l>asta il confitto boccheggiante, e poscia</l>
<l>lo scrollò dalla picca, e lungi al suolo</l>
<l>lo gittò sanguinoso e senza vita.</l>
</lg><lg><l>Quindi Erìalo, che contro gli venìa,</l>
<l>giunge d'un sasso a mezzo della fronte,</l>
<l>e in due, chiusa nel forte elmo, la spacca.</l>
<l>Boccon versossi nella sabbia, e morte</l>
<l>lo si recinse e gli rapìo la vita.</l>
<l>Indi Erimante, Anfòtero ed Apalte</l>
<l>e il figliuol di Damàstore Tlepòlemo,</l>
<l>l'Argèade Polimèlo ed Echio e Piro</l>
<l>e con Evippo Ifèo tutti in un mucchio</l>
<l>rovesciò, rassegnò morti alla terra.</l>
</lg><lg><l>Ma Sarpedonte visto de' compagni</l>
<l>per le man di Patròclo un tale e tanto</l>
<l>scempio, i suoi Licii rincorando, e insieme</l>
<l>rampognando, Oh vergogna! o Licii, ei grida,</l>
<l>dove, o Licii, fuggite? Ah per gli Dei</l>
<l>rivolate alla pugna! Io di costui</l>
<l>corro allo scontro, per saper chi sia</l>
<l>questo fiero campion che vi diserta,</l>
<l>che sì nuoce ai Troiani, e già di molti</l>
<l>forti disciolse le ginocchia. — Disse,</l>
<l>e via d'un salto a terra in tutto punto</l>
<l>si lanciò dalla biga. Ed a rincontro</l>
<l>come Pàtroclo il vide, ei pur nell'armi</l>
<l>si spiccò dalla sua. Qual due grifagni</l>
<l>ben unghiati avoltoi forte stridendo</l>
<l>sovra un erto dirupo si rabbuffano,</l>
<l>tal vennero quei due gridando a zuffa.</l>
</lg><lg><l>Li vide, e tocco di pietade il figlio</l>
<l>dell'astuto Saturno, in questi detti</l>
<l>a Giunon si rivolse: Ohimè, diletta</l>
<l>sorella e sposa! Sarpedon, ch'io m'aggio</l>
<l>de' mortali il più caro, è sacro a morte</l>
<l>pel ferro di Patròclo. Irresoluta</l>
<l>fra due pensieri la mia mente ondeggia,</l>
<l>se vivo il debba liberar da questo</l>
<l>lagrimoso conflitto, e a' suoi tornarlo</l>
<l>nell'opulenta Licia; o consentire</l>
<l>che qui lo domi la tessalic'asta.</l>
</lg><lg><l>E a lui grave i divini occhi girando</l>
<l>l'alma Giuno così: Che parli, o Giove?</l>
<l>Che pretendi? Un mortale, un destinato</l>
<l>da gran tempo alla Parca, or della negra</l>
<l>Diva ritorlo alla ragion? Fa pure,</l>
<l>fa pur tuo senno: ma degli altri Eterni</l>
<l>non isperar l'assenso. Anzi ti aggiungo,</l>
<l>e tu poni nel cor le mie parole:</l>
<l>se vivo e salvo alle paterne case</l>
<l>renderai Sarpedon, bada che poscia</l>
<l>del par non voglia più d'un altro iddio</l>
<l>alla pugna sottrarre il proprio figlio;</l>
<l>ché molti sotto alle dardanie mura</l>
<l>stan nell'armi a sudar figli di numi,</l>
<l>a cui porresti una grand'ira in seno.</l>
<l>Ché s'ei t'è caro e lo compiagni, il lascia</l>
<l>nella mischia perir domo dall'asta</l>
<l>del figliuol di Menèzio: ma deserto</l>
<l>dall'alma il corpo, al dolce Sonno imponi</l>
<l>ed alla Morte, che alla licia gente</l>
<l>il portino. I fratelli ivi e gli amici</l>
<l>l'onoreranno di funereo rito</l>
<l>e di tomba e di cippo, alle defunte</l>
<l>anime forti onor supremo e caro.</l>
</lg><lg><l>Disse; e al consiglio di Giunon s'attenne</l>
<l>degli uomini il gran padre e degli Dei,</l>
<l>e sangue piovve per onor del caro</l>
<l>figlio cui lungi dalle patrie arene</l>
<l>ne' frigii campi avrìa Pàtroclo ucciso.</l>
</lg><lg><l>Già l'uno all'altro si fa sotto e sono</l>
<l>alle prese. Patròclo a Trasimèlo,</l>
<l>di Sarpedonte valoroso auriga,</l>
<l>trapassò l'anguinaglia, e lo distese.</l>
<l>Mosse secondo Sarpedonte, e in fallo</l>
<l>la grand'asta vibrò, che trasvolando</l>
<l>la destra spalla a Pèdaso trafisse.</l>
<l>Si riversò sbuffando in su l'arena</l>
<l>il trafitto cavallo, e dal ferino</l>
<l>petto l'alma si sciolse gemebonda.</l>
<l>Visto il compagno corridor disteso</l>
<l>gli altri due costernârsi, e a calci, a salti</l>
<l>diersi; il timone cigolò; confuse</l>
<l>implicârsi le briglie. Ma riparo</l>
<l>l'intrepido vi mise Automedonte,</l>
<l>che rapido insorgendo, e via dal fianco</l>
<l>sguainata la lunga acuta spada</l>
<l>tagliò netto al giacente le tirelle,</l>
<l>e fu l'opra d'un punto. Entrambi allora</l>
<l>rassettârsi i corsieri, e raddrizzârsi</l>
<l>al cenno della briglia obbedïenti.</l>
</lg><lg><l>E qui di nuovo alla crudel tenzone</l>
<l>si spinsero i campioni, e pur di nuovo</l>
<l>errò dell'asta Sarpedonte il tiro,</l>
<l>che via sovresso l'omero sinistro</l>
<l>di Pàtroclo trascorse e non l'offese.</l>
<l>Gli fe' risposta il Tessalo, né vano</l>
<l>il suo telo volò, ché dove è cinto</l>
<l>da' suoi ripari il cor gli aperse il petto.</l>
</lg><lg><l>Qual rovina una quercia o pioppo o pino</l>
<l>cui sul monte tagliò con affilata</l>
<l>bipenne il fabbro a nautico bisogno,</l>
<l>tal Sarpedonte rovinò. Giacea</l>
<l>steso innanzi alla biga, e colle mani</l>
<l>ghermìa la polve del suo sangue rossa,</l>
<l>e fremendo gemea pari a superbo</l>
<l>tauro, onor dell'armento e d'aureo pelo,</l>
<l>che da lïon, che il giunge alla sprovvista,</l>
<l>sbranato cade, e sotto la mascella</l>
<l>del vincitore mugolando spira.</l>
<l>Tale del licio condottier prostrato</l>
<l>dal tessalico ferro in sul morire</l>
<l>era il gemito e l'ira. E Glauco il suo</l>
<l>dolce amico per nome a sé chiamato,</l>
<l>Caro Glauco, gli disse, or t'è mestieri</l>
<l>buon guerriero mostrarti, e oprar le mani</l>
<l>audacemente. Tu dell'aspra pugna</l>
<l>se magnanimo sei, l'incarco assumi:</l>
<l>corri, vola, e de' Licii i capitani</l>
<l>alla difesa del mio corpo accendi.</l>
<l>Difendilo tu stesso, e per l'amico</l>
<l>combatti: infamia ti deriva eterna</l>
<l>se me dell'armi mie spoglia il nemico,</l>
<l>me pel certame delle navi ucciso;</l>
<l>tien saldo adunque e pugna, e di coraggio</l>
<l>tutte infiamma le squadre. — In questo dire</l>
<l>le narici affilò, travolse i lumi,</l>
<l>e la morte il coprì. Col piede il petto</l>
<l>calcògli il vincitor, l'asta ne trasse,</l>
<l>e il polmon la seguìa, sì che dal seno</l>
<l>il ferro a un tempo gli fu svelto e l'alma.</l>
<l>A' suoi sbuffanti corridori intanto</l>
<l>scioltisi e in atto di fuggir, lasciando</l>
<l>del lor signore il cocchio, i Mirmidóni</l>
<l>parârsi innanzi, e gli arrestâr. Ma Glauco,</l>
<l>dell'amico alla voce il cor compunto</l>
<l>di profondo dolor sospira e geme,</l>
<l>ché mal può dargli la richiesta aita.</l>
<l>L'impedisce la piaga al braccio infissa</l>
<l>dallo strale di Teucro allor che Glauco</l>
<l>de' suoi volando alla difesa, assalse</l>
<l>l'alta muraglia degli Achei. Compresso</l>
<l>si tenea colla manca il braccio offeso</l>
<l>l'infelice, ed orando al saettante</l>
<l>nume di Delo, O re divino, ei disse,</l>
<l>o che di Licia, o che di Troia or bêi</l>
<l>tua presenza le rive, odi il mio prego;</l>
<l>ché dovunque tu sia puoi d'un dolente</l>
<l>qual, lasso! mi son io, la voce udire.</l>
<l>Di che grave ferita e di che doglia</l>
<l>trafitto io porti questo braccio il vedi;</l>
<l>né il sangue ancor mi si ristagna, e tale</l>
<l>incessante m'opprime una gravezza</l>
<l>l'omero tutto, che dell'asta al peso</l>
<l>mal reggo, e mal poss'io coll'inimico</l>
<l>avventurarmi alla battaglia. Intanto</l>
<l>di Giove il figlio Sarpedonte giace</l>
<l>fortissimo guerriero, e l'abbandona</l>
<l>ahi! pure il padre. Ma tu, Dio pietoso,</l>
<l>quest'acerba mia piaga or mi risana:</l>
<l>deh! placane il dolor, forza m'aggiungi,</l>
<l>sì che i Licii compagni inanimando,</l>
<l>io gli sproni al conflitto, e a me medesmo</l>
<l>pugnar sia dato per l'estinto amico.</l>
</lg><lg><l>Sì disse orando, ed esaudillo il nume:</l>
<l>della piaga sedò tosto il tormento,</l>
<l>stagnonne il sangue, e gagliardìa gli crebbe.</l>
<l>Sentì del Dio la man, fe' lieto il core</l>
<l>l'esaudito guerrier: de' Licii in prima</l>
<l>a incitar corre d'ogni parte i duci</l>
<l>alla difesa dell'estinto: move</l>
<l>quindi a gran passi fra' Troiani, e chiama</l>
<l>Polidamante e Agènore, ed Enea</l>
<l>anco ed Ettorre, e in rapide parole</l>
<l>lor fattosi davanti, Ettore, ei grida,</l>
<l>tu dimentichi i prodi che per te</l>
<l>dalla patria lontani e dagli amici</l>
<l>spendono l'alma, e tu lor nieghi aita.</l>
<l>Giace de' Licii il condottiero, il giusto</l>
<l>forte lor prence Sarpedon. Gradivo</l>
<l>sotto Patròclo l'atterrò: correte,</l>
<l>v'infiammi, amici, una giust'ira il petto;</l>
<l>non patite, per dio! che i Mirmidoni</l>
<l>lo spoglino dell'armi, e villanìa</l>
<l>facciano al morto vendicando i Dànai</l>
<l>da noi spenti. — Sì disse, e ricoperse</l>
<l>dolor profondo le dardanie fronti;</l>
<l>ché un gran sostegno, benché stranio, egli era</l>
<l>d'Ilio, e molta seguìa gagliarda gente</l>
<l>lui fortissimo in guerra. Difilati</l>
<l>mosser dunque e serrati i teucri duci</l>
<l>contra il nemico, ed Ettore, fremente</l>
<l>del morto Sarpedon, li precorrea.</l>
</lg><lg><l>D'altra parte Patròclo, anima ardita,</l>
<l>sprona l'acheo valor. Gli Aiaci in prima,</l>
<l>già per sé caldi di coraggio, infiamma</l>
<l>con questi detti: Aiaci, ora vi caglia</l>
<l>di far testa a costoro, e vi mostrate</l>
<l>quali un tempo già foste, anzi migliori.</l>
<l>Il campion che primiero la bastita</l>
<l>saltò de' Greci, Sarpedonte è steso.</l>
<l>Oh se fargli pur onta e strascinarlo</l>
<l>e spogliarlo dell'armi ne si désse!</l>
<l>E stramazzargli accanto un qualcheduno</l>
<l>de' suoi compagni a disputarlo accinti!</l>
</lg><lg><l>Disse, e diè nel desìo de' due guerrieri.</l>
<l>Quinci e quindi le schiere inanimate</l>
<l>Troiani e Licii, Mirmidóni e Achei</l>
<l>sovra l'estinto s'azzuffâr mettendo</l>
<l>orrende grida; e con fragore immenso</l>
<l>risonavano l'armi. Un fiero buio</l>
<l>su l'aspra pugna allor Giove diffuse,</l>
<l>onde costasse molta strage il corpo</l>
<l>dell'amato figliuol. Primi i Troiani</l>
<l>respinsero gli Achei, spento Epigèo.</l>
<l>Del magnanimo Agàcle era costui</l>
<l>illustre figlio, e fra gli audaci Tessali</l>
<l>audacissimo. A lui di Budio un giorno</l>
<l>l'alma terra obbedìa. Ma spento avendo</l>
<l>un suo valente consobrino, ei supplice</l>
<l>a Pelèo rifuggissi ed alla diva</l>
<l>consorte: e questi a guerreggiar co' Teucri</l>
<l>d'Ilio ne' campi lo spedîr compagno</l>
<l>dell'omicida Achille. Or qui costui</l>
<l>già l'animose mani al combattuto</l>
<l>cadavere mettea, quando d'un sasso</l>
<l>Ettore il giunse nella fronte, e tutta</l>
<l>in due gliela spezzò dentro l'elmetto.</l>
<l>Cadde prono sul morto l'infelice,</l>
<l>e chiuse i lumi nell'eterna notte.</l>
</lg><lg><l>Addolorato dell'ucciso amico</l>
<l>dritto tra' primi pugnator scagliossi</l>
<l>di Menèzio il buon figlio: e qual veloce</l>
<l>sparvier che gracci paventosi e storni</l>
<l>sparpaglia per lo cielo e li persegue;</l>
<l>tal nel denso de' Licii e de' Troiani</l>
<l>irrompesti, o Patròclo, alla vendetta</l>
<l>del caduto compagno. A Stenelao,</l>
<l>caro figliuol d'Itemenèo, percosse</l>
<l>d'un rude sasso la cervice, e i nervi</l>
<l>ne lacerò. Piegâr, ciò visto, addietro</l>
<l>i combattenti della fronte: ei pure</l>
<l>piegò l'illustre Ettorre; e quanto è il tratto</l>
<l>di stral che in giostra o in omicida pugna</l>
<l>vibra un buon gittator, tanto i Troiani</l>
<l>dier volta addietro dall'Acheo repulsi.</l>
</lg><lg><l>Il primo che converse ardito il viso</l>
<l>fu de' Licii scudati il capitano</l>
<l>Glauco; e a Batìcle, di Calcon diletto</l>
<l>magnanimo figliuol, tolse la vita.</l>
<l>In Grecia egli era possessor di molte</l>
<l>splendide case, e per dovizia il primo</l>
<l>fra i Tessali tenuto. A lui si volse</l>
<l>il Licio all'improvvista, e il giavellotto</l>
<l>gli ficcò nelle coste appunto in quella</l>
<l>che costui l'inseguiva ed era in atto</l>
<l>già d'afferrarlo. Ei cadde, e un fragor cupo</l>
<l>dieder l'armi sovr'esso. Alla caduta</l>
<l>dell'egregio guerriero alto dolore</l>
<l>gli Achei comprese ed alta gioia i Teucri,</l>
<l>che stretti a Glauco s'avanzâr più baldi.</l>
<l>Né si smarrîr gli Achivi, ma di punta</l>
<l>si spinsero allo scontro. E Merïone</l>
<l>Laogono prostese, audace figlio</l>
<l>d'Enètore che in Ida era di Giove</l>
<l>sacerdote, e qual nume il popol tutto</l>
<l>lo riveriva. Merïon lo colse</l>
<l>tra il confin dell'orecchio e della gota,</l>
<l>e tosto l'alma uscì del corpo, e lui</l>
<l>un'orrenda ravvolse ombra di morte.</l>
<l>Incontro all'uccisor la ferrea lancia</l>
<l>Enea diresse, e a lui che sotto l'orbe</l>
<l>del gran pavese procedea securo,</l>
<l>assestarla sperò. Ma quei del colpo</l>
<l>avvistosi, e piegata la persona</l>
<l>l'asta schivò che sibilante e lunga</l>
<l>andò di retro a conficcarsi in terra.</l>
<l>Ne tremolò la coda, e quivi tutta</l>
<l>perdé l'impeto e l'ira che la spinse.</l>
<l>Come fitto nel suolo, e indarno uscito</l>
<l>Enea si vide dalla mano il telo,</l>
<l>Per certo, o Merïon, disse rabbioso,</l>
<l>un assai destro saltator tu sei:</l>
<l>ma questa lancia mia, se t'aggiungea,</l>
<l>t'avrìa ferme le gambe eternamente.</l>
</lg><lg><l>E Merïone di rimando: Enea,</l>
<l>forte sei, ma ti fia duro la possa</l>
<l>prostrar d'ognuno che al tuo scontro vegna,</l>
<l>ché mortal se' tu pure: e s'io con questa</l>
<l>in pieno ti corrò, con tutto il nerbo</l>
<l>delle tue mani e la tua gran baldanza</l>
<l>la palma a me darai, lo spirto a Pluto.</l>
</lg><lg><l>Disse: e Patròclo con rampogna acerba</l>
<l>garrendolo: Perché cianci sì vano</l>
<l>tu che sei valoroso, o Merïone?</l>
<l>Per contumelie, amico, unqua non fia</l>
<l>che l'inimico quell'esangue ceda,</l>
<l>ma col far che più d'un morda il terreno.</l>
<l>Orsù, lingua in consiglio, e braccio in guerra,</l>
<l>tregua alle ciance, e mano al ferro. — E dette</l>
<l>queste cose, s'avanza, e l'altro il segue.</l>
</lg><lg><l>Quale è il romor che fanno i legnaiuoli</l>
<l>in montana foresta, e lunge il suono</l>
<l>va gli orecchi a ferir, tale il rimbombo</l>
<l>per la vasta pianura si solleva</l>
<l>di celate, di scudi e di loriche,</l>
<l>altre di duro cuoio, altre di ferro,</l>
<l>ripercosse dall'aste e dalle spade:</l>
<l>ned occhio il più scernente affigurato</l>
<l>avrìa l'illustre Sarpedon: tant'era</l>
<l>negli strali, nel sangue e nella polve</l>
<l>sepolto tutto dalla fronte al piede.</l>
<l>Senza mai requie al freddo corpo intorno</l>
<l>facean tutti baruffa: e quale è il zonzo</l>
<l>con che soglion le mosche a primavera</l>
<l>assalir susurrando entro il presepe</l>
<l>i vasi pastorali, allor che pieni</l>
<l>sgorgan di latte; di costor tal era</l>
<l>la giravolta intorno a quell'estinto.</l>
</lg><lg><l>Fissi intanto tenea nell'aspra pugna</l>
<l>Giove gli sguardi lampeggianti, e seco</l>
<l>sul fato di Patròclo omai maturo</l>
<l>severamente nell'eterno senno</l>
<l>consultando venìa, se il grande Ettorre</l>
<l>là sul giacente Sarpedon l'uccida,</l>
<l>e dell'armi lo spogli; o se preceda</l>
<l>al suo morire di molt'altri il fato.</l>
<l>E questo parve lo miglior pensiero,</l>
<l>che del Pelìde Achille il bellicoso</l>
<l>scudier ricacci col lor duce i Teucri</l>
<l>alla cittade, e molte vite estingua.</l>
<l>Però d'Ettore al cor tale egli mise</l>
<l>una vil tema, che montato il cocchio</l>
<l>ratto in fuga si volse, ed alla fuga</l>
<l>i Troiani esortò, chiaro scorgendo</l>
<l>inclinarsi di Giove a suo periglio</l>
<l>le fatali bilance. Allor piè fermo</l>
<l>neppur de' Licii lo squadron non tenne,</l>
<l>ma tutti si fuggîr visto il trafitto</l>
<l>re lor giacente sotto monte orrendo</l>
<l>di cadaveri: tante su lui caddero</l>
<l>anime forti quando della pugna</l>
<l>a Giove piacque esasperar gli sdegni.</l>
<l>Così le corruscanti arme gli Achivi</l>
<l>trasser di dosso a Sarpedonte, e altero</l>
<l>alle navi invïolle il vincitore.</l>
</lg><lg><l>Allor l'eterno adunator de' nembi</l>
<l>ad Apollo così: Scendi veloce,</l>
<l>Febo diletto, e da quell'alto ingombro</l>
<l>d'armi sottraggi Sarpedonte, e terso</l>
<l>dall'atro sangue altrove il porta, e il lava</l>
<l>alla corrente, e lui d'ambrosia sparso</l>
<l>d'immortal veste avvolgi: indi alla Morte</l>
<l>ed al Sonno gemelli fa precetto</l>
<l>che all'opime di Licia alme contrade</l>
<l>il portino veloci, ove di tomba</l>
<l>e di colonna, onor de' morti, egli abbia</l>
<l>da' fratelli conforto e dagli amici.</l>
</lg><lg><l>Disse: e al paterno cenno obbedïente</l>
<l>calossi Apollo dall'idèa montagna</l>
<l>sul campo sanguinoso, e in un baleno</l>
<l>di sotto ai dardi Sarpedon levando,</l>
<l>e lontano il recando alla corrente</l>
<l>tutto lavollo, e l'irrigò d'ambrosia,</l>
<l>e di stola immortal lo ricoperse;</l>
<l>quindi al Sonno comanda ed alla Morte</l>
<l>d'indossarlo e portarselo veloci:</l>
<l>e quei subitamente ebber deposto</l>
<l>nella licia contrada il sacro incarco.</l>
</lg><lg><l>In questo mentre di Menèzio il figlio</l>
<l>i cavalli e l'auriga inanimando</l>
<l>ai Licii dava e ai Dàrdani la caccia.</l>
<l>Stolto! ché in danno gli tornò dassezzo.</l>
<l>Se d'Achille obbedìa saggio al comando,</l>
<l>schivato ei certo della Parca avrebbe</l>
<l>il decreto fatal: ma più possente</l>
<l>è di Giove il voler, che de' mortali.</l>
<l>Arbitro della tema ei mette in fuga</l>
<l>i più forti a suo senno, e allor pur anco</l>
<l>ch'egli medesmo a battagliar li sprona,</l>
<l>lor toglie la vittoria; e questo ei fece</l>
<l>d'audacia empiendo di Patròclo il petto.</l>
</lg><lg><l>Or qual prima, qual poi spingesti a Pluto,</l>
<l>quando alla morte ti chiamâr gli Dei,</l>
<l>magnanimo guerrier? Fur primi Adresto,</l>
<l>Autònoo, Echeclo, ed Epistorre e Pèrimo</l>
<l>prole di Mega, e Melanippo; quindi</l>
<l>Elaso e Mulio con Pilarte; e come</l>
<l>stese questi al terren, gli altri non fûro</l>
<l>lenti alla fuga. E per Patròclo allora</l>
<l>(ch'ei dirotto nell'ira innanzi a tutti</l>
<l>furiava coll'asta) avrìan di Troia</l>
<l>consumato gli Achei l'alto conquisto;</l>
<l>ma Febo Apollo lo vietò calato</l>
<l>su l'erta d'una torre, alto disastro</l>
<l>meditando al guerriero, e scampo ai Teucri.</l>
<l>Tre volte il cavalier dell'arduo muro</l>
<l>su gli sproni montò; tre volte il nume</l>
<l>colla destra immortal lo risospinse,</l>
<l>forte picchiando sul lucente scudo.</l>
<l>Ma come più feroce al quarto assalto</l>
<l>l'eroe spiccossi, minacciollo irato</l>
<l>con fiera voce il saettante iddio:</l>
<l>Addietro, illustre baldanzoso, addietro:</l>
<l>alla tua lancia non concede il fato</l>
<l>espugnar la città de' generosi</l>
<l>Teucri, né a quella pur del grande Achille</l>
<l>sì più forte di te. — Questo sol disse:</l>
<l>ed il guerriero retrocesse e l'ira</l>
<l>schivò del nume che da lungi impiaga.</l>
</lg><lg><l>Avea frattanto su le porte Scee</l>
<l>de' suoi fuggenti corridori Ettorre</l>
<l>rattenuta la foga, e in cor dubbiava</l>
<l>se spronarli dovesse entro la mischia</l>
<l>novellamente, e rinfrescar la pugna,</l>
<l>o chiamando a raccolta entro le mura</l>
<l>l'esercito ridurre. A lui nel mezzo</l>
<l>di questo dubbio appresentossi Apollo,</l>
<l>tolte d'Asio le forme. Era d'Ettorre</l>
<l>zio cotest'Asio ad Ecuba germano,</l>
<l>e nondimeno ancor di giovinezza</l>
<l>fresco e di forze, di Dimante figlio,</l>
<l>che del frigio Sangario in su le rive</l>
<l>tenea suo seggio. La costui sembianza</l>
<l>presa, il nume sì disse: Ettor, perché</l>
<l>cessi dall'armi? È d'un tuo pari indegna</l>
<l>questa desidia. Di vigor vincessi</l>
<l>io te quanto tu me! ben io pentirti</l>
<l>farei del tuo riposo. Orsù, converti</l>
<l>contra Patròclo que' destrieri, e trova</l>
<l>d'atterrarlo una via: fa che l'onore</l>
<l>di questa morte Apollo ti conceda.</l>
</lg><lg><l>Disse; e di nuovo il Dio nel travaglioso</l>
<l>conflitto si confuse. In sé riscosso</l>
<l>Ettore al franco Cebrïon fe' cenno</l>
<l>di sferzargli i destrieri alla battaglia:</l>
<l>ed Apollo per mezzo ai combattenti</l>
<l>scorrendo occulto seminava intanto</l>
<l>tra gli Achei lo scompiglio e la paura,</l>
<l>e fea vincenti col lor duce i Teucri.</l>
<l>Sdegnoso Ettorre di ferir sul volgo</l>
<l>de' nemici, spingea solo in Patròclo</l>
<l>i gagliardi cavalli, e ad incontrarlo</l>
<l>diè il Tessalo dal cocchio un salto in terra</l>
<l>coll'asta nella manca, e colla dritta</l>
<l>un macigno afferrò aspro che tutto</l>
<l>empieagli il pugno, e lo scagliò di forza.</l>
<l>Fallì la mira il colpo, ma d'un pelo;</l>
<l>né però vano uscì, ché nella fronte</l>
<l>l'ettòreo auriga Cebrïon percosse,</l>
<l>tutto al governo delle briglie intento,</l>
<l>Cebrïon che nascea del re troiano</l>
<l>valoroso bastardo. Il sasso acuto</l>
<l>l'un ciglio e l'altro sgretolò, né l'osso</l>
<l>sostenerlo poteo. Divelti al piede</l>
<l>gli schizzâr gli occhi nella sabbia, ed esso,</l>
<l>qual suole il notator, fece cadendo</l>
<l>dal carro un tómo, e l'agghiacciò la morte.</l>
<l>E tu, Patròclo, con amari accenti</l>
<l>lo schernisti così: Davvero è snello</l>
<l>questo Troiano: ve' ve' come ei tombola</l>
<l>con leggiadrìa! Se in pelago pescoso</l>
<l>capitasse costui, certo saprebbe</l>
<l>saltando in mar, foss'anche in gran fortuna,</l>
<l>dallo scoglio spiccar conchiglie e ricci</l>
<l>da saziarne molte epe: sì lesto</l>
<l>saltò pur or dal carro a capo in giuso.</l>
<l>Oh gli eccellenti notator che ha Troia!</l>
</lg><lg><l>Sì dicendo, avventossi a Cebrïone</l>
<l>come fiero lïon che disertando</l>
<l>una greggia, piagar si sente il petto,</l>
<l>e dal proprio valor morte riceve.</l>
<l>Ma ratto contra a quel furor si slancia</l>
<l>Ettore dalla biga; e i due superbi</l>
<l>incomincian col ferro a disputarsi</l>
<l>l'esangue Cebrïon. Qual due lïoni</l>
<l>che per gran fame e per gran cor feroci</l>
<l>s'azzuffano d'un monte in su la cima</l>
<l>per la contesa d'una cerva uccisa;</l>
<l>non altrimenti i due mastri di guerra,</l>
<l>l'intrepido Patròclo e il grande Ettorre,</l>
<l>ardono entrambi del crudel desìo</l>
<l>di trucidarsi. Il teucro eroe la testa</l>
<l>del cadavere afferra, e lo ghermisce</l>
<l>il Tessalo d'un piede, e la sua presa</l>
<l>né quei né questi di lasciar fa stima.</l>
<l>Allor Troiani e Achivi una battaglia</l>
<l>appiccâr disperata: e qual gareggiano</l>
<l>d'Euro e di Noto i forti fiati a svellere</l>
<l>nelle selve montane il faggio e il frassino</l>
<l>ed il ruvido cornio; e questi all'aere</l>
<l>dibattendo le lunghe e larghe braccia</l>
<l>con immenso ruggito le confondono,</l>
<l>finché li vedi fracassarsi, e opprimere</l>
<l>fragorosi la valle: a questa immagine</l>
<l>l'un su l'altro scagliandosi combattono</l>
<l>Troiani e Dànai del fuggir dimentichi.</l>
<l>Dintorno a Cebrïon folta conficcasi</l>
<l>una selva d'acute aste e d'aligeri</l>
<l>dardi guizzanti dalle cocche; assidua</l>
<l>d'enormi sassi una tempesta crepita</l>
<l>su gli ammaccati scudi; ed ei nel vortice</l>
<l>della polve giacea grande cadavere</l>
<l>in grande spazio, eternamente, ahi misero!</l>
<l>dei cari in vita equestri studi immemore.</l>
</lg><lg><l>Finché del sole ascesero le rote</l>
<l>verso il mezzo del ciel, d'ambe le parti</l>
<l>uscìano i colpi con egual ruina,</l>
<l>e la gente cadea. Ma quando il giorno</l>
<l>su le vie dechinò dell'occidente,</l>
<l>prevalse il fato degli Achei che alfine</l>
<l>dall'acervo dei teli, e dalla serra</l>
<l>de' Troiani involâr di Cebrïone</l>
<l>la salma, e l'armi gli rapîr di dosso.</l>
<l>Qui fu che pieno di crudel talento</l>
<l>urtò Patròclo i Troi. Tre volte il fiero</l>
<l>con gridi orrendi gli assalì, tre volte</l>
<l>spense nove guerrier; ma come il quarto</l>
<l>impeto fece, e parve un Dio, la Parca</l>
<l>del viver tuo raccolse il filo estremo,</l>
<l>miserando garzon, ché ad incontrarti</l>
<l>venìa tremendo nella mischia Apollo:</l>
<l>né camminar tra l'armi alla sua volta</l>
<l>l'eroe lo vide, ché una folta nebbia</l>
<l>le divine sembianze ricoprìa.</l>
<l>Vennegli a tergo il nume, e colla grave</l>
<l>palma sul dosso tra le late spalle</l>
<l>gli dechinò sì forte una percossa,</l>
<l>che abbacinossi al misero la vista</l>
<l>e girò l'intelletto. Indi dal capo</l>
<l>via saltar gli fe' l'elmo il Dio nemico,</l>
<l>e l'elmo al suolo rotolando fece</l>
<l>sotto il piè de' corsieri un tintinnìo,</l>
<l>e si bruttaro del cimier le creste</l>
<l>di sangue e polve; né di polve in pria</l>
<l>insozzar quel cimiero era concesso</l>
<l>quando l'intatto capo e la leggiadra</l>
<l>fronte copriva del divino Achille.</l>
<l>Ma in quel giorno fatal Giove permise</l>
<l>che d'Ettore passasse in su le chiome</l>
<l>vicino anch'esso al fato estremo. Allora</l>
<l>tutta a Patròclo nella man si franse</l>
<l>la ferrea, lunga, ponderosa e salda</l>
<l>smisurata sua lancia, e sul terreno</l>
<l>dalla manca gli cadde il gran pavese</l>
<l>rotto il guinzaglio. Di sua man l'usbergo</l>
<l>sciolsegli alfine di Latona il figlio,</l>
<l>e l'infelice allor del tutto uscìo</l>
<l>di sentimento; gli tremaro i polsi,</l>
<l>ristette immoto, sbalordito, e in quella</l>
<l>tra l'una spalla e l'altra lo percosse</l>
<l>coll'asta da vicin di Panto il figlio</l>
<l>l'audace Euforbo, un Dàrdano che al corso</l>
<l>e in trattar lancia e maneggiar destrieri</l>
<l>la pari gioventù vincea d'assai.</l>
<l>La prima volta che sublime ei parve</l>
<l>su la biga a imparar dell'armi il duro</l>
<l>mestier, venti guerrieri al paragone</l>
<l>riversò da' lor cocchi; ed or fu il primo</l>
<l>che ti ferì, Patròclo, e non t'uccise.</l>
<l>Anzi dal corpo ricovrando il ferro</l>
<l>si fuggì pauroso, e nella turba</l>
<l>si confuse il fellon, che di Patròclo</l>
<l>benché piagato e già dell'armi ignudo</l>
<l>non sostenne la vista. Da quel colpo</l>
<l>e più dall'urto dell'avverso Dio</l>
<l>abbattuto l'eroe si ritirava</l>
<l>fra' suoi compagni ad ischivar la morte.</l>
<l>Ed Ettore, veduto il suo nemico</l>
<l>retrocedente e già di piaga offeso,</l>
<l>tra le file vicino gli si strinse,</l>
<l>nell'imo casso immerse l'asta e tutta</l>
<l>dall'altra parte riuscïr la fece.</l>
<l>Risonò nel cadere, ed un gran lutto</l>
<l>per l'esercito achivo si diffuse.</l>
</lg><lg><l>Come quando un lïone alla montagna</l>
<l>cinghial di forze smisurate assalta,</l>
<l>e l'uno e l'altro di gran cor fan lite</l>
<l>d'una povera fonte, al cui zampillo</l>
<l>venìano entrambi ad ammorzar la sete;</l>
<l>alfin la belva dai robusti artigli</l>
<l>stende anelo il nemico in su l'arena:</l>
<l>tal di Menèzio al generoso figlio</l>
<l>de' Teucri struggitor tolse la vita</l>
<l>il troian duce, e al moribondo eroe</l>
<l>orgoglioso insultando, Ecco, dicea,</l>
<l>ecco, o Patròclo, la città che dianzi</l>
<l>atterrar ti credesti, ecco le donne</l>
<l>che ti sperasti di condur captive</l>
<l>alla paterna Ftia. Folle! e non sai</l>
<l>che a difesa di queste anco i cavalli</l>
<l>d'Ettòr son pronti a guerreggiar co' piedi?</l>
<l>E che fra' Teucri bellicosi io stesso</l>
<l>non vil guerriero maneggiar so l'asta,</l>
<l>e preservarli da servil catena?</l>
<l>Tu frattanto qui statti orrido pasto</l>
<l>d'avoltoi. Che ti valse, o sventurato,</l>
<l>quel tuo sì forte Achille? Ei molti avvisi</l>
<l>ti diè certo al partire: O cavaliero</l>
<l>caro Patròclo, non mi far ritorno</l>
<l>alle navi se pria dell'omicida</l>
<l>Ettòr sul petto non avrai spezzato</l>
<l>il sanguinoso usbergo… Ei certo il disse,</l>
<l>e a te, stolto che fosti! il persuase.</l>
</lg><lg><l>E a lui così l'eroe languente: Or puoi</l>
<l>menar gran vampo, Ettorre, or che ti diero</l>
<l>di mia morte la palma Apollo e Giove.</l>
<l>Essi, non tu, m'han domo; essi m'han tratto</l>
<l>l'armi di dosso. Se pur venti a fronte</l>
<l>tuoi pari in campo mi venìan, qui tutti</l>
<l>questo braccio gli avrìa prostrati e spenti.</l>
<l>Ma me per rio destin qui Febo uccide</l>
<l>fra gl'Immortali, e tra' mortali Euforbo,</l>
<l>tu terzo mi dispogli. Or io vo' dirti</l>
<l>cosa che in mente collocar ben devi:</l>
<l>breve corso a te pur resta di vita:</l>
<l>già t'incalza la Parca, e tu cadrai</l>
<l>sotto la destra dell'invitto Achille.</l>
</lg><lg><l>Disse e spirò. Disciolta dalle membra</l>
<l>scese l'alma a Pluton la sua piangendo</l>
<l>sorte infelice e la perduta insieme</l>
<l>fortezza e gioventù. Sovra l'estinto</l>
<l>arrestatosi Ettorre, A che mi vai</l>
<l>profetando, dicea, morte funesta?</l>
<l>Chi sa che questo della bella Teti</l>
<l>vantato figlio, questo Achille a Dite</l>
<l>colto dall'asta mia non mi preceda?</l>
</lg><lg><l>Così dicendo, lo calcò d'un piede,</l>
<l>gli svelse il telo dalla piaga, e lungi</l>
<l>lui supino gittò. Poi ratto addosso</l>
<l>all'auriga d'Achille si disserra,</l>
<l>di ferirlo bramoso. Invan; ché altrove</l>
<l>gl'immortali sel portano corsieri.</l>
<l>che in bel dono a Pelèo diero gli Dei.</l>
</lg>
</lg>
</div1>
<div1 type="parte">
<head>Libro decimosettimo</head>
<lg type="non-definito">
<lg><l>Visto in campo cader dai Teucri ucciso</l>
<l>Patròclo, s'avanzò d'armi splendente</l>
<l>il bellicoso Menelao. Si pose</l>
<l>del morto alla difesa, e il circuiva</l>
<l>qual suole mugolando errar dintorno</l>
<l>alla tenera prole una giovenca</l>
<l>cui di madre sentir fe' il dolce affetto</l>
<l>del primo parto la fatica. Il forte</l>
<l>davanti gli sporgea l'asta e lo scudo,</l>
<l>pronto a ferir qual osi avvicinarsi.</l>
</lg><lg><l>Ma sul caduto eroe di Panto il figlio</l>
<l>rivolò, si fe' presso, e baldanzoso</l>
<l>all'Atride gridò: Duce di genti,</l>
<l>di Giove alunno Menelao, recedi;</l>
<l>quell'estinto abbandona, e a me le spoglie</l>
<l>sanguinose ne lascia, a me che primo</l>
<l>fra tutti e Teucri ed alleati in aspra</l>
<l>pugna il percossi. Non vietarmi adunque</l>
<l>quest'alta gloria fra' Troiani; o ch'io</l>
<l>col ferro ti trarrò l'alma dal petto.</l>
</lg><lg><l>Eterno Giove, gli rispose irato</l>
<l>il biondo Menelao, dove s'intese</l>
<l>più sconcio millantar? Né di pantera</l>
<l>né di lïon fu mai né di robusto</l>
<l>truculento cinghial tanto l'ardire</l>
<l>quanta spiran ferocia i Pantoìdi.</l>
<l>E pur che valse il fior di gioventude</l>
<l>a quel tuo di cavalli agitatore</l>
<l>fratello Iperenòr, quando chiamarmi</l>
<l>il più codardo de' guerrieri achei,</l>
<l>e aspettarmi s'ardì? Ma nol tornaro</l>
<l>i propri piedi alla magion, mi credo,</l>
<l>di molta festa obbietto ai venerandi</l>
<l>suoi genitori e alla diletta sposa.</l>
<l>Farò di te, se innoltri, ora lo stesso.</l>
<l>Ma t'esorto a ritrarti, e pria che qualche</l>
<l>danno ti colga, dilungarti. Il fatto</l>
<l>rende accorto, ma tardi, anche lo stolto.</l>
</lg><lg><l>Disse; e fermo in suo cor l'altro riprese:</l>
<l>Pagami or dunque, o Menelao, del morto</l>
<l>mio fratello la pena e del tuo vanto.</l>
<l>D'una giovine sposa, è ver, tu festi</l>
<l>vedovo il letto, e d'ineffabil lutto</l>
<l>fosti cagione ai genitor; ma dolce</l>
<l>farò ben io di quei meschini il pianto,</l>
<l>se carco del tuo capo e di tue spoglie</l>
<l>in man di Panto e della dìa Frontìde</l>
<l>le deporrò. Non più parole. Il ferro</l>
<l>provi qui tosto chi sia prode o vile.</l>
</lg><lg><l>Ferì, ciò detto, nel rotondo scudo,</l>
<l>ma nol passò, ché nella salda targa</l>
<l>si ritorse la punta. Impeto fece,</l>
<l>Giove invocando, dopo lui l'Atride,</l>
<l>e al nemico, che in guardia si traea,</l>
<l>nell'imo gorgozzul spinta la picca,</l>
<l>ve l'immerge di forza, e gli trafora</l>
<l>il delicato collo. Ei cadde, e sopra</l>
<l>gli tonâr l'armi; e della chioma, a quella</l>
<l>delle Grazie simìl, le vaghe anella</l>
<l>d'auro avvinte e d'argento insanguinârsi.</l>
<l>Qual d'olivo gentil pianta nudrita</l>
<l>in lieto d'acque solitario loco</l>
<l>bella sorge e frondosa: il molle fiato</l>
<l>l'accarezza dell'aure, e mentre tutta</l>
<l>del suo candido fiore si riveste,</l>
<l>un improvviso turbine la schianta</l>
<l>dall'ime barbe, e la distende a terra;</l>
<l>tal l'Atride prostese il valoroso</l>
<l>figliuol di Panto Euforbo, e a dispogliarlo</l>
<l>corse dell'armi. Come quando un forte</l>
<l>lïon montano una giovenca afferra</l>
<l>fior dell'armento, co' robusti denti</l>
<l>prima il collo le frange, indi sbranata</l>
<l>le sanguinose viscere n'ingozza:</l>
<l>alto di cani intorno e di pastori</l>
<l>romor si leva, ma niun s'accosta,</l>
<l>ché affrontarlo non osano compresi</l>
<l>di pallido timor: così nessuno</l>
<l>ardìa de' Teucri al baldanzoso Atride</l>
<l>farsi addosso; e all'ucciso ei tolte l'armi</l>
<l>agevolmente avrìa, se questa lode</l>
<l>gl'invidiando Apollo, incontro a lui</l>
<l>non incitava il marzïale Ettorre.</l>
<l>Di Menta, duce de' Ciconi, ei prese</l>
<l>le sembianze e gridò queste parole:</l>
<l>Ettore, a che del bellicoso Achille,</l>
<l>senza speranza d'arrivarli, insegui</l>
<l>gl'immortali corsieri? Umana destra</l>
<l>mal li doma, e guidarli altri non puote</l>
<l>che Achille, germe d'una Diva. Intanto</l>
<l>il forte Atride Menelao la salma</l>
<l>di Pàtroclo salvando, a morte ha messo</l>
<l>un illustre Troian, di Panto il figlio,</l>
<l>e ne spense il valor. — Ciò detto, il Dio</l>
<l>ritornò nella mischia. Alto dolore</l>
<l>l'ettòreo petto circondò: rivolse</l>
<l>l'eroe lo sguardo per le file in giro,</l>
<l>e tosto dell'esimie armi veduto</l>
<l>il rapitore, e l'altro al suol giacente</l>
<l>in un lago di sangue, oltre si spinse</l>
<l>scintillante nel ferro come lingua</l>
<l>del vivo fuoco di Vulcano, e mise</l>
<l>acuto un grido. Udillo, e sospirando</l>
<l>nel segreto suo cor disse l'Atride:</l>
<l>Misero che farò? Se queste belle</l>
<l>armi abbandono e di Menèzio il figlio</l>
<l>per onor mio qui steso, alla mia fuga</l>
<l>gli Achei per certo insulteran; se solo,</l>
<l>da pudor vinto, con Ettòr mi provo</l>
<l>e co' suoi forti, io sol da molti oppresso</l>
<l>cadrò, ché tutti il condottier troiano</l>
<l>seco i Teucri ne mena a questa volta.</l>
<l>Ma che dubbia il mio cor? Chi con avversi</l>
<l>numi un guerrier, che sia lor caro, affronta,</l>
<l>corre alla sua ruina. Alcun non fia</l>
<l>dunque de' Greci che con me s'adiri</l>
<l>se davanti ad Ettorre, a lui che pugna</l>
<l>per comando d'un nume, io mi ritraggo.</l>
<l>Pur se avverrà che in qualche parte io trovi</l>
<l>il magnanimo Aiace, entrambi all'armi</l>
<l>ritorneremo allor, pur contra un Dio,</l>
<l>e a sollievo de' mali opra faremo</l>
<l>di trar salvo ad Achille il morto amico.</l>
</lg><lg><l>Mentre tai cose gli ragiona il core,</l>
<l>da Ettore precorse ecco de' Teucri</l>
<l>sopravvenir le schiere. Allora ei cesse,</l>
<l>e il morto abbandonò, gli occhi volgendo</l>
<l>tratto tratto all'indietro, a simiglianza</l>
<l>di giubbato lïon cui da' presepi</l>
<l>caccian cani e pastor con dardi ed urli.</l>
<l>Freme la belva in suo gran core, e parte</l>
<l>mal suo grado dal chiuso: a tal sembianza</l>
<l>da Patròclo partissi il biondo Atride.</l>
</lg><lg><l>Giunto ai compagni, s'arrestò, si volse</l>
<l>cercando in giro collo sguardo il grande</l>
<l>figliuol di Telamone, e alla sinistra</l>
<l>della pugna il mirò, che alla battaglia</l>
<l>animava i suoi prodi a cui poc'anzi</l>
<l>Febo avea messo nelle vene il gelo</l>
<l>d'un divino terror. Corse, e veloce</l>
<l>raggiuntolo gridò: Qua tosto, Aiace,</l>
<l>vola, amico, affrettiamci alla difesa</l>
<l>di Pàtroclo; serbiamne al divo Achille</l>
<l>il nudo corpo almen, poiché dell'armi</l>
<l>già si fece signor l'altero Ettorre.</l>
</lg><lg><l>Turbâr la generosa alma d'Aiace</l>
<l>queste parole: s'avviò, si spinse</l>
<l>tra i guerrieri davanti, in compagnia</l>
<l>di Menelao. Per l'atra polve intanto</l>
<l>strascinava di Pàtroclo la nuda</l>
<l>salma il duce troiano, onde troncarne</l>
<l>dagli omeri la testa, e far del rotto</l>
<l>corpo ai cani di Troia orrido pasto.</l>
<l>Ma gli fu sopra col turrito scudo</l>
<l>il Telamònio: retrocesse Ettorre</l>
<l>nella torma de' suoi, d'un salto ascese</l>
<l>il cocchio, e le rapite armi famose</l>
<l>dielle ai Teucri a portar nella cittade,</l>
<l>d'alta sua gloria monumento. Allora</l>
<l>coll'ampio scudo ricoprendo il figlio</l>
<l>di Menèzio, fermossi il grande Aiace,</l>
<l>come lïon, cui, mentre al bosco mena</l>
<l>i leoncini, sopravvien la turba</l>
<l>de' cacciatori: si raggira il fiero,</l>
<l>che sente la sua forza, intorno ai figli,</l>
<l>e i truci occhi rivolve, e tutto abbassa</l>
<l>il sopracciglio che gli copre il lampo</l>
<l>delle pupille: a questo modo Aiace</l>
<l>circuisce e protegge il morto eroe.</l>
<l>Dall'altro lato è Menelao cui l'alta</l>
<l>doglia del petto tuttavia ricresce.</l>
</lg><lg><l>De' Licii il condottier Glauco, buon figlio</l>
<l>d'Ippòloco, ad Ettòr volgendo allora</l>
<l>bieco il guardo, con detti aspri il garrisce:</l>
<l>O di viso sol prode, e non di fatto,</l>
<l>Ettore! a torto te la fama estolle,</l>
<l>te sì pronto al fuggir. Pensa alla guisa</l>
<l>di salvar la cittade e le sue rocche</l>
<l>quindi innanzi tu sol colla tua gente,</l>
<l>ché nessuno de' Licii alla salvezza</l>
<l>d'Ilio co' Greci pugnerà, nessuno,</l>
<l>da che teco nessun merto s'acquista</l>
<l>col sempre battagliar contro il nemico.</l>
<l>Sciaurato! e qual dunque avrai tu cura</l>
<l>de' minori guerrier, tu che lasciasti</l>
<l>preda agli Argivi Sarpedon, che mentre</l>
<l>visse, a Troia fu scudo ed a te stesso?</l>
<l>E ti sofferse il cor d'abbandonarlo</l>
<l>allo strazio de' cani? Or se a mio senno</l>
<l>faranno i Licii, partiremci, e tosto;</l>
<l>e d'Ilio apparirà l'alta ruina.</l>
<l>Oh! s'or fosse ne' Troi quella fort'alma,</l>
<l>quell'intrepido ardir che ne' conflitti</l>
<l>scalda gli amici della patria veri,</l>
<l>noi dentr'Ilio trarremmo immantinente</l>
<l>di Pàtroclo la salma. Ove un cotanto</l>
<l>morto, sottratto dalla calda pugna,</l>
<l>strascinato di Priamo ne fosse</l>
<l>dentro le mura, renderìan gli Achei</l>
<l>di Sarpedonte le bell'armi e il corpo</l>
<l>pronti a tal prezzo. Perocché l'ucciso</l>
<l>di quel forte è l'amico che di possa</l>
<l>tutti avanza gli Argivi, e schiera il segue</l>
<l>di bellicosi. Ma del fiero Aiace</l>
<l>tu non osasti sostener lo scontro</l>
<l>né lo sguardo fra l'armi, e via fuggisti,</l>
<l>perché minore di valor ti senti.</l>
</lg><lg><l>Con bieco piglio fe' risposta Ettorre:</l>
<l>Perché tale qual sei, Glauco, favelli</l>
<l>così superbo? Io ti credea per senno</l>
<l>miglior di quanti la feconda gleba</l>
<l>della Licia nudrisce. Or veggo a prova</l>
<l>che tu se' stolto, se affermar t'attenti</l>
<l>che d'Aiace lo scontro io non sostenni.</l>
<l>Né la pugna io, no mai, né il calpestìo</l>
<l>de' cavalli pavento, ma di Giove</l>
<l>l'alto consiglio che ogni forza eccede.</l>
<l>Egli in fuga ne mette a suo talento</l>
<l>anche i più prodi, e ne' conflitti or toglie</l>
<l>or dona la vittoria. Orsù, vien meco,</l>
<l>statti, amico, al mio fianco, e vedi al fatto</l>
<l>se quel vile sarò tutto quest'oggi</l>
<l>che tu dicesti, o se saprò l'ardire</l>
<l>di qualunque domar gagliardo Acheo</l>
<l>che del morto s'innoltri alla difesa.</l>
</lg><lg><l>Quindi le schiere inanimando grida:</l>
<l>Teucri, Dàrdani, Licii, or vi mostrate</l>
<l>uomini, e il petto vi conforti, amici,</l>
<l>dell'antico valor la rimembranza,</l>
<l>mentre l'armi d'Achille, da me tolte</l>
<l>all'ucciso Patròclo, io mi rivesto.</l>
</lg><lg><l>Disse, e corse e raggiunse in un baleno</l>
<l>delle bell'arme i portatori, e date</l>
<l>a recarsi nel sacro Ilio le sue,</l>
<l>fuor del conflitto ed a' suoi prodi in mezzo</l>
<l>le immortali si cinse armi d'Achille,</l>
<l>dono de' numi al genitor Pelèo,</l>
<l>che poi vecchio le cesse al suo gran figlio:</l>
<l>ma il figlio in quelle ad invecchiar non venne.</l>
</lg><lg><l>Come il sommo de' nembi adunatore</l>
<l>del Pelìde indossarsi le divine</l>
<l>armi lo vide, crollò il capo, e seco</l>
<l>nel suo cor favellò: Misero! al fianco</l>
<l>ti sta la morte, e tu nol pensi, e l'armi</l>
<l>ti vesti dell'eroe che de' guerrieri</l>
<l>tutti è il terrore, a cui tu il forte hai spento</l>
<l>mansueto compagno, armi d'eterna</l>
<l>tempra a lui tolte con oltraggio. Or io</l>
<l>d'alta vittoria ti farò superbo,</l>
<l>e compenso sarà del non doverti</l>
<l>Andròmaca, al tornar dalla battaglia,</l>
<l>scioglier l'usbergo del Pelìde Achille.</l>
</lg><lg><l>Disse; e l'arco de' negri sopraccigli</l>
<l>abbassando, d'Ettorre alla persona</l>
<l>adattò l'armatura. Al suo contatto</l>
<l>infiammossi l'eroe d'un bellicoso</l>
<l>orribile furor, tutte di forza</l>
<l>sentì inondarsi e di valor le vene.</l>
<l>Degl'incliti alleati, alto gridando,</l>
<l>quindi avviossi alle caterve, e a tutti</l>
<l>veder sembrava folgorar nell'armi</l>
<l>del magnanimo Achille Achille istesso.</l>
<l>E d'ogni parte ognun riconfortando,</l>
<l>Mestle, Glauco, Tersìloco, Medonte,</l>
<l>Asteropèo, Disènore, Ippotòo,</l>
<l>e Cròmio, e Forci, e l'indovino Ennòmo,</l>
<l>con questi accenti li raccese: Udite,</l>
<l>collegati: non io dalle vicine</l>
<l>cittadi ad Ilio ragunai le vostre</l>
<l>numerose coorti onde di gente</l>
<l>far molta mano, ché mestier non m'era;</l>
<l>ma perché meco da' feroci Achei</l>
<l>le teucre spose ne servaste e i figli</l>
<l>con pronti petti. Di tributi io gravo</l>
<l>in questo intendimento il popol mio</l>
<l>per satollarvi. Dover vostro è dunque</l>
<l>voltar dritta la fronte all'inimico,</l>
<l>e o salvarsi o perir, ché della guerra</l>
<l>questo è il commercio. A chi di voi costringa</l>
<l>Aiace in fuga, e de' Troiani al campo</l>
<l>tragga il morto Patròclo, a questi io cedo</l>
<l>la metà delle spoglie, e andrà divisa</l>
<l>egual con esso la mia gloria ancora.</l>
</lg><lg><l>Al fin delle parole alzâr le lance</l>
<l>tutti, e al nemico s'addrizzâr di punta</l>
<l>con grande in core di strappar speranza</l>
<l>dalle mani del gran Telamonìde</l>
<l>il morto: folli! ché sul morto istesso</l>
<l>quell'invitto dovea farne macello.</l>
</lg><lg><l>Allor rivolto Aiace al battagliero</l>
<l>Menelao, così disse: Illustre Atride,</l>
<l>caro alunno di Giove, assai pavento</l>
<l>ch'or salvi usciamo dall'acerba pugna.</l>
<l>Né sì tem'io per Pàtroclo, che parmi</l>
<l>del suo corpo farà tosto di Troia</l>
<l>sazi i cani e gli augei, quanto pel mio</l>
<l>e pel tuo capo un qualche sconcio: vedi</l>
<l>quella nube di guerra che già tutto</l>
<l>ricopre il campo? D'Ettore son quelle</l>
<l>le falangi, e su noi pende una grave</l>
<l>manifesta rovina. Orsù de' Greci,</l>
<l>se udir ti ponno, i più valenti appella.</l>
</lg><lg><l>Non fe' niego il guerriero, e a tutta gola</l>
<l>gridava: Amici, capitani achei,</l>
<l>quanti alle mense degli Atridi in giro</l>
<l>propinate le tazze, ed onorati</l>
<l>dal sommo Giove i popoli reggete;</l>
<l>nell'ardor della zuffa il guardo mio</l>
<l>non vi distingue, ma chïunque ascolta</l>
<l>deh corra, e sdegno il prenda che Patròclo</l>
<l>ludibrio resti delle frigie belve.</l>
</lg><lg><l>Aiace, d'Oïlèo veloce figlio,</l>
<l>udillo, e primo per la mischia accorse;</l>
<l>Idomenèo dop'esso e Merïone</l>
<l>in sembianza di Marte. E chi di tutti,</l>
<l>che poi la pugna rintegrâr, potrìa</l>
<l>dire i nomi al pensier? Primieri i Teucri</l>
<l>stretti insieme fêr impeto, precorsi</l>
<l>dal grande Ettorre. Come quando all'alta</l>
<l>foce d'un fiume che da Giove è sceso,</l>
<l>freme ritroso alla corrente il flutto</l>
<l>eruttato dal mar: mugghian con vasto</l>
<l>rimbombo i lidi: simigliante a questo</l>
<l>fu de' Teucri il clamor. Dall'altro lato</l>
<l>tutti d'un cor con assiepati scudi</l>
<l>gli Achei fêr cerchio di Menèzio al figlio,</l>
<l>e il Saturnio dintorno ai rilucenti</l>
<l>elmi un'atra caligine spandea,</l>
<l>ché d'Achille l'amico il Dio dilesse,</l>
<l>mentre fu vivo, e ch'egli or sia di fiere</l>
<l>orrido cibo sofferir non puote.</l>
<l>A pugnar quindi per la sua difesa</l>
<l>i compagni eccitò. Nel primo cozzo</l>
<l>i Troiani respinsero gli Achivi</l>
<l>che sbigottiti abbandonâr l'estinto;</l>
<l>né i Troiani però, benché bramosi,</l>
<l>dieder morte a verun, solo badando</l>
<l>a predar il cadavere; ma presto</l>
<l>si raccostâr gli Achei, ché il grande Aiace,</l>
<l>e d'aspetto e di forze il più prestante</l>
<l>sovra tutti gli Achei dopo il Pelìde,</l>
<l>tostamente voltar fronte li fece.</l>
</lg><lg><l>Tra gl'innanzi l'eroe quindi si spinse,</l>
<l>pari ad ispido verro alla montagna,</l>
<l>che con sùbita furia si converte</l>
<l>fra le roste, e sbaraglia de' gagliardi</l>
<l>cacciatori la turba e de' molossi:</l>
<l>così di Telamon l'esimio figlio</l>
<l>de' Troiani disperde le falangi</l>
<l>che a Pàtroclo fan calca, e strascinarlo</l>
<l>si studiano in trïonfo entro le mura.</l>
</lg><lg><l>Illustre germe del Pelasgo Leto,</l>
<l>Ippòtoo gli avea d'un saldo cuoio</l>
<l>ai nervi del tallon l'un piede avvinto,</l>
<l>e di mezzo al ferir de' combattenti</l>
<l>per la sabbia il traea, grato sperando</l>
<l>farsi ad Ettorre ed ai Troiani; ed ecco</l>
<l>giungergli un danno che nessun, quantunque</l>
<l>desideroso, allontanar gli seppe.</l>
<l>Fra la turba avventossi, e su le guance</l>
<l>dell'elmo Aiace disserrògli un colpo</l>
<l>che tutto lo spezzò: tanto dell'asta</l>
<l>fu il picchio e tanto della mano il pondo.</l>
<l>Schizzâr per l'aria le cervella e il sangue</l>
<l>dall'aperta ferita, e tosto a lui</l>
<l>quetârsi i polsi; dalle man gli cadde</l>
<l>del morto il piede, e sovra il morto ei pure</l>
<l>boccon cadde e spirò lungi dai campi</l>
<l>di Larissa fecondi: né poteo</l>
<l>dell'averlo educato ai genitori</l>
<l>rendere il premio, perocché d'Aiace</l>
<l>la gran lancia fe' brevi i giorni suoi.</l>
</lg><lg><l>Contro Aiace l'acuta asta allor trasse</l>
<l>Ettore; e l'altro, visto l'atto, alquanto</l>
<l>dechinossi, e schivolla. Era di costa</l>
<l>Schedio, d'Ifito generoso figlio,</l>
<l>fortissimo Focense che sua stanza,</l>
<l>di molta gente correttor, tenea</l>
<l>nell'inclita Panòpe. A mezza gola</l>
<l>colpillo, e tutta al sommo della spalla</l>
<l>la ferrea punta gli passò la strozza.</l>
<l>Cadde il trafitto con fragore, e cupo</l>
<l>s'udì dell'armi il tuon sopra il suo petto.</l>
</lg><lg><l>Aiace di rincontro in mezzo all'epa</l>
<l>di Fenòpo il figliuol Forci percosse,</l>
<l>forte guerrier che messo alla difesa</l>
<l>d'Ippòtoo s'era. Il furïoso ferro</l>
<l>ruppe l'incavo del torace, ed alto</l>
<l>ne squarciò gl'intestini. Ei cadde, e strinse</l>
<l>colla palma il terren. Dier piega allora</l>
<l>i primi in zuffa, ripiegossi ei pure</l>
<l>l'illustre Ettorre, e con orrende grida</l>
<l>d'Ippòtoo e Forci strascinâr gli Argivi</l>
<l>le morte salme, e le spogliâr. Compresi</l>
<l>di viltade i Troiani, e dalle greche</l>
<l>lance incalzati allor verso le rocche</l>
<l>sarìan d'Ilio fuggiti, e avrìan gli Argivi</l>
<l>contro il decreto del tonante Iddio</l>
<l>in lor solo valor vinta la pugna,</l>
<l>se Apollo a tempo la virtù d'Enea</l>
<l>non ridestava. Le sembianze ei prese</l>
<l>dell'Epitide araldo Perifante,</l>
<l>che in tale officio a molta età venuto</l>
<l>del vecchio Anchise nelle case, istrutta</l>
<l>di fedeli consigli avea la mente.</l>
<l>Così cangiato, a lui disse il divino</l>
<l>figlio di Giove: Enea, l'eccelsa Troia</l>
<l>contro il volere degli Dei periglia.</l>
<l>Ché non la cerchi di salvar? l'esemplo</l>
<l>ché non imiti degli eroi ch'io vidi</l>
<l>d'ogni cimento trïonfar, fidàti</l>
<l>nel valor, nell'ardir, nella fortezza</l>
<l>del proprio petto e delle molte schiere</l>
<l>che li seguìano, invitte alla paura?</l>
<l>Più che agli Achivi, a noi Giove per certo</l>
<l>consente la vittoria; ma chi fugge</l>
<l>trepido e schiva di pugnar, la perde.</l>
</lg><lg><l>Fisse a tai detti Enea lo sguardo in viso</l>
<l>al saettante nume, e lo conobbe;</l>
<l>e d'Ettore alla volta alzando il grido,</l>
<l>Ettore, ei disse, e voi degli alleati</l>
<l>capitani e de' Teucri, oh qual vergogna</l>
<l>s'or per nostra viltà domi dal ferro</l>
<l>de' bellicosi Achei risaliremo</l>
<l>d'Ilio le mura! Un Dio m'apparve, e disse</l>
<l>che l'arbitro dell'armi eterno Giove</l>
<l>ne difende. Corriam dunque diritto</l>
<l>all'inimico, e almen non sia che il morto</l>
<l>Pàtroclo ei seco ne trasporti in pace.</l>
</lg><lg><l>Al fin delle parole innanzi a tutta</l>
<l>la prima fronte si sospinse, e stette.</l>
<l>Si conversero i Teucri, ed agli Achei</l>
<l>mostrâr la faccia arditamente. Allora</l>
<l>coll'asta Enea Leòcrito figliuolo</l>
<l>d'Arisbante ferì, forte compagno</l>
<l>di Licomede che al caduto amico</l>
<l>pietoso accorse, e fattosi vicino</l>
<l>fermossi, e la fulgente asta vibrando</l>
<l>d'Ippaso il figlio Apisaon percosse</l>
<l>nell'èpate di sotto alla corata,</l>
<l>e l'atterrò. Venuto era costui</l>
<l>dalla fertil Peonia; ed era in guerra</l>
<l>il più valente dopo Asteropèo.</l>
</lg><lg><l>Senti pietade del caduto il forte</l>
<l>Asteropèo; e di zuffa desïoso</l>
<l>si scagliò tra gli Achei. Ma degli scudi</l>
<l>e dell'aste protese ei non potea</l>
<l>rompere il cerchio che Patròclo serra.</l>
<l>E Aiace intorno s'avvolgendo, a tutti</l>
<l>molti dava comandi, e non patìa</l>
<l>che alcun dal morto allontanasse il piede,</l>
<l>o fuor di fila ad azzuffarsi uscisse;</l>
<l>ma fea precetto a ciaschedun di starsi</l>
<l>saldi al suo fianco, e battagliar dappresso.</l>
<l>Tal dell'enorme Aiace era il volere,</l>
<l>e tutta in rosso si tingea la terra.</l>
<l>Teucri, Argivi, alleati alla rinfusa</l>
<l>cadon trafitti: ché neppur gli Argivi</l>
<l>senza sangue combattono, ma n'esce</l>
<l>minor la strage, perocché l'un l'altro</l>
<l>nel travaglio fatal si porge aita.</l>
</lg><lg><l>Così qual vasto incendio arde il conflitto;</l>
<l>e del Sol detto avresti e della Luna</l>
<l>spento il chiaror; cotanta era sul campo</l>
<l>l'atra caligo che dintorno al morto</l>
<l>Pàtroclo il fiore de' guerrier coprìa,</l>
<l>mentre l'un'oste e l'altra a ciel sereno</l>
<l>libera altrove combattea. Su questi</l>
<l>puro si spande della luce il fiume:</l>
<l>nessuna nube al pian, nessuna al monte.</l>
<l>Così la pugna ha i suoi riposi, e molto</l>
<l>spazio correndo tra i pugnanti, ognuno</l>
<l>dalle mutue si scherma aspre saette.</l>
<l>Ma cotesti di mezzo hanno travaglio</l>
<l>dall'armi a un tempo e dalla nebbia, e il ferro</l>
<l>i più prestanti crudelmente offende.</l>
<l>Sol due guerrieri non avean per anco</l>
<l>del buon Patròclo la ria morte udita,</l>
<l>due guerrier glorïosi, Trasimède</l>
<l>e Antìloco: ma vivo e tuttavolta</l>
<l>alle mani il credean co' Teucri al centro</l>
<l>della battaglia. E intanto essi la strage</l>
<l>de' compagni veduta e la paura,</l>
<l>pugnavano in disparte, e come imposto</l>
<l>fu lor dal padre, dalle negre navi</l>
<l>tenean lontano le nemiche offese.</l>
</lg><lg><l>Ma il conflitto maggior ferve dintorno</l>
<l>al valoroso del Pelìde amico,</l>
<l>terribile conflitto, e senza posa</l>
<l>fino al tramonto della luce. A tutti</l>
<l>dissolve la stanchezza e gambe e piedi</l>
<l>e ginocchia; il sudore a tutti insozza</l>
<l>e le mani e la faccia; e quale, allora</l>
<l>che a robusti garzoni il coreggiaio</l>
<l>la pingue pelle a rammollir commette</l>
<l>di gran tauro; disposti essi in corona</l>
<l>la stirano di forza; immantinente</l>
<l>l'umidor ne distilla, e l'adiposo</l>
<l>succo le fibre ne penètra, e tutto</l>
<l>a quel molto tirar si stende il cuoio:</l>
<l>tale in piccolo spazio i combattenti</l>
<l>gareggiando traean da opposti lati</l>
<l>il cadavere, questi nella speme</l>
<l>di strascinarlo entro le mura, e quelli</l>
<l>alle concavi navi. Ognor più fiera</l>
<l>sull'estinto sorgea quindi la zuffa,</l>
<l>tal che Marte dell'armi eccitatore</l>
<l>nel vederla e Minerva anche nell'ira</l>
<l>commendata l'avrìa. Tanta in quel giorno</l>
<l>di cavalli e d'eroi Giove diffuse</l>
<l>sul corpo di Patròclo aspra contesa.</l>
</lg><lg><l>Né ancor del morto amico al divo Achille</l>
<l>giunt'era il grido: perocché di molto</l>
<l>dalle navi lontana ardea la pugna</l>
<l>sotto il muro troian; né in suo pensiero</l>
<l>di tal danno cadea pure il sospetto.</l>
<l>Spera egli anzi che dopo aver trascorso</l>
<l>fino alle porte, ei torni illeso indietro:</l>
<l>né ch'ei possa atterrar d'Ilio le mura</l>
<l>senza sé né con sé punto s'avvisa,</l>
<l>ché del contrario l'alma genitrice</l>
<l>fatto certo l'avea quando in segreto</l>
<l>a lui di Giove riferìa la mente;</l>
<l>e il fiero caso occorso, la caduta</l>
<l>del suo diletto amico ora gli tacque.</l>
</lg><lg><l>In questo d'abbassate aste lucenti</l>
<l>e di cozzi e di stragi alto trambusto</l>
<l>su quell'esangue, dalla parte achea</l>
<l>gridar s'udìa: Compagni, è perso il nostro</l>
<l>onor se indietro si ritorna. A tutti</l>
<l>s'apra piuttosto qui la terra; è meglio</l>
<l>ir nell'abisso, che ai Troiani il vanto</l>
<l>lasciar di trarre in Ilio una tal preda.</l>
</lg><lg><l>E di rincontro i Troi: Saldi, o fratelli,</l>
<l>niun s'arretri, per dio! dovesse il fato</l>
<l>qui su l'estinto sterminarci tutti.</l>
</lg><lg><l>Così d'ambe le parti ognuno infiamma</l>
<l>il vicino, e combatte. Il suon de' ferri</l>
<l>pe' deserti dell'aria iva alle stelle.</l>
</lg><lg><l>D'Achille intanto i corridor, veduto</l>
<l>il loro auriga dall'ettòrea lancia</l>
<l>nella polve disteso, allontanati</l>
<l>dalla pugna piangean. Di Dïorèo</l>
<l>il forte figlio Automedonte invano</l>
<l>or con presto flagello, ora con blande</l>
<l>parole, ed ora con minacce al corso</l>
<l>gli stimola. Ostinati essi né vonno</l>
<l>alla riva piegar dell'Ellesponto,</l>
<l>né rientrar nella battaglia. Immoti</l>
<l>come colonna sul sepolcro ritta</l>
<l>di matrona o d'eroe, starsi li vedi</l>
<l>giunti al bel carro colle teste inchine,</l>
<l>e dolorosi del perduto auriga</l>
<l>calde stille versar dalle palpèbre.</l>
<l>Per lo giogo diffusa al suol cadea</l>
<l>la bella chioma, e s'imbrattava. Il pianto</l>
<l>ne vide il figlio di Saturno, e tocco</l>
<l>di pietà scosse il capo, e così disse:</l>
</lg><lg><l>O sventurati! perché mai vi demmo</l>
<l>ad un mortale, al re Pelèo, non sendo</l>
<l>voi né a morte soggetti né a vecchiezza?</l>
<l>Forse perché partecipi de' mali</l>
<l>foste dell'uomo di cui nulla al mondo,</l>
<l>di quanto in terra ha spiro e moto, eguaglia</l>
<l>l'alta miseria? Ma non fia per certo</l>
<l>che da voi sia portato e da quel cocchio</l>
<l>il Prïàmide Ettorre: io nol consento.</l>
<l>E non basta che l'armi ei ne possegga,</l>
<l>e gran vampo ne meni? Or io nel petto</l>
<l>metterovvi e ne' piè forza novella,</l>
<l>onde fuor della mischia a salvamento</l>
<l>adduciate alle navi Automedonte.</l>
<l>Ch'io son fermo di far vittoriosi</l>
<l>per anco i Teucri insin che fino ai legni</l>
<l>spingan la strage, e il Sol tramonti, e il sacro</l>
<l>velo dell'ombre le sembianze asconda.</l>
</lg><lg><l>Così detto, spirò tale un vigore</l>
<l>ne' divini corsier, che dalle chiome</l>
<l>scossa la polve, in un balen portaro</l>
<l>fra i Teucri il cocchio e fra gli Achei. Sublime</l>
<l>combatteva su questo Automedonte,</l>
<l>benché dolente del compagno; e a guisa</l>
<l>d'avoltoio fra timidi volanti</l>
<l>stimolava i cavalli. Ed or lo vedi</l>
<l>ratto involarsi dai nemici, ed ora</l>
<l>impetuoso ricacciarsi in mezzo,</l>
<l>e le turbe inseguir: ma di lor nullo</l>
<l>nel suo corso uccidea, ché solo in cocchio</l>
<l>assalir colla lancia e de' cavalli</l>
<l>reggere a un tempo non potea le briglie.</l>
<l>Videlo alfine un suo compagno, il figlio</l>
<l>dell'Emònio Laerce Alcimedonte,</l>
<l>che dietro al cocchio si lanciò gridando:</l>
<l>Automedonte, e qual de' numi il senno</l>
<l>ti tolse, e il vano t'ispirò consiglio</l>
<l>d'assalir solo de' Troian la fronte?</l>
<l>Il tuo compagno è spento, e l'esultante</l>
<l>Ettore l'armi del Pelìde indossa.</l>
</lg><lg><l>E a lui di Diorèo l'inclita prole:</l>
<l>Alcimedonte, l'indole di questi</l>
<l>sempiterni corsieri, e di domarli</l>
<l>l'arte, chi meglio tra gli Achei l'intende</l>
<l>di te dopo Patròclo in sin che visse?</l>
<l>Or che questo de' numi emulo giace,</l>
<l>tu prenditi la sferza e le lucenti</l>
<l>briglie, ch'io scendo a guerreggiar pedone.</l>
</lg><lg><l>Spiccò sul cocchio un salto a questo invito</l>
<l>Alcimedonte, ed alla man diè tosto</l>
<l>il flagello e le guide, e l'altro scese.</l>
<l>Avvisossene Ettorre, ed al propinquo</l>
<l>Enea rivolto, I destrier scorgo, ei disse,</l>
<l>del Pelìde tornar nella battaglia</l>
<l>con fiacchi aurighi. Enea, se mi secondi</l>
<l>col tuo coraggio, que' destrier son presi.</l>
<l>Non sosterran costoro il nostro assalto,</l>
<l>né di far fronte s'ardiran. — Sì disse,</l>
<l>né all'invito fu lento il valoroso</l>
<l>germe d'Anchise. S'avvïâr diretti</l>
<l>e rinchiusi ambiduo nelle taurine</l>
<l>aride targhe che di molto ferro</l>
<l>splendean coperte. Mossero con essi</l>
<l>Cròmio ed Arèto di beltà divina,</l>
<l>con grande entrambi di predar speranza</l>
<l>que' superbi corsieri, e al suol trafitti</l>
<l>lasciarne i reggitor. Stolti! ché l'asta</l>
<l>d'Automedonte sanguinosa avrìa</l>
<l>lor preciso il ritorno. Egli, invocato</l>
<l>Giove, nell'imo si sentì del petto</l>
<l>correr la forza e l'ardimento. Quindi</l>
<l>all'amico drizzò queste parole:</l>
</lg><lg><l>Alcimedonte, non tener lontani</l>
<l>dal mio fianco i destrier: fa ch'io ne senta</l>
<l>l'anelito alle spalle. Al suo furore</l>
<l>Ettore modo non porrà, mi penso,</l>
<l>se pria d'Achille in suo poter non mette</l>
<l>i chiomati destrier, noi due trafitti,</l>
<l>e sbaragliate degli Achei le file;</l>
<l>o se tra' primi ei pur freddo non cade.</l>
</lg><lg><l>Agli Aiaci, ciò detto, e a Menelao</l>
<l>ei grida: Aiaci, Menelao, lasciate</l>
<l>ai più prodi del morto la difesa,</l>
<l>e il rintuzzar gli ostili assalti; e voi</l>
<l>qua correte a salvar noi vivi ancora.</l>
<l>I due più forti eroi troiani, Ettorre</l>
<l>ed Enea, furibondi a lagrimosa</l>
<l>pugna vêr noi discendono. L'evento</l>
<l>su le ginocchia degli Dei s'asside.</l>
<l>Sia qual vuolsi, farò di lancia un colpo</l>
<l>io pur: del resto avrà Giove il pensiero.</l>
</lg><lg><l>Sì dicendo, e la lunga asta vibrando,</l>
<l>ferì d'Arèto nel rotondo scudo,</l>
<l>cui tutto trapassò speditamente</l>
<l>la ferrea punta, e traforato il cinto,</l>
<l>l'imo ventre gli aperse. A quella guisa</l>
<l>che robusto garzon, levata in alto</l>
<l>la tagliente bipenne, fra le corna</l>
<l>di bue selvaggio la dechina, e tutto</l>
<l>tronco il nervo, la belva morta cade:</l>
<l>tal, dato un salto, supin cadde Arèto,</l>
<l>e tra le rotte viscere l'acuta</l>
<l>asta tremando gli rapì la vita.</l>
</lg><lg><l>Fe' contra Automedonte Ettore allora</l>
<l>la sua lancia volar; ma visto il colpo,</l>
<l>quegli curvossi, e la schivò. Gli rase</l>
<l>le terga il telo, e al suol piantossi; il fusto</l>
<l>tremonne, e quivi ogn'impeto consunto,</l>
<l>la valid'asta s'acchetò. Qui tratte</l>
<l>le fiere spade a più serrato assalto</l>
<l>i due prodi venìan, se quegli ardenti</l>
<l>spirti repente non spartìan gli Aiaci</l>
<l>d'Automedonte accorsi alla chiamata.</l>
<l>Venir li vide fra la turba Ettorre,</l>
<l>e con Cròmio di nuovo e con Enea</l>
<l>paventoso arretrossi, il lacerato</l>
<l>giacente Arèto abbandonando. Corse</l>
<l>sull'esangue il veloce Automedonte,</l>
<l>dispogliollo dell'armi, e gloriando</l>
<l>gridò: Non vale costui certo il figlio</l>
<l>di Menèzio; ma pur del morto eroe</l>
<l>questo ucciso mi tempra alquanto il lutto.</l>
</lg><lg><l>Sì dicendo, gittò le sanguinose</l>
<l>spoglie sul carro, e tutto sangue ei pure</l>
<l>mani e piè, vi salìa pari a lïone</l>
<l>che, divorato un toro, si rinselva.</l>
</lg><lg><l>Affannosa, arrabbiata e lagrimosa</l>
<l>sovra la salma di Patròclo intanto</l>
<l>si rinforza la pugna, e la raccende</l>
<l>Palla Minerva, ad animar gli Achivi</l>
<l>dall'Olimpo discesa; e la spedìa</l>
<l>cangiato di pensiero il suo gran padre.</l>
<l>Come quando dal ciel Giove ai mortali</l>
<l>dell'Iride dispiega il porporino</l>
<l>arco, di guerra indizio o di tempesta,</l>
<l>che tosto de' villani alla campagna</l>
<l>rompe i lavori, e gli animai contrista:</l>
<l>tal di purpureo nembo avviluppata</l>
<l>insinuossi fra gli Achei la Diva</l>
<l>eccitando ogni cor. Prima il vicino</l>
<l>minore Atride a confortar si diede,</l>
<l>e la voce sonora e la sembianza</l>
<l>di Fenice prendendo, così disse:</l>
</lg><lg><l>Se sotto Troia sbraneranno i cani</l>
<l>dell'illustre Pelìde il fido amico,</l>
<l>tua per certo fia l'onta, o Menelao,</l>
<l>e tuo lo scorno. Orsù tien forte, e tutti</l>
<l>a ben le mani oprar sprona gli Achei.</l>
</lg><lg><l>Veglio padre Fenice, gli rispose</l>
<l>l'egregio Atride, a Pallade piacesse</l>
<l>darmi forza novella, e dagli strali</l>
<l>preservarmi; e farei per la tutela</l>
<l>di Pàtroclo ogni prova. Il cor mi tocca</l>
<l>la sua caduta: ma l'ardente orrenda</l>
<l>forza d'Ettor n'è contra; ei dalla strage</l>
<l>mai non rimansi, e d'onor Giove il copre.</l>
</lg><lg><l>Gioì Minerva dell'udirsi, pria</l>
<l>d'ogni altro iddio, pregata; ed alla destra</l>
<l>polso gli aggiunse e al piede, e dentro il petto</l>
<l>l'ardir gli mise dell'impronta mosca</l>
<l>che, ognor cacciata, ognor ritorna e morde</l>
<l>ghiotta di sangue. Di cotal baldanza</l>
<l>pieno il torbido cor, ratto a Patròclo</l>
<l>appressossi, e scagliò la fulgid'asta.</l>
<l>Era fra' Teucri un certo Pode, un ricco</l>
<l>d'Eezïone valoroso figlio</l>
<l>in alto onor per Ettore tenuto,</l>
<l>e suo diletto commensal. Lo colse</l>
<l>il biondo Atride nella cinta in quella</l>
<l>ch'ei la fuga prendea. Passollo il ferro</l>
<l>da parte a parte, e con fragor lo stese.</l>
<l>Mentre vola sul morto, e a' suoi lo tragge</l>
<l>l'altero vincitor, calossi Apollo</l>
<l>d'Ettore al fianco, ed il sembiante assunto</l>
<l>dell'Asìade Fenòpo a lui diletto</l>
<l>ospite un tempo, e abitator d'Abido,</l>
<l>questa rampogna gli drizzò: Chi fia</l>
<l>che tra gli Achivi in avvenir ti tema,</l>
<l>se un Menelao ti fuga e ti spaventa,</l>
<l>un Menelao finor tenuto in conto</l>
<l>di debile guerriero, e ch'or da solo</l>
<l>di mezzo ai Teucri via si porta il fido</l>
<l>tuo compagno da lui tra i primi ucciso,</l>
<l>Pode io dico figliuol d'Eezïone?</l>
</lg><lg><l>Un negro di dolor velo coperse</l>
<l>a quell'annunzio dell'eroe la fronte.</l>
<l>Corse ei tosto e cacciossi innanzi a tutti</l>
<l>folgorante nell'armi. Allor di nubi</l>
<l>tutta fasciando la montagna idèa,</l>
<l>Giove in man la fiammante egida prese,</l>
<l>la scosse, e fra baleni orrendamente</l>
<l>tonando, ai Teucri di vittoria il segno</l>
<l>diè tosto, e sparse fra gli Achei la fuga.</l>
<l>Primo a fuggir fu de' Beoti il duce</l>
<l>Penelèo, di leggier colpo di lancia</l>
<l>ferito al sommo della spalla, mentre</l>
<l>tenea vôlta la fronte; il ferro acuto</l>
<l>lo graffiò fino all'osso, e il colpo venne</l>
<l>dalla man di Polìdama che sotto</l>
<l>gli si fece improvviso. Ettore poscia</l>
<l>al carpo della man colse Leìto</l>
<l>germe del prode Alettrione, e il fece</l>
<l>dalla pugna cessar. Si volse in fuga</l>
<l>guatandosi dintorno sbigottito</l>
<l>il piagato guerrier, né più sperava</l>
<l>poter col telo nella destra infisso</l>
<l>combattere co' Troi. Mentre si scaglia</l>
<l>contra Leìto il feritor, gli spinge</l>
<l>Idomenèo dappresso alla mammella</l>
<l>nell'usbergo la picca: ma si franse</l>
<l>alla giuntura della ferrea punta</l>
<l>il frassino, e n'urlâr di gioia i Teucri.</l>
<l>Rispose al colpo Ettorre, e il Deucalìde</l>
<l>stante sul carro saettò. D'un pelo</l>
<l>lo fallì; ma Ceran, scudiero e auriga</l>
<l>di Merïon, colpìo. Venuto egli era</l>
<l>dalla splendida Litto in compagnia</l>
<l>di Merïone che di questa guerra</l>
<l>al cominciar, sue navi abbandonando,</l>
<l>venne ad Ilio pedone, e di sua morte</l>
<l>avrìa qui fatto glorïosi i Teucri,</l>
<l>se co' pronti destrieri in suo soccorso</l>
<l>non accorrea Cerano. Ei del suo duce</l>
<l>campò la vita, ma la propria perse</l>
<l>per le mani d'Ettòr. L'asta al confine</l>
<l>della gota lo giunse e dell'orecchia,</l>
<l>e conquassògli le mascelle, e mezza</l>
<l>la lingua gli tagliò. Cadde dal carro</l>
<l>quell'infelice: abbandonate al suolo</l>
<l>si diffuser le briglie, che veloce</l>
<l>curvo da terra Merïon raccolse,</l>
<l>e vôlto a Idomenèo: Sferza, gli grida,</l>
<l>sferza, amico, i cavalli, e al mar ti salva,</l>
<l>ché per noi persa, il vedi, è la battaglia.</l>
</lg><lg><l>Sì disse, e l'altro costernato ei pure</l>
<l>verso le navi flagellò le groppe</l>
<l>de' chiomati destrier. Scorsero anch'essi</l>
<l>il magnanimo Aiace e Menelao,</l>
<l>che Giove ai Teucri concedea l'onore</l>
<l>dell'alterna vittoria; onde proruppe</l>
<l>in questi accenti il gran Telamonìde:</l>
<l>Anche uno stolto, per mia fé, vedrìa</l>
<l>che pe' Teucri sta Giove: ogni lor strale,</l>
<l>sia vil, sia forte il braccio che lo spinge,</l>
<l>porta ferite, e il Dio li drizza. I nostri</l>
<l>van tutti a vôto. Nondimen si pensi</l>
<l>qualche sano partito, un qualche modo</l>
<l>di salvar quell'estinto, e di tornarci</l>
<l>salvi noi stessi a rallegrar gli amici,</l>
<l>che con gli sguardi qua rivolti e mesti</l>
<l>stiman che lungi dal poter le invitte</l>
<l>mani d'Ettorre sostener, noi tutti</l>
<l>cadrem morti alle navi. Oh fosse alcuno</l>
<l>qui che ratto portasse al grande Achille</l>
<l>del periglio l'avviso! A lui, cred'io,</l>
<l>ancor non giunse dell'ucciso amico</l>
<l>la funesta novella; e tra gli Achei</l>
<l>ancor non veggo al doloroso ufficio</l>
<l>acconcio ambasciator, tanta nasconde</l>
<l>caligine i cavalli e i combattenti.</l>
<l>Giove padre, deh togli a questo buio</l>
<l>i figli degli Achei, spandi il sereno,</l>
<l>rendi agli occhi il vedere, e poiché spenti</l>
<l>ne vuoi, ci spegni nella luce almeno.</l>
</lg><lg><l>Così pregava. Udillo il padre, e visto</l>
<l>il pianto dell'eroe, si fe' pietoso,</l>
<l>e, rimossa la nebbia, in un baleno</l>
<l>il buio dissipò. Rifulse il Sole,</l>
<l>e tutta apparve la battaglia. Aiace</l>
<l>disse allora all'Atride: Or guarda intorno,</l>
<l>diletto Menelao, vedi se trovi</l>
<l>di Nèstore ancor vivo il forte figlio</l>
<l>Antìloco, e di volo al grande Achille</l>
<l>nunzio del fato del suo caro il manda.</l>
</lg><lg><l>Mosse pronto a quei detti il generoso</l>
<l>Atride, e s'avvïò come lïone</l>
<l>che il bovile abbandona lasso e stanco</l>
<l>d'azzuffarsi co' veltri e co' pastori</l>
<l>tutta la notte vigilanti, e il pingue</l>
<l>lombo de' tori a contrastargli intesi.</l>
<l>Avido delle carni egli di fronte</l>
<l>tuttavolta si slancia, e nulla acquista;</l>
<l>ché dalle ardite mani una ruina</l>
<l>gli vien di strali addosso e di facelle,</l>
<l>dal cui lustro atterrito egli rifugge,</l>
<l>benché furente, finché mesto alfine</l>
<l>sul mattin si rimbosca. A questa guisa</l>
<l>di mal cuore da Pàtroclo si parte</l>
<l>il bellicoso Menelao, la tema</l>
<l>seco portando che gli Achei, compresi</l>
<l>di soverchio terror, preda al nemico</l>
<l>nol lascino fuggendo. Onde con molti</l>
<l>preghi agli Aiaci e a Merïon rivolto:</l>
<l>Duci argivi, dicea, deh vi sovvenga</l>
<l>quanto fu bello il cor dell'infelice</l>
<l>Pàtroclo, e come mansueto ei visse:</l>
<l>ahi! visse; e in braccio alla ria Parca or giace.</l>
</lg><lg><l>Partì, ciò detto, riguardando intorno</l>
<l>com'aquila che sopra ogni volante</l>
<l>aver acuta la pupilla è grido,</l>
<l>e che dall'alte nubi infra le spesse</l>
<l>chiome de' cespi discoperta avendo</l>
<l>la presta lepre, su lei piomba, e ratto</l>
<l>la ghermisce e l'uccide. E tu del pari,</l>
<l>o da Giove educato illustre Atride,</l>
<l>d'ogni parte volgevi i fulgid'occhi</l>
<l>fra le turbe de' tuoi, vivo spiando</l>
<l>di Nèstore il buon figlio. Alla sinistra</l>
<l>alfin lo vide della pugna in atto</l>
<l>di far cuore ai compagni e rinfiammarli</l>
<l>alla battaglia. Gli si fece appresso,</l>
<l>e con ratto parlar: Vieni, gli disse,</l>
<l>vieni, Antìloco mio: t'annunzio un fiero</l>
<l>doloroso accidente, e oh! mai non fosse</l>
<l>intervenuto. Un Dio, tu stesso il senti,</l>
<l>i Dànai strugge, e i Teucri esalta: è morto</l>
<l>un fortissimo Acheo ch'alto ne lascia</l>
<l>desiderio di sé, morto è Patròclo.</l>
<l>Corri, avvisa il Pelìde, e fa che voli</l>
<l>a trarne in salvo il nudo corpo: l'armi</l>
<l>già venute in balìa sono d'Ettorre.</l>
</lg><lg><l>All'annunzio crudel muto d'orrore</l>
<l>Antìloco restò: di pianto un fiume</l>
<l>gli affogò le parole, e nondimeno,</l>
<l>l'armi in fretta rimesse al suo compagno</l>
<l>Laòdoco che fido a lui dappresso</l>
<l>i destrier gli reggea, corse d'Atride</l>
<l>il cenno ad eseguir. Piangea dirotto,</l>
<l>e volava l'eroe fuor della pugna</l>
<l>nunzio ad Achille della rea novella.</l>
</lg><lg><l>Del dipartir d'Antìloco dolenti</l>
<l>e bramose di lui le pilie schiere</l>
<l>in periglio restâr; né tu potendo</l>
<l>dar loro aita, o Menelao, mettesti</l>
<l>alla lor testa il generoso duce</l>
<l>Trasimède, e di nuovo alla difesa</l>
<l>del morto eroe tornasti; e degli Aiaci</l>
<l>giunto al cospetto, sostenesti il piede,</l>
<l>e dicesti: Alle navi io l'ho spedito</l>
<l>verso il Pelìde: ma ch'ei pronto or vegna,</l>
<l>benché crucciato con Ettòr, nol credo;</l>
<l>ché per conto verun non fia ch'ei voglia</l>
<l>pugnar co' Teucri disarmato. Or dunque</l>
<l>la miglior guisa risolviam noi stessi</l>
<l>di sottrarre al furor dell'inimico</l>
<l>quell'estinto, e campar le proprie vite.</l>
</lg><lg><l>Saggio parlasti, o Menelao, rispose</l>
<l>il grande Aiace Telamònio. Or tosto</l>
<l>tu dunque e Merïon sotto all'esangue</l>
<l>mettetevi e sul dosso alto il portate</l>
<l>fuor del tumulto: frenerem da tergo</l>
<l>noi de' Troiani e d'Ettore l'assalto,</l>
<l>noi che pari di nome e d'ardimento</l>
<l>la pugna uniti a sostener siam usi.</l>
</lg><lg><l>Disse; e quelli da terra alto levaro</l>
<l>il morto tra le braccia. A cotal vista</l>
<l>urlò la troica turba, e difilossi</l>
<l>furibonda, di cani a simiglianza</l>
<l>che precorrendo i cacciator s'avventano</l>
<l>a ferito cinghial, desiderosi</l>
<l>di farlo in brani: ma se quei repente</l>
<l>di sua forza securo in lor converte</l>
<l>l'orrido grifo, immantinente tutti</l>
<l>dan volta e per terror piglian la fuga</l>
<l>chi qua spersi, chi là: tali i Troiani</l>
<l>inseguono attruppati il fuggitivo</l>
<l>stuol, coll'aste il pungendo e colle spade.</l>
<l>Ma come rivolgean fermi sul piede</l>
<l>gli Aiaci il viso, di color cangiava</l>
<l>l'inseguente caterva, e non ardìa</l>
<l>niun farsi avanti, e disputar l'estinto,</l>
<l>che di mezzo al conflitto audacemente</l>
<l>venìa portato da quei forti al lido,</l>
<l>benché fiera su lor cresca la zuffa.</l>
</lg><lg><l>Come fuoco che involve all'improvviso</l>
<l>popolosa cittade, e ruinosi</l>
<l>sparir fa i tetti nella vasta fiamma,</l>
<l>che dal vento agitata esulta e rugge;</l>
<l>tale alle spalle dell'acheo drappello</l>
<l>de' guerrieri incalzanti e de' cavalli</l>
<l>rimbombava il tumulto. E a quella guisa</l>
<l>che per aspero calle giù dal monte</l>
<l>traggon due muli di robusta lena</l>
<l>o trave o antenna da volar sull'onda,</l>
<l>e di sudore infranti e di fatica</l>
<l>studian la via: del par que' due gagliardi</l>
<l>portavano affannati il tristo incarco</l>
<l>difesi a tergo dagli Aiaci. E quale</l>
<l>steso in larga pianura argin selvoso</l>
<l>de' fiumi affrena il violento corso,</l>
<l>e respinta devolve per lo chino</l>
<l>l'onda furente che spezzar nol puote;</l>
<l>così gli Aiaci l'irruente piena</l>
<l>rispingono de' Troi che tuttavolta</l>
<l>gl'inseguono ristretti, Enea tra questi</l>
<l>principalmente e il non mai stanco Ettorre.</l>
<l>Con quell'alto stridor che di mulacchie</l>
<l>fugge una nube o di stornei vedendo</l>
<l>venirsi incontro lo sparvier che strage</l>
<l>fa del minuto volatìo; con tali</l>
<l>acute grida innanzi alla ruina</l>
<l>de' due troiani eroi fuggìa dispersa</l>
<l>la turba degli Achei, posto di pugna</l>
<l>ogni pensier. Di belle armi, cadute</l>
<l>ai fuggitivi, ingombra era la fossa</l>
<l>e della fossa il margo; e il faticoso</l>
<l>lavor di Marte non avea respiro.</l>
</lg>
</lg>
</div1>
<div1 type="parte">
<head>Libro decimottavo</head>
<lg type="non-definito">
<lg><l>Tutta così qual fiamma arde la pugna.</l>
<l>Veloce messaggier correa frattanto</l>
<l>Antìloco ad Achille. Anzi all'eccelse</l>
<l>sue navi il trova, che nel cor già volge</l>
<l>l'accaduto disastro, e nel segreto</l>
<l>della grand'alma sospirando, dice:</l>
<l>Perché di nuovo, ohimè! verso le navi</l>
<l>fuggon gli Achivi con tumulto, e vanno</l>
<l>spaventati pel campo? Ah! non mi cómpia</l>
<l>l'ira de' numi la crudel sventura</l>
<l>che un dì la madre profetò, narrando</l>
<l>che, me vivente ancor, de' Mirmidóni</l>
<l>il più prode guerrier dai Teucri ucciso</l>
<l>del Sol la luce abbandonato avrìa.</l>
<l>Ah! certo di Menèzio il forte figlio</l>
<l>morì. Infelice! E pur gl'imposi io stesso</l>
<l>che risospinta la nemica fiamma</l>
<l>ritornasse alle navi, e con Ettorre</l>
<l>cimentarsi in battaglia oso non fosse.</l>
</lg><lg><l>In questo rio pensier l'aggiunse il figlio</l>
<l>di Nèstore piangendo, e, Ohimè! gli disse,</l>
<l>magnanimo Pelìde; una novella</l>
<l>tristissima ti reco, e che nol fosse</l>
<l>oh piacesse agli Dei! Giace Patròclo;</l>
<l>sul cadavere nudo si combatte;</l>
<l>nudo; ché l'armi n'ha rapito Ettorre.</l>
</lg><lg><l>Una negra a que' detti il ricoperse</l>
<l>nube di duol; con ambedue le pugna</l>
<l>la cenere afferrò, giù per la testa</l>
<l>la sparse, e tutto ne bruttò il bel volto</l>
<l>e la veste odorosa. Ei col gran corpo</l>
<l>in grande spazio nella polve steso</l>
<l>giacea turbando colle man le chiome</l>
<l>e stracciandole a ciocche. Al suo lamento</l>
<l>accorsero d'Achille e di Patròclo</l>
<l>l'addolorate ancelle, e con alti urli</l>
<l>si fêr dintorno al bellicoso eroe</l>
<l>percotendosi il seno, e ciascheduna</l>
<l>sentìa mancarsi le ginocchia e il core.</l>
<l>Dall'altra parte Antìloco pietoso</l>
<l>lagrimando dirotto, e di cordoglio</l>
<l>spezzato il petto rattenea d'Achille</l>
<l>le terribili mani, onde col ferro</l>
<l>non si squarciasse per furor la gola.</l>
</lg><lg><l>Udì del figlio l'ululato orrendo</l>
<l>la veneranda Teti che del mare</l>
<l>sedea ne' gorghi al vecchio padre accanto.</l>
<l>Mise un gemito, e tutte a lei dintorno</l>
<l>si raccolser le Dee, quante ne serra</l>
<l>il mar profondo, di Nerèo figliuole</l>
<l>Glauce, Talìa, Cimòdoce, Nesèa</l>
<l>e Spio vezzosa e Toe ed Alie bella</l>
<l>per bovine pupille, e la gentile</l>
<l>Cimòtoe ed Attèa: quindi Melìte</l>
<l>e Limnòria e Anfitòe, Jera ed Agave,</l>
<l>Doto, Proto, Ferusa e Dinamena</l>
<l>e Desamena ed Amfinòma e seco</l>
<l>Callianìra e Dori e Panopèa,</l>
<l>e sovra tutte Galatèa famosa;</l>
<l>v'era Apseude e Nemerte e con Janira</l>
<l>Callïanassa ed Ïanassa; alfine</l>
<l>l'alma Climene, e Mera ed Oritìa</l>
<l>ed Amatèa dall'auree trecce, ed altre</l>
<l>Nereidi dell'onda abitatrici.</l>
</lg><lg><l>Tutto di lor fu pieno in un momento</l>
<l>il cristallino speco, e tutte insieme</l>
<l>batteansi il petto, allorché Teti in mezzo</l>
<l>tal diè principio al lamentar: Sorelle,</l>
<l>m'udite, e quanto è il mio dolor vedete.</l>
<l>Ohimè misera! ohimè madre infelice</l>
<l>di fortissima prole! Io generai</l>
<l>un valoroso incomparabil figlio,</l>
<l>il più prestante degli eroi: lo crebbi,</l>
<l>lo coltivai siccome pianta eletta</l>
<l>in fertile terren: poscia ne' campi</l>
<l>d'Ilio lo spinsi su le navi io stessa</l>
<l>a pugnar co' Troiani. Ahi che m'è tolto</l>
<l>l'abbracciarlo tornato alla paterna</l>
<l>reggia! e fin ch'egli all'amor mio pur vive,</l>
<l>fin che gli è dato di fruir la luce,</l>
<l>di tristezza si pasce; ed io, comunque</l>
<l>a lui mi rechi, sovvenir nol posso.</l>
<l>Nondimeno v'andrò, del caro figlio</l>
<l>vedrò l'aspetto, e intenderò qual duolo</l>
<l>dalla guerra lontano il cor gl'ingombra.</l>
</lg><lg><l>Uscì, ciò detto, dallo speco, e quelle</l>
<l>piangendo la seguîr: l'onda ai lor passi</l>
<l>riverente s'aprìa. Come di Troia</l>
<l>attinsero le rive, in lunga fila</l>
<l>emersero sul lido ove frequenti</l>
<l>le mirmidònie antenne in ordinanza</l>
<l>facean selva e corona al grande Achille.</l>
<l>A lui che in gravi si struggea sospiri</l>
<l>la diva madre s'appressò, proruppe</l>
<l>in acuti ululati, ed abbracciando</l>
<l>l'amato capo, e lagrimando, disse:</l>
</lg><lg><l>Figlio, che piangi? Che dolore è questo?</l>
<l>Nol mi celar, deh parla. A compimento</l>
<l>mandò pur Giove il tuo pregar: gli Achivi</l>
<l>son pur, siccome supplicasti, astretti</l>
<l>ripararsi alle navi, e del tuo braccio</l>
<l>aver mestiero, di sciagure oppressi.</l>
</lg><lg><l>Con un forte sospir rispose Achille:</l>
<l>O madre mia, ben Giove a me compiacque</l>
<l>ogni preghiera: ma di ciò qual dolce</l>
<l>me ne procede, se il diletto amico,</l>
<l>se Pàtroclo è già spento? Io lo pregiava</l>
<l>sovra tutti i compagni; io di me stesso</l>
<l>al par l'amava, ahi lasso! e l'ho perduto.</l>
<l>L'uccise Ettorre, e lo spogliò dell'armi,</l>
<l>di quelle grandi e belle armi, a vedersi</l>
<l>maravigliose, che gli eterni Dei,</l>
<l>dono illustre, a Pelèo diero quel giorno</l>
<l>che te nel letto d'un mortal locaro.</l>
<l>Oh fossi tu dell'Oceàn rimasta</l>
<l>fra le divine abitatrici, e stretto</l>
<l>Pelèo si fosse a una mortal consorte!</l>
<l>Ché d'infinita angoscia il cor trafitto</l>
<l>or non avresti pel morir d'un figlio</l>
<l>che alle tue braccia nel paterno tetto</l>
<l>non tornerà più mai, poiché il dolore</l>
<l>né la vita né d'uom più mi consente</l>
<l>la presenza soffrir, se prima Ettorre</l>
<l>dalla mia lancia non cade trafitto,</l>
<l>e di Patròclo non mi paga il fio.</l>
</lg><lg><l>Figlio, nol dir (riprese lagrimando</l>
<l>la Dea), non dirlo, ché tua morte affretti:</l>
<l>dopo quello d'Ettòr pronto è il tuo fato.</l>
</lg><lg><l>Lo sia (con forte gemito interruppe</l>
<l>l'addolorato eroe), si muoia, e tosto,</l>
<l>se giovar mi fu tolto il morto amico.</l>
<l>Ahi che lontano dalla patria terra</l>
<l>il misero perì, desideroso</l>
<l>del mio soccorso nella sua sciagura.</l>
<l>Or poiché il fato riveder mi vieta</l>
<l>di Ftia le care arene, ed io crudele</l>
<l>né Pàtroclo aïtai né gli altri amici</l>
<l>de' quai molti domò l'ettòrea lancia,</l>
<l>ma qui presso le navi inutil peso</l>
<l>della terra mi seggo, io fra gli Achei</l>
<l>nel travaglio dell'armi il più possente,</l>
<l>benché me di parole altri pur vinca,</l>
<l>pèra nel cor de' numi e de' mortali</l>
<l>la discordia fatal, pèra lo sdegno</l>
<l>ch'anco il più saggio a inferocir costrigne,</l>
<l>che dolce più che miel le valorose</l>
<l>anime investe come fumo e cresce.</l>
<l>Tal si fu l'ira che da te mi venne,</l>
<l>Agamennón. Ma su l'andate cose,</l>
<l>benché ne frema il cor, l'obblìo si sparga,</l>
<l>e l'alme in sen necessità ne domi.</l>
<l>Del caro capo l'uccisore Ettorre</l>
<l>or si corra a trovar; poi quando a Giove</l>
<l>e agli altri Eterni piacerà mia morte,</l>
<l>venga pur, ch'io l'accetto. Il forte Alcide,</l>
<l>dilettissimo a Giove e suo gran figlio,</l>
<l>Alcide stesso vi soggiacque, domo</l>
<l>dalla Parca e dall'aspra ira di Giuno.</l>
<l>Così pur io, se fato ugual m'aspetta,</l>
<l>estinto giacerò. Questo frattanto</l>
<l>tempo è di gloria. Sforzerò qualcuna</l>
<l>delle spose di Dàrdano e di Troe</l>
<l>ad asciugar con ambedue le mani</l>
<l>giù per le guance delicate il pianto,</l>
<l>e a trar dal largo petto alti sospiri.</l>
<l>Sappiano alfin che il braccio mio dall'armi</l>
<l>abbastanza cessò; né dalla pugna</l>
<l>tu, madre, mi svïar, ché indarno il tenti.</l>
</lg><lg><l>E a lui la Diva dall'argenteo piede:</l>
<l>Giusta, o figlio, è l'impresa e d'onor degna,</l>
<l>campar da scempio i travagliati amici.</l>
<l>Ma le tue scintillanti armi divine</l>
<l>son fra' Troiani, ed Ettore, quel fiero</l>
<l>dell'elmo crollator, sen fregia il dosso,</l>
<l>e dell'incarco esulta. Ma fia breve,</l>
<l>lo spero, il suo gioir, ché negra al fianco</l>
<l>già l'incalza la Parca. Or tu di Marte</l>
<l>per anco non entrar nel rio tumulto,</l>
<l>se tu qua pria venir non mi riveggia.</l>
<l>Verrò dimani al raggio mattutino,</l>
<l>e recherotti io stessa una forbita</l>
<l>bella armatura di Vulcan lavoro.</l>
</lg><lg><l>Così detto, dal figlio alle sorelle</l>
<l>ripiegò la persona, e, Voi, soggiunse,</l>
<l>rientrate del mar nell'ampio grembo,</l>
<l>e del marino genitor canuto</l>
<l>rendetevi alle case, e tutto dite</l>
<l>che vedeste ed udiste. Al grande Olimpo</l>
<l>io salgo a ritrovar l'inclito fabbro</l>
<l>Vulcano, e il pregherò che luminose</l>
<l>armi stupende al figlio mio conceda.</l>
</lg><lg><l>Disse; e quelle del mar tosto nell'onde</l>
<l>discesero, e la Dea dal piè d'argento</l>
<l>avviossi all'Olimpo a procacciarne</l>
<l>al diletto figliuolo armi divine.</l>
</lg><lg><l>Mentr'ella al ciel salìa, con urlo immenso</l>
<l>dal sanguinoso Ettòr cacciati in fuga</l>
<l>giunser gli Achivi delle navi al vallo</l>
<l>e al mugghiante Ellesponto. E non ancora</l>
<l>del compagno achillèo la morta spoglia</l>
<l>al nembo degli strali avean sottratta</l>
<l>gli argolici guerrieri. Un'altra volta</l>
<l>fiero assalto le dava una gran serra</l>
<l>di cavalli e di fanti, e innanzi a tutti</l>
<l>di Prìamo il figlio, l'indefesso Ettorre</l>
<l>che una fiamma parea. Tre volte il prode</l>
<l>per li piedi il cadavere afferrando</l>
<l>provò di trarlo, e con orrenda voce</l>
<l>i Troiani chiamò: tre volte i due</l>
<l>impetuosi e vigorosi Aiaci</l>
<l>respinserlo dal morto. E nondimeno</l>
<l>saldo e securo in sua fortezza or dentro</l>
<l>nella turba ei s'avventa, ed or s'arresta,</l>
<l>e con gran voce tuttavia pur grida,</l>
<l>né d'un passo s'arretra. E qual di notte</l>
<l>vigilanti pastori alla campagna</l>
<l>da preso tauro allontanar non ponno</l>
<l>affamato lïon; così de' forti</l>
<l>Aiaci la virtù da quell'esangue</l>
<l>dispiccar non potea l'ardito Ettorre.</l>
<l>E l'avrìa tratto alfine e conseguita</l>
<l>immensa gloria, s'Iride veloce,</l>
<l>a Giove occulta e a ogni altro iddio, dall'alto</l>
<l>Olimpo non correa col vento al piede</l>
<l>messaggiera ad Achille; e la spedìa,</l>
<l>per eccitarlo alla battaglia, il cenno</l>
<l>dell'augusta Giunon. Gli parve al fianco</l>
<l>improvvisa la Diva, e questi accenti</l>
<l>fe' dal labbro volar: Sorgi, Pelìde</l>
<l>terribile guerriero, e di Patròclo</l>
<l>il cadavere salva. Intorno a lui</l>
<l>ferve avanti alle navi orrida pugna</l>
<l>con mutue stragi. In sua difesa i Greci</l>
<l>fan che puossi: per trarlo in Ilio i Teucri</l>
<l>s'avventano di punta. Il fiero Ettorre</l>
<l>innanzi a tutti di rapirlo agogna,</l>
<l>bramoso di mozzar dal dilicato</l>
<l>collo il bel capo, e d'un infame tronco</l>
<l>conficcarlo alla cima. Alzati, e pigro</l>
<l>più non giacer. Ti tocchi il cor vergogna</l>
<l>che de' cani di Troia il tuo diletto</l>
<l>debba le sanne trastullar. Se offesa</l>
<l>ne riceve la salma, è tuo lo smacco.</l>
</lg><lg><l>Rispose Achille: E quale a me de' numi</l>
<l>ti manda ambasciatrice, Iri divina?</l>
</lg><lg><l>Mi manda, replicò la Dea veloce,</l>
<l>Giunon, di Giove glorïosa moglie,</l>
<l>né Giove il sa, né verun altro iddio</l>
<l>de' sereni d'Olimpo abitatore.</l>
</lg><lg><l>Come al campo n'andrò, soggiunse Achille,</l>
<l>se in mano di color venner le mie</l>
<l>armi: e che d'armi or io mi cinga il vieta</l>
<l>la cara madre, se lei pria non veggio</l>
<l>da Vulcano tornar, come promise,</l>
<l>di leggiadra armatura apportatrice?</l>
<l>Di qual altra famosa or mi vestire</l>
<l>al bisogno non so, tranne lo scudo</l>
<l>dell'egregio figliuol di Telamone.</l>
<l>Ma pur egli, mi spero, in questo punto</l>
<l>sta combattendo pel mio spento amico.</l>
</lg><lg><l>E a lui di nuovo la taumanzia figlia:</l>
<l>Noto è ben anco a noi che le tue belle</l>
<l>armi or sono d'altrui. Ma su la fossa</l>
<l>anco inerme ti mostra all'inimico.</l>
<l>Lascerà spaventato la battaglia</l>
<l>solo al vederti, e respirar potranno</l>
<l>i travagliati Achei. Salute è spesso</l>
<l>nel calor della pugna un sol respiro</l>
</lg><lg><l>Così disse, e disparve. In piedi allora</l>
<l>rizzossi Achille amor di Giove, e tutto</l>
<l>coll'egida Minerva il ricoperse.</l>
<l>D'un'aurea nube gli fasciò la fronte,</l>
<l>ed una fiamma dalla nube uscìa,</l>
<l>che dintorno accendea l'aria di luce.</l>
<l>Siccome quando al ciel s'innalza il fumo</l>
<l>d'isolana città, cui d'aspro assedio</l>
<l>cinge il nemico: con orrendo marte</l>
<l>combattono dal muro i cittadini</l>
<l>finché gli alluma il Sol; poi quando annotta,</l>
<l>destan fuochi frequenti alle vedette,</l>
<l>e al ciel ne sbalza uno splendor che manda</l>
<l>ai convicini del periglio il segno,</l>
<l>se per sorte venir con pronte antenne</l>
<l>volessero in aita: a questo modo</l>
<l>dalla testa d'Achille alta alle stelle</l>
<l>quella fiamma salìa. Varcato il muro,</l>
<l>sul primo margo s'arrestò del fosso,</l>
<l>né mischiossi agli Achei, ché della madre</l>
<l>al precetto obbedìa. Lì stando, un grido</l>
<l>mise, e d'un altro da lontan gli fece</l>
<l>eco Minerva, ed un terror ne' Teucri</l>
<l>immenso suscitò. Come sonoro</l>
<l>d'una tuba talor s'ode lo squillo,</l>
<l>quando d'assedio una città serrando</l>
<l>armi grida terribile il nemico,</l>
<l>così chiara d'Achille era la voce.</l>
<l>N'udiro i Teucri il ferreo suono, e a tutti</l>
<l>tremaro i petti; si rizzâr sul collo</l>
<l>ai destrieri le chiome, e d'alto affanno</l>
<l>presaghi addietro rivolgean le bighe.</l>
<l>Gli aurighi sbigottîr, vista la fiamma</l>
<l>che da Minerva di repente accesa</l>
<l>orrenda e lunga su la fronte ardea</l>
<l>del magnanimo eroe. Tre volte Achille</l>
<l>dalla fossa gridò: tre volte i Teucri</l>
<l>e i collegati sgominârsi, e dodici</l>
<l>de' più prestanti fra i riversi cocchi</l>
<l>trafitti vi perîr dal proprio ferro.</l>
<l>Pronti intanto gli Achei di sotto ai densi</l>
<l>strali sottratto di Menèzio il figlio,</l>
<l>il locâr nella bara, e gli fêr cerchio</l>
<l>lagrimando i compagni. Anch'ei veloce</l>
<l>v'accorse Achille, e si disciolse in pianto</l>
<l>nel feretro mirando il fido amico</l>
<l>d'acuta lancia trapassato il petto.</l>
<l>Egli stesso con carri, armi e destrieri</l>
<l>l'avea spedito alla battaglia, e freddo</l>
<l>lo riebbe al ritorno e sanguinoso.</l>
</lg><lg><l>Costrinse allor la veneranda Giuno</l>
<l>suo malgrado a calar nelle correnti</l>
<l>dell'Oceàno l'instancabil Sole.</l>
<l>Ei si sommerse, e dal crudel conflitto</l>
<l>ebber tregua gli Achei. Dier posa all'armi</l>
<l>di rincontro i Troiani; i corridori</l>
<l>sciolser dai cocchi, e pria che a cibo alcuno</l>
<l>volger la mente, convocâr consiglio.</l>
<l>Ritti in piedi aprîr essi il parlamento;</l>
<l>né verun di sedersi ebbe fidanza,</l>
<l>perché d'Achille la comparsa orrenda</l>
<l>facea loro tremar le vene e i polsi,</l>
<l>ché da lunga stagion ne' lagrimosi</l>
<l>campi di Marte non l'avean veduto.</l>
<l>Prese tra lor Polidamante il primo</l>
<l>a ragionar. Di Panto era costui</l>
<l>prudente figlio, e de' Troiani il solo</l>
<l>che le passate e le future cose</l>
<l>al guardo avea presenti. Egli d'Ettorre</l>
<l>era compagno, e una medesma notte</l>
<l>li produsse ambedue, l'un di parole,</l>
<l>l'altro d'asta valente. Ei dunque in mezzo</l>
<l>con saggio avviso così tolse a dire:</l>
</lg><lg><l>Librate, amici, la bisogna; ir dentro</l>
<l>alla cittade, e tosto, è mio consiglio,</l>
<l>senz'aspettar davanti a queste navi</l>
<l>l'alma luce del dì. Troppo siam lungi</l>
<l>qui dalle mura. Finché l'ira in petto</l>
<l>arse a questo guerrier contra l'Atride,</l>
<l>più lieve er'anco il debellar gli Achivi,</l>
<l>ed io pure vegliar godea le notti</l>
<l>presso le navi, nella dolce speme</l>
<l>d'occuparle. Or tremar fammi il Pelìde.</l>
<l>L'ardor che il mena non vorrà ristretto</l>
<l>contenersi nel campo ove l'acheo</l>
<l>col troiano valore in generose</l>
<l>prove la gloria marzïal divise:</l>
<l>ma per Ilio a pugnar e per le mogli</l>
<l>ne sforzerà. Nella cittade adunque</l>
<l>ripariamo, e si segua il mio sentire,</l>
<l>ché le cose avverran com'io v'assenno.</l>
<l>L'alma notte or sopito in dolce calma</l>
<l>tien d'Achille il furor: ma se dimani</l>
<l>all'assalto prorompe, e qui ne trova,</l>
<l>certo talun conoscerallo, e quanti</l>
<l>dar potranno le spalle, e dentro il sacro</l>
<l>Ilio camparsi, si terran beati;</l>
<l>ma pria ben molti rimarran pastura</l>
<l>di voraci avoltoi. Deh ch'io non oda</l>
<l>sì rio caso giammai! Se al mio ricordo,</l>
<l>benché non grato, obbedirem, la notte</l>
<l>spenderem ne' rinforzi e ne' consigli.</l>
<l>E le torri e le porte e i contrafforti</l>
<l>de' ben commessi tavolati intanto</l>
<l>faran sicura la città. Poi tutti</l>
<l>d'arme orrendi domani al nuovo Sole</l>
<l>starem su i merli. E s'ei lasciato il lido</l>
<l>verrà nosco a pugnar sotto le mura,</l>
<l>duro affar troveravvi, e poiché stanca</l>
<l>in vane giravolte avrà la foga</l>
<l>de' suoi superbi corridor, gli fia</l>
<l>forza alle navi ritornar confuso;</l>
<l>né di scagliarsi dentro alla cittade</l>
<l>daragli il cuore, e pria che porla al fondo,</l>
<l>ei farà sazii del suo corpo i cani.</l>
</lg><lg><l>Qui tacque; e bieco gli rispose Ettorre:</l>
<l>Tu non mi fai gradevole proposta,</l>
<l>Polidamante, no, quando n'esorti</l>
<l>a serrarci di nuovo entro le mura.</l>
<l>E non vi noia ancor di quelle torri</l>
<l>la prigionia? Fu tempo in cui le genti</l>
<l>di vario favellar tutte a una voce</l>
<l>dicean ricca di molto auro e di bronzo</l>
<l>la città prïameia. Or dalle case</l>
<l>dileguarsi i tesori. Alle contrade</l>
<l>dell'amena Meonia e della Frigia</l>
<l>molta ricchezza ne passò venduta</l>
<l>da che l'ira di Giove i Teucri oppresse.</l>
<l>Ed or che Giove innanzi a questi legni</l>
<l>d'alta vittoria mi fe' lieto, e diemmi</l>
<l>che al mar chiudessi le falangi achee,</l>
<l>non far palese, o stolto, ai cittadini</l>
<l>questo consiglio, ché nessuno avrai</l>
<l>fra i Troiani sì vil che lo secondi,</l>
<l>né patirollo io mai. Teucri, obbediamo</l>
<l>tutti al mio detto. Ristorate i corpi</l>
<l>al suo posto ciascuno, e vi sovvegna</l>
<l>delle scolte per tutto e delle ronde.</l>
<l>Qualunque de' Troiani in pensier stassi</l>
<l>di sue ricchezze, le raguni, e poscia</l>
<l>largo ai soldati le spartisca. È meglio</l>
<l>che alcun nostro ne goda, e non l'Acheo.</l>
<l>Sull'aurora dimani in tutto punto</l>
<l>assalirem le navi: e se il divino</l>
<l>Achille all'armi si svegliò davvero,</l>
<l>gli fia la pugna, se la vuol, funesta.</l>
<l>Non fuggirollo io, no, nell'affannoso</l>
<l>ballo di Marte, ma starogli a fronte</l>
<l>con intrepido petto. Uno de' due</l>
<l>d'un'illustre vittoria andrà superbo;</l>
<l>il cimento è comune, ed avvien spesso</l>
<l>che morte incontra chi di darla ha speme.</l>
</lg><lg><l>Disse, e i Teucri levâr d'applauso un grido.</l>
<l>Stolti! ché Palla avea lor tolto il senno.</l>
<l>Tutti assentîr d'Ettorre al pazzo avviso,</l>
<l>nessuno al saggio del figliuol di Panto.</l>
</lg><lg><l>Mentre col cibo a rivocar le forze</l>
<l>intendono i Troiani, in alti lai</l>
<l>l'intera notte dispendean gli Achivi</l>
<l>sovra il morto Patròclo, e prorompea</l>
<l>fra loro in pianti sospirosi Achille,</l>
<l>la man tremenda sul gelato petto</l>
<l>dell'amico ponendo, e cupi e spessi</l>
<l>i gemiti mettea, come talvolta</l>
<l>ben chiomato lïone a cui rapìo</l>
<l>il cacciator nel bosco i lioncini.</l>
<l>Crucciato il fiero del suo tardo arrivo,</l>
<l>tutta scorre la valle, e l'orme esplora</l>
<l>del predator, se mai di ritrovarlo</l>
<l>in qualche lato gli riesca; e orrenda</l>
<l>gli divampa nel cor la rabbia e l'ira:</l>
<l>tal si cruccia il Pelìde, e con profondi</l>
<l>sospiri in mezzo ai Mirmidóni esclama:</l>
</lg><lg><l>Oh mie vane parole il dì ch'io diedi</l>
<l>a Menèzio il conforto, e la promessa</l>
<l>che in Opunta gli avrei carco di gloria</l>
<l>e di gran preda ricondotto il figlio</l>
<l>dall'atterrata Troia! Ahi che non tutti</l>
<l>Giove i disegni de' mortali adempie!</l>
<l>Sotto Troia il destino ambo ne danna</l>
<l>a far vermiglia una medesma terra,</l>
<l>ché me neppure abbraccerà tornato</l>
<l>il buon vecchio Pelèo nel patrio tetto,</l>
<l>né Teti genitrice; ma sepolcro</l>
<l>mi darà questo lido. Or poi che deggio</l>
<l>dopo te, mio fedel, scender sotterra,</l>
<l>tu, no, sul rogo non andrai, lo giuro,</l>
<l>se non t'arreco in prima io qui d'Ettorre,</l>
<l>del tuo crudo uccisor l'armi e la testa;</l>
<l>e dodici d'illustri iliaci figli</l>
<l>troncheronne davanti alla tua pira.</l>
<l>Giaci intanto così, caro compagno,</l>
<l>qui presso alle mie navi; e le troiane</l>
<l>e le dardanie ancelle il largo seno</l>
<l>tutte discinte intorno al tuo ferètro</l>
<l>notte e dì faran pianto, e ploreranno.</l>
<l>Esse ne fur comun fatica e preda</l>
<l>quando noi colla forza e colle lunghe</l>
<l>aste domando le nemiche genti</l>
<l>l'opime n'atterrammo ampie cittadi.</l>
</lg><lg><l>Ciò detto, comandò l'almo Pelìde</l>
<l>che dai compagni al fuoco si ponesse</l>
<l>sul tripode un gran vaso, onde veloci</l>
<l>di Pàtroclo lavar la sanguinosa</l>
<l>tabe. E quelli sul fuoco in un baleno</l>
<l>atto ai lavacri collocaro un bronzo,</l>
<l>e v'infusero l'onda, e di stecchiti</l>
<l>rami di sotto alimentâr la fiamma.</l>
<l>Abbracciavan le vampe mormorando</l>
<l>del vaso il ventre, e rotto in sottil fumo</l>
<l>scaldavasi l'umor. Poiché nel cavo</l>
<l>rame la linfa al suo bollor pervenne,</l>
<l>diersi il corpo a lavar: l'unser di pingue</l>
<l>felice oliva, e le ferite empiero</l>
<l>di balsamo novenne. Indi al funèbre</l>
<l>letto renduto, dalla fronte al piede</l>
<l>in sottil lino avvolserlo, e superno</l>
<l>un bianco panno vi spiegâr. Ciò fatto,</l>
<l>tornaro ai pianti, e intorno al mesto Achille</l>
<l>tutta in lamenti consumâr la notte.</l>
</lg><lg><l>Giove in questo alla sua moglie e sorella</l>
<l>si volse e disse: Veneranda Giuno,</l>
<l>ecco pieni alla fine i tuoi desiri;</l>
<l>ecco all'armi tornato il grande Achille.</l>
<l>Di te nacque, cred'io (cotanto l'ami),</l>
<l>l'argiva gente. — E Giuno a lui: Che parli,</l>
<l>tremendo figlio di Saturno? All'uomo</l>
<l>povero d'alma e di consigli è dato</l>
<l>il dannaggio tramar del suo simìle;</l>
<l>ed io che incedo degli Dei reina,</l>
<l>perché saturnia prole e perché sposa</l>
<l>son dell'alto de' numi imperadore,</l>
<l>contra i Troiani co' Troiani irata</l>
<l>macchinar qualche offesa io non dovea?</l>
</lg><lg><l>Mentre seguìan tra lor queste contese,</l>
<l>Teti agli alberghi di Vulcan pervenne;</l>
<l>stellati eterni rilucenti alberghi,</l>
<l>fra i celesti i più belli, e dallo stesso</l>
<l>Vulcan costrutti di massiccio bronzo.</l>
<l>Tutto in sudor trovollo affaccendato</l>
<l>de' mantici al lavoro. Avea per mano</l>
<l>dieci tripodi e dieci, adornamento</l>
<l>di palagio regal. Sopposte a tutti</l>
<l>d'oro avea le rotelle, onde ne gisse</l>
<l>da sé ciascuno all'assemblea de' numi,</l>
<l>e da sé ne tornasse onde si tolse:</l>
<l>maraviglia a vederli! Omai compiuto</l>
<l>l'ammirando lavor, solo restava</l>
<l>ch'ei v'adattasse le polite orecchie,</l>
<l>e appunto all'uopo n'aguzzava i chiovi.</l>
<l>Mentre venìa tai cose elaborando</l>
<l>con egregio artificio, entro la soglia</l>
<l>l'alma Teti mettea l'argenteo piede.</l>
<l>La vide, e le si fe' Càrite incontro</l>
<l>ornata il capo d'eleganti bende,</l>
<l>dell'inclito Vulcan moglie vezzosa:</l>
<l>per man la strinse, e il roseo labbro aprendo,</l>
<l>Qual, le disse, cagione, o bella Teti,</l>
<l>ti guida inaspettata a queste case?</l>
<l>Rado suoli onorarle, e nondimeno</l>
<l>sempre cara vi giungi e riverita.</l>
<l>Inóltrati, perch'io pronta t'appresti</l>
<l>le vivande ospitali. — E sì dicendo,</l>
<l>la bellissima Dea l'altra introdusse,</l>
<l>e in un bel seggio collocolla, ornato</l>
<l>d'argentee borchie a lavorìo gentile</l>
<l>col suo sgabello al piede. Indi a chiamarne</l>
<l>corse l'esimio fabbro, e sì gli disse:</l>
<l>Vieni, Vulcan, ché ti vuol Teti. — Ed egli:</l>
</lg><lg><l>Venerevole Diva e d'onor degna</l>
<l>nella casa mi venne. Ella malconcio</l>
<l>e afflitto mi salvò quando dal cielo</l>
<l>mi feo gittar l'invereconda madre,</l>
<l>che il distorto mio piè volea celato;</l>
<l>e mille allor m'avrei doglie sofferto</l>
<l>se me del mar non raccogliean nel grembo</l>
<l>del rifluente Ocèano la figlia</l>
<l>Eurìnome e la Dea Teti. Di queste</l>
<l>quasi due lustri in compagnia mi vissi,</l>
<l>e di molte vi feci opre d'ingegno,</l>
<l>fibbie ed armille tortuose e vezzi</l>
<l>e bei monili, in cavo antro nascoso</l>
<l>a cui spumante intorno ed infinita</l>
<l>d'Oceàn la corrente mormorava;</l>
<l>né verun di mia stanza avea contezza,</l>
<l>né mortale né Dio, tranne le belle</l>
<l>mie servatrici. Or poiché Teti è giunta</l>
<l>alla nostra magion, piena le voglio</l>
<l>render mercé del benefizio antico.</l>
<l>Tu dinanzi sollecita le poni</l>
<l>il banchetto ospital, mentr'io veloce</l>
<l>questi mantici assetto e gli altri arnesi.</l>
</lg><lg><l>Disse, e dal ceppo dell'incude il mostro</l>
<l>abbronzato levossi zoppicando.</l>
<l>Moveansi sotto a gran stento le fiacche</l>
<l>gambe sottili. Allontanò dal fuoco</l>
<l>i mantici ventosi: ogni fabbrile</l>
<l>istrumento raccolse, e dentro un'arca</l>
<l>li ripose d'argento. Indi con molle</l>
<l>spugna ben tutto stropicciossi il volto</l>
<l>affumicato ed ambedue le mani</l>
<l>e il duro collo ed il peloso petto.</l>
<l>Poi la tunica mise; ed il pesante</l>
<l>scettro impugnato, tentennando uscìo.</l>
<l>Seguìan l'orrido rege, e a dritta e a manca</l>
<l>il passo ne reggean forme e figure</l>
<l>di vaghe ancelle, tutte d'oro, e a vive</l>
<l>giovinette simìli, entro il cui seno</l>
<l>avea messo il gran fabbro e voce e vita</l>
<l>e vigor d'intelletto e delle care</l>
<l>arti insegnate dai Celesti il senno.</l>
<l>Queste al fianco del Dio spedite e snelle</l>
<l>camminavano; ed egli a tardo passo</l>
<l>avvicinato a Teti, in un lucente</l>
<l>trono s'assise, e la sua man ponendo</l>
<l>nella man della Dea, così le disse:</l>
</lg><lg><l>Qual mai sorte t'adduce a queste soglie,</l>
<l>o sempre cara e veneranda Teti,</l>
<l>in quell'ampio tuo peplo ancor più bella?</l>
<l>Troppo rado ne fai di tua presenza</l>
<l>contenti e lieti. Or parla, e il tuo desire</l>
<l>libera esponi. A soddisfarlo il grato</l>
<l>cor mi sospinge, se pur farlo io possa,</l>
<l>e il farlo mi s'addica. — E a lui suffusa</l>
<l>di lagrime i bei rai Teti rispose:</l>
</lg><lg><l>Delle Dive d'Olimpo e qual sofferse</l>
<l>tanti, o Vulcano, tormentosi affanni</l>
<l>quanti in me Giove n'adunò? Me sola</l>
<l>fra le Dive del mar suggetta ei fece</l>
<l>ad un mortale, al re Pelèo. Ritrosa</l>
<l>ne sostenni gli amplessi; ed egli or giace</l>
<l>logro dagli anni nel regal suo tetto.</l>
<l>Né il tenor qui restò di mie sventure.</l>
<l>Mi nacque un figlio. Io l'educai gelosa,</l>
<l>e come pianta ei crebbe, e mi divenne</l>
<l>il maggior degli eroi. Questo germoglio</l>
<l>di fertile terren, questo diletto</l>
<l>unico figlio su le navi io stessa</l>
<l>spedii di Troia alle funeste rive</l>
<l>a guerreggiar co' Teucri. Avverso fato</l>
<l>gli dinega il ritorno; ed io non deggio</l>
<l>nella pelèa magion madre infelice</l>
<l>abbracciarlo più mai. Né questo è tutto.</l>
<l>Fin ch'ei mi vive, e la ria Parca il raggio</l>
<l>gli prolunga del Sole, ei lo consuma</l>
<l>nella tristezza, né giovarlo io posso.</l>
<l>Dagli Achivi ottenuta egli s'avea</l>
<l>premio di sue fatiche una fanciulla.</l>
<l>Agamennón gliela ritolse; ed esso</l>
<l>dell'onta irato, e nel dolor sepolto</l>
<l>si ritrasse dall'armi. I Teucri intanto</l>
<l>alle navi rinchiusero gli Achei,</l>
<l>né permettean l'uscita. Umìli allora</l>
<l>i duci argivi gli mandâr preghiere</l>
<l>e d'orrevoli doni ampie profferte.</l>
<l>Egli fermo negò la chiesta aita:</l>
<l>ma cinse di sue stesse armi l'amico</l>
<l>Pàtroclo, e al campo l'inviò seguìto</l>
<l>da molti prodi. Su le porte Scee</l>
<l>tutto un giorno durò l'aspro conflitto.</l>
<l>E il dì stesso Ilïon sarìa caduto,</l>
<l>s'alta strage menar visto il gagliardo</l>
<l>di Menèzio figliuol, non l'uccidea</l>
<l>tra i combattenti della fronte Apollo,</l>
<l>esaltandone Ettorre. Or io pel figlio</l>
<l>vengo supplice madre al tuo ginocchio,</l>
<l>onde a conforto di sua corta vita</l>
<l>di scudo e d'elmo provveder tu il voglia,</l>
<l>e di forte lorica e di schinieri</l>
<l>con leggiadro fermaglio. A lui perdute</l>
<l>ha tutte l'armi dai Troiani ucciso</l>
<l>il suo fedel compagno, ed egli or giace</l>
<l>gittato a terra, e dal dolore oppresso.</l>
</lg><lg><l>Tacque; e il mal fermo Dio così rispose:</l>
<l>Ti riconforta, o Teti, e questa cura</l>
<l>non ti gravi il pensier. Così potessi</l>
<l>alla morte il celar quando la Parca</l>
<l>sul capo gli starà, com'io di belle</l>
<l>armi fornito manderollo, e tali</l>
<l>che al vederle ogni sguardo ne stupisca.</l>
</lg><lg><l>Lasciò la Dea, ciò detto, e impaziente</l>
<l>ai mantici tornò, li volse al fuoco,</l>
<l>e comandò suo moto a ciascheduno.</l>
<l>Eran venti che dentro la fornace</l>
<l>per venti bocche ne venìan soffiando,</l>
<l>e al fiato, che mettean dal cavo seno,</l>
<l>or gagliardo or leggier, come il bisogno</l>
<l>chiedea dell'opra e di Vulcano il senno,</l>
<l>sibilando prendea spirto la fiamma.</l>
<l>In un commisti allor gittò nel fuoco</l>
<l>argento ed auro prezioso e stagno</l>
<l>ed indomito rame. Indi sul toppo</l>
<l>locò la dura risonante incude,</l>
<l>di pesante martello armò la dritta,</l>
<l>di tanaglie la manca; e primamente</l>
<l>un saldo ei fece smisurato scudo</l>
<l>di dèdalo rilievo, e d'auro intorno</l>
<l>tre bei fulgidi cerchi vi condusse,</l>
<l>poi d'argento al di fuor mise la soga.</l>
<l>Cinque dell'ampio scudo eran le zone,</l>
<l>e gl'intervalli, con divin sapere,</l>
<l>d'ammiranda scultura avea ripieni.</l>
</lg><lg><l>Ivi ei fece la terra, il mare, il cielo</l>
<l>e il Sole infaticabile, e la tonda</l>
<l>Luna, e gli astri diversi onde sfavilla</l>
<l>incoronata la celeste volta,</l>
<l>e le Plèiadi, e l'Iadi, e la stella</l>
<l>d'Orïon tempestosa, e la grand'Orsa</l>
<l>che pur Plaustro si noma. Intorno al polo</l>
<l>ella si gira ed Orion riguarda,</l>
<l>dai lavacri del mar sola divisa.</l>
</lg><lg><l>Ivi inoltre scolpite avea due belle</l>
<l>popolose città. Vedi nell'una</l>
<l>conviti e nozze. Delle tede al chiaro</l>
<l>per le contrade ne venìan condotte</l>
<l>dal talamo le spose, e Imene, Imene</l>
<l>con molti s'intonava inni festivi.</l>
<l>Menan carole i giovinetti in giro</l>
<l>dai flauti accompagnate e dalle cetre,</l>
<l>mentre le donne sulla soglia ritte</l>
<l>stan la pompa a guardar maravigliose.</l>
</lg><lg><l>D'altra parte nel fòro una gran turba</l>
<l>convenir si vedea. Quivi contesa</l>
<l>era insorta fra due che d'un ucciso</l>
<l>piativano la multa. Un la mercede</l>
<l>già pagata asserìa; l'altro negava.</l>
<l>Finir davanti a un arbitro la lite</l>
<l>chiedeano entrambi, e i testimon produrre.</l>
<l>In due parti diviso era il favore</l>
<l>del popolo fremente, e i banditori</l>
<l>sedavano il tumulto. In sacro circo</l>
<l>sedeansi i padri su polite pietre,</l>
<l>e dalla mano degli araldi preso</l>
<l>il suo scettro ciascun, con questo in pugno</l>
<l>sorgeano, e l'uno dopo l'altro in piedi</l>
<l>lor sentenza dicean. Doppio talento</l>
<l>d'auro è nel mezzo da largirsi a quello</l>
<l>che più diritta sua ragion dimostri.</l>
</lg><lg><l>Era l'altra città dalle fulgenti</l>
<l>armi ristretta di due campi in due</l>
<l>parer divisi, o di spianar del tutto</l>
<l>l'opulento castello, o che di quante</l>
<l>son là dentro ricchezze in due partito</l>
<l>sia l'ammasso. I rinchiusi alla chiamata</l>
<l>non obbedìan per anco, e ad un agguato</l>
<l>armavansi di cheto. In su le mura</l>
<l>le care spose, i fanciulletti e i vegli</l>
<l>fan custodia e corona; e quelli intanto</l>
<l>taciturni s'avanzano. Minerva</l>
<l>li precorre e Gradivo entrambi d'oro,</l>
<l>e la veste han pur d'oro, ed alte e belle</l>
<l>le divine stature, e d'ogni parte</l>
<l>visibili: più bassa iva la torma.</l>
<l>Come in loco all'insidie atto fur giunti</l>
<l>presso un fiume, ove tutti a dissetarse</l>
<l>venìan gli armenti, s'appiattâr que' prodi</l>
<l>chiusi nel ferro, collocati in pria</l>
<l>due di loro in disparte, che de' buoi</l>
<l>spiassero la giunta e delle gregge.</l>
<l>Ed eccole arrivar con due pastori</l>
<l>che, nulla insidia suspicando, al suono</l>
<l>delle zampogne si prendean diletto.</l>
<l>L'insidiator drappello alla sprovvista</l>
<l>gli assalìa, ne predava in un momento</l>
<l>de' buoi le mandre e delle bianche agnelle,</l>
<l>ed uccidea crudele anco i pastori.</l>
</lg><lg><l>Scossa all'alto rumor l'assediatrice</l>
<l>oste a consiglio tuttavia seduta,</l>
<l>de' veloci corsier subitamente</l>
<l>monta le groppe, i predatori insegue,</l>
<l>e li raggiunge. Allor si ferma, e fiera</l>
<l>sul fiume appicca la battaglia. Entrambe</l>
<l>si ferìan coll'acute aste le schiere.</l>
<l>Scorrea nel mezzo la Discordia, e seco</l>
<l>era il Tumulto e la terribil Parca</l>
<l>che un vivo già ferito e un altro illeso</l>
<l>artiglia colla dritta, e un morto afferra</l>
<l>ne' piè coll'altra, e per la strage il tira.</l>
<l>Manto di sangue tutto sozzo e rotto</l>
<l>le ricopre le spalle: i combattenti</l>
<l>parean vivi, e traean de' loro uccisi</l>
<l>i cadaveri in salvo alternamente.</l>
</lg><lg><l>Vi sculse poscia un morbido maggese</l>
<l>spazioso, ubertoso e che tre volte</l>
<l>del vomero la piaga avea sentito.</l>
<l>Molti aratori lo venìan solcando,</l>
<l>e sotto il giogo in questa parte e in quella</l>
<l>stimolando i giovenchi. E come al capo</l>
<l>giungean del solco, un uom che giva in volta,</l>
<l>lor ponea nelle man spumante un nappo</l>
<l>di dolcissimo bacco; e quei tornando</l>
<l>ristorati al lavor, l'almo terreno</l>
<l>fendean, bramosi di finirlo tutto.</l>
<l>Dietro nereggia la sconvolta gleba:</l>
<l>vero aratro sembrava, e nondimeno</l>
<l>tutta era d'ôr. Mirabile fattura!</l>
</lg><lg><l>Altrove un campo effigïato avea</l>
<l>d'alta messe già biondo. Ivi le destre</l>
<l>d'acuta falce armati i segatori</l>
<l>mietean le spighe; e le recise manne</l>
<l>altre in terra cadean tra solco e solco,</l>
<l>altre con vinchi le venìan stringendo</l>
<l>tre legator da tergo, a cui festosi</l>
<l>tra le braccia recandole i fanciulli</l>
<l>senza posa porgean le tronche ariste.</l>
<l>In mezzo a tutti colla verga in pugno</l>
<l>sovra un solco sedea del campo il sire,</l>
<l>tacito e lieto della molta messe.</l>
<l>Sotto una quercia i suoi sergenti intanto</l>
<l>imbandiscon la mensa, e i lombi curano</l>
<l>d'un immolato bue, mentre le donne</l>
<l>intente a mescolar bianche farine,</l>
<l>van preparando ai mietitor la cena.</l>
</lg><lg><l>Seguìa quindi un vigneto oppresso e curvo</l>
<l>sotto il carco dell'uva. Il tralcio è d'oro,</l>
<l>nero il racemo, ed un filar prolisso</l>
<l>d'argentei pali sostenea le viti.</l>
<l>Lo circondava una cerulea fossa</l>
<l>e di stagno una siepe. Un sentier solo</l>
<l>al vendemmiante ne schiudea l'ingresso.</l>
<l>Allegri giovinetti e verginelle</l>
<l>portano ne' canestri il dolce frutto,</l>
<l>e fra loro un garzon tocca la cetra</l>
<l>soavemente. La percossa corda</l>
<l>con sottil voce rispondeagli, e quelli</l>
<l>con tripudio di piedi sufolando</l>
<l>e canticchiando ne seguìano il suono.</l>
</lg><lg><l>Di giovenche una mandra anco vi pose</l>
<l>con erette cervici. Erano sculte</l>
<l>in oro e stagno, e dal bovile uscièno</l>
<l>mugolando e correndo alla pastura</l>
<l>lungo le rive d'un sonante fiume</l>
<l>che tra giunchi volgea l'onda veloce.</l>
<l>Quattro pastori, tutti d'oro, in fila</l>
<l>gìan coll'armento, e li seguìan fedeli</l>
<l>nove bianchi mastini. Ed ecco uscire</l>
<l>due tremendi lïoni, ed avventarsi</l>
<l>tra le prime giovenche ad un gran tauro,</l>
<l>che abbrancato, ferito e strascinato</l>
<l>lamentosi mandava alti muggiti.</l>
<l>Per riaverlo i cani ed i pastori</l>
<l>pronti accorrean: ma le superbe fiere</l>
<l>del tauro avendo già squarciato il fianco,</l>
<l>ne mettean dentro alle bramose canne</l>
<l>le palpitanti viscere ed il sangue.</l>
<l>Gl'inseguivano indarno i mandriani</l>
<l>aizzando i mastini. Essi co' morsi</l>
<l>attaccar non osando i due feroci,</l>
<l>latravan loro addosso, e si schermivano.</l>
</lg><lg><l>Fecevi ancora il mastro ignipotente</l>
<l>in amena convalle una pastura</l>
<l>tutta di greggi biancheggiante, e sparsa</l>
<l>di capanne, di chiusi e pecorili.</l>
<l>Poi vi sculse una danza a quella eguale</l>
<l>che ad Arïanna dalle belle trecce</l>
<l>nell'ampia Creta Dèdalo compose.</l>
<l>V'erano garzoncelli e verginette</l>
<l>di bellissimo corpo, che saltando</l>
<l>teneansi al carpo delle palme avvinti.</l>
<l>Queste un velo sottil, quelli un farsetto</l>
<l>ben tessuto vestìa, soavemente</l>
<l>lustro qual bacca di palladia fronda.</l>
<l>Portano queste al crin belle ghirlande,</l>
<l>quelli aurato trafiere al fianco appeso</l>
<l>da cintola d'argento. Ed or leggieri</l>
<l>danzano in tondo con maestri passi,</l>
<l>come rapida ruota che seduto</l>
<l>al mobil torno il vasellier rivolve,</l>
<l>or si spiegano in file. Numerosa</l>
<l>stava la turba a riguardar le belle</l>
<l>carole, e in cor godea. Finìan la danza</l>
<l>tre saltator che in varii caracolli</l>
<l>rotavansi, intonando una canzona.</l>
</lg><lg><l>Il gran fiume Oceàn l'orlo chiudea</l>
<l>dell'ammirando scudo. A fin condotto</l>
<l>questo lavoro, una lorica ei fece</l>
<l>che della fiamma lo splendor vincea;</l>
<l>poi di raro artificio un saldo e vago</l>
<l>elmo alle tempie ben acconcio, e sopra</l>
<l>d'auro tessuta v'innestò la cresta.</l>
</lg><lg><l>Fur ultima fatica i bei schinieri</l>
<l>di pieghevole stagno. E terminate</l>
<l>l'armi tutte, il gran fabbro alto levolle,</l>
<l>e al piè di Teti le depose. Ed ella,</l>
<l>co' bei doni del Dio, come sparviero</l>
<l>ratta calossi dal nevoso Olimpo.</l>
</lg>
</lg>
</div1>
<div1 type="parte">
<head>Libro decimonono</head>
<lg type="non-definito">
<lg><l>Uscìa del mar l'Aurora in croceo velo,</l>
<l>alla terra ed al ciel nunzia di luce,</l>
<l>e co' doni del Dio Teti giungea.</l>
<l>Singhiozzante da canto al morto amico</l>
<l>trovò l'amato figlio a cui dintorno</l>
<l>ploravano i compagni. Apparve in mezzo</l>
<l>l'augusta Diva, e strettolo per mano,</l>
<l>Figlio, disse, poiché piacque agli Dei</l>
<l>la sua morte, lasciam, benché dolenti,</l>
<l>che questi qui si giaccia; e tu le belle</l>
<l>armi ti prendi di Vulcan, che mai</l>
<l>mortal non indossò. — Così dicendo,</l>
<l>le depose al suo piè. Dier quelle un suono</l>
<l>che terror mise ai Mirmidóni: il guardo</l>
<l>non le sostenne, e si fuggîr. Ma come</l>
<l>le vide Achille, maggior surse l'ira,</l>
<l>e sotto le palpèbre orrendamente</l>
<l>gli occhi qual fiamma balenâr. Godea</l>
<l>trattarle, vagheggiarle; e dilettato</l>
<l>del mirando lavor, si volse, e disse:</l>
</lg><lg><l>Madre, son degne del divino fabbro</l>
<l>quest'armi, né può tanto arte terrena.</l>
<l>Or le mi vesto; ma timor mi grava</l>
<l>che nelle piaghe di Patròclo intanto</l>
<l>vile insetto non entri, che di vermi</l>
<l>generator la salma (ahi! senza vita!)</l>
<l>ne guasti sì che tutta imputridisca.</l>
</lg><lg><l>Pensier di questo non ti prenda, o figlio,</l>
<l>gli rispose la Dea: l'infesto sciame</l>
<l>divoratore de' guerrieri uccisi</l>
<l>io ne terrò lontano. Ov'anco ei giaccia</l>
<l>intero un anno, farò sì che il corpo</l>
<l>incorrotto ne resti, e ancor più bello.</l>
<l>Or tu raccogli in assemblea gli Achivi,</l>
<l>e, placato all'Atride, àrmati ratto</l>
<l>per la battaglia, e di valor ti cingi.</l>
</lg><lg><l>Disse, e spirto audacissimo gl'infuse.</l>
<l>Indi ambrosia all'estinto, e rubicondo</l>
<l>nèttare, a farlo d'ogni tabe illeso,</l>
<l>nelle nari stillò. Lunghesso il lido</l>
<l>l'orrenda voce intanto alza il Pelìde;</l>
<l>né solo i prenci achei, ma tutte accorrono</l>
<l>le sparse schiere per le navi, e quanti</l>
<l>di navi han cura, remator, piloti</l>
<l>e vivandieri e dispensier, van tutti</l>
<l>a parlamento, di veder bramosi</l>
<l>dopo un lungo cessar l'apparso Achille.</l>
<l>Barcollanti v'andaro anche i due prodi</l>
<l>Dïomede ed Ulisse, per le gravi</l>
<l>piaghe all'asta appoggiati, e ne' primieri</l>
<l>seggi adagiârsi. Ultimo giunse il sommo</l>
<l>Atride, in forte mischia ei pur dal telo</l>
<l>di Coon Antenòride ferito.</l>
<l>Tutti adunati, Achille surse e disse:</l>
</lg><lg><l>Atride, a te del par che a me sarìa</l>
<l>meglio tornato che tra noi non fusse</l>
<l>mai surta la fatal lite che il core</l>
<l>sì ne róse a cagion d'una fanciulla.</l>
<l>Dovea Dïana saettarla il giorno</l>
<l>ch'io saccheggiai Lirnesso, e mia la feci,</l>
<l>ché tanti non avrìan trafitti Achivi,</l>
<l>mentre l'ira io covai, morso il terreno.</l>
<l>Ettore e i Teucri ne gioîr, ma lunga</l>
<l>rimarrà tra gli Achei, credo, ed amara</l>
<l>de' nostri piati la memoria. Or copra</l>
<l>obblìo le andate cose, e il cor nel petto</l>
<l>necessità ne domi. Io qui depongo</l>
<l>l'ira, né giusto è ch'io la serbi eterna.</l>
<l>Tu ridesta le schiere alla battaglia.</l>
<l>Vedrò se i Teucri al mio venir vorranno</l>
<l>presso le navi pernottar. Di gambe,</l>
<l>spero, fia lesto volentier chiunque</l>
<l>potrà sottrarsi in campo alla mia lancia.</l>
</lg><lg><l>Disse; e gli Achivi giubilâr vedendo</l>
<l>alfin placato il generoso Achille.</l>
<l>Surse allora l'Atride, e dal suo seggio,</l>
<l>senza avanzarsi, favellò: M'udite,</l>
<l>eroi di Grecia, bellicosi amici,</l>
<l>né turbate il mio dir, ché lo frastuono</l>
<l>anche il più sperto dicitor confonde.</l>
<l>E chi far mente, chi parlar potrebbe</l>
<l>in cotanto tumulto, ove la voce</l>
<l>la più sonora verrìa meno? Io volgo</l>
<l>le parole ad Achille, e voi porgete</l>
<l>attento orecchio. Con rimprocci ed onte</l>
<l>spesso gli Achivi m'accusâr d'un fallo</l>
<l>cui Giove e il Fato e la notturna Erinni</l>
<l>commisero, non io. Essi in consiglio</l>
<l>quel dì la mente m'offuscâr, che il premio</l>
<l>ad Achille rapii. Che farmi? Un Dio</l>
<l>così dispose, la funesta a tutti</l>
<l>Ate, tremenda del Saturnio figlia.</l>
<l>Lieve ed alta dal suolo ella sul capo</l>
<l>de' mortali cammina, e lo perturba,</l>
<l>e a ben altri pur nocque. Anche allo stesso</l>
<l>degli uomini e de' numi arbitro Giove</l>
<l>fu nocente costei quando ingannollo</l>
<l>l'augusta Giuno il dì che in Tebe Alcmena</l>
<l>l'erculea forza partorir dovea.</l>
<l>Detto ai Celesti avea Giove per vanto:</l>
<l>Divi e Dive, ascoltate; io vo' del petto</l>
<l>rivelarvi un segreto: oggi Ilitìa</l>
<l>curatrice de' parti in luce un uomo</l>
<l>del mio sangue trarrà, che su le tutte</l>
<l>vicine genti stenderà lo scettro.</l>
</lg><lg><l>Mentirai, né atterrai la tua parola,</l>
<l>Giuno riprese meditando un frodo.</l>
<l>Giura, o Giove, il gran giuro, che nel vero</l>
<l>fia de' vicini regnator l'uom ch'oggi</l>
<l>di tua stirpe cadrà fra le ginocchia</l>
<l>d'una madre mortal. Giurollo il nume</l>
<l>senza sospetto, e ne fu poi pentito.</l>
<l>Ché Giuno dal ciel ratta in Argo scesa</l>
<l>del Perseìde Stènelo all'illustre</l>
<l>moglie sen venne. Avea grav'ella il seno</l>
<l>d'un caro figlio settimestre. A questo,</l>
<l>benché immaturo, accelerò la luce</l>
<l>Giuno, e d'Alcmena prolungando il parto,</l>
<l>ne represse le doglie. Indi a narrarne</l>
<l>corse al Saturnio la novella, e disse:</l>
<l>Giove, t'annunzio che mo' nacque un prode</l>
<l>che in Argo impererà, lo Stenelìde,</l>
<l>tua progenie, Euristèo d'Argo re degno.</l>
</lg><lg><l>D'alto dolor ferito infuriossi</l>
<l>Giove, e tosto ai capelli Ate afferrando</l>
<l>per lo Stige giurò che questa a tutti</l>
<l>furia dannosa non avrìa più mai</l>
<l>riveduto l'Olimpo. E sì dicendo,</l>
<l>la rotò colla destra, e fra' mortali</l>
<l>dagli astri la scagliò. Per la costei</l>
<l>colpa veggendo di travagli oppresso</l>
<l>il diletto figliuol sotto Euristèo</l>
<l>adiravasi Giove. E a me pur anco,</l>
<l>quando alle navi Ettòr struggea gli Achivi,</l>
<l>lacerava il pensier la rimembranza</l>
<l>di questa Diva che mi tolse il senno.</l>
<l>Ma poiché Giove il volle, io vo' del pari</l>
<l>farne l'emenda con immensi doni.</l>
<l>Sorgi Achille alla pugna, e gli altri accendi.</l>
<l>Tutto, che ieri nella tenda Ulisse</l>
<l>ti promise, io darotti: e se t'aggrada,</l>
<l>l'ardor sospendi che a pugnar ti sprona,</l>
<l>e dal mio legno farò tosto i doni</l>
<l>recar, che visti placheranti il core.</l>
</lg><lg><l>Duce de' prodi glorïoso Atride,</l>
<l>rispose Achille, il dar que' doni a norma</l>
<l>di tua giustizia o ritenerli, è tutto</l>
<l>nel tuo poter. Ma tempo non è questo</l>
<l>da parole: sia d'armi ogni pensiero,</l>
<l>né più s'indugi, ché il da farsi è assai.</l>
<l>Uop'è che Achille in campo rieda e sperda</l>
<l>le troiane falangi, e ch'altri il vegga,</l>
<l>e l'esempio n'imiti. — Illustre Achille,</l>
<l>soggiunse allor l'accorto Ulisse, è grande</l>
<l>il tuo valor; ma non menar digiuni</l>
<l>contro i Teucri gli Achei. Venuti al cozzo</l>
<l>una volta gli eserciti, e infiammati</l>
<l>quinci e quindi da un Dio, non fia sì breve</l>
<l>l'aspro certame. Nelle navi adunque</l>
<l>comanda che di cibo e di bevanda,</l>
<l>fonte di forza, si ristaurin tutti,</l>
<l>ché digiuno soldato un giorno intero</l>
<l>fino al tramonto non sostien la pugna.</l>
<l>Sete, fame, fatica a poco a poco</l>
<l>dóman anco i più forti, e dispossato</l>
<l>casca il ginocchio. Ma guerrier, cui fresche</l>
<l>tornò le forze il cibo, il giorno tutto</l>
<l>intrepido combatte, e sua stanchezza</l>
<l>sol col finirsi del conflitto ei sente.</l>
<l>Dunque il campo congeda, e fa che pronte</l>
<l>mense imbandisca. Agamennón frattanto</l>
<l>qua rechi i doni, onde ogni Acheo li vegga,</l>
<l>e il tuo cor ne gioisca. Indi nel mezzo</l>
<l>del parlamento il re si levi, e giuri</l>
<l>che mai non giacque colla tua fanciulla;</l>
<l>e questo giuro il cor ti plachi. Ei poscia,</l>
<l>perché nulla si fraudi al tuo diritto,</l>
<l>di lauto desco nella propria tenda</l>
<l>ti presenti e t'onori. E tu più giusto</l>
<l>móstrati, Atride, in avvenir, ché bello</l>
<l>regal atto è il placar, qual sia, l'offeso.</l>
</lg><lg><l>A questo il sire Agamennón: M'è grato,</l>
<l>Ulisse, il saggio e acconciamente espresso</l>
<l>tuo ragionar. Io giurerò dall'imo</l>
<l>cuor, né dinanzi al Dio sarò spergiuro.</l>
<l>Ma tempri Achille del pugnar la foga</l>
<l>sino che giunga il donativo; e il sangue</l>
<l>della vittima fermi il giuramento,</l>
<l>qui presenti voi tutti. Or tu medesmo</l>
<l>vanne, Ulisse, e trascelto, io tel comando,</l>
<l>de' primi achivi giovinetti il fiore,</l>
<l>reca i doni promessi e le donzelle;</l>
<l>e Taltibio mi cerchi e m'apparecchi</l>
<l>un cinghial da svenarsi a Giove e al Sole.</l>
</lg><lg><l>Inclito Atride, gli rispose Achille,</l>
<l>serbar si denno queste cose al tempo</l>
<l>che dall'armi avrem posa, e che non tanto</l>
<l>sdegno m'infiammi. Giacciono squarciati</l>
<l>nella polve gli eroi che spense Ettorre</l>
<l>favorito da Giove, e voi ne fate</l>
<l>ressa di cibo? Io, qual si trova, all'armi</l>
<l>senza ritardo il campo esorterei,</l>
<l>e vendicato l'onor nostro, allegre</l>
<l>cene abbondanti appresterei la sera.</l>
<l>Non verrà cibo al labbro mio né beva,</l>
<l>s'ulto pria non vedrò l'estinto amico.</l>
<l>D'acuto acciar trafitto egli mi giace</l>
<l>nella tenda co' piè vôlti all'uscita,</l>
<l>e gli fan cerchio i suoi compagni in pianto.</l>
<l>Non altro è dunque il mio pensier che strage</l>
<l>e sangue, e il cupo di chi muor sospiro.</l>
</lg><lg><l>E Ulisse a lui: Fortissimo Pelìde,</l>
<l>tu nell'asta me vinci, io te nel senno,</l>
<l>perché pria nacqui, e più imparai. Fa dunque</l>
<l>di quetarti al mio detto. Umano core</l>
<l>presto si sazia di conflitti in cui</l>
<l>molto miete l'acciar, poco raccoglie</l>
<l>il mietitor, se Giove, arbitro sommo</l>
<l>di nostre guerre, le bilance inclina.</l>
<l>Pianger col ventre non si dee gli estinti;</l>
<l>e qual respiro il pianto avrìa se mille</l>
<l>fa caderne la Parca ogni momento?</l>
<l>Intero un sole al lagrimar si doni,</l>
<l>poi con coraggio, chi morì s'intombi:</l>
<l>e noi che vivi della mischia uscimmo</l>
<l>confortiamci di cibo, onde più fieri</l>
<l>d'invitto ferro ricoperti il petto</l>
<l>alla pugna tornar, senza che sia</l>
<l>mestier novello incitamento. E guai</l>
<l>a chi terrassi su le navi inerte,</l>
<l>mentre gli altri animosi ad acre assalto</l>
<l>contra i Teucri dal vallo irromperanno!</l>
</lg><lg><l>Disse, e compagni i due figliuoi si prese</l>
<l>di Nèstore, e Toante e Merïone</l>
<l>e il Filìde Megète e Melanippo</l>
<l>e Licomede di Creonte. Andaro</l>
<l>d'Atride al padiglion, presti il comando</l>
<l>n'adempiro, e arrecâr le già promesse</l>
<l>cose; sette treppiè, venti lebèti,</l>
<l>dodici corridori; indi prestanti</l>
<l>d'ingegno e di beltà sette captive.</l>
<l>La figlia di Brisèo, guancia rosata,</l>
<l>ottava ne venìa. Li precedea</l>
<l>con dieci di buon peso aurei talenti</l>
<l>Ulisse, e lo seguìan con gli altri doni</l>
<l>gli altri giovani achei. Deposto il tutto</l>
<l>nell'assemblea, levossi Agamennóne;</l>
<l>e Taltibio di voce a un Dio simìle</l>
<l>irto cinghial gli appresentò. Fuor trasse</l>
<l>il sospeso del brando alla vagina</l>
<l>trafier l'Atride, e della belva i primi</l>
<l>peli recisi, alzò le palme, e a Giove</l>
<l>pregò. Sedeansi tutti in riverente</l>
<l>giusto silenzio per udirlo; ed egli</l>
<l>guardando al cielo e supplicando disse:</l>
</lg><lg><l>Il sommo ottimo Iddio, la Terra, il Sole,</l>
<l>e l'Erinni laggiù gastigatrici</l>
<l>degli spergiuri, testimon mi sieno</l>
<l>che per desìo lascivo unqua io non posi</l>
<l>sopra la figlia di Brisèo le mani,</l>
<l>e che la tenni nelle tende intatta.</l>
<l>Mi mandino, s'io mento, ogni castigo</l>
<l>serbato al falso giurator gli Dei.</l>
</lg><lg><l>Disse, e l'ostia scannò; poscia ne' vasti</l>
<l>gorghi marini la scagliò l'araldo,</l>
<l>pasto de' pesci. Allor rizzossi Achille</l>
<l>e sclamò: Giove padre, oh di che danni</l>
<l>tu ne gravi! Non mai m'avrìa l'Atride</l>
<l>mosso all'ira, né mai per farmi oltraggio</l>
<l>rapita a mio mal grado egli la schiava:</l>
<l>ma tu il volesti, Iddio, tu che di tanti</l>
<l>Achei la morte decretavi. Or voi</l>
<l>itene al cibo, e all'armi indi si voli.</l>
</lg><lg><l>Disse, e sciolto il consesso, alla sua nave</l>
<l>si disperse ciascun. Ma co' presenti</l>
<l>i Mirmidóni s'avvïâr d'Achille</l>
<l>verso le tende, e li posâr, schierando</l>
<l>su bei seggi le donne; e nell'armento</l>
<l>fur dai sergenti i corridor sospinti.</l>
<l>Di beltà simigliante all'aurea Venere</l>
<l>come vide Brisëide del morto</l>
<l>Pàtroclo le ferite, abbandonossi</l>
<l>sull'estinto, e ululava e colle mani</l>
<l>laceravasi il petto e il delicato</l>
<l>collo e il bel viso, e sì dicea plorando:</l>
<l>Oh mio Patròclo! oh caro e dolce amico</l>
<l>d'una meschina! Io ti lasciai qui vivo</l>
<l>partendo; e ahi quale al mio tornar ti trovo!</l>
<l>Ahi come viemmi un mal su l'altro! Vidi</l>
<l>l'uomo a cui diermi i genitor, trafitto</l>
<l>dinanzi alla città, vidi d'acerba</l>
<l>morte rapiti tre fratei diletti;</l>
<l>e quando Achille il mio consorte uccise</l>
<l>e di Minete la città distrusse,</l>
<l>tu mi vietavi il piangere, e d'Achille</l>
<l>farmi sposa dicevi, e a Ftia condurmi</l>
<l>tu stesso, e m'apprestar fra' Mirmidóni</l>
<l>il nuzial banchetto. Avrai tu dunque,</l>
<l>o sempre mite eroe, sempre il mio pianto.</l>
</lg><lg><l>Così piange: piangean l'altre donzelle</l>
<l>Pàtroclo in vista, e il proprio danno in core.</l>
</lg><lg><l>Stretti intanto ad Achille i seniori</l>
<l>lo confortano al cibo, ed egli il niega</l>
<l>gemebondo: Se restami un amico</l>
<l>che mi compiaccia, non m'esorti, il prego,</l>
<l>a toccar cibo in tanto duol: vo' starmi</l>
<l>fino a sera, e potrollo, in questo stato.</l>
</lg><lg><l>Tutti, ciò detto, accomiatò, ma seco</l>
<l>restâr gli Atridi e Nèstore ed Ulisse</l>
<l>e il re cretese e il buon Fenice, intenti</l>
<l>a stornarne il dolor: ma il cor sta chiuso</l>
<l>ad ogni dolce finché l'apra il grido</l>
<l>della battaglia sanguinosa. Or tutto</l>
<l>col pensier nell'amico alto sospira</l>
<l>e prorompe così: Caro infelice!</l>
<l>Tu pur ne' giorni di feral conflitto</l>
<l>degli Achivi co' Troi m'apparecchiavi</l>
<l>con presta cura nelle tende il cibo.</l>
<l>Or tu giaci, e digiuno io qui mi struggo</l>
<l>del desìo di te sol; né più cordoglio</l>
<l>mi graverìa se morto il padre udissi</l>
<l>(misero! ei forse or per me piange in Ftia,</l>
<l>per me fatto campione in stranio lido</l>
<l>dell'abborrita Argiva), o morto il mio</l>
<l>di divina beltà figlio diletto,</l>
<l>che a me si edùca, se pur vive, in Sciro.</l>
<l>Ahi! mi sperava di morir qui solo;</l>
<l>sperava che tu salvo a Ftia tornando</l>
<l>su presta nave, un dì da Sciro avresti</l>
<l>teco addutto il mio Pirro, e mostri a lui</l>
<l>i miei campi, i miei servi e l'alta reggia;</l>
<l>perocché temo che Pelèo pur troppo</l>
<l>o più non viva, o di dolor sol viva,</l>
<l>aspettando ogni dì veglio cadente</l>
<l>l'amaro annunzio della morte mia.</l>
</lg><lg><l>Così geme: gemean gli astanti eroi</l>
<l>ricordando ciascun gli abbandonati</l>
<l>suoi cari pegni. Di quel pianto Giove</l>
<l>impietosito, a Pallade si volse</l>
<l>immantinente, e sì le disse: O figlia,</l>
<l>perché lasci l'uom prode in abbandono?</l>
<l>Pensier d'Achille non hai più? Nol vedi</l>
<l>là seduto alle navi e lagrimoso</l>
<l>pel caro amico? Andâr già tutti al desco;</l>
<l>ei sol ricusa ogni ristor. Va dunque,</l>
<l>e dolce ambrosia e nèttare nel petto,</l>
<l>onde non caggia di languor, gl'instilla.</l>
</lg><lg><l>Sprone aggiunse quel cenno alla già pronta</l>
<l>Minerva che d'un salto, con la foga</l>
<l>delle vaste ali di stridente nibbio,</l>
<l>calò dal cielo, e nèttare ed ambrosia</l>
<l>stillò d'Achille in petto, onde le forze</l>
<l>il suo fiero digiun non gli togliesse;</l>
<l>indi agli eterni del potente padre</l>
<l>soggiorni rivolò. Gli Achivi intanto</l>
<l>tutti in procinto dalle navi a torme</l>
<l>versavansi nel campo; e a quella guisa</l>
<l>che fioccano dal ciel, spinte dal soffio</l>
<l>serenatore d'aquilon, le nevi,</l>
<l>così dai legni uscir densi allor vedi</l>
<l>i lucid'elmi, i vasti scudi, e i forti</l>
<l>concavi usberghi e le frassìnee lance.</l>
<l>Folgora ai lampi dell'acciaro il cielo</l>
<l>e ne brilla il terren, che al calpestìo</l>
<l>delle squadre rimbomba. In mezzo a queste</l>
<l>armasi Achille. Gli strideano i denti,</l>
<l>gli occhi eran fiamme, di dolore e d'ira</l>
<l>rompeasi il petto; e tale egli dell'armi</l>
<l>vulcanie si vestìa. Strinse alle gambe</l>
<l>i bei stinieri con argentee fibbie,</l>
<l>pose al petto l'usbergo, e di lucenti</l>
<l>chiovi fregiato agli omeri sospese</l>
<l>il forte brando; s'imbracciò lo scudo,</l>
<l>che immenso e saldo di lontan splendea</l>
<l>come luna, o qual foco ai naviganti</l>
<l>sovr'alta apparso solitaria cima,</l>
<l>quando lontani da' lor cari il vento</l>
<l>li travaglia nel mar: tale dal bello</l>
<l>e vario scudo dell'eroe saliva</l>
<l>all'etra lo splendor. Stella parea</l>
<l>su la fronte il grand'elmo irto d'equine</l>
<l>chiome, e fusa sul cono tremolava</l>
<l>l'aurea cresta. In quest'armi il divo Achille</l>
<l>tenta sé stesso, e vi si vibra, e prova</l>
<l>se gli son atte; e gli erano qual piuma</l>
<l>ch'alto il solleva. Alfin dal suo riservo</l>
<l>cavo l'immensa e salda asta paterna,</l>
<l>cui nullo Achivo palleggiar potea</l>
<l>tranne il Pelìde, frassino d'eroi</l>
<l>sterminatore, da Chiron reciso</l>
<l>su le pelìache vette, e dato al padre.</l>
</lg><lg><l>Alcimo intanto e Automedonte aggiogano</l>
<l>di belle barde adorni e di bei freni</l>
<l>i cavalli: e allungate ai saldi anelli</l>
<l>le guide, e tolta nella man la sferza,</l>
<l>salta sul cocchio Automedón. Vi monta</l>
<l>dopo, raggiante come Sole, Achille</l>
<l>tutto presto alla pugna, e con tremenda</l>
<l>voce ai paterni corridor sì grida:</l>
<l>Xanto e Bàlio a Podarge incliti figli,</l>
<l>sia vostra cura in salvo ricondurre</l>
<l>sazio di stragi il signor vostro; e morto</l>
<l>nol lasciate colà come Patròclo.</l>
</lg><lg><l>Chinò la testa l'immortal corsiero</l>
<l>Xanto: diffusa per lo giogo andava</l>
<l>fino a terra la chioma, ed ei da Giuno</l>
<l>fatto parlante udir fe' questi accenti:</l>
</lg><lg><l>Achille, in salvo questa volta ancora</l>
<l>ti trarremo noi, sì; ma ti sovrasta</l>
<l>l'ultim'ora, né fia nostra la colpa,</l>
<l>ma di Giove e del Fato. Se dell'armi</l>
<l>spogliâr Pàtroclo i Troi, non accusarne</l>
<l>nostra pigrizia e tardità, ma il forte</l>
<l>di Latona figliuolo. Ei nella prima</l>
<l>fronte l'uccise, e dienne a Ettòr la palma.</l>
<l>Noi Zefiro sfidiamo, il più veloce</l>
<l>de' venti, al corso; ma nel Fato è scritto</l>
<l>che un Dio te domi ed un mortal… Troncaro</l>
<l>l'Erinni i detti. E a lui l'irato Achille:</l>
</lg><lg><l>Xanto, a che morte mi predir? Non tocca</l>
<l>questo a te. Qui cader deggio lontano,</l>
<l>lo so, dai cari genitor; ma pria</l>
<l>trarrò tutta di guerre a' Troi la voglia.</l>
</lg><lg><l>Disse, e gridando i corridor sospinse.</l>
</lg>
</lg>
</div1>
<div1 type="parte">
<head>Libro ventesimo</head>
<lg type="non-definito">
<lg><l>Così dintorno a te, marzio Pelìde,</l>
<l>gli Achei metteansi in punto appo le navi,</l>
<l>e i Troi del campo sul rïalto. A Temi</l>
<l>Giove allor comandò che dalle molte</l>
<l>eminenze d'Olimpo a parlamento</l>
<l>convocasse gli Dei. Volò la Diva</l>
<l>d'ogni parte, e chiamolli alla stellata</l>
<l>magion di Giove. Accorser tutti, e, tranne</l>
<l>il canuto Oceàn, nullo de' Fiumi</l>
<l>né delle Ninfe vi mancò, de' boschi</l>
<l>e de' prati e de' fonti abitatrici.</l>
<l>Giunti del grande adunator de' nembi</l>
<l>alle stanze, si assisero su tersi</l>
<l>troni che a Giove con solerte cura</l>
<l>Vulcano fabbricò. Prese ciascuno</l>
<l>cheto il suo posto; ma dal mar venuto</l>
<l>obbedïente ei pure il re Nettunno,</l>
<l>tra i maggiori sedendosi, la mente</l>
<l>di Giove interrogò con questi accenti:</l>
</lg><lg><l>Perché di nuovo, fulminante Iddio,</l>
<l>chiami i numi a consiglio? Alfin decisa</l>
<l>de' Troiani vuoi forse e degli Achei</l>
<l>pronti a zuffa mortal l'ultima sorte?</l>
</lg><lg><l>Ben vedesti, o Nettunno, il mio pensiero,</l>
<l>Giove rispose; del chiamarvi è questa</l>
<l>la cagion: benché presso al fato estremo</l>
<l>e gli uni e gli altri in cor mi stanno. Assiso</l>
<l>su le cime d'Olimpo io qui mi resto</l>
<l>l'ire mortali a contemplar tranquillo.</l>
<l>Voi sul campo scendete, e a cui v'aggrada</l>
<l>de' Teucri e degli Achei recate aita.</l>
<l>Se pugna Achille ei sol, nol sosterranno</l>
<l>né pur tampoco i Teucri, essi che ieri</l>
<l>solo al vederlo ne tremaro. Ed oggi,</l>
<l>che d'ira egli arde per l'amico, io temo</l>
<l>non anzi il dì fatal Troia rovini.</l>
</lg><lg><l>Disse, e di guerra un fier desire accese</l>
<l>de' Celesti nel cor, che in due divisi</l>
<l>nel campo si calâr: verso le navi</l>
<l>Giuno e Palla Minerva e coll'accorto</l>
<l>util Mercurio s'avvïò Nettunno.</l>
<l>Li seguìa zoppicando, e truci intorno</l>
<l>gli occhi volgendo di sua forza altero</l>
<l>Vulcano, ed il sottil stinco di sotto</l>
<l>gli barcollava. Alla troiana parte</l>
<l>n'andâr dell'elmo il crollator Gradivo,</l>
<l>l'intonso Febo colla madre e l'alma</l>
<l>cacciatrice sorella e Xanto e Venere</l>
<l>Dea del riso. Finché dalle mortali</l>
<l>turbe i numi fur lungi, orgoglio e festa</l>
<l>menavano gli Achei, perché comparso</l>
<l>dopo lungo riposo era il Pelìde,</l>
<l>e corse ai Teucri un freddo orror per l'ossa</l>
<l>visto nell'armi lampeggiar, sembiante</l>
<l>al Dio tremendo delle stragi, Achille.</l>
<l>Ma quando le celesti alle terrene</l>
<l>armi fur miste, una ineffabil surse</l>
<l>di genti agitatrice aspra contesa.</l>
<l>Terribile Minerva, or sull'estremo</l>
<l>fosso volando ed or sul rauco lido,</l>
<l>da questa parte orribilmente grida:</l>
<l>grida Marte dall'altra a tenebroso</l>
<l>turbin simìle, ed or dall'ardue cime</l>
<l>delle dardanie torri, ed or sul poggio</l>
<l>di Colone lunghesso il Simoenta</l>
<l>correndo, infiamma a tutta voce i Teucri.</l>
</lg><lg><l>Così l'un campo e l'altro inanimando</l>
<l>gli Dei beati gli azzuffâr, commisti</l>
<l>in conflitto crudel. Dall'alto allora</l>
<l>de' mortali e de' numi orrendamente</l>
<l>il gran padre tuonò: scosse di sotto</l>
<l>l'ampia terra e de' monti le superbe</l>
<l>cime Nettunno. Traballâr dell'Ida</l>
<l>le falde tutte e i gioghi e le troiane</l>
<l>rocche, e le navi degli Achei. Tremonne</l>
<l>Pluto il re de' sepolti, e spaventato</l>
<l>diè un alto grido e si gittò dal trono,</l>
<l>temendo non gli squarci la terrena</l>
<l>volta sul capo il crollator Nettunno,</l>
<l>ed intromessa colaggiù la luce</l>
<l>agli Dei non discopra ed ai mortali</l>
<l>le sue squallide bolge, al guardo orrende</l>
<l>anco del ciel; cotanto era il fragore</l>
<l>che dal conflitto de' Celesti uscìa.</l>
<l>Contra Nettunno il re dell'arco Apollo,</l>
<l>contra Marte Minerva, e contra Giuno</l>
<l>sta delle cacce e degli strali amante</l>
<l>la sorella di Febo alma Dïana:</l>
<l>contra il dator de' lucri e servatore</l>
<l>di ricchezze Mercurio era Latona,</l>
<l>contra Vulcano il vorticoso fiume</l>
<l>dai mortali Scamandro e dagli Dei</l>
<l>Xanto nomato. E questo era di numi</l>
<l>contro numi il certame e l'ordinanza.</l>
</lg><lg><l>Ma di scagliarsi fra le turbe in cerca</l>
<l>del Prïamide Ettorre arde il Pelìde,</l>
<l>ché innanzi a tutto gli comanda il core</l>
<l>di far la rabbia marzïal satolla</l>
<l>di quel sangue abborrito. Allor destando</l>
<l>le guerriere faville Apollo spinse</l>
<l>contro il tessalo eroe d'Anchise il figlio,</l>
<l>e presa la favella e la sembianza</l>
<l>del Prïameio Licaon gl'infuse</l>
<l>ardimento e valor con questi accenti:</l>
</lg><lg><l>Illustre duce Enea, dove n'andaro</l>
<l>le fatte fra le tazze alte promesse</l>
<l>al re de' Teucri, che pur solo avresti</l>
<l>contro il Pelìde Achille combattuto?</l>
</lg><lg><l>Prïamìde, e perché, contro mia voglia,</l>
<l>Enea rispose, ad affrontar mi sproni</l>
<l>quell'invitto guerrier? Gli stetti a fronte</l>
<l>pur altra volta, ed altra volta in fuga</l>
<l>la sua lancia dall'Ida mi sospinse,</l>
<l>quando, assaliti i nostri armenti, ei Pèdaso</l>
<l>e Lirnesso atterrò. Giove protesse</l>
<l>il mio ratto fuggir: senza il suo nume</l>
<l>m'avrìa domo il Pelìde, esso e Minerva</l>
<l>che il precorrendo lo spargea di luce,</l>
<l>e de' Teucri e de' Lèlegi alla strage</l>
<l>la sua lancia animava. Alcun non sia</l>
<l>dunque che pugni col Pelìde. Un Dio</l>
<l>sempre va seco che il difende, e dritto</l>
<l>vola sempre il suo telo, e non s'arresta</l>
<l>finché non passi del nemico il petto.</l>
<l>Se della guerra si librasse eguale</l>
<l>dai Sempiterni la bilancia, ei certo,</l>
<l>fosse tutto qual vantasi di ferro,</l>
<l>non avrìa meco agevolmente il meglio.</l>
</lg><lg><l>E tu pur prega i numi, o valoroso,</l>
<l>rispose Apollo, ché tu pure, è fama,</l>
<l>di Venere nascesti, ed ei di Diva</l>
<l>inferior, ché quella a Giove, e questa</l>
<l>al marin vecchio è figlia. Orsù dirizza</l>
<l>in lui l'invitto acciaro, e non lasciarti</l>
<l>per minacce fugar dure e superbe.</l>
</lg><lg><l>Fatto animoso a questi detti il duce,</l>
<l>processe di lucenti armi vestito</l>
<l>tra i guerrieri di fronte. E lui veduto</l>
<l>per le file avanzarsi arditamente</l>
<l>contro il Pelìde, ai collegati numi</l>
<l>si volse Giuno e disse: Il cor volgete,</l>
<l>tu Nettunno e tu Pallade, al periglio</l>
<l>che ne sovrasta. Enea tutto nell'armi</l>
<l>folgorante s'avvìa contro il Pelìde,</l>
<l>e Febo Apollo ve lo spinge. Or noi</l>
<l>o forziamlo a dar volta, o pur d'Achille</l>
<l>vada in aiuto alcun di noi, che forza</l>
<l>all'uopo gli ministri, onde s'avvegga</l>
<l>ch'egli ai Celesti più possenti è caro,</l>
<l>e che di Troia i difensor fann'opra</l>
<l>infruttuosa. Vi rammenti, o numi,</l>
<l>che noi tutti scendemmo a questa pugna</l>
<l>perché nullo da' Teucri egli riceva</l>
<l>questo dì nocumento. Abbiasi dopo</l>
<l>quella sorte che a lui filò la Parca</l>
<l>quando la madre il partorìo. Se istrutto</l>
<l>di ciò nol renda degli Dei la voce,</l>
<l>temerà nel veder venirsi incontro</l>
<l>fra l'armi un nume: perocché tremendi</l>
<l>son gli Eterni veduti alla scoperta.</l>
</lg><lg><l>Fuor di ragione non irarti, o Giuno</l>
<l>ché ciò sconvienti, rispondea Nettunno.</l>
<l>Non sia che primi commettiam la pugna</l>
<l>noi che siamo i più forti. Alla vedetta</l>
<l>di qualche poggio dalla via remoto</l>
<l>assidiamci piuttosto, ed ai mortali</l>
<l>resti la cura del pugnar. Se poscia</l>
<l>cominceran la zuffa o Marte o Febo,</l>
<l>e rattenendo Achille impediranno</l>
<l>ch'egli entri nella mischia, e noi pur tosto</l>
<l>susciteremo allor l'aspro conflitto,</l>
<l>e presto, io spero, dal valor del nostro</l>
<l>braccio domati, per le vie d'Olimpo</l>
<l>ritorneranno all'immortal consesso.</l>
</lg><lg><l>Li precorse, ciò detto, il nume azzurro</l>
<l>verso l'alta bastìa che pel divino</l>
<l>Ercole un giorno con Minerva i Teucri</l>
<l>innalzâr, perché a quella egli potesse</l>
<l>riparato schivar della vorace</l>
<l>Orca l'assalto allor che furibonda</l>
<l>l'inseguisse dal lido alla pianura.</l>
<l>Qui co' numi alleati il Dio s'assise</l>
<l>d'impenetrabil nube circonfuso.</l>
<l>Sul ciglio anch'essi s'adagiâr dell'erto</l>
<l>Callicolon gli opposti numi intorno</l>
<l>a te, divino saettante Apollo,</l>
<l>e a Marte di cittadi atterratore.</l>
<l>Così di qua, di là deliberando</l>
<l>siedono i Divi, e niuna parte ardisce,</l>
<l>benché Giove gli sproni, aprir la pugna.</l>
</lg><lg><l>E già tutto d'armati il campo è pieno,</l>
<l>e di lampi che manda il riforbito</l>
<l>bronzo de' cocchi e de' guerrieri, e suona</l>
<l>sotto il fervido piè de' concorrenti</l>
<l>eserciti la terra. Ed ecco in mezzo</l>
<l>affrontarsi di pugna desiosi</l>
<l>due fortissimi eroi, d'Anchise il figlio</l>
<l>ed Achille. Avanzossi Enea primiero</l>
<l>minacciando e crollando il poderoso</l>
<l>elmo, e proteso il forte scudo al petto,</l>
<l>la grand'asta vibrava. Ad incontrarlo</l>
<l>mosse il Pelìde impetuoso, e parve</l>
<l>truculento lïone alla cui vita</l>
<l>denso stuol di garzoni, anzi l'intero</l>
<l>borgo si scaglia: incede egli da prima</l>
<l>sprezzatamente; ma se alcun de' forti</l>
<l>assalitor coll'asta il tocca, ei fiero</l>
<l>spalancando le fauci si rivolve</l>
<l>colla schiuma alle sanne; la gagliarda</l>
<l>alma in cor gli sospira, i fianchi e i lombi</l>
<l>flagella colla coda, e sé medesmo</l>
<l>alla battaglia irrita: indi repente</l>
<l>con torvi sguardi avventasi ruggendo,</l>
<l>di dar morte già fermo o di morire:</l>
<l>tal la forza e il coraggio incontro al franco</l>
<l>Enea sospinser l'orgoglioso Achille,</l>
<l>e giunti a fronte, favellò primiero</l>
<l>il gran Pelìde: Enea, perché tant'oltre</l>
<l>fuor della turba ti spingesti? Forse</l>
<l>meco agogni pugnar perché su i Teucri</l>
<l>di Prìamo speri un dì stender lo scettro?</l>
<l>Ma s'egli avvegna ancor che tu m'uccida,</l>
<l>ei non porrallo alle tue mani, ei padre</l>
<l>di più figli, e d'età sano e di mente.</l>
<l>O forse i Teucri, se mi metti a morte,</l>
<l>un eletto poder bello di viti</l>
<l>ti statuiro e di fecondi solchi?</l>
<l>Ma dura impresa t'assumesti, io spero;</l>
<l>ch'altra volta, mi par, ti pose in fuga</l>
<l>questa mia lancia. Non rammenti il giorno</l>
<l>che soletto ti colsi, e con veloce</l>
<l>corso dall'Ida ti cacciai lontano</l>
<l>dalle tue mandre? Tu volavi, e, mai</l>
<l>non volgendo la fronte, entro Lirnesso</l>
<l>ti riparasti. Col favore io poi</l>
<l>di Giove e Palla la città distrussi,</l>
<l>e ne predai le donne, e tolta loro</l>
<l>la cara libertà, meco le trassi.</l>
<l>Gli Dei quel giorno ti scampâr; non oggi</l>
<l>lo faranno, cred'io, come t'avvisi.</l>
<l>Va, ritìrati adunque, io te n'assenno,</l>
<l>rientra in turba, né mi star di fronte,</l>
<l>se il tuo peggio non vuoi, ché dopo il fatto</l>
<l>anche lo stolto dell'error si pente.</l>
</lg><lg><l>Me co' detti atterrir come fanciullo</l>
<l>indarno tenti, Enea rispose; anch'io</l>
<l>so dir minacce ed onte, e l'un dell'altro</l>
<l>i natali sappiamo, e per udita</l>
<l>i genitori; ché né tu conosci</l>
<l>per vista i miei, ned io li tuoi. Te prole</l>
<l>dell'egregio Pelèo dice la fama,</l>
<l>e della bella equòrea Teti. Io nato</l>
<l>di Venere mi vanto, e generommi</l>
<l>il magnanimo Anchise. Oggi per certo</l>
<l>o gli uni o gli altri piangeranno il figlio.</l>
<l>Ché veruno di noi di puerili</l>
<l>ciance contento non vorrà, cred'io,</l>
<l>separarsi ed uscir di questo arringo.</l>
<l>Ma se più brami di mia stirpe udire</l>
<l>al mondo chiara, primamente Giove</l>
<l>Dàrdano generò, che fondamento</l>
<l>pose qui poscia alle dardanie mura.</l>
<l>Perocché non ancora allor nel piano</l>
<l>sorgean le sacre iliache torri, e il molto</l>
<l>suo popolo le idèe falde copriva.</l>
<l>Di Dàrdano fu nato il re d'ogni altro</l>
<l>più opulente Erittònio. A lui tre mila</l>
<l>di teneri puledri allegre madri</l>
<l>le convalli pascean. Innamorossi</l>
<l>Borea di loro, e di destrier morello</l>
<l>presa la forma alquante ne compresse,</l>
<l>che sei puledre e sei gli partoriro.</l>
<l>Queste talor ruzzando alla campagna</l>
<l>correan sul campo delle bionde ariste</l>
<l>senza pur sgretolarle; e se co' salti</l>
<l>prendean sul dorso a lascivir del mare,</l>
<l>su le spume volavano de' flutti</l>
<l>senza toccarli. D'Erittònio nacque</l>
<l>Troe re de' Troiani, e poi di Troe</l>
<l>generosi tre figli Ilo ed Assàraco,</l>
<l>e il dëiforme Ganimede, al tutto</l>
<l>de' mortali il più bello, e dagli Dei</l>
<l>rapito in cielo, perché fosse a Giove</l>
<l>di coppa mescitor per sua beltade,</l>
<l>ed abitasse con gli Eterni. Ad Ilo</l>
<l>nacque l'alto figliuol Laomedonte;</l>
<l>Titone a questo e Prìamo e Lampo e Clìzio</l>
<l>e l'alunno di Marte Icetaone:</l>
<l>Assàraco ebbe Capi, e Capi Anchise,</l>
<l>mio genitore, e Prìamo il divo Ettorre.</l>
<l>Ecco il sangue ch'io vanto. Il resto scende</l>
<l>tutto da Giove che ne' petti umani</l>
<l>il valor cresce o scema a suo talento,</l>
<l>potentissimo iddio. Ma tregua omai</l>
<l>fra l'armi a borie fanciullesche. Entrambi</l>
<l>possiam d'ingiurie aver dovizia e tanta</l>
<l>che nave non potrìa di cento remi</l>
<l>levarne il pondo. De' mortai volubile</l>
<l>è la lingua, e ne piovono parole</l>
<l>d'ogni maniera in largo campo, e quale</l>
<l>dirai motto, cotal ti fia rimesso.</l>
<l>Ma perché d'onte tenzonar siccome</l>
<l>stizzose femminette che nel mezzo</l>
<l>della via si rabbuffano, col vero,</l>
<l>spinte dall'ira, affastellando il falso?</l>
<l>Me qui pronto a pugnar non distorrai</l>
<l>colle minacce dal cimento. Or via</l>
<l>alle prove dell'asta. — E così detto,</l>
<l>la ferrea lancia fulminò nel vasto</l>
<l>terribile brocchier che dell'acuta</l>
<l>cuspide al picchio rimugghiò. Turbossi</l>
<l>il Pelìde, e dal petto colla forte</l>
<l>mano lo scudo allontanò, temendo</l>
<l>nol trafori la lunga ombrosa lancia</l>
<l>del magnanimo Enea. Di mente uscito</l>
<l>eragli, stolto! che mortal possanza</l>
<l>difficilmente doma armi divine.</l>
<l>Non ruppe la gagliarda asta troiana</l>
<l>il pavese achillèo, ché la rattenne</l>
<l>dell'aurea piastra l'immortal fattura,</l>
<l>e sol due falde ne forò di cinque</l>
<l>che Vulcano v'avea l'una sull'altra</l>
<l>ribattute; di bronzo le due prime,</l>
<l>le due dentro di stagno, e tutta d'oro</l>
<l>la media che il crudel tronco represse.</l>
<l>Vibrò secondo la sua lunga trave</l>
<l>il Pelìde, e colpì dell'inimico</l>
<l>l'orbicolar rotella all'orlo estremo,</l>
<l>ove sottil di rame era condotta</l>
<l>una falda, e sottile il sovrapposto</l>
<l>cuoio taurino. La pelìaca antenna</l>
<l>da parte a parte lo passò. La targa</l>
<l>rimbombò sotto il colpo: esterrefatto</l>
<l>rannicchiossi e scostò dalla persona</l>
<l>Enea lo scudo sollevato; e l'asta,</l>
<l>rotti i due cerchi che il cingean, sul dorso</l>
<l>trasvolò furiosa, e al suol si fisse.</l>
<l>Scansato il colpo, si ristette, e immenso</l>
<l>duol di paura gli abbuiò le luci,</l>
<l>sentita la vicina asta confitta.</l>
<l>Pronto il Pelìde allor tratta la spada,</l>
<l>con terribile grido si disserra</l>
<l>contro il nemico. Era nel campo un sasso</l>
<l>d'enorme pondo che soverchio fôra</l>
<l>alle forze di due quai la presente</l>
<l>età produce. Diè di piglio Enea</l>
<l>a questo sasso, e agevolmente solo</l>
<l>l'agitando, si volse all'aggressore.</l>
<l>E nel vulcanio scudo o nell'elmetto</l>
<l>avventato l'avrìa, ma senza offesa,</l>
<l>e a lui per certo del Pelìde il brando</l>
<l>togliea la vita, se di ciò per tempo</l>
<l>avvistosi Nettunno, ai circostanti</l>
<l>Celesti non facea queste parole:</l>
</lg><lg><l>Duolmi, o numi, d'assai del generoso</l>
<l>Enea che domo dal Pelìde all'Orco</l>
<l>irne tosto dovrà, dalle lusinghe</l>
<l>mal consigliato dell'arciero Apollo.</l>
<l>Insensato! ché nulla incontro a morte</l>
<l>gli varrà questo Dio. Ma della colpa</l>
<l>altrui la pena perché dee patirla</l>
<l>quest'innocente, liberal di grati</l>
<l>doni mai sempre agl'Immortali? Or via</l>
<l>moviamo in suo soccorso, e s'impedisca</l>
<l>che il Pelìde l'uccida, e che di Giove</l>
<l>l'ire risvegli la sua morte. I fati</l>
<l>decretâr ch'egli viva, onde la stirpe</l>
<l>di Dàrdano non pèra interamente,</l>
<l>di lui che Giove innanzi a quanti figli</l>
<l>alvo mortal gli partorìo, dilesse:</l>
<l>perocché da gran tempo egli la gente</l>
<l>di Prìamo abborre, e su i Troiani omai</l>
<l>d'Enea la forza regnerà con tutti</l>
<l>de' figli i figli e chi verrà da quelli.</l>
</lg><lg><l>Pensa tu teco stesso, o re Nettunno,</l>
<l>Giuno rispose, se sottrarre a morte</l>
<l>Enea si debba, o consentir, malgrado</l>
<l>la sua virtude, che lo domi Achille.</l>
<l>Quanto a Pallade e a me, presenti i numi,</l>
<l>noi giurammo solenne giuramento</l>
<l>di non mai da' Troiani la ruina</l>
<l>allontanar, no, s'anco tutta in cenere</l>
<l>Troia cadesse tra le fiamme achee.</l>
</lg><lg><l>Udito quel parlar, corse per mezzo</l>
<l>alla mischia e al fragor delle volanti</l>
<l>aste Nettunno, e giunto ove d'Enea</l>
<l>e dell'inclito Achille era la pugna,</l>
<l>una sùbita nube intorno agli occhi</l>
<l>del Pelìde diffuse, e dallo scudo</l>
<l>del magnanimo Enea svelto il ferrato</l>
<l>frassino, al piede del rival lo pose.</l>
<l>Indi spinse di forza, e dalla terra</l>
<l>levò sublime Enea, che preso il volo</l>
<l>dalla mano del Dio, varcò d'un salto</l>
<l>molte file d'eroi, molte di cocchi,</l>
<l>e all'estremo arrivò del rio conflitto,</l>
<l>ove in procinto si mettean di pugna</l>
<l>de' Càuconi le schiere. Ivi davanti</l>
<l>gli si fece Nettunno, e così disse:</l>
</lg><lg><l>Sconsigliato! qual Dio contra il Pelìde</l>
<l>ti sedusse a pugnar, contra un guerriero</l>
<l>di te più caro ai numi e più gagliardo?</l>
<l>S'altra volta lo scontri, ti ritira,</l>
<l>onde anzi tempo non andar sotterra.</l>
<l>Morto Achille, combatti audacemente,</l>
<l>ché nullo Acheo t'ucciderà. — Disparve</l>
<l>dopo questo precetto, e alle pupille</l>
<l>del Pelìde sgombrò la portentosa</l>
<l>caligine: tornâr tutto ad un tempo</l>
<l>chiari al guardo gli obbietti, onde fremendo</l>
<l>nel magnanimo cor: Numi, diss'egli,</l>
<l>quale strano prodigio? Al suol giacente</l>
<l>veggo il mio telo, ma il guerrier non veggo</l>
<l>in cui bramoso di ferir lo spinsi.</l>
<l>Dunque è caro a' Celesti ei pur davvero</l>
<l>questo figlio d'Anchise! ed io stimava</l>
<l>falso il suo vanto. E ben si salvi. Andata</l>
<l>gli sarà, spero, di provarsi meco</l>
<l>in avvenir la voglia, assai felice</l>
<l>d'aver posta in sicuro oggi la vita.</l>
<l>Orsù, l'acheo valor riconfortato,</l>
<l>facciam degli altri Teucri esperimento.</l>
</lg><lg><l>Sì dicendo, saltò dentro alle file</l>
<l>e tutti rincuorò: Prestanti Achei,</l>
<l>non vogliate discosto or più tenervi</l>
<l>da' nemici: guerrier contra guerriero</l>
<l>scagliatevi, e pugnate ardimentosi.</l>
<l>Per forte ch'io mi sia, m'è dura impresa</l>
<l>sol con tutti azzuffarmi ed inseguirli.</l>
<l>Né Marte pure immortal Dio né Palla</l>
<l>a tanti armati reggerìan. Ma quanto</l>
<l>queste man, questi piedi e questo petto</l>
<l>potranno, io tutto vel consacro, e giuro</l>
<l>di non posarmi un sol momento. Io vado</l>
<l>a sfondar quelle file, e non fia lieto</l>
<l>chi la mia lancia scontrerà, mi penso.</l>
</lg><lg><l>Così gli sprona; e minaccioso anch'esso</l>
<l>Ettore i suoi conforta, e contro Achille</l>
<l>ir si promette: Del Pelìde, o prodi,</l>
<l>non temete le borie: anch'io saprei</l>
<l>pur co' numi combattere a parole,</l>
<l>coll'asta, no, ch'ei son più forti assai.</l>
<l>Né tutti avran d'Achille i vanti effetto:</l>
<l>se l'un pieno gli andrà, l'altro gli fia</l>
<l>tronco nel mezzo. Ad incontrarlo io vado</l>
<l>s'anco le man di fuoco egli s'avesse,</l>
<l>sì, di fuoco la man, di ferro il polso.</l>
</lg><lg><l>Da questo dire accesi, alto levaro</l>
<l>l'aste avverse i Troiani, e con immenso</l>
<l>romor le forze s'accozzâr. Si strinse</l>
<l>allora Apollo al teucro duce, e disse:</l>
</lg><lg><l>Ettore, non andar contro il Pelìde</l>
<l>fuor di fila: ma tienti entro la schiera,</l>
<l>e dalla turba lo ricevi, e bada</l>
<l>che di brando o di stral non ti raggiunga.</l>
<l>Udì del Dio la voce, e sbigottito</l>
<l>nella turba de' suoi l'eroe s'immerse.</l>
<l>Ma di gran forza il cor vestito Achille</l>
<l>con gridi orrendi si balzò nel mezzo</l>
<l>de' Troiani, e prostese a prima giunta</l>
<l>di numerose genti un condottiero,</l>
<l>il prode Ifizïon che ad Otrintèo</l>
<l>guastator di città nell'opulento</l>
<l>popolo d'Ide sul nevoso Tmolo</l>
<l>Naïde Ninfa partorì. Venìa</l>
<l>costui di punta a furia. Il divo Achille</l>
<l>coll'asta a mezzo capo lo percosse,</l>
<l>e in due lo fesse. Rimbombando ei cadde,</l>
<l>ed orgoglioso il vincitor sovr'esso</l>
<l>esclamò: Tremendissimo Otrintìde,</l>
<l>eccoti a terra: e tu sepolcro umìle</l>
<l>in questa sabbia avrai, tu che superba</l>
<l>cuna sortisti alla gigèa palude</l>
<l>ne' paterni poderi appo il pescoso</l>
<l>Illo e dell'Ermo il vorticoso flutto.</l>
</lg><lg><l>Così l'oltraggia; della morte il buio</l>
<l>coprì gli occhi al meschino, e de' cavalli</l>
<l>l'ugna e li chiovi delle rote achee</l>
<l>il lasciâr nella calca infranto e pesto.</l>
</lg><lg><l>Ferì dopo costui Demoleonte,</l>
<l>d'Antènore figliuolo e valoroso</l>
<l>combattitore; lo ferì sul polso</l>
<l>della tempia, né valse alla difesa</l>
<l>la ferrea guancia del polito elmetto.</l>
<l>L'impetuosa punta spezzò l'osso,</l>
<l>sgominò le cervella, che di sangue</l>
<l>tutte insozzârsi, e così giacque il fiero.</l>
<l>Gittatosi dal carro, Ippodamante</l>
<l>dinanzi gli fuggìa. L'asta d'Achille</l>
<l>lo raggiunse nel tergo. L'infelice</l>
<l>esalava lo spirto, e mugolava</l>
<l>come tauro che a forza innanzi all'are</l>
<l>d'Elice è tratto da garzon robusti,</l>
<l>e ne gode Nettunno: a questa guisa</l>
<l>muggìa quell'alma feroce, e spirava.</l>
</lg><lg><l>S'avventò dopo questi a Polidoro.</l>
<l>Era costui di Prìamo un figlio: il padre</l>
<l>gli avea difeso di pugnar, siccome</l>
<l>il minor de' suoi nati e il più diletto,</l>
<l>che tutti al corso li vincea. Di questa</l>
<l>sua virtute di piè con fanciullesca</l>
<l>demenza vanitoso egli tra' primi</l>
<l>combattenti correa senza consiglio,</l>
<l>finché morto vi cadde. Il colse a tergo</l>
<l>in quei trascorsi Achille ove la cinta</l>
<l>dall'auree fibbie s'annodava, e doppio</l>
<l>scontravasi l'usbergo. Il telo acuto</l>
<l>riuscì di rimpetto all'ombilico:</l>
<l>ululò quel trafitto, e su i ginocchi</l>
<l>cascò: curvato colla man compresse</l>
<l>le intestina, e mortal nube lo cinse.</l>
</lg><lg><l>Come in quell'atto miserando il vide</l>
<l>il suo germano Ettorre, una profonda</l>
<l>nube di duolo gl'ingombrò le luci,</l>
<l>né gli sofferse il cor di più ristarsi</l>
<l>dentro la turba; ma crollando immensa</l>
<l>una lancia, volò contro il Pelìde</l>
<l>come fiamma ondeggiante. A quella vista</l>
<l>saltò di gioia Achille, e baldanzoso,</l>
<l>Ecco l'uom, disse, che nel cor m'aperse</l>
<l>sì gran piaga, colui che il mio m'uccise</l>
<l>caro compagno: or più non fuggiremo</l>
<l>l'un l'altro a lungo pei sentier di guerra.</l>
<l>Disse, e al divino Ettòr bieco guatando,</l>
<l>gridò: T'accosta, ché al tuo fin se' giunto.</l>
</lg><lg><l>Non pensar, gli rispose imperturbato</l>
<l>l'eroe troiano, non pensar di darmi</l>
<l>per minacce terror come a fanciullo,</l>
<l>ché oprar so l'armi della lingua io pure,</l>
<l>e conosco tue forze, e mi confesso</l>
<l>men valente di te: ma in grembo ai numi</l>
<l>sta la vittoria, ed avvenir può forse</l>
<l>ch'io men prode dal sen l'alma ti svelga.</l>
<l>Affilata ha la punta anche il mio telo.</l>
<l>Disse, e l'asta scagliò: ma dal divino</l>
<l>petto d'Achille la svïò Minerva</l>
<l>con levissimo soffio. Risospinta</l>
<l>dall'alito immortal, l'asta ritorno</l>
<l>fece ad Ettorre, e al piè gli cadde. Allora</l>
<l>con orribile grido disserrossi</l>
<l>furibondo il Pelìde, impazïente</l>
<l>di trucidarlo. Ma gliel tolse Apollo,</l>
<l>lieve impresa ad un Dio, tutto coprendo</l>
<l>di folta nebbia Ettòr. Tre volte Achille</l>
<l>coll'asta l'assalì, tre volte un vano</l>
<l>fumo trafisse, e con furor venendo</l>
<l>il divino guerriero al quarto assalto,</l>
<l>minaccioso tuonò queste parole:</l>
<l>Cane troian, di nuovo ecco fuggisti</l>
<l>l'estremo fato che t'avea raggiunto,</l>
<l>e Febo ti scampò, quel Febo a cui</l>
<l>tra il sibilo dei dardi alzi le preci.</l>
<l>Ma s'altra volta mi darai nell'ugna,</l>
<l>e se a me pure assiste un qualche iddio,</l>
<l>ti finirò. Di quanti in man frattanto</l>
<l>mi verranno de' tuoi farò macello.</l>
</lg><lg><l>Così dicendo, a Driope sospinse</l>
<l>sotto il mento la picca, e questi al piede</l>
<l>gli traboccò. Così lasciollo, e ratto</l>
<l>scagliandosi a Demùco, un grande e prode</l>
<l>di Filètore figlio, alle ginocchia</l>
<l>lo ferì, l'arrestò, poscia col brando</l>
<l>l'alma gli tolse. Dopo questi Dàrdano</l>
<l>e Laògono assalse, illustri figli</l>
<l>di Biante, e travolti ambo dal cocchio</l>
<l>l'un di lancia atterrò, l'altro di spada.</l>
<l>Poi distese il troiano Alastorìde</l>
<l>che a' suoi ginocchi supplice cadendo</l>
<l>chiedea la vita in dono, ed ai conformi</l>
<l>suoi verd'anni pietà. Stolto! ché vano</l>
<l>il pregar non sapea, né quanto egli era</l>
<l>mite no, ma feroce. In umil atto</l>
<l>gli abbracciava i ginocchi, ed altro dire</l>
<l>volea pure il meschin; ma quegli il ferro</l>
<l>nell'èpate gl'immerse, che di fuori</l>
<l>riversossi, e di sangue un nero fiume</l>
<l>gli fe' lago nel seno. Venne manco</l>
<l>l'alma, e gli occhi coprì di morte il velo.</l>
</lg><lg><l>Indi Mulio investendo, entro un'orecchia</l>
<l>gli fisse il telo, e uscir per l'altra il fece.</l>
<l>Ad Echeclo d'Agènore un fendente</l>
<l>calò di spada al mezzo della testa,</l>
<l>e la spaccò; si tepefece il grande</l>
<l>acciar nel sangue, e la purpurea morte</l>
<l>e la Parca possente i rai gli chiuse.</l>
<l>Colse dopo di punta nella destra</l>
<l>Deucalion là dove i nervi vanno</l>
<l>del cubito ad unirsi. Intormentito</l>
<l>nella mano il guerrier vedeasi innanzi</l>
<l>la morte, e passo non movea. Gli mena</l>
<l>un mandritto il Pelìde alla cervice,</l>
<l>netto il capo gli mozza, e via coll'elmo</l>
<l>lungi il butta. Schizzâr dalle vertèbre</l>
<l>le midolle, e disteso il tronco giacque.</l>
<l>Rigmo poscia aggredì, Rigmo dai pingui</l>
<l>tracii campi venuto, e di Pirèo</l>
<l>generoso figliuol. Lo colse al ventre</l>
<l>il tessalico teio, e giù dal cocchio</l>
<l>lo scosse. Allor diè volta ai corridori</l>
<l>l'auriga Areitòo; ma del Pelìde</l>
<l>l'asta il giunge alle spalle, e capovolto</l>
<l>tra i turbati cavalli lo precipita.</l>
</lg><lg><l>Quale infuria talor per le profonde</l>
<l>valli d'arido monte un vasto fuoco</l>
<l>che divora le selve, e in ogni lato</l>
<l>l'agita e spande di Garbino il soffio;</l>
<l>tale in sembianza d'un irato iddio</l>
<l>d'ogni parte si volve furibondo</l>
<l>il Pelìde, ed insegue e uccide e rossa</l>
<l>fa di sangue la terra. E come quando</l>
<l>nella tonda e polita aia il villano</l>
<l>due tauri accoppia di ben larga fronte</l>
<l>di Cerere a trebbiar le bionde ariste,</l>
<l>fuor del guscio in un subito saltella</l>
<l>di sotto al piede de' mugghianti il grano:</l>
<l>del magnanimo Achille in questa forma</l>
<l>gl'immortali cornipedi sospinti</l>
<l>i cadaveri calcano e gli scudi.</l>
<l>L'orbe tutto del cocchio e tutto l'asse</l>
<l>gronda di sangue dalle zampe sparso</l>
<l>de' cavalli a gran sprazzi e dalle rote.</l>
<l>Desìo di gloria il cuor d'Achille infiamma,</l>
<l>e l'invitte sue mani tutte sozze</l>
<l>son di polve, di tabe e di sudore.</l>
</lg>
</lg>
</div1>
<div1 type="parte">
<head>Libro ventesimoprimo</head>
<lg type="non-definito">
<lg><l>Ma divenuti i Teucri alle bell'onde</l>
<l>del vorticoso Xanto, ameno fiume</l>
<l>generato da Giove, ivi il Pelìde</l>
<l>intercise i fuggenti; e parte al muro</l>
<l>per lo piano ne incalza ove testeso</l>
<l>davan le spalle al furibondo Ettorre</l>
<l>scompigliati gli Achei (per l'orme istesse</l>
<l>or dispersi si versano i Troiani,</l>
<l>e a tardarne il fuggir densa una nebbia</l>
<l>Giuno intorno spandea), parte negli alti</l>
<l>gorghi si getta dell'argenteo fiume</l>
<l>con tumulto. La rotta onda rimbomba,</l>
<l>ne gemono le ripe, e quei mettendo</l>
<l>cupi ululati, nuotano dispersi</l>
<l>come il rapido vortice li gira.</l>
</lg><lg><l>Qual cacciate dall'impeto del fuoco</l>
<l>alzan repente le locuste il volo</l>
<l>sul margo del ruscello: arde veloce</l>
<l>l'inopinata fiamma, e quelle in fretta</l>
<l>spaventate si gettano nel rio:</l>
<l>tal dinanzi al Pelìde la sonante</l>
<l>corsìa del Xanto riempìasi tutta</l>
<l>di guerrieri e cavalli alla rinfusa.</l>
<l>Su la sponda del fiume allor poggiata</l>
<l>alle mirìci la pelìaca antenna,</l>
<l>strinse l'eroe la spada, e dentro il flutto</l>
<l>come demòn lanciossi, rivolgendo</l>
<l>opre orrende nel cor. Menava a cerchio</l>
<l>il terribile acciar; s'udìa lugùbre</l>
<l>dei trafitti il lamento, e tinta in rosso</l>
<l>l'onda correa. Qual fugge innanzi al vasto</l>
<l>delfin la torma del minuto pesce,</l>
<l>che di tranquillo porto si ripara</l>
<l>nei recessi atterrito, ed ei n'ingoia</l>
<l>quanti ne giunge: paurosi i Teucri</l>
<l>così ne' greti s'ascondean del fiume.</l>
</lg><lg><l>Poiché stanca d'ucciderli il Pelìde</l>
<l>sentì la destra, dodici ne prese</l>
<l>vivi e di scelta gioventù, che il fio</l>
<l>dovean pagargli dell'estinto amico.</l>
<l>Stupidi per terror come cervetti</l>
<l>fuor degli antri ei li tira, e co' politi</l>
<l>cuoi di che strette avean le gonne, a tutti</l>
<l>dietro annoda le mani, e a' suoi compagni</l>
<l>onde trarli alle navi li commette.</l>
</lg><lg><l>Vago ei poscia di stragi in mezzo all'acque</l>
<l>diessi di nuovo impetuoso, e il figlio</l>
<l>del dardànide Prìamo Licaone</l>
<l>gli occorse in quella che fuggìa dal fiume.</l>
<l>Ne' paterni poderi un'altra volta,</l>
<l>venutovi notturno, egli l'avea</l>
<l>sorpreso e seco a viva forza addutto</l>
<l>mentre inaccorto con tagliente accetta</l>
<l>i nuovi rami recidendo stava</l>
<l>di selvatico fico, onde foggiarne</l>
<l>di bel carro il contorno: all'improvvista</l>
<l>gli fu sopra in quell'opra il divo Achille,</l>
<l>che trattolo alle navi in Lenno il cesse</l>
<l>per prezzo al figlio di Giasone Eunèo.</l>
<l>Ospite poi d'Eunèo con molti doni</l>
<l>ne fe' riscatto l'imbrio Eezïone,</l>
<l>che in Arisba il mandò. Di là fuggito</l>
<l>nascostamente, alle paterne case</l>
<l>avea fatto ritorno, e già la luce</l>
<l>undecima splendea, che con gli amici</l>
<l>si ricreava di servaggio uscito;</l>
<l>quando di nuovo il dodicesmo giorno</l>
<l>un Dio nemico tra le mani il pose</l>
<l>del terribile Achille, onde inviarlo</l>
<l>suo malgrado alle porte atre di Pluto.</l>
<l>Riguardollo il Pelìde; e siccom'era</l>
<l>nudo la fronte (ché celata e scudo</l>
<l>e lancia e tutto avea gittato oppresso</l>
<l>dalla fatica nel fuggir dal fiume,</l>
<l>e vacillava di stanchezza il piede),</l>
<l>lo riconobbe, e irato in suo cor disse:</l>
</lg><lg><l>Quale agli occhi mi vien strano portento?</l>
<l>Che sì che i Teucri dal mio ferro ancisi</l>
<l>tornan dall'ombre di Cocito al giorno!</l>
<l>Come vivo costui? come, venduto</l>
<l>già tempo in Lenno, del frapposto mare</l>
<l>poté l'onda passar che a tutti è freno?</l>
<l>Or ben, dell'asta mia gusti la punta.</l>
<l>Vedrem s'ei torna di là pure, ovvero</l>
<l>se l'alma terra che ritien costretti</l>
<l>anche i più forti, riterrà costui.</l>
</lg><lg><l>Queste cose ei discorre in suo segreto</l>
<l>senza far passo. Sbigottito intanto</l>
<l>Licaon s'avvicina desïoso</l>
<l>d'abbracciargli i ginocchi, e al nero artiglio</l>
<l>della Parca involarsi. Alza il Pelìde</l>
<l>la lunga lancia per ferir; ma quello</l>
<l>gli si fa sotto a tutto corso, e chino</l>
<l>atterrasi al suo piè. Divincolando</l>
<l>l'asta sul capo gli trapassa, e in terra</l>
<l>sitibonda di sangue si conficca.</l>
<l>Supplichevole allor coll'una mano</l>
<l>le ginocchia gli stringe il meschinello,</l>
<l>coll'altra gli rattien l'asta confitta,</l>
<l>né l'abbandona, e tuttavia pregando,</l>
<l>Deh ferma, ei grida: umilemente io tocco</l>
<l>le tue ginocchia, Achille: ah mi rispetta;</l>
<l>miserere di me: pensa che sacro</l>
<l>tuo supplice son io, pensa, o divino</l>
<l>germe di Giove, che nudrito fui</l>
<l>del tuo pane quel dì che nel paterno</l>
<l>poder tua preda mi facesti, e tratto</l>
<l>lungi dal padre e dagli amici in Lenno,</l>
<l>di cento buoi ti valsi il prezzo, ed ora</l>
<l>tre volte tanti io ti varrò redento.</l>
<l>È questa a me la dodicesma aurora</l>
<l>che dopo molti affanni in Ilio giunsi,</l>
<l>ed ecco che crudel fato mi mette</l>
<l>in tuo poter: ciò chiaro assai mi mostra</l>
<l>che in odio a Giove io sono. Ahi! che a ben corta</l>
<l>vita la madre a partorir mi venne,</l>
<l>la madre Laotòe d'Alte figliuola,</l>
<l>di quell'Alte che vecchio ai bellicosi</l>
<l>Lèlegi impera, e tien suo seggio al fiume</l>
<l>Satnioente nell'eccelsa Pèdaso.</l>
<l>Di questo ebbe la figlia il re troiano</l>
<l>fra le molte sue spose, e due nascemmo</l>
<l>di lei, serbati a insanguinarti il ferro.</l>
<l>E l'un tra i fanti della prima fronte</l>
<l>già domasti coll'asta, il generoso</l>
<l>mio fratel Polidoro, ed or me pure</l>
<l>ria sorte attende; ché non io già spero,</l>
<l>poiché nemico mi vi spinse un Dio,</l>
<l>le tue mani sfuggir. E nondimeno</l>
<l>nuovo un prego ti porgo, e tu del core</l>
<l>la via gli schiudi. Non volermi, Achille,</l>
<l>trucidar: d'uno stesso alvo io non nacqui</l>
<l>con Ettor che t'ha morto il caro amico.</l>
</lg><lg><l>Così pregava umìl di Prìamo il figlio;</l>
<l>ma dispietata la risposta intese.</l>
</lg><lg><l>Non parlar, stolto, di riscatto, e taci.</l>
<l>Pria che Patròclo il dì fatal compiesse,</l>
<l>erami dolce il perdonar de' Teucri</l>
<l>alla vita, e di vivi assai ne presi,</l>
<l>ed assai ne vendetti: ora di quanti</l>
<l>fia che ne mandi alle mie mani Iddio,</l>
<l>nessun da morte scamperà, nessuno</l>
<l>de' Teucri, e meno del tuo padre i figli.</l>
<l>Muori dunque tu pur. Perché sì piangi?</l>
<l>Morì Patròclo che miglior ben era.</l>
<l>E me bello qual vedi e valoroso</l>
<l>e di gran padre nato e di una Diva,</l>
<l>me pur la morte ad ogni istante aspetta,</l>
<l>e di lancia o di strale un qualcheduno</l>
<l>anche ad Achille rapirà la vita.</l>
</lg><lg><l>Sentì mancarsi le ginocchia e il core</l>
<l>a quel dir l'infelice, e abbandonata</l>
<l>l'asta, accosciossi coll'aperte braccia.</l>
<l>Strinse Achille la spada, e alla giuntura</l>
<l>lo percosse del collo. Addentro tutto</l>
<l>gli si nascose l'affilato acciaro,</l>
<l>e boccon egli cadde in sul terreno</l>
<l>steso in lago di sangue. Allor d'un piede</l>
<l>presolo Achille, lo gittò nell'onda,</l>
<l>e con acerbo insulto, Or qui ti giaci,</l>
<l>disse, tra' pesci che di tua ferita</l>
<l>il negro sangue lambiran securi.</l>
<l>Né te la madre sul funereo letto</l>
<l>piangerà, ma del mar nell'ampio seno</l>
<l>ti trarrà lo Scamandro impetuoso,</l>
<l>e là qualcuno del guizzante armento</l>
<l>ti salterà dintorno, e sotto l'atre</l>
<l>crespe dell'onda l'adipose polpe</l>
<l>di Licaon si roderà. Possiate</l>
<l>così tutti perir finché del sacro</l>
<l>Ilio sia nostra la città, voi sempre</l>
<l>fuggendo, e io sempre colle stragi al tergo.</l>
<l>Né gioveranvi i vortici di questo</l>
<l>argenteo fiume a cui di molti tori</l>
<l>fate sovente sacrificio, e vivi</l>
<l>gettar solete i corridor nell'onda.</l>
<l>Né per questo sarà che non vi tocchi</l>
<l>di rio fato perir, finché la morte</l>
<l>di Pàtroclo sia sconta e in un la strage</l>
<l>che, me lontano, degli Achei faceste.</l>
</lg><lg><l>Dagl'imi gorghi udì Xanto d'Achille</l>
<l>le superbe parole, e d'alto sdegno</l>
<l>fremendo, divisava in suo pensiero</l>
<l>come alla furia dell'eroe por modo,</l>
<l>e de' Teucri impedir l'ultimo danno.</l>
<l>Intanto il figlio di Pelèo brandita</l>
<l>a nuove stragi la gran lancia, assalse</l>
<l>Asteropèo, figliuol di Pelegone,</l>
<l>di Pelegon cui l'Assio ampio–corrente</l>
<l>generò Dio commisto a Peribèa,</l>
<l>d'Acessamèno la maggior fanciulla.</l>
<l>A costui si fe' sopra il grande Achille,</l>
<l>e quei del fiume uscendo ad incontrarlo</l>
<l>con due lance ne venne. Animo e forza</l>
<l>gli avea messo nel cor lo Xanto irato</l>
<l>pe' tanti in mezzo alle sue limpid'onde</l>
<l>giovani prodi dal Pelìde uccisi</l>
<l>spietatamente. Avvicinati entrambi,</l>
<l>disse Achille primiero: Chi se' tu</l>
<l>ch'osi farmiti incontro, e di che gente?</l>
<l>Chi m'attenta è figliuol d'un infelice.</l>
</lg><lg><l>E a lui di Pelegon l'inclita prole:</l>
<l>Magnanimo Pelìde, a che mi chiedi</l>
<l>del mio lignaggio? Dai remoti campi</l>
<l>della Peonia qua ne venni (è questo</l>
<l>già l'undecimo sole), e alla battaglia</l>
<l>guido i Peonii dalle lunghe picche.</l>
<l>Del nostro sangue è autor l'Assio di larga</l>
<l>bellissima corrente, e genitore</l>
<l>del bellicoso Pelegon. Di questo</l>
<l>io nacqui, e basta. Or mano all'armi, o prode.</l>
</lg><lg><l>All'altere minacce alto solleva</l>
<l>il divo Achille la pelìaca trave.</l>
<l>Fassi avanti del par con due gran teli</l>
<l>l'ambidestro campione Asteropèo.</l>
<l>Coglie col primo l'inimico scudo,</l>
<l>ma nol giunge a forar, ché l'aurea squama</l>
<l>lo vieta, opra d'un Dio: sfiora coll'altro</l>
<l>il destro braccio dell'eroe, di nero</l>
<l>sangue lo sprizza, e dopo lui si figge</l>
<l>di maggior piaga desioso in terra.</l>
<l>Fe' secondo volar contro il nemico</l>
<l>la sua lancia il Pelìde, intento tutto</l>
<l>a trapassargli il cor, ma colse in fallo:</l>
<l>colse la ripa, e mezzo infitto in quella</l>
<l>il gran fusto restò. Dal fianco allora</l>
<l>trasse Achille la spada, e furibondo</l>
<l>assalse Asteropèo che invan dall'alta</l>
<l>sponda si studia di sferrar d'Achille</l>
<l>il frassino: tre volte egli lo scosse</l>
<l>colla robusta mano, e lui tre volte</l>
<l>la forza abbandonò. Mentre s'accinge</l>
<l>ad incurvarlo colla quarta prova</l>
<l>e spezzarlo, d'Achille il folgorante</l>
<l>brando il prevenne arrecator di morte.</l>
<l>Lo percosse nell'epa all'ombelico;</l>
<l>n'andâr per terra gl'intestini; in negra</l>
<l>caligine ravvolti ei chiuse i lumi,</l>
<l>e spirò. L'uccisor gli calca il petto,</l>
<l>lo dispoglia dell'armi, e sì l'insulta:</l>
</lg><lg><l>Statti così, meschino, e benché nato</l>
<l>d'un fiume, impara che il cozzar co' figli</l>
<l>del saturnio signor t'è dura impresa.</l>
<l>Tu dell'Assio che larghe ha le correnti</l>
<l>ti lodavi rampollo, ed io di Giove</l>
<l>sangue mi vanto, e generommi il prode</l>
<l>Eàcide Pelèo che i numerosi</l>
<l>Mirmidóni corregge, e discendea</l>
<l>Eaco da Giove. Or quanto è questo Dio</l>
<l>maggior de' fiumi che nel vasto grembo</l>
<l>devolvonsi del mar, tanto sua stirpe</l>
<l>la stirpe avanza che da lor procede.</l>
<l>Eccoti innanzi un alto fiume, il Xanto;</l>
<l>di' che ti porga, se lo puote, aita.</l>
<l>Ma che puot'egli contra Giove a cui</l>
<l>né il regale Achelòo né la gran possa</l>
<l>del profondo Oceàno si pareggia?</l>
<l>E l'Oceàn che a tutti e fiumi e mari</l>
<l>e fonti e laghi è genitor, pur egli</l>
<l>della folgore trema, e dell'orrendo</l>
<l>fragor che mette del gran Giove il tuono.</l>
</lg><lg><l>Sì dicendo, divelse dalla ripa</l>
<l>la ferrea lancia, e su la sabbia steso</l>
<l>l'esanime lasciò. Bruna il bagnava</l>
<l>la corrente, e famelici dintorno</l>
<l>affollavansi i pesci a divorarlo.</l>
</lg><lg><l>Visto il forte lor duce Asteropèo</l>
<l>cader domato dal Pelìde, in fuga</l>
<l>spaventati si volsero i Peonii</l>
<l>lungo il rapido fiume, flagellando</l>
<l>prontamente i corsier. Gl'insegue Achille</l>
<l>e Tersìloco uccide e Trasio e Mneso,</l>
<l>Enio, Midone, Astìpilo, Ofeleste,</l>
<l>e più n'avrìa trafitti il valoroso,</l>
<l>se irato il fiume dai profondi gorghi</l>
<l>non levava in mortal forma la fronte</l>
<l>con questo grido: Achille, tu di forza</l>
<l>ogni altro vinci, è ver, ma il vinci insieme</l>
<l>di fatti indegni, e troppo insuperbisci</l>
<l>del favor degli Dei che sempre hai teco.</l>
<l>Se ti concesse di Saturno il figlio</l>
<l>di tutti i Troi la morte, dal mio letto</l>
<l>cacciali, e in campo almen fa tue prodezze.</l>
<l>Di cadaveri e d'armi ingombra è tutta</l>
<l>la mia bella corrente, ed impedita</l>
<l>da tante salme aprirsi al mar la via</l>
<l>più non puote; e tu segui a farle intoppo</l>
<l>di nuova strage. Orsù, desisti, o fiero</l>
<l>prence, e ti basti il mio stupor. — Scamandro</l>
<l>figlio di Giove, gli rispose Achille,</l>
<l>sia che vuoi; ma non io degli spergiuri</l>
<l>Teucri l'eccidio cesserò, se pria</l>
<l>dentr'Ilio non li chiudo, e corpo a corpo</l>
<l>non mi cimento con Ettòr. Qui deve</l>
<l>restar privo di vita od esso od io.</l>
</lg><lg><l>Sì dicendo, coll'impeto d'un nume</l>
<l>avventossi ai Troiani. Allor si volse</l>
<l>Xanto ad Apollo: Saettante iddio,</l>
<l>Giove fatto t'avea l'alto comando</l>
<l>di dar soccorso ai Teucri insin che giunga</l>
<l>la sera, e il volto della terra adombri.</l>
<l>E tu del padre non adempi il cenno?</l>
</lg><lg><l>Mentr'egli sì dicea, l'audace Achille</l>
<l>si scagliò dalla ripa in mezzo al fiume.</l>
<l>Il fiume allor si rabbuffò, gonfiossi,</l>
<l>intorbidossi, e furiando sciolse</l>
<l>a tutte l'onde il freno: urtò la stipa</l>
<l>de' cadaveri opposti, e li respinse,</l>
<l>mugghiando come tauro, alla pianura,</l>
<l>servati i vivi ed occultati in seno</l>
<l>a' suoi vasti recessi. Orrenda intorno</l>
<l>al Pelìde ruggìa la torbid'onda,</l>
<l>e gli urtava lo scudo impetuosa,</l>
<l>sì ch'ei fermarsi non potea su i piedi.</l>
<l>A un eccelso e grand'olmo alfin s'apprese</l>
<l>colle robuste mani, ma divelta</l>
<l>dalle radici ruinò la pianta,</l>
<l>seco trasse la ripa, e coi prostrati</l>
<l>folti rami la fiera onda rattenne,</l>
<l>e le sponde congiunse come ponte.</l>
</lg><lg><l>Fuor balza allor l'eroe dalla vorago,</l>
<l>e, messe l'ali al piè, nel campo vola</l>
<l>sbigottito. Né il Dio perciò si resta,</l>
<l>ma colmo e negro rinforzando il flutto</l>
<l>vie più gonfio l'insegue, onde di Marte</l>
<l>rintuzzargli le furie, e de' Troiani</l>
<l>l'eccidio allontanar. Diè un salto Achille</l>
<l>quanto è il tratto d'un'asta, ed il suo corso</l>
<l>somigliava il volar di cacciatrice</l>
<l>aquila fosca che i volanti tutti</l>
<l>di forza vince e di prestezza. Il bronzo</l>
<l>dell'usbergo gli squilla orribilmente</l>
<l>sul vasto petto; con obliqua fuga</l>
<l>scappar dal fiume ei tenta, e il fiume a tergo</l>
<l>con più spesse e sonanti onde l'incalza.</l>
<l>Come quando per l'orto e pe' filari</l>
<l>di liete piante il fontanier deduce</l>
<l>da limpida sorgente un ruscelletto,</l>
<l>e, la marra alla man, sgombra gl'intoppi</l>
<l>alla rapida linfa che correndo</l>
<l>i lapilli rimescola, e si volve</l>
<l>giù per la china gorgogliando, e avanza</l>
<l>pur chi la guida: così sempre insegue</l>
<l>l'alto flutto il Pelìde, e lo raggiunge</l>
<l>benché presto di piè: ché non resiste</l>
<l>mortal virtude all'immortal. Quantunque</l>
<l>volte la fronte gli converse il forte,</l>
<l>mirando se giurati a porlo in fuga</l>
<l>tutti fosser gli Dei, tante il sovrano</l>
<l>fiotto del fiume gli avvolgea le spalle.</l>
<l>Conturbato nell'alma egli non cessa</l>
<l>d'espedirsi e saltar verso la riva,</l>
<l>ma con rapide ruote il fiero fiume</l>
<l>sottentrato gli snerva le ginocchia,</l>
<l>e di costa aggirandolo, gli ruba</l>
<l>di sotto ai piedi la fuggente arena.</l>
</lg><lg><l>Levò lo sguardo al cielo il generoso,</l>
<l>ed urlò: Giove padre, adunque nullo</l>
<l>de' numi aita l'infelice Achille</l>
<l>contro quest'onda! Ah ch'io la fugga, e poi</l>
<l>contento patirò qualsia sventura.</l>
<l>Ma nullo ha colpa de' Celesti meco</l>
<l>quanto la madre mia che di menzogne</l>
<l>mi lattò, profetando che di Troia</l>
<l>sotto le mura perirei trafitto</l>
<l>dagli strali d'Apollo! Oh foss'io morto</l>
<l>sotto i colpi d'Ettorre, il più gagliardo</l>
<l>che qui si crebbe! Avrìa rapito un forte</l>
<l>d'un altro forte almen l'armi e la vita.</l>
<l>Or vuole il Fato che sommerso io pèra</l>
<l>d'oscura morte, ohimè! come fanciullo</l>
<l>di mandre guardian cui ne' piovosi</l>
<l>tempi il torrente, nel guadarlo, affoga.</l>
</lg><lg><l>Accorsero veloci al suo lamento,</l>
<l>e appressârsi all'eroe Palla e Nettunno</l>
<l>in sembianza mortal: lo confortaro,</l>
<l>il presero per mano, e della terra</l>
<l>sì disse il grande scotitor: Pelìde,</l>
<l>non trepidar: qui siamo in tua difesa</l>
<l>due gran Divi, Minerva ed io Nettunno,</l>
<l>né Giove il vieta, né dal Fato è fisso</l>
<l>che ti conquida un fiume; e tu di questo</l>
<l>vedrai tra poco abbonacciarsi il flutto.</l>
<l>Un saggio avviso porgeremti intanto,</l>
<l>se obbedirne vorrai. Dalla battaglia</l>
<l>non ti ristar se pria dentro le mura</l>
<l>dell'alta Troia non rinserri i Teucri</l>
<l>quanti potranno dalla man fuggirti,</l>
<l>né alle navi tornar che spento Ettorre:</l>
<l>noi ti daremo di sua morte il vanto.</l>
</lg><lg><l>Disparvero, ciò detto, e ai congiurati</l>
<l>numi tornâr. Riconfortato Achille</l>
<l>dal celeste comando, in mezzo al campo</l>
<l>precipitossi. Il campo era già tutto</l>
<l>una vasta palude in cui disperse</l>
<l>de' trafitti nuotavano le belle</l>
<l>armature e le salme. Alto al Pelìde</l>
<l>saltavano i ginocchi, ed ei diretto</l>
<l>la fiumana rompea, che a rattenerlo</l>
<l>più non bastava: perocché Minerva</l>
<l>gli avea nel petto una gran forza infuso.</l>
<l>Né rallentò per questo lo Scamandro</l>
<l>gl'impeti suoi, ma più che pria sdegnoso</l>
<l>contro il Pelìde sollevossi in alto</l>
<l>arricciando le spume, e al Simoenta,</l>
<l>destandolo, gridò queste parole:</l>
</lg><lg><l>Caro germano, ad affrenar vien meco</l>
<l>la costui furia, o le dardanie torri</l>
<l>vedrai tosto atterrate, e tolta ai Teucri</l>
<l>di resister la speme. Or tu deh corri</l>
<l>veloce in mio soccorso, apri le fonti,</l>
<l>tutti gonfia i tuoi rivi, e con superbe</l>
<l>onde t'innalza e tronchi aduna e sassi,</l>
<l>e con fracasso ruotali nel petto</l>
<l>di questo immane guastator che tenta</l>
<l>uguagliarsi agli Dei. Ben io t'affermo</l>
<l>che né bellezza gli varrà, né forza,</l>
<l>né quel divin suo scudo che di limo</l>
<l>giacerà ricoperto in qualche gorgo</l>
<l>voraginoso. Ed io di negra sabbia</l>
<l>involverò lui stesso, e tale un monte</l>
<l>di ghiaia immenso e di pattume intorno</l>
<l>gli verserò, gli ammasserò, che l'ossa</l>
<l>gli Achei raccorne non potran: cotanta</l>
<l>la belletta sarà che lo nasconda.</l>
<l>Fia questo il suo sepolcro, onde non v'abbia</l>
<l>mestier di fossa nell'esequie sue.</l>
</lg><lg><l>Disse, ed alto insorgendo e d'atre spume</l>
<l>ribollendo e di sangue e corpi estinti,</l>
<l>con tempesta piombò sopra il Pelìde.</l>
<l>E già la sollevata onda vermiglia</l>
<l>occupava l'eroe, quando temendo</l>
<l>che vorticoso nol rapisca il fiume,</l>
<l>diè Giuno un alto grido, ed a Vulcano,</l>
<l>Sorgi, disse, mio figlio; a te si spetta</l>
<l>pugnar col Xanto: non tardar, risveglia</l>
<l>le tremende tue fiamme. Io di Ponente</l>
<l>e di Noto a destar dalla marina</l>
<l>vo le gravi procelle, onde l'incendio</l>
<l>per lor cresciuto i corpi involva e l'arme</l>
<l>de' Troiani, e le bruci. E tu del Xanto</l>
<l>lungo il margo le piante incenerisci,</l>
<l>fa che avvampi egli stesso; e non lasciarti</l>
<l>né per minacce né per dolci preghi</l>
<l>svolger dall'opra, né allentar la forza</l>
<l>s'io non ten porga con un grido il segno.</l>
<l>Frena allora gl'incendii e ti ritira.</l>
</lg><lg><l>Ciò detto appena, un vasto foco accese</l>
<l>Vulcano, e lo scagliò. Si sparse quello</l>
<l>prima pel campo, e i tanti, di che pieno</l>
<l>il Pelìde l'avea, morti combusse.</l>
<l>Si dileguâr le limpid'acque, e tutto</l>
<l>seccossi il pian, qual suole in un istante</l>
<l>d'autunnale aquilon sciugarsi al soffio</l>
<l>l'orto irrigato di recente, e in core</l>
<l>ne gode il suo cultor. Seccato il campo,</l>
<l>e combusti i cadaveri, si volse</l>
<l>contro il fiume la vampa. Ardean stridendo</l>
<l>i salci e gli olmi e i tamarigi, ardea</l>
<l>il loto e l'alga ed il cipero in molta</l>
<l>copia cresciuti su la verde ripa.</l>
<l>Del caldo spirto di Vulcano afflitti,</l>
<l>e qua e là per le belle onde dispersi</l>
<l>guizzano i pesci. Il cupo fiume istesso</l>
<l>s'infoca, e in voce dolorosa esclama:</l>
<l>Vulcano, al tuo poter nullo resiste</l>
<l>de' numi: io cedo alle tue fiamme. Ah cessa</l>
<l>dalla contesa: immantinente Achille</l>
<l>scacci pur tutti di cittade i Teucri;</l>
<l>di soccorsi e di risse a me che cale?</l>
<l>Così riarso dalle fiamme ei parla.</l>
</lg><lg><l>Come ferve a gran fuoco ampio lebète</l>
<l>in cui di verro saginato il pingue</l>
<l>lombo si frolla; alla sonora vampa</l>
<l>crescon forza di sotto i crepitanti</l>
<l>virgulti, e l'onda d'ogni parte esulta:</l>
<l>sì la bella del Xanto acqua infocata</l>
<l>bolle, né puote più fluir consunta</l>
<l>ed impedita dalla forza infesta</l>
<l>dell'ignifero Dio. Quindi a Giunone</l>
<l>quell'offeso pregò con questi accenti:</l>
</lg><lg><l>Perché prese il tuo figlio, augusta Giuno,</l>
<l>su l'altre a tormentar la mia corrente?</l>
<l>Reo ti son forse più che gli altri tutti</l>
<l>protettori de' Troi? Pur se il comandi,</l>
<l>mi rimarrò, ma si rimanga anch'esso</l>
<l>questo nemico, e non sarà, lo giuro,</l>
<l>mai de' Teucri per me conteso il fato,</l>
<l>no, s'anco tutta per la man dovesse</l>
<l>de' forti Achivi andar Troia in faville.</l>
</lg><lg><l>La Dea l'intese, ed a Vulcan rivolta,</l>
<l>Férmati, disse, glorïoso figlio:</l>
<l>dar cotanto martìr non si conviene</l>
<l>per cagion de' mortali a un Immortale.</l>
<l>Spense Vulcano della madre al cenno</l>
<l>quell'incendio divino, e ne' bei rivi</l>
<l>retrograda tornò l'onda lucente.</l>
</lg><lg><l>Domo il Xanto, quetârsi i due rivali,</l>
<l>ché così Giuno comandò, quantunque</l>
<l>calda di sdegno: ma tra gli altri numi</l>
<l>più tremenda risurse la contesa.</l>
<l>Scissi in due parti s'avanzâr sdegnosi</l>
<l>l'un contro l'altro con fracasso orrendo:</l>
<l>ne muggì l'ampia terra, e le celesti</l>
<l>tube squillâr: sull'alte vette assiso</l>
<l>dell'Olimpo n'udì Giove il clangore,</l>
<l>e il cor di gioia gli ridea mirando</l>
<l>la divina tenzone: e già sparisce</l>
<l>tra gli eterni guerrieri ogn'intervallo.</l>
<l>Truce di scudi forator diè Marte</l>
<l>le mosse, e primo colla lancia assalse</l>
<l>Minerva, e ontoso favellò: Proterva</l>
<l>audacissima Dea, perché de' numi</l>
<l>l'ire attizzi così? Non ti ricorda</l>
<l>quando a ferirmi concitasti il figlio</l>
<l>di Tidèo Dïomede, e dirigendo</l>
<l>della sua lancia tu medesma il colpo,</l>
<l>lacerasti il mio corpo? Il tempo è giunto</l>
<l>che tu mi paghi dell'oltraggio il fio.</l>
</lg><lg><l>Sì dicendo, avventò l'insanguinato</l>
<l>Marte il gran telo, e ne ferì l'orrenda</l>
<l>egida che di Giove anco resiste</l>
<l>alle saette. Si ritrasse indietro</l>
<l>la Diva, e ratta colla man robusta</l>
<l>un macigno afferrò, che negro e grande</l>
<l>giacea nel campo dalle prische genti</l>
<l>posto a confine di poder. Con questo</l>
<l>colpì l'impetuoso iddio nel collo,</l>
<l>e gli sciolse le membra. Ei cadde, e steso</l>
<l>ingombrò sette jugeri; le chiome</l>
<l>insozzârsi di polve, e orrendamente</l>
<l>l'armi sul corpo gli tonâr. Sorrise</l>
<l>Pallade, e altera l'insultò: Demente!</l>
<l>che meco ardisci gareggiar, non vedi</l>
<l>quant'io t'avanzo di valor? Va, sconta</l>
<l>di tua madre le furie, e dal suo sdegno</l>
<l>maggior castigo, dell'aver tradito</l>
<l>pe' Teucri infidi i giusti Achei, t'aspetta.</l>
</lg><lg><l>Così detto, le lucide pupille</l>
<l>volse altrove. Frattanto al Dio prostrato</l>
<l>Venere accorse, per la mano il prese,</l>
<l>e lui che grave sospira, e a fatica</l>
<l>riaver può gli spirti, altrove adduce.</l>
<l>L'alma Giuno li vide, ed a Minerva,</l>
<l>Guarda, disse, di Giove invitta figlia,</l>
<l>guarda quella impudente: ella di nuovo</l>
<l>fuor dell'aspro conflitto via ne mena</l>
<l>quell'omicida. Ah vola, e su lor piomba.</l>
</lg><lg><l>Volò Minerva, e gl'inseguì. Di gioia</l>
<l>il cor balzava, e fattasi lor sopra,</l>
<l>colla terribil mano a Citerèa</l>
<l>tal diè un tocco nel petto che la stese:</l>
<l>giaceano entrambi riversati, e altera</l>
<l>su lor Minerva gloriossi, e disse:</l>
</lg><lg><l>Fosser tutti così questi di Troia</l>
<l>proteggitori a disfidar venuti</l>
<l>i loricati Achei! Fossero tutti</l>
<l>di fermezza e d'ardir pari a Ciprigna</l>
<l>di Marte aiutatrice e mia rivale!</l>
<l>E noi, distrutte d'Ilïon le torri,</l>
<l>già poste l'armi da gran tempo avremmo.</l>
</lg><lg><l>Udì la Diva dalle bianche braccia</l>
<l>il motteggio, e sorrise. A Febo allora</l>
<l>disse il sire del mar: Febo, già sono</l>
<l>gli altri alle prese; e noi ci stiamo in posa?</l>
<l>Ciò del tutto sconviensi; onta sarìa</l>
<l>tornar di Giove ai rilucenti alberghi</l>
<l>senza far d'armi paragon. Comincia</l>
<l>tu minore d'età; ché non è bello</l>
<l>a me, più saggio e antico, esser primiero.</l>
<l>Oh povero di senno e d'intelletto!</l>
<l>Non ricordi più dunque i tanti affanni</l>
<l>che noi da Giove ad esular costretti</l>
<l>intorno ad Ilio sopportammo insieme,</l>
<l>noi soli e numi, allor che all'orgoglioso</l>
<l>Laomedonte intero un anno a prezzo</l>
<l>pattuimmo il servir? Duri comandi</l>
<l>il tiranno ne dava. Ed io di Troia</l>
<l>l'alta cittade edificai, di belle</l>
<l>ampie mura la cinsi, e di securi</l>
<l>baluardi; e tu, Febo, alle selvose</l>
<l>idèe pendici pascolavi intanto</l>
<l>le cornigere mandre. Ma condotta</l>
<l>dalle grate Ore del servir la fine,</l>
<l>ne frodò la mercede il re crudele,</l>
<l>e minaccioso ne scacciò, giurando</l>
<l>che te di lacci avvinto e mani e piedi</l>
<l>in isola remota avrìa venduto,</l>
<l>e mozze inoltre ad ambeduo l'orecchie.</l>
<l>Frementi di rancor per la negata</l>
<l>pattuita mercede, immantinente</l>
<l>noi ne partimmo. È questo forse il merto</l>
<l>ch'or le sue genti a favorir ti move,</l>
<l>anzi che nosco procurar di questi</l>
<l>fedifraghi Troiani e de' lor figli</l>
<l>e delle mogli la total ruina?</l>
</lg><lg><l>Possente Enosigèo, rispose Apollo,</l>
<l>stolto davvero ti parrei se teco</l>
<l>a cagion de' mortali io combattessi,</l>
<l>che miseri e quai foglie or freschi sono,</l>
<l>or languidi e appassiti. Usciamo adunque</l>
<l>del campo, e sia tra lor tutta la briga.</l>
</lg><lg><l>Ciò detto, altrove s'avvïò, né volle</l>
<l>alle mani venir, per lo rispetto</l>
<l>di quel Nume a lui zio. Ma la sorella</l>
<l>di belve agitatrice aspra Dïana</l>
<l>con acri motti il rampognò: Tu fuggi,</l>
<l>tu che lunge saetti? e tutta cedi</l>
<l>senza contrasto al re Nettun la palma?</l>
<l>Vile! a che dunque nelle man quell'arco?</l>
<l>Ch'io non t'oda più mai nella paterna</l>
<l>reggia tra' numi, come pria, vantarti</l>
<l>di combattere solo il re Nettunno.</l>
</lg><lg><l>Non le rispose Apollo; ma sdegnosa</l>
<l>si rivolse alla Dea di strali amante</l>
<l>la veneranda Giuno, e sì la punse</l>
<l>con acerbo ripiglio: E come ardisci</l>
<l>starmi a fronte, o proterva? Di possanza</l>
<l>mal tu puoi meco gareggiar, quantunque</l>
<l>d'arco armata. Gli è ver che fra le donne</l>
<l>ti fe' Giove un lïone, e qual ti piaccia</l>
<l>ti concesse ferir. Ma per le selve</l>
<l>meglio ti fia dar morte a capri e cervi,</l>
<l>che pugnar co' più forti. E se provarti</l>
<l>vuoi pur, ti prova, e al paragone impara</l>
<l>quanto io sono da più. — Ciò detto, al polso</l>
<l>colla manca le afferra ambe le mani,</l>
<l>colla dritta dagli omeri le strappa</l>
<l>gli aurei strali, e ridendo su l'orecchia</l>
<l>li sbatte alla rival che d'ogni parte</l>
<l>si divincola; e sparse al suol ne vanno</l>
<l>le aligere saette. Alfin di sotto</l>
<l>le si tolse, e fuggì come colomba</l>
<l>che da grifagno augel per venturoso</l>
<l>fato scampata ad appiattarsi vola</l>
<l>nel cavo d'una rupe. Ella piangendo</l>
<l>così fuggìa, lasciate ivi le frecce.</l>
</lg><lg><l>Parlò quindi a Latona il messaggiero</l>
<l>Argicida: Latona, io non vo' teco</l>
<l>cimentarmi; il pugnar colle consorti</l>
<l>del nimbifero Giove è dura impresa.</l>
<l>Va dunque, e franca fra gli eterni Dei</l>
<l>d'avermi vinto per valor ti vanta.</l>
</lg><lg><l>Così dicea Mercurio, e quella intanto</l>
<l>gli sparsi per la polve archi e quadrelli</l>
<l>raccogliea della figlia, e la seguìa,</l>
<l>ché all'Olimpo salita entro l'eterne</l>
<l>stanze di Giove avea già messo il piede.</l>
<l>Su i paterni ginocchi lagrimando</l>
<l>la vergine s'assise, e le tremava</l>
<l>l'ambrosio manto sul bel corpo. Il padre</l>
<l>la si raccolse al petto, e con un dolce</l>
<l>sorriso dimandò: Chi de' Celesti</l>
<l>temerario t'offese, o mia diletta,</l>
<l>come colta in error? — La tua consorte,</l>
<l>Cinzia rispose, mi percosse, o padre,</l>
<l>Giunon che sparge fra gli Dei le risse.</l>
</lg><lg><l>Mentre in cielo seguìan queste parole,</l>
<l>Febo entrava nel sacro Ilio a difesa</l>
<l>dell'alto muro, perocché temea</l>
<l>nol prendesse in quel dì pria del destino</l>
<l>degli Achivi il valor. Ma gli altri Eterni</l>
<l>all'Olimpo tornaro, irati i vinti,</l>
<l>festosi i vincitori, e ognun dintorno</l>
<l>al procelloso genitor s'assise.</l>
</lg><lg><l>Il Pelìde struggea pel campo intanto</l>
<l>i Troiani, e stendea confusamente</l>
<l>cavalli e cavalier. Come fra densi</l>
<l>globi di fumo che si volve al cielo</l>
<l>un gran fuoco, in cui soffia ira divina,</l>
<l>una cittade incende, e a tutti arreca</l>
<l>travaglio e a molti esizio; a questa immago</l>
<l>dava Achille ai Troiani angoscia e morte.</l>
</lg><lg><l>Stava sull'alto d'una torre il veglio</l>
<l>Prìamo, e visti fuggir senza ritegno,</l>
<l>senza far più difesa, i Troi davanti</l>
<l>al gigante guerrier, mise uno strido,</l>
<l>e calò dalla torre, onde ai custodi</l>
<l>degl'ingressi lasciar lungo le mura</l>
<l>questi avvisi: Alle man tenete, o prodi,</l>
<l>spalancate le porte insin che tutti</l>
<l>nella città sien salvi i fuggitivi</l>
<l>dal diro Achille sbaragliati. Ahi giunto</l>
<l>forse è l'ultimo danno! Come dentro</l>
<l>siensi messe le schiere, e ognun respiri,</l>
<l>riserrate le porte, e saldamente</l>
<l>sbarratele; ch'io temo non irrompa</l>
<l>fin qua dentro il furor di questo fiero.</l>
</lg><lg><l>Al comando regal schiusero quelli</l>
<l>tosto le porte, e ne levâr le sbarre,</l>
<l>onde una via s'aperse di salute.</l>
</lg><lg><l>Fuor delle soglie allor lanciossi Apollo</l>
<l>in soccorso de' Troi che dritto al muro</l>
<l>fuggìan da tutto il campo arsi di sete,</l>
<l>sozzi di polve. E impetuoso Achille,</l>
<l>come il porta furor, rabbia, ira e brama</l>
<l>di sterminarli, gl'inseguìa coll'asta;</l>
<l>ed era questo il punto in che gli Achei</l>
<l>dell'alta Troia avrìan fatto il conquisto,</l>
<l>se Febo Apollo l'antenòreo figlio</l>
<l>Agènore, guerrier d'alta prestanza,</l>
<l>non eccitava alla battaglia. Il Dio</l>
<l>gli fe' coraggio, gli si mise al fianco,</l>
<l>onde lungi tenergli della Parca</l>
<l>i gravi artigli, ed appoggiato a un faggio,</l>
<l>di caligine tutto si ricinse.</l>
</lg><lg><l>Come Agènore il truce ebbe veduto</l>
<l>guastator di città, fermossi, e molti</l>
<l>pensier volgendo, gli ondeggiava il core,</l>
<l>e dicea doloroso in suo segreto:</l>
<l>Misero me! se dietro agli altri io fuggo</l>
<l>per timor di quel crudo, egli malgrado</l>
<l>la mia rattezza prenderammi, e morte</l>
<l>non decorosa mi darà. Se mentre</l>
<l>ei va questi inseguendo, io d'altra parte</l>
<l>m'involo, e d'Ilio traversando il piano,</l>
<l>dell'Ida ai gioghi mi riparo, e quivi</l>
<l>nei roveti m'appiatto, indi la sera</l>
<l>lavato al fiume, e rinfrescato a Troia</l>
<l>mi ritorno… Oh che penso? Egli non puote</l>
<l>non veder la mia fuga, e arriverammi</l>
<l>precipitoso con più presti piedi.</l>
<l>E allor dall'ugna di costui, che tutti</l>
<l>vince di forza, chi mi scampa? Or dunque,</l>
<l>poiché certa è mia morte, ad incontrarlo</l>
<l>vadasi in faccia alla cittade. Ei pure</l>
<l>ha corpo che si fora, e un'alma sola;</l>
<l>e benché Giove glorïoso il renda,</l>
<l>mortal cosa lo dice il comun grido.</l>
</lg><lg><l>Verso Achille, in ciò dir, volta la fronte,</l>
<l>e desioso di pugnar l'aspetta.</l>
<l>Come da folto bosco una pantera</l>
<l>sbucando affronta il cacciator, né teme</l>
<l>i latrati, né fugge, e s'anco avvegna</l>
<l>ch'ei l'impiaghi primier, la generosa</l>
<l>il furor non rallenta, innanzi ch'ella</l>
<l>o gli si stringa addosso, o resti uccisa:</l>
<l>così ricusa di fuggir l'ardito</l>
<l>d'Antènore figliuol, se col Pelìde</l>
<l>pria non fa prova di valor. Protese</l>
<l>dunque al petto lo scudo, e nel nemico</l>
<l>tolta la mira, alto gridò: Per certo</l>
<l>de' magnanimi Teucri, illustre Achille,</l>
<l>atterrar ti speravi oggi le mura.</l>
<l>Stolto! n'avrai penoso affare ancora,</l>
<l>ché là dentro siam molti e valorosi</l>
<l>che ai cari padri, alle consorti, ai figli</l>
<l>difendiam la cittade, e tu, quantunque</l>
<l>guerrier tremendo, giacerai qui steso.</l>
</lg><lg><l>Sì dicendo, lanciò con vigoroso</l>
<l>polso la picca, e nello stinco il colse</l>
<l>sotto il ginocchio. Risonò lo stagno</l>
<l>dell'intatto stinier, ma il ferro acuto</l>
<l>senza forarlo rimbalzò respinto</l>
<l>dalle tempre divine. Impetuoso</l>
<l>scagliossi Achille al feritor, ma ratto</l>
<l>gl'invidiando quella lode Apollo,</l>
<l>involò l'avversario alla sua vista</l>
<l>l'avvolgendo di nebbia, e queto queto</l>
<l>dal certame lo trasse, e via lo spinse.</l>
<l>Indi tolta d'Agènore la forma,</l>
<l>diessi in fuga, e svïò con quest'inganno</l>
<l>dalla turba il Pelìde che veloce</l>
<l>dietro gli move e incalzalo, e piegarne</l>
<l>vêr lo Scamandro studiasi la fuga.</l>
<l>Nol precorre il fuggente a tutto corso,</l>
<l>ma di poco intervallo, e colla speme</l>
<l>sempre l'alletta d'una pronta presa,</l>
<l>e sempre lo delude. Intanto a torme</l>
<l>spaventati si versano i Troiani</l>
<l>dentro le porte. In un momento tutta</l>
<l>di lor fu piena la città, ché nullo</l>
<l>rimanersene fuori non sostenne,</l>
<l>né il compagno aspettar, né dei campati</l>
<l>dimandar, né de' morti. Ognun che snelle</l>
<l>a salvarsi ha le piante, alla rinfusa</l>
<l>dentro si getta, e dal terror respira.</l>
</lg>
</lg>
</div1>
<div1 type="parte">
<head>Libro ventesimosecondo</head>
<lg type="non-definito">
<lg><l>Così, quai cervi paurosi, i Teucri</l>
<l>nella città fuggìan confusamente,</l>
<l>e davano appoggiati agli alti merli</l>
<l>al sudor refrigerio ed alla sete,</l>
<l>mentre gli Achei con inclinati scudi</l>
<l>si fan sotto alle mura. Ma la Parca</l>
<l>dinanzi ad Ilio su le porte Scee</l>
<l>rattenne immoto, come astretto in ceppi,</l>
<l>lo sventurato Ettòr. Fece ad Achille</l>
<l>l'arciero Apollo allor queste parole:</l>
</lg><lg><l>Perché mortale un Immortal persegui,</l>
<l>o figlio di Pelèo? Non anco avvisi,</l>
<l>cieco furente, che un Celeste io sono?</l>
<l>Dei fugati Troiani e nel riparo</l>
<l>d'Ilio già chiusi ogni pensier ponesti,</l>
<l>e qua sviasti il tuo furor. Che speri?</l>
<l>Uccidermi? Son nume. — E nume infesto,</l>
<l>e di tutti il peggior (rispose acceso</l>
<l>di grand'ira il Pelìde). A questa parte</l>
<l>m'hai deviato dalle mura, e tolto</l>
<l>che molti, prima d'arrivar là dentro,</l>
<l>mordessero la polve. Ah mi rapisti</l>
<l>un gran vanto, e quei vili in salvo hai messo</l>
<l>perché non temi la vendetta mia;</l>
<l>ma la farei ben io, se la potessi.</l>
</lg><lg><l>Tacque, e drizzossi alla città volgendo</l>
<l>terribili pensieri, e il piè movea</l>
<l>rapido come vincitor de' ludi</l>
<l>animoso destrier che per l'arena</l>
<l>fa le ruote volar. Primo lo vide</l>
<l>precipitoso correre pel campo</l>
<l>Prìamo, e da lungi folgorar, siccome</l>
<l>l'astro che cane d'Orion s'appella,</l>
<l>e precorre l'Autunno: scintillanti</l>
<l>fra numerose stelle in densa notte</l>
<l>manda i suoi raggi; splendidissim'astro</l>
<l>ma luttuoso e di cocenti morbi</l>
<l>ai miseri mortali apportatore.</l>
<l>Tal del volante eroe sul vasto petto</l>
<l>splendean l'armi. Ululava, e colle mani</l>
<l>alto levate si battea la fronte</l>
<l>il buon vecchio, e chiamava a tutta voce</l>
<l>l'amato figlio supplicando: e questi</l>
<l>fermo innanzi alle porte altro non ode</l>
<l>che il desìo di pugnar col suo nemico.</l>
<l>Allor le palme il misero gli stese,</l>
<l>e questi profferì pietosi accenti:</l>
</lg><lg><l>Mio diletto figliuolo, Ettore mio,</l>
<l>deh lontano da' tuoi da solo a solo</l>
<l>non affrontar costui che di fortezza</l>
<l>d'assai t'è sopra. Oh fosse in odio il crudo</l>
<l>agli Dei quanto a me! Pasto di belve</l>
<l>ei giacerìa qui steso (e del mio petto</l>
<l>avrìa fine l'angoscia), ei che di tanti</l>
<l>orbo mi fece valorosi figli,</l>
<l>quale ucciso, qual tratto alle remote</l>
<l>rive e venduto. Ed or fra i qui rinchiusi</l>
<l>Teucri i due figli, ahi lasso! ancor non veggo,</l>
<l>che l'esimia consorte Laotòe</l>
<l>a me produsse, Polidoro io dico</l>
<l>e Licaon. Se prigionieri ei sono,</l>
<l>con auro e bronzo ne farem riscatto,</l>
<l>ch'io n'ho molte conserve, e molto avere</l>
<l>diè l'egregio vegliardo Alte alla figlia.</l>
<l>Se poi ne' regni già passâr di Pluto,</l>
<l>alto sarà su la lor morte il pianto</l>
<l>della madre ed il mio, ma brevi i lutti</l>
<l>del popolo, ove spento tu non cada</l>
<l>dal Pelìde, tu pur. Rïentra adunque,</l>
<l>mio dolce figlio, nelle mura, e i Teucri</l>
<l>conservane e le spose. Al diro Achille</l>
<l>non lasciar sì gran lode: abbi pensiero</l>
<l>della cara tua vita, abbi pietade</l>
<l>di me meschino a cui non tolse ancora</l>
<l>la sventura il sentir, di me che misi</l>
<l>già nelle soglie di vecchiezza il piede,</l>
<l>dall'alta condannato ira di Giove</l>
<l>di ria morte a perir, vista di mali</l>
<l>prima ogni faccia, trucidati i figli,</l>
<l>rapite le fanciulle, i casti letti</l>
<l>contaminati, crudelmente infranti</l>
<l>contro terra i bambini, e strascinate</l>
<l>dall'empio braccio degli Achei le nuore.</l>
<l>Ed ultimo me pur su le regali</l>
<l>porte trafitto e spoglia abbandonata</l>
<l>voraci i cani sbraneran, que' cani</l>
<l>che custodi io nudrìa del regio tetto</l>
<l>alla mia mensa io stesso; e allor da ingorda</l>
<l>rabbia sospinti disputar vedransi</l>
<l>il mio sangue; e di questo alfin satolli</l>
<l>ne' portici sdraiarsi. Ah, bello è in campo</l>
<l>del giovine il morir! Coperto il petto</l>
<l>d'onorate ferite, onta non avvi,</l>
<l>non offesa che morto il disonesti.</l>
<l>Ma che ludibrio sia degli affamati</l>
<l>mastini il capo venerando e il bianco</l>
<l>mento d'un veglio indegnamente ucciso,</l>
<l>che sia bruttato il nudo e verecondo</l>
<l>suo cadavere, ah! questo, è questo il colmo</l>
<l>dell'umane sventure. E sì dicendo,</l>
<l>strappasi il veglio dall'augusto capo</l>
<l>i canuti capei; ma non si piega</l>
<l>l'alma d'Ettorre. Desolata accorse</l>
<l>d'altra parte la madre, e lagrimando</l>
<l>e nudandosi il seno, la materna</l>
<l>poppa scoperse, e, A questa abbi rispetto,</l>
<l>singhiozzante sclamava, a questa, o figlio,</l>
<l>che calmò, lo ricorda, i tuoi vagiti.</l>
<l>Rïentra, Ettore mio, fuggi cotesto</l>
<l>sterminatore, non istargli a petto,</l>
<l>sciaurato! Non io, s'egli t'uccide,</l>
<l>non io darti potrò, caro germoglio</l>
<l>delle viscere mie, su la funèbre</l>
<l>bara il mio pianto, né il potrà l'illustre</l>
<l>tua consorte: e tu lungi appo le navi</l>
<l>giacerai degli Achivi, esca alle belve.</l>
</lg><lg><l>Questi preghi di lagrime interrotti</l>
<l>porgono al figlio i dolorosi, e nulla</l>
<l>persuadon l'eroe che fermo attende</l>
<l>lo smisurato già vicino Achille.</l>
<l>Quale in tana di tristi erbe pasciuto</l>
<l>fero colùbro il viandante aspetta,</l>
<l>e gonfio di grand'ira, orribilmente</l>
<l>guatando intorno, nelle sue latèbre</l>
<l>lubrico si convolve; e tale il duce</l>
<l>troian, di sdegni generosi acceso,</l>
<l>appoggiato lo scudo a una sporgente</l>
<l>torre, sta saldo; e nel gran cor rivolge</l>
<l>questi pensieri: Che farò? Se metto</l>
<l>là dentro il piè, Polidamante il primo</l>
<l>rampognerammi acerbo, ei che la scorsa</l>
<l>notte esortommi alla città ritrarre,</l>
<l>comparso Achille, i Teucri; ed io nol feci:</l>
<l>e sì quest'era il meglio. Or che la mia</l>
<l>pertinacia fatal tutti li trasse</l>
<l>nella ruina, sostener l'aspetto</l>
<l>più non oso de' Troi né dell'altere</l>
<l>Troiane, e parmi già i peggiori udire:</l>
<l>Ecco là quell'Ettòr che di sue forze</l>
<l>troppo fidando il popolo distrusse.</l>
<l>Così diranno, e meglio allor mi fia</l>
<l>combattere, e redir, prostrato Achille,</l>
<l>nella cittade, o per la patria mia</l>
<l>aver qui morte glorïosa io stesso.</l>
<l>Pur se deposto e scudo e lancia ed elmo,</l>
<l>io medesmo mi féssi incontro a questo</l>
<l>magnanimo rivale, e la spartana</l>
<l>donna cagion di tanta guerra, e tutte</l>
<l>gli promettessi le con lei portate</l>
<l>da Paride ricchezze, ed altre ancora</l>
<l>da partirsi agli Achei, quante ne chiude</l>
<l>questa città; se con tremendo giuro</l>
<l>quindi i Troiani a rivelar stringessi</l>
<l>i riposti tesori, ed in due parti</l>
<l>dividendoli tutti… Oh che vaneggia</l>
<l>mai la mia mente! Io supplice, io dimesso</l>
<l>presentarmi? Il crudel, nulla m'avendo</l>
<l>né pietà né rispetto (ov'io dell'armi</l>
<l>nudo a lui vada), disarmato ancora,</l>
<l>qual donna imbelle, metterammi a morte,</l>
<l>ch'ei non è tale da poter con esso</l>
<l>novellar dal querceto o dalla rupe</l>
<l>come amanti garzoni e donzellette.</l>
<l>A donzellette adunque ed a garzoni</l>
<l>le dolci fole, a me la pugna; e tosto</l>
<l>vedrassi cui darà Giove la palma.</l>
</lg><lg><l>Così seco ragiona, e fermo aspetta.</l>
<l>Ed ecco Achille avvicinarsi, al truce</l>
<l>dell'elmo agitator Marte simìle.</l>
<l>Nella destra scotea la spaventosa</l>
<l>pelìaca trave; come viva fiamma,</l>
<l>o come disco di nascente Sole</l>
<l>balenava il suo scudo. Il riconobbe</l>
<l>Ettore, e freddo corsegli per l'ossa</l>
<l>un tremor, né aspettarlo ei più sostenne,</l>
<l>ma lasciate le porte, a fuggir diessi</l>
<l>atterrito. Spiccossi ad inseguirlo</l>
<l>fidato Achille ne' veloci piedi;</l>
<l>qual ne' monti sparvier che, de' volanti</l>
<l>il più ratto, si scaglia impetuoso</l>
<l>su pavida colomba: ella sen fugge</l>
<l>obbliquamente, e quei doppiando il volo</l>
<l>vie più l'incalza con acuti stridi,</l>
<l>di ghermirla bramoso: a questa guisa</l>
<l>l'ardente Achille difilato vola</l>
<l>dietro il trepido Ettòr che in tutta fuga</l>
<l>mena il rapido piè rasente il muro.</l>
<l>Trascorsero veloci la collina</l>
<l>delle vedette, oltrepassâr, lunghesso</l>
<l>la callaia, il selvaggio aereo fico</l>
<l>sempre sotto alle mura; e già venuti</l>
<l>son dell'alto Scamandro alle due fonti.</l>
<l>Calida è l'una, e qual di fuoco acceso</l>
<l>spandesi intorno di sue linfe il fumo:</l>
<l>fredda come gragnuola o ghiaccio o neve</l>
<l>scorre l'altra di state: ambe son cinte</l>
<l>d'ampii lavacri di polita pietra,</l>
<l>a cui, pria che l'Acheo venisse i giorni</l>
<l>della pace a turbar, solean de' Teucri</l>
<l>liete le spose e le avvenenti figlie</l>
<l>i bei veli lavar. Da questa parte</l>
<l>volano i due campion, l'uno fuggendo,</l>
<l>l'altro inseguendo. Il fuggitivo è forte,</l>
<l>ma più forte e più ratto è chi l'insegue,</l>
<l>e d'un tauro non già, né della pelle</l>
<l>si gareggia d'un bue, premio a veloce</l>
<l>di corsa vincitor, ma della vita</l>
<l>del grande Ettorre. E quale a vincer usi</l>
<l>giran le mete corridori ardenti,</l>
<l>a cui proposto è di gentil donzella</l>
<l>o d'un tripode il premio, ad onoranza</l>
<l>d'alcun defunto eroe; così tre volte</l>
<l>dell'iliaca città fêr questi il giro</l>
<l>velocemente. A riguardarli intento</l>
<l>stava il consesso de' Celesti, e Giove</l>
<l>a dir si fece: Ahi sorte indegna! io veggo</l>
<l>d'Ilio intorno alle mura esagitato</l>
<l>un diletto mortal; duolmi d'Ettorre</l>
<l>che su l'idèe pendici e sull'eccelsa</l>
<l>pergàmea rocca a me solea di scelte</l>
<l>vittime offrire i pingui lombi, ed ora</l>
<l>del minaccioso Achille il presto piede</l>
<l>l'incalza intorno alla città. Pensate,</l>
<l>vedete, o numi, se per noi si debba</l>
<l>dalla morte camparlo, o pur, quantunque</l>
<l>così prode, il domar sotto il Pelìde.</l>
</lg><lg><l>Procelloso Tonante, oh che dicesti,</l>
<l>gli rispose Minerva, e che t'avvisi?</l>
<l>Alla morte involar uom sacro a morte?</l>
<l>E tu l'invola. Ma non tutti al certo</l>
<l>noi Celesti tal fatto assentiremo.</l>
<l>T'accheta, o figlia, replicò de' nembi</l>
<l>l'adunator, ch'io nulla ho fermo ancora,</l>
<l>e nulla io voglio a te negar. Fa tutto,</l>
<l>senza punto ristarti, il tuo desire.</l>
</lg><lg><l>Spronò quel detto la già pronta Diva</l>
<l>che dall'olimpie cime impetuosa</l>
<l>spiccossi, e scese. Alla dirotta intanto</l>
<l>incalza Achille il fuggitivo Ettorre.</l>
<l>Come veltro cerviero alla montagna</l>
<l>giù per convalli e per boscaglie insegue</l>
<l>dalla tana destato un capriuolo:</l>
<l>sotto un arbusto il meschinel s'appiatta</l>
<l>tutto tremante, e l'altro ne ritesse</l>
<l>l'orme, e corre e ricorre irrequieto</l>
<l>finché lo trova: così tutte Achille</l>
<l>del sottrarsi ad Ettòr tronca le vie.</l>
<l>Quante volte sfilar diritto ei tenta</l>
<l>alle dardanie porte, o delle torri</l>
<l>sotto gli spaldi, onde co' dardi aita</l>
<l>gli dian di sopra i suoi, tante il Pelìde</l>
<l>lo previene e il ricaccia alla pianura,</l>
<l>vicino alla città. Come nel sogno</l>
<l>talor ne sembra con lena affannata</l>
<l>uom che fugge inseguir, né questi ha forza</l>
<l>d'involarsi, né noi di conseguirlo;</l>
<l>così né Achille aggiugner puote Ettorre,</l>
<l>né questi a quello dileguarsi. E intanto</l>
<l>come schivar potuto avrìa la Parca</l>
<l>di Prìamo il figlio, se l'estrema volta</l>
<l>nuovo al petto vigor non gli porgea</l>
<l>propizio Apollo, e nuova lena al piede?</l>
<l>Accennava col capo il divo Achille</l>
<l>alle sue genti di non far co' dardi</l>
<l>al fuggitivo offesa, onde veruno,</l>
<l>ferendolo, l'onor non gli precida</l>
<l>del primo colpo. Ma venuti entrambi</l>
<l>la quarta volta alle scamandrie fonti,</l>
<l>l'auree bilance sollevò nel cielo</l>
<l>il gran Padre, e due sorti entro vi pose</l>
<l>di mortal sonno eterno, una d'Achille,</l>
<l>l'altra d'Ettorre: le librò nel mezzo,</l>
<l>e del duce troiano il fatal giorno</l>
<l>cadde, e vêr l'Orco dechinò. Dolente</l>
<l>Febo allora lasciollo in abbandono;</l>
<l>ed al Pelìde fattasi vicina,</l>
<l>sì Minerva parlò: Diletto a Giove</l>
<l>inclito Achille, or sì che giunto io spero</l>
<l>il momento in che noi su queste rive,</l>
<l>spento alla fine il bellicoso Ettorre,</l>
<l>d'alta gloria andrem lieti. Ei più non puote</l>
<l>scapparne ei no, quand'anche il Saettante,</l>
<l>ai piè prostrato dell'Egìoco Padre,</l>
<l>di liberarlo s'argomenti. Or tu</l>
<l>qui sòstati e respira. Andronne io stessa</l>
<l>al tuo nemico, e metterogli in core</l>
<l>di venir teco a singolar conflitto.</l>
</lg><lg><l>Obbedì, s'appoggiò lieto al ferrato</l>
<l>suo frassino il Pelìde, e dipartita</l>
<l>da lui la Diva, al volto, alla favella</l>
<l>Dëìfobo si fece, e all'anelante</l>
<l>Ettor venuta, O mio german, dicea,</l>
<l>troppo costui dintorno a queste mura</l>
<l>con piè ratto t'incalza e ti travaglia.</l>
<l>Or via restiamci, e difendiamci a fermo.</l>
</lg><lg><l>Rispose Ettòr: Dëìfobo, di quanti</l>
<l>mi diè fratelli Priamo ed Ecùba,</l>
<l>sempre il più caro tu mi fosti, ed ora</l>
<l>lo mi sei più che prima, e più mi traggi</l>
<l>ad onorarti, perocché tu solo</l>
<l>da quelle mura osasti a mia difesa,</l>
<l>tu solo uscir, veduto il mio periglio.</l>
</lg><lg><l>Fratello amato, replicò la Diva,</l>
<l>i venerandi genitori, e tutti</l>
<l>stringendosi gli amici a' miei ginocchi</l>
<l>di non uscire mi pregâr, cotanto</l>
<l>terror gl'ingombra: ma l'interno vinse,</l>
<l>che per te mi struggea, fiero dolore.</l>
<l>Combattiam dunque arditamente, e nullo</l>
<l>sia più d'aste risparmio, onde si vegga</l>
<l>s'egli, noi spenti, tornerà di nostre</l>
<l>spoglie onusto alle navi, o se piuttosto</l>
<l>qui cadrà per la tua lancia trafitto.</l>
</lg><lg><l>Sì dicendo, la Diva ingannatrice</l>
<l>precorse, e quelli l'un dell'altro a fronte</l>
<l>divenuti, primier l'armi crollando</l>
<l>fe' questi detti l'animoso Ettorre:</l>
</lg><lg><l>Più non fuggo, o Pelìde. Intorno all'alte</l>
<l>iliache mura mi aggirai tre volte,</l>
<l>né aspettarti sostenni. Ora son io</l>
<l>che intrepido t'affronto, e darò morte,</l>
<l>o l'avrò. Ma gli Dei, fidi custodi</l>
<l>de' giuramenti, testimon ne sièno,</l>
<l>che se Giove l'onor di tua caduta</l>
<l>mi concede, non io sarò spietato</l>
<l>col cadavere tuo, ma renderollo,</l>
<l>toltene solo le bell'armi, intatto</l>
<l>a' tuoi. Tu giura in mio favor lo stesso.</l>
</lg><lg><l>Non parlarmi d'accordi, abbominato</l>
<l>nemico, ripigliò torvo il Pelìde:</l>
<l>nessun patto fra l'uomo ed il lïone,</l>
<l>nessuna pace tra l'eterna guerra</l>
<l>dell'agnello e del lupo, e tra noi due</l>
<l>né giuramento né amistà nessuna,</l>
<l>finché l'uno di noi steso col sangue</l>
<l>l'invitto Marte non satolli. Or bada,</l>
<l>ché n'hai mestiero, a richiamar la tutta</l>
<l>tua prodezza, e a lanciar dritta la punta.</l>
<l>Ogni scampo è preciso, e già Minerva</l>
<l>per l'asta mia ti doma. Ecco il momento</l>
<l>che dei morti da te miei cari amici</l>
<l>tutte ad un tempo sconterai le pene.</l>
</lg><lg><l>Disse, e forte avventò la bilanciata</l>
<l>lunga lancia. Antivide Ettorre il tiro,</l>
<l>e piegato il ginocchio e la persona,</l>
<l>lo schivò. Sorvolando il ferreo telo</l>
<l>si confisse nel suol, ma ne lo svelse</l>
<l>invisibile ad Ettore Minerva,</l>
<l>e tornollo al Pelìde. — Errasti il colpo,</l>
<l>gridò l'eroe troian, né Giove ancora,</l>
<l>come dianzi cianciasti, il mio destino</l>
<l>ti fe' palese. Dëiforme sei,</l>
<l>ma cinguettiero, che con vani accenti</l>
<l>atterrirmi ti speri, e nella mente</l>
<l>addormentarmi la virtude antica.</l>
<l>Ma nel dorso tu, no, non pianterai</l>
<l>l'asta ad Ettorre che diritto viene</l>
<l>ad assalirti, e ti presenta il petto;</l>
<l>piantala in questo se t'assiste un Dio.</l>
<l>Schiva intanto tu pur la ferrea punta</l>
<l>di mia lancia. Oh si possa entro il tuo corpo</l>
<l>seppellir tutta quanta, e della guerra</l>
<l>ai Teucri il peso allevïar, te spento,</l>
<l>te lor funesta principal rovina.</l>
</lg><lg><l>Disse, e l'asta di lunga ombra squassando,</l>
<l>la scagliò di gran forza, e del Pelìde</l>
<l>colpì senza fallir lo smisurato</l>
<l>scudo nel mezzo. Ma il divino arnese</l>
<l>la respinse lontan. Crucciossi Ettorre,</l>
<l>visto uscir vano il colpo, e non gli essendo</l>
<l>pronta altra lancia, chinò mesto il volto,</l>
<l>e a gran voce Dëìfobo chiamando,</l>
<l>una picca chiedea: ma lungi egli era.</l>
<l>Allor s'accorse dell'inganno, e disse:</l>
<l>Misero! a morte m'appellâr gli Dei.</l>
<l>Credeami aver Dëìfobo presente;</l>
<l>egli è dentro le mura, e mi deluse</l>
<l>Minerva. Al fianco ho già la morte, e nullo</l>
<l>v'è più scampo per me. Fu cara un tempo</l>
<l>a Giove la mia vita, e al saettante</l>
<l>suo figlio, ed essi mi campâr cortesi</l>
<l>ne' guerrieri perigli. Or mi raggiunse</l>
<l>la negra Parca. Ma non fia per questo</l>
<l>che da codardo io cada: periremo,</l>
<l>ma glorïosi, e alle future genti</l>
<l>qualche bel fatto porterà il mio nome.</l>
</lg><lg><l>Ciò detto, scintillar dalla vagina</l>
<l>fe' la spada che acuta e grande e forte</l>
<l>dal fianco gli pendea. Con questa in pugno</l>
<l>drizza il viso al nemico, e si disserra</l>
<l>com'aquila che d'alto per le fosche</l>
<l>nubi a piombo sul campo si precipita</l>
<l>a ghermir una lepre o un'agnelletta:</l>
<l>tale, agitando l'affilato acciaro,</l>
<l>si scaglia Ettorre. Scagliasi del pari</l>
<l>gonfio il cor di feroce ira il Pelìde</l>
<l>impetuoso. Gli ricopre il petto</l>
<l>l'ammirando brocchier: sovra il guernito</l>
<l>di quattro coni fulgid'elmo ondeggia</l>
<l>l'aureo pennacchio che Vulcan v'avea</l>
<l>sulla cima diffuso. E qual sfavilla</l>
<l>nei notturni sereni in fra le stelle</l>
<l>Espero il più leggiadro astro del cielo;</l>
<l>tale l'acuta cuspide lampeggia</l>
<l>nella destra d'Achille che l'estremo</l>
<l>danno in cor volge dell'illustre Ettorre,</l>
<l>e tutto con attenti occhi spiando</l>
<l>il bel corpo, pon mente ove al ferire</l>
<l>più spedita è la via. Chiuso il nemico</l>
<l>era tutto nell'armi luminose</l>
<l>che all'ucciso Patròclo avea rapite.</l>
<l>Sol, dove il collo all'omero s'innesta,</l>
<l>nuda una parte della gola appare,</l>
<l>mortalissima parte. A questa Achille</l>
<l>l'asta diresse con furor: la punta</l>
<l>il collo trapassò, ma non offese</l>
<l>della voce le vie, sì che precluso</l>
<l>fosse del tutto alle parole il varco.</l>
<l>Cadde il ferito nella sabbia, e altero</l>
<l>sclamò sovr'esso il feritor divino:</l>
</lg><lg><l>Ettore, il giorno che spogliasti il morto</l>
<l>Pàtroclo, in salvo ti credesti, e nullo</l>
<l>terror ti prese del lontano Achille.</l>
<l>Stolto! restava sulle navi al mio</l>
<l>trafitto amico un vindice, di molto</l>
<l>più gagliardo di lui: io vi restava,</l>
<l>io che qui ti distesi. Or cani e corvi</l>
<l>te strazieranno turpemente, e quegli</l>
<l>avrà pomposa dagli Achei la tomba.</l>
</lg><lg><l>E a lui così l'eroe languente: Achille,</l>
<l>per la tua vita, per le tue ginocchia,</l>
<l>per li tuoi genitori io ti scongiuro,</l>
<l>deh non far che di belve io sia pastura</l>
<l>alla presenza degli Achei: ti piaccia</l>
<l>l'oro e il bronzo accettar che il padre mio</l>
<l>e la mia veneranda genitrice</l>
<l>ti daranno in gran copia, e tu lor rendi</l>
<l>questo mio corpo, onde l'onor del rogo</l>
<l>dai Teucri io m'abbia e dalle teucre donne.</l>
</lg><lg><l>Con atroce cipiglio gli rispose</l>
<l>il fiero Achille: Non pregarmi, iniquo,</l>
<l>non supplicarmi né pe' miei ginocchi</l>
<l>né pe' miei genitor. Potessi io preso</l>
<l>dal mio furore minuzzar le tue</l>
<l>carni, ed io stesso, per l'immensa offesa</l>
<l>che mi facesti, divorarle crude.</l>
<l>No, nessun la tua testa al fero morso</l>
<l>de' cani involerà: né s'anco dieci</l>
<l>e venti volte mi s'addoppii il prezzo</l>
<l>del tuo riscatto, né se d'altri doni</l>
<l>mi si faccia promessa, né se Prìamo</l>
<l>a peso d'oro il corpo tuo redima,</l>
<l>no, mai non fia che sul funereo letto</l>
<l>la tua madre ti pianga. Io vo' che tutto</l>
<l>ti squarcino le belve a brano a brano.</l>
</lg><lg><l>Ben lo previdi che pregato indarno</l>
<l>t'avrei, riprese il moribondo Ettorre.</l>
<l>Hai cor di ferro, e lo sapea. Ma bada</l>
<l>che di qualche celeste ira cagione</l>
<l>io non ti sia quel dì che Febo Apollo</l>
<l>e Paride, malgrado il tuo valore,</l>
<l>t'ancideranno su le porte Scee.</l>
</lg><lg><l>Così detto, spirò. Sciolta dal corpo</l>
<l>prese l'alma il suo vol verso l'abisso,</l>
<l>lamentando il suo fato ed il perduto</l>
<l>fior della forte gioventude. E a lui,</l>
<l>già fredda spoglia, il vincitor soggiunse:</l>
</lg><lg><l>Muori; ché poscia la mia morte io pure,</l>
<l>quando a Giove sia grado e agli altri Eterni,</l>
<l>contento accetterò. Così dicendo,</l>
<l>svelse dal morto la ferrata lancia,</l>
<l>in disparte la pose, e dalle spalle</l>
<l>l'armi gli tolse insanguinate. Intanto</l>
<l>d'ogn'intorno v'accorsero gli Achivi</l>
<l>contemplando d'Ettòr maravigliosi</l>
<l>l'ammirande sembianze e la statura;</l>
<l>né vi fu chi di fargli una ferita</l>
<l>non si godesse, al suo vicin dicendo:</l>
<l>Per gli Dei, che a toccarsi egli s'è fatto</l>
<l>più tenero che quando arse le navi.</l>
<l>E in questo dir coll'asta il ripungea.</l>
</lg><lg><l>Spoglio ch'ei l'ebbe, fra gli astanti Achei</l>
<l>ritto Achille parlò queste parole:</l>
<l>Amici e prenci e capitani, udite.</l>
<l>Poiché diermi gli Dei che domo alfine</l>
<l>costui ne fosse, che d'assai più nocque</l>
<l>che gli altri tutti insieme, alla cittade</l>
<l>volgiam l'armi, e vediam, se, spento Ettorre,</l>
<l>fanno i Teucri pensier d'abbandonarla,</l>
<l>o, benché privi di cotanto aiuto,</l>
<l>coraggiosi resistere… Ma quale</l>
<l>vano consiglio mi ragiona il core?</l>
<l>Senza pianto sul lido e senza tomba</l>
<l>giace il morto Patròclo. Insin che queste</l>
<l>mie membra animerà soffio di vita,</l>
<l>ei fia presente al mio pensiero; e s'anco</l>
<l>laggiù nell'Orco obblivion scendesse</l>
<l>della vita primiera, anco nell'Orco</l>
<l>mi seguirà del mio diletto amico</l>
<l>la rimembranza. Or via, dunque si rieda</l>
<l>alle navi, e costui vi si strascini.</l>
<l>E voi frattanto, giovinetti achivi,</l>
<l>intonate il peana: alto è il trionfo</l>
<l>che riportammo: il grande Ettòr, dai Teucri</l>
<l>adorato qual nume, è qui disteso.</l>
</lg><lg><l>Disse, e contra l'estinto opra crudele</l>
<l>meditando, de' piè gli fora i nervi</l>
<l>dal calcagno al tallone, ed un guinzaglio</l>
<l>insertovi bovino, al cocchio il lega,</l>
<l>andar lasciando strascinato a terra</l>
<l>il bel capo. Sul carro indi salito</l>
<l>con l'elevate glorïose spoglie,</l>
<l>stimolò col flagello a tutto corso</l>
<l>i corridori che volâr bramosi.</l>
<l>Lo strascinato cadavere un nembo</l>
<l>sollevava di polve onde la sparta</l>
<l>negra chioma agitata e il volto tutto</l>
<l>bruttavasi, quel volto in pria sì bello,</l>
<l>allor da Giove abbandonato all'ira</l>
<l>degl'inimici nella patria terra.</l>
</lg><lg><l>All'atroce spettacolo si svelse</l>
<l>la genitrice i crini, e via gittando</l>
<l>il regal velo, un ululato mise,</l>
<l>che alle stelle n'andò. Plorava il padre</l>
<l>miseramente, e gemiti e singulti</l>
<l>per la città s'udìan, come se tutta</l>
<l>dall'eccelse sue cime arsa cadesse.</l>
<l>Rattenevano a stento i cittadini</l>
<l>il re canuto, che di duol scoppiando</l>
<l>dalle dardanie porte a tutto costo</l>
<l>fuor voleva gittarsi. S'avvolgea</l>
<l>il misero nel fango, e tutti a nome</l>
<l>chiamandoli e pregando, Ah! vi scostate</l>
<l>lasciatemi, gridava; è intempestivo</l>
<l>ogni vostro timor; lasciate, amici,</l>
<l>ch'io me n'esca, ch'io vada tutto solo</l>
<l>alle navi nemiche. Io vo' cadere</l>
<l>supplichevole ai piè di quell'iniquo</l>
<l>violento uccisor. Chi sa che il crudo</l>
<l>il mio crin bianco non rispetti e senta</l>
<l>pietà di mia vecchiezza. Ei pure ha un padre</l>
<l>d'anni carco, Pelèo che generollo</l>
<l>e de' Teucri nudrillo alla ruina,</l>
<l>soprattutto alla mia, tanti uccidendo</l>
<l>giovinetti miei figli: né mi dolgo</l>
<l>sì di lor tutti, ohimè! quanto d'un solo,</l>
<l>quanto d'Ettòr, di cui trarrammi in breve</l>
<l>l'empia doglia alla tomba. Oh fosse ei morto</l>
<l>tra le mie braccia almen! Così la madre,</l>
<l>che sventurata partorillo, e io stesso</l>
<l>sfogo avremmo di pianti e di sospiri.</l>
</lg><lg><l>Questo ei dicea piangendo, e co' lamenti</l>
<l>facean eco al suo pianto i cittadini.</l>
</lg><lg><l>Dalle Tröadi intanto circondata,</l>
<l>in alti lai rompea la madre: Oh figlio!</l>
<l>Tu se' morto, ed io vivo? io giunta al sommo</l>
<l>delle sventure te perdendo, ahi lassa!</l>
<l>Te che in ogni momento eri la mia</l>
<l>gloria e il sostegno della patria tutta</l>
<l>che t'accogliea qual nume. Ahi! ne saresti,</l>
<l>vivo, il decoro; e ne sei, morto, il lutto.</l>
</lg><lg><l>Seguìa questo parlar di pianto un fiume.</l>
<l>Ma del fato d'Ettòr nulla per anco</l>
<l>Andròmaca sapea, ché nullo a lei</l>
<l>del marito rimasto anzi alle porte</l>
<l>recato avea l'avviso. Nell'interne</l>
<l>regie stanze tessendo ella si stava</l>
<l>a doppie fila una lucente tela</l>
<l>di diverso rabesco. E per suo cenno</l>
<l>avean frattanto le leggiadre ancelle</l>
<l>posto un tripode al fuoco, onde al consorte</l>
<l>pronto fosse, al tornar dalla battaglia,</l>
<l>caldo un lavacro. Non sapea, demente!</l>
<l>che da' lavacri assai lungi domato</l>
<l>l'avea Minerva per la man d'Achille.</l>
</lg><lg><l>Ma come dalla torre un suon confuso</l>
<l>d'ululi intese e di lamenti, tutte</l>
<l>le tremaro le membra, al suol le cadde</l>
<l>la spola, e volta alle donzelle, disse:</l>
<l>Accorrete sollecite, seguitemi</l>
<l>due di voi tosto: vo' veder che avvenne.</l>
<l>Dell'onoranda suocera la voce</l>
<l>mi percuote l'orecchio, e il cor mi balza</l>
<l>con sussulto nel petto, e manca il piede.</l>
<l>Certo, qualche gran danno, ohimè! sovrasta</l>
<l>di Prìamo ai figli. Allontanate, o numi,</l>
<l>questo presagio: ma ben forte io temo</l>
<l>che il divo Achille all'animoso Ettorre</l>
<l>non abbia del salvarsi entro le mura</l>
<l>già tagliata la strada, ed or pel campo</l>
<l>lo m'insegua da tutti abbandonato;</l>
<l>e la bravura esizïal non domi</l>
<l>che il possedea: restarsi egli non seppe</l>
<l>mai nella folla, e sempre oltre si spinse,</l>
<l>a nessun prode di valor secondo.</l>
</lg><lg><l>Così dicendo, della reggia uscìo</l>
<l>qual forsennata, e le tremava il core.</l>
<l>La seguivan le ancelle; e fra le turbe</l>
<l>giunta alla torre, s'arrestò, girando</l>
<l>lo sguardo intorno dalle mura. Il vide,</l>
<l>il riconobbe da corsier veloci</l>
<l>strascinato davanti alla cittade</l>
<l>verso le navi indegnamente. Oscura</l>
<l>notte i rai le coperse, ed ella cadde</l>
<l>all'indietro svenuta. Si scomposero</l>
<l>i leggiadri del capo adornamenti</l>
<l>e nastri e bende e l'intrecciata mitra</l>
<l>e la rete ed il vel che dielle in dono</l>
<l>l'aurea Venere il dì che dalle case</l>
<l>d'Eezïone Ettòr la si condusse</l>
<l>di molti doni nuzïali ornata.</l>
<l>Affollârsi pietose a lei dintorno</l>
<l>le cognate che smorta tra le braccia</l>
<l>reggean l'afflitta di morir bramosa</l>
<l>per immenso dolor. Come in sé stessa</l>
<l>alfin rivenne, e l'alma al cor s'accolse,</l>
<l>fe' degli occhi due fonti, e così disse:</l>
</lg><lg><l>Oh me deserta! oh sposo mio! noi dunque</l>
<l>nascemmo entrambi col medesmo fato,</l>
<l>tu nella reggia del tuo padre, ed io</l>
<l>nella tebana Ipòplaco selvosa</l>
<l>seggio d'Eezïon che pargoletta</l>
<l>allevommi, meschino una meschina!</l>
<l>Oh non m'avesse generata! Ai regni</l>
<l>tu di Pluto discendi entro il profondo</l>
<l>sen della terra, e me qui lasci al lutto</l>
<l>vedova in reggia desolata. Intanto</l>
<l>del figlio, ohimè! che fia? Figlio infelice</l>
<l>di miserandi genitor, bambino</l>
<l>egli è del tutto ancor, né tu puoi morto</l>
<l>più farti suo sostegno, Ettore mio,</l>
<l>ned egli il padre vendicar: ché dove</l>
<l>pur sia che degli Achei la lagrimosa</l>
<l>guerra egli sfugga, nondimen dolenti</l>
<l>trarrà sempre i suoi giorni, e a lui l'avaro</l>
<l>vicin mutando i termini del campo</l>
<l>spoglierallo di questo. Abbandonato</l>
<l>da' suoi compagni è l'orfanello; ei porta</l>
<l>ognor dimesso il volto, e lagrimosa</l>
<l>la smunta guancia. Supplice indigente</l>
<l>va del padre agli amici, e all'uno il saio,</l>
<l>tocca all'altro la veste. Il più pietoso</l>
<l>gli accosta alquanto il nappo, e il labbro bagna,</l>
<l>non il palato. Ed altro tal che lieto</l>
<l>va di padre e di madre, alteramente</l>
<l>dalla mensa il ributta, e lo percote,</l>
<l>e villano gli grida: Sciagurato,</l>
<l>esci: il tuo padre qui non siede al desco.</l>
<l>Torna allor lagrimando Astïanatte</l>
<l>alla vedova madre, egli che dianzi</l>
<l>d'eletti cibi si nudrìa, scherzando</l>
<l>sul paterno ginocchio. E quando ei stanco</l>
<l>d'innocenti trastulli al dolce sonno</l>
<l>chiudea le luci alla nudrice in grembo,</l>
<l>dentro il suo letticciuol su molli piume,</l>
<l>sazio di gioia il cor, s'addormentava.</l>
<l>E quanti or privo dell'amato padre,</l>
<l>ahi quanti affanni soffrirà! né punto</l>
<l>d'Astianatte gioveragli il nome</l>
<l>che gli posero i Troi, perché le porte</l>
<l>tu sol ne difendevi e l'ardue mura.</l>
<l>Or te sul lido fra le navi, e lungi</l>
<l>da chi vita ti diè, lubrici i vermi</l>
<l>roderan, come sazio avrai de' veltri</l>
<l>nudo le gole; ahi nudo! e nella reggia</l>
<l>tante avevi leggiadre ed esquisite</l>
<l>vesti, lavoro dell'esperte ancelle.</l>
<l>Or poiché vane a te son fatte, e tolto</l>
<l>n'è il coprirti di queste in sul ferètro,</l>
<l>tutte alle fiamme gitterolle io stessa,</l>
<l>onde al cospetto de' Troiani almeno</l>
<l>questo segno d'onor ti sia renduto.</l>
</lg><lg><l>Così dicea piangendo, ed al suo pianto</l>
<l>co' sospiri facean eco le donne.</l>
</lg>
</lg>
</div1>
<div1 type="parte">
<head>Libro ventesimoterzo</head>
<lg type="non-definito">
<lg><l>Mentre in Troia si piange, all'Ellesponto</l>
<l>giungon gli Achivi, e spargesi ciascuno</l>
<l>alla sua nave. Ma l'andar dispersi</l>
<l>non permise il Pelìde ai bellicosi</l>
<l>suoi Mirmidóni, da cui cinto disse:</l>
</lg><lg><l>Miei diletti compagni e cavalieri,</l>
<l>non distacchiamo per ancor dai cocchi</l>
<l>i corridori: procediam con questi</l>
<l>a piagnere Patròclo, a tributargli</l>
<l>l'onor dovuto ai trapassati. E quando</l>
<l>avrem del pianto al cor dato il diletto,</l>
<l>sciolti i destrieri, appresterem le cene.</l>
</lg><lg><l>Disse, e tutti innalzâr ristretti insieme</l>
<l>il fùnebre lamento, Achille il primo.</l>
<l>Corser tre volte colle bighe intorno</l>
<l>all'estinto ululando, e ne' lor petti</l>
<l>destò Teti di pianto alto desìo.</l>
<l>Si bagnava di lagrime l'arena,</l>
<l>di lagrime gli usberghi; cotant'era</l>
<l>il desiderio dell'eroe perduto.</l>
<l>Ma fra tutti piagnea dirottamente</l>
<l>Achille, e poste le omicide mani</l>
<l>dell'amico sul cor, Salve, dicea,</l>
<l>salve, caro Patròclo, anco sotterra.</l>
<l>Tutto io voglio compir che ti promisi.</l>
<l>D'Ettore il corpo al tuo piè strascinato</l>
<l>farò pasto de' cani, e alla tua pira</l>
<l>dodici capi troncherò d'eletti</l>
<l>figli de' Teucri, di tua morte irato.</l>
</lg><lg><l>Disse; ed opra crudel contra il divino</l>
<l>Ettor volgendo in suo pensiero, il trasse</l>
<l>per la polve boccon presso al ferètro</l>
<l>del figliuol di Menèzio: e gli altri intanto</l>
<l>scinsero le corrusche armi, e staccati</l>
<l>gli annitrenti corsier, folti sull'alta</l>
<l>capitana d'Achille a lauto desco</l>
<l>s'assisero. Muggìan sotto la scure</l>
<l>molti candidi buoi, molte belando</l>
<l>cadean capre scannate e pecorelle,</l>
<l>e molti di pinguedine fiorenti</l>
<l>cinghiai sannuti alle vulcanie vampe</l>
<l>venìan distesi a brustolarsi. Il sangue</l>
<l>scorrea dintorno al morto in larghi rivi.</l>
</lg><lg><l>Al sommo Atride intanto i prenci achei</l>
<l>scortâr, vinto da' preghi, e per l'amico</l>
<l>sempre d'ira infiammato il re Pelìde.</l>
<l>Giunti i duci alla tenda, immantinente</l>
<l>ai pronti araldi Agamennón comanda</l>
<l>che alle fiamme un gran tripode si metta,</l>
<l>onde il Pelìde indur, se gli riesca,</l>
<l>a lavarsi del sangue ogni sozzura.</l>
<l>Recusollo il feroce, e fermamente</l>
<l>giurò: Non sia per Giove ottimo e sommo</l>
<l>che lavacro mi tocchi anzi ch'io ponga</l>
<l>l'amico mio sul rogo, e gli consacri</l>
<l>sull'eretto sepolcro il crin reciso.</l>
<l>Ah! mai pari dolor, fin ch'io mi viva,</l>
<l>in questo petto non cadrà, giammai.</l>
<l>Nondimeno si segga all'abborrita</l>
<l>mensa: ma tu, supremo Atride, imponi</l>
<l>alla tua gente che doman per tempo</l>
<l>molta selva qua porti; e qual conviensi</l>
<l>ad illustre defunto che nell'atra</l>
<l>notte discende, le cataste appresti,</l>
<l>onde rapido il foco lo consumi,</l>
<l>e tolto agli occhi il doloroso obbietto,</l>
<l>tornin le schiere ai consueti offici.</l>
</lg><lg><l>Obbedîr tutti al detto, e prontamente</l>
<l>poste le mense, a convivar si diero,</l>
<l>e vivandò ciascuno a suo talento.</l>
<l>Del cibarsi e del ber spenta la voglia,</l>
<l>tutti sbandârsi alle lor tende, e al sonno</l>
<l>cesser le membra. Ma del mar sonante</l>
<l>lungo il lido si stese in mezzo ai folti</l>
<l>Tessali Achille su la nuda arena,</l>
<l>di cui l'onda gli estremi orli lambìa.</l>
<l>Ivi stanco di gemiti e sospiri</l>
<l>e della molta in perseguendo Ettorre</l>
<l>sostenuta fatica, il dolce sonno</l>
<l>alleggiator dell'aspre cure il prese,</l>
<l>soavemente circonfuso. Ed ecco</l>
<l>comparirgli del misero Patròclo</l>
<l>in vision lo spettro, a lui del tutto</l>
<l>ne' begli occhi simìle e nella voce,</l>
<l>nella statura, nelle vesti, e tale</l>
<l>sovra il capo gli stette, e così disse:</l>
</lg><lg><l>Tu dormi, Achille, né di me più pensi.</l>
<l>Vivo m'amasti, e morto m'abbandoni.</l>
<l>Deh tosto mi sotterra, onde mi sia</l>
<l>dato nell'Orco penetrar. Respinto</l>
<l>io ne son dalle vane ombre defunte,</l>
<l>né meschiarmi con lor di là dal fiume</l>
<l>mi si concede. Vagabondo io quindi</l>
<l>m'aggiro intorno alla magion di Pluto.</l>
<l>Or deh porgi la man, ché teco io pianga</l>
<l>anco una volta: perocché consunto</l>
<l>dalle fiamme del rogo a te dall'Orco</l>
<l>non tornerò più mai. Più non potremo</l>
<l>vivi entrambi, e lontan dagli altri amici</l>
<l>seduti in dolci parlamenti aprire</l>
<l>i segreti del cor: ché preda io sono</l>
<l>della Parca crudele a me nascente</l>
<l>un dì sortita. E a te pur anco, Achille,</l>
<l>a te che un Dio somigli, è destinato</l>
<l>il perir sotto le dardanie mura.</l>
<l>Ben ti prego, o mio caro, e raccomando</l>
<l>che tu non voglia, se mi sei cortese,</l>
<l>dal tuo disgiunto il cener mio. Noi fummo</l>
<l>nella tua reggia allor nudriti insieme</l>
<l>che Menèzio d'Opunte a Ftia menommi</l>
<l>giovinetto quel dì che per la lite</l>
<l>degli astragali irato e fuor di senno</l>
<l>d'Anfidamante a morte misi il figlio,</l>
<l>mio malgrado. M'accolse il re Pelèo</l>
<l>ne' suoi palagi umanamente, e posta</l>
<l>nell'educarmi diligente cura,</l>
<l>mi nomò tuo donzello. Una sol'urna</l>
<l>chiuda adunque le nostre ossa, quell'urna</l>
<l>che d'ôr ti diè la tua madre divina.</l>
</lg><lg><l>A che ne vieni, o anima diletta?</l>
<l>gli rispose il Pelìde; e a che m'ingiungi</l>
<l>partitamente queste cose? Io tutto</l>
<l>che comandi farò: ma deh t'appressa,</l>
<l>ch'io t'abbracci, che stretti almen per poco</l>
<l>gustiam la trista voluttà del pianto.</l>
</lg><lg><l>Così dicendo, coll'aperte braccia</l>
<l>amoroso avventossi, e nulla strinse,</l>
<l>ché stridendo calò l'ombra sotterra,</l>
<l>e svanì come fumo. In piè rizzossi</l>
<l>sbalordito il Pelìde, e palma a palma</l>
<l>battendo, in suono di lamento disse:</l>
</lg><lg><l>Oh ciel! dell'Orco gli abitanti han dunque</l>
<l>spirito ed ombra, ma non corpo alcuno?</l>
<l>Del misero Patròclo in questa notte</l>
<l>sovra il capo mi stette il sospiroso</l>
<l>spettro piangente, tutto desso al vivo,</l>
<l>e più cose m'ingiunse ad una ad una.</l>
</lg><lg><l>Ridestâr delle lagrime la brama</l>
<l>queste parole: raddoppiossi il lutto</l>
<l>sul miserando corpo, e l'Alba intanto</l>
<l>col roseo dito l'Oriente aprìa.</l>
</lg><lg><l>Da tutte parti allor fece l'Atride</l>
<l>dalle trabacche uscir giumenti e turbe</l>
<l>per lo trasporto del funereo bosco,</l>
<l>duce il valente Merïon, del prode</l>
<l>Idomenèo scudier. Givan costoro</l>
<l>di corde armati e di taglienti scuri</l>
<l>co' giumenti dinanzi. E per distorti</l>
<l>aspri greppi montando e discendendo</l>
<l>e rimontando, agli erti boschi alfine</l>
<l>giunser dell'Ida che di fonti abbonda.</l>
<l>Qui dier sùbita man con affilate</l>
<l>bipenni al taglio dell'aeree querce</l>
<l>che strepitose al suol cadeano, e poscia</l>
<l>legavansi spaccate in su la schiena</l>
<l>de' giumenti, che ratte orme stampando</l>
<l>scendean bramosi d'arrivar pe' folti</l>
<l>roveti alla pianura: e li seguièno</l>
<l>carchi il dosso di ciocchi i tagliatori;</l>
<l>ché tal di Merïon era il precetto.</l>
<l>Giunti sul lido, scaricâr le some,</l>
<l>ne fêr catasta al luogo ove il Pelìde</l>
<l>un tumulo sublime al morto amico</l>
<l>ed a sé stesso disegnato avea.</l>
<l>E tutta apparecchiata in questa guisa</l>
<l>l'immensa selva, riposâr seduti,</l>
<l>nuovi cenni aspettando. Intanto Achille</l>
<l>ai bellicosi Mirmidón comanda</l>
<l>di porsi in armi, ed aggiogar ciascuno</l>
<l>alle bighe i destrier. Sursero quelli</l>
<l>frettolosi e fur tutti in tutto punto.</l>
<l>Montan su i cocchi aurighi e duci, e danno</l>
<l>alla pompa principio. Immenso un nembo</l>
<l>di pedoni li segue, e a questi in mezzo</l>
<l>di Pàtroclo procede il cataletto</l>
<l>da' compagni portato, che sul morto</l>
<l>venìan gittando le recise chiome,</l>
<l>di che tutto il coprìan. Di retro Achille</l>
<l>colla man gli reggea la tremolante</l>
<l>testa, e plorava sui funèbri onori</l>
<l>con che all'Orco spedìa l'illustre amico.</l>
</lg><lg><l>Giunti al luogo lor detto, il mesto incarco</l>
<l>deposero, e a ribocco intorno a quello</l>
<l>adunâr pronti la funerea selva.</l>
<l>Recatosi in sé stesso, un altro avviso</l>
<l>fece allora il Pelìde. Allontanossi</l>
<l>dal rogo alquanto, e il biondo si recise,</l>
<l>che allo Sperchio nudrìa, florido crine,</l>
<l>e al mar guardando con dolor, sì disse:</l>
</lg><lg><l>Sperchio, invan ti promise il padre mio</l>
<l>che tornando al natìo dolce terreno</l>
<l>io t'avrei tronco la mia chioma, e offerto</l>
<l>una sacra ecatombe, ed immolato</l>
<l>cinquanta agnelli accanto alla tua fonte</l>
<l>ov'hai delubro, ed odorati altari.</l>
<l>Del canuto Pelèo fu questo il voto:</l>
<l>tu nol compiesti. Poiché dunque or tolto</l>
<l>n'è alla patria il ritorno, abbia il mio crine</l>
<l>l'eroe Patròclo, e lo si porti seco.</l>
</lg><lg><l>Così detto, alla man del caro amico</l>
<l>pose la chioma, e rinnovossi il pianto</l>
<l>de' circostanti: e tra gli omei gli avrìa</l>
<l>colti il cader della diurna luce,</l>
<l>se non si fea davanti al grande Atride</l>
<l>il figlio di Pelèo con questi accenti:</l>
</lg><lg><l>Agamennón, di lagrime potremo</l>
<l>satollarci altra volta. Or tu, cui tutti</l>
<l>obbediscon gli Achei, tu li congeda</l>
<l>da questa pira, e a ristorar li manda</l>
<l>colla mensa le membra. Avrem del resto</l>
<l>noi la cura, ché nostro innanzi a tutti</l>
<l>dell'esequie è il pensiero, e rimarranno</l>
<l>nosco, a tal uopo di pietade, i duci.</l>
</lg><lg><l>Udito questo, Agamennón disperse</l>
<l>tosto le schiere per le tende, e soli</l>
<l>vi restaro i deletti al ministero</l>
<l>dell'esequie e del rogo. Essi una pira</l>
<l>cento piedi sublime in ogni lato</l>
<l>innalzâr primamente, e sovra il sommo,</l>
<l>d'angoscia oppressi, collocâr l'estinto;</l>
<l>poi davanti alla pira una gran torma</l>
<l>scuoiâr di pingui agnelle e di giovenchi,</l>
<l>e traendone l'adipe il Pelìde</l>
<l>Coprìane il morto dalla fronte al piede,</l>
<l>e le scuoiate vittime dintorno</l>
<l>gli accumolò. Da canto indi gli pose</l>
<l>colle bocche sul fèretro inclinate</l>
<l>due di miele e d'unguento urne ricolme.</l>
<l>Precipitoso ei poscia e sospiroso</l>
<l>sulla pira gittò quattro corsieri</l>
<l>d'alta cervice, e due smembrati cani</l>
<l>di nove che del sir nudrìa la mensa.</l>
<l>Preso alfin da spietata ira, le gole</l>
<l>di dodici segò prestanti figli</l>
<l>de' magnanimi Teucri, e sulla pira</l>
<l>scagliandoli, destò del fuoco in quella</l>
<l>l'invitto spirto struggitor, che il tutto</l>
<l>divorasse, e chiamò con dolorosi</l>
<l>gridi l'amico: Addio, Patròclo, addio</l>
<l>ne' regni anche di Pluto. Ecco adempite</l>
<l>le mie promesse: dodici d'illustre</l>
<l>sangue Troiani si consuman teco</l>
<l>in queste fiamme, ed Ettore fia pasto</l>
<l>delle fiamme non già, ma delle belve.</l>
</lg><lg><l>Queste minacce ei fea; ma gl'incitati</l>
<l>mastin la salma non toccâr d'Ettorre,</l>
<l>ché notte e dì sollecita la figlia</l>
<l>di Giove Citerèa gli allontanava,</l>
<l>e il cadavere ugnea d'una celeste</l>
<l>rosata essenza che impedìa del corpo</l>
<l>strascinato l'offesa. Intanto Apollo</l>
<l>sul campo indusse una cerulea nube</l>
<l>che tutto intorno ricoprìa lo spazio</l>
<l>dal cadavere ingombro, onde alle membra</l>
<l>e de' nervi al tessuto innocua fosse</l>
<l>dell'igneo Sole la virtute attiva.</l>
</lg><lg><l>Ma del morto Patròclo il rogo ancora</l>
<l>non avvampa. Allor prende altro consiglio</l>
<l>il divo Achille. Trattosi in disparte,</l>
<l>ai due venti Ponente e Tramontana</l>
<l>supplicando, solenni ostie promette,</l>
<l>e in aurea coppa ad ambedue libando,</l>
<l>di venirne li prega, e intorno al morto</l>
<l>sì le fiamme animar, che in un momento</l>
<l>lo si struggano tutto, esso e la pira.</l>
<l>Udito la veloce Iride il prego,</l>
<l>ai venti lo recò, che accolti insieme</l>
<l>nella reggia di Zefiro un festivo</l>
<l>tenean convito. S'arrestò la Diva</l>
<l>su la marmorea soglia, e alla sua vista</l>
<l>sursero tutti frettolosi: ognuno</l>
<l>a sé chiamolla, ognun le offerse il seggio,</l>
<l>ma ricusollo la Taumanzia, e disse:</l>
</lg><lg><l>Di seder non è tempo: alle correnti</l>
<l>dell'Oceàno ritornar mi deggio</l>
<l>nell'etìope terreno ove s'appresta</l>
<l>agl'Immortali un'ecatombe, e bramo</l>
<l>ne' sacrifici aver mia parte io pure.</l>
<l>Ma il Pelìde te, Borea, e te, sonoro</l>
<l>Zefiro, prega di soffiar nel rogo</l>
<l>su cui giace di Pàtroclo la spoglia</l>
<l>dagli Achei tutti deplorata, e molte</l>
<l>vittime ei v'offre, se avvampar lo fate.</l>
</lg><lg><l>Così detto, disparve; e quei levârsi</l>
<l>con immenso stridor, densate innanzi</l>
<l>a sé le nubi. Si sfrenâr soffiando</l>
<l>sulla marina, sollevaro i flutti,</l>
<l>e di Troia arrivati alla pianura,</l>
<l>ruinâr su la pira; e strepitoso</l>
<l>immane incendio sì destò. Dai forti</l>
<l>soffii agitata divampò sublime</l>
<l>tutta notte la fiamma, e tutta notte</l>
<l>il Pelìde da vasto aureo cratere</l>
<l>il vino attinse con ritonda coppa,</l>
<l>e spargendolo al suol devotamente,</l>
<l>n'irrigava la terra, e l'infelice</l>
<l>ombra invocava dell'estinto amico.</l>
<l>Come un padre talor piange bruciando</l>
<l>l'ossa d'un figlio che morì già sposo,</l>
<l>e morendo lasciò gli sventurati</l>
<l>suoi genitori di cordoglio oppressi;</l>
<l>così dando alle fiamme il suo compagno,</l>
<l>geme il Pelìde, e crebri alti sospiri</l>
<l>traendo, intorno al rogo si strascina.</l>
<l>Come poi nunzio della luce al mondo</l>
<l>Lucifero brillò, dopo cui stende</l>
<l>sul pelago l'Aurora il croceo velo,</l>
<l>morì la vampa sul consunto rogo,</l>
<l>e per lo tracio mar, che rabbuffato</l>
<l>muggìa, tornaro alle lor case i venti.</l>
</lg><lg><l>Stanco allora il Pelìde, e dalla pira</l>
<l>scostatosi, sdraiossi, e dolce il sonno</l>
<l>l'occupò. Ma il tumulto e il calpestìo</l>
<l>de' capitani, che all'Atride in folla</l>
<l>si raccogliean, destollo; ei surse, e assiso</l>
<l>così loro parlò: Supremo Atride,</l>
<l>e voi primati degli Achei, spegnete</l>
<l>voi tutti or meco con purpureo vino</l>
<l>di tutto il rogo in pria le brage, e poscia</l>
<l>raccogliam di Patròclo attentamente</l>
<l>le sacrate ossa; e scernerle fia lieve,</l>
<l>imperocché nel mezzo ei si giacea</l>
<l>della catasta, e gli altri all'orlo estremo</l>
<l>separati, fur arsi alla rinfusa</l>
<l>e uomini e cavalli. Indi d'opimo</l>
<l>doppio zirbo ravvolte, in urna d'oro</l>
<l>le riporremo, finché vegna il giorno</l>
<l>ch'io pur di Pluto alla magion discenda.</l>
<l>Non vo' gli s'erga una superba tomba,</l>
<l>ma modesta. Potrete ampia e sublime</l>
<l>voi poscia alzarla, o duci achei, che vivi</l>
<l>dopo me rimarrete a questa riva.</l>
</lg><lg><l>Del Pelìde al comando obbedïenti</l>
<l>con larghi sprazzi di vermiglio bacco</l>
<l>di tutto il rogo ei spensero alla prima</l>
<l>le vive brage, e giù cadde profonda</l>
<l>la cenere. Adunâr quindi piangendo</l>
<l>del mansueto eroe le candid'ossa;</l>
<l>le composer nell'urna avvolte in doppio</l>
<l>adipe, e dentro il padiglion deposte,</l>
<l>di sottil lino le coprîr. Ciò fatto,</l>
<l>disegnâr presti in tondo il monumento,</l>
<l>ne gittaro dintorno all'arsa pira</l>
<l>i fondamenti, v'ammassâr di sopra</l>
<l>lo scavato terreno, e a fin condotta</l>
<l>la tomba, si partìan. Ma li rattenne</l>
<l>il Pelìde, e lì fatto in ampio agone</l>
<l>il popolo seder, de' ludi i premii</l>
<l>fe' dai legni recar; tripodi e vasi</l>
<l>e destrieri e giumenti e generosi</l>
<l>tauri e captive di gentil cintiglio</l>
<l>e forbite armature. E primamente</l>
<l>alla corsa de' cocchi il premio pose</l>
<l>una leggiadra in bei lavori esperta</l>
<l>donzella a chi primier tocca la meta,</l>
<l>con un tripode a doppia ansa, e capace</l>
<l>di ventidue misure. Una giumenta</l>
<l>che al sest'anno già venne, ancor non doma,</l>
<l>e il sen già grave di bastarda prole</l>
<l>al secondo. Un lebète intatto e bello</l>
<l>e di quattro misure al terzo auriga;</l>
<l>al quarto un doppio aureo talento, e al quinto</l>
<l>una coppa dal foco ancor non tocca.</l>
</lg><lg><l>Surto in piedi allor disse: Atride, Argivi,</l>
<l>gioventù bellicosa, a voi dinanzi</l>
<l>ecco i premii che attendono nel circo</l>
<l>degli aurighi il valor. S'altra cagione</l>
<l>questi ludi eccitasse, i primi onori</l>
<l>miei per certo sarìan, ché la prestezza</l>
<l>de' miei destrieri non ha pari, e voi</l>
<l>lo vi sapete: perocché son essi</l>
<l>immortali, e donolli il re Nettunno</l>
<l>al mio padre Pelèo, che a me li cesse.</l>
<l>Queto io dunque starommi, e queti insieme</l>
<l>i miei cavalli. I miseri perduto</l>
<l>hanno il lor forte condottiero e mite,</l>
<l>che lavarne solea le belle chiome</l>
<l>alla chiara corrente, ed irrorarle</l>
<l>di liquid'olio rilucente; ed ora</l>
<l>piangonlo immoti, colle meste giubbe</l>
<l>al suol diffuse, e il cor di doglia oppresso.</l>
<l>Chiunque degli Achei pertanto ha speme</l>
<l>ne' cocchi e ne' destrier, si metta in punto.</l>
</lg><lg><l>Ciò disse appena, che animosi e pronti</l>
<l>presentârsi gli aurighi: Eumelo il primo,</l>
<l>regal germe d'Admeto, e delle bighe</l>
<l>perito agitator. Mosse secondo</l>
<l>il gagliardo Tidìde Dïomede</l>
<l>co' destrieri di Troe tolti ad Enea,</l>
<l>cui da morte campò l'opra d'Apollo.</l>
<l>Il biondo Menelao, sangue di Giove,</l>
<l>levossi il terzo, e sotto al giogo addusse</l>
<l>due veloci cavalli, il suo Podargo,</l>
<l>ed Eta, del fratello una puledra,</l>
<l>dell'aringo bramosa a meraviglia.</l>
<l>Donata al rege Agamennón l'avea</l>
<l>l'Anchisìade Echepòlo, onde francarsi</l>
<l>dal seguitarlo a Troia, e neghittoso</l>
<l>nell'opulenta Sicïon sua stanza</l>
<l>rimanersi a fruir le concedute</l>
<l>dal saturnio Signor molte ricchezze.</l>
<l>Del magnanimo Nèstore buon figlio</l>
<l>Antìloco aggiogò quarto i criniti</l>
<l>suoi cavalli di Pilo, ancor del cocchio</l>
<l>buoni al tiro. Si trasse il vecchio padre</l>
<l>a lui già saggio per sé stesso, e un saggio</l>
<l>utile avviso gli porgea dicendo:</l>
</lg><lg><l>Antìloco, te amâr Giove e Nettunno</l>
<l>giovane ancora, e t'erudîr di tutta</l>
<l>l'arte equestre: perciò poco fia l'uopo</l>
<l>d'ammaestrarti, perocché sai destro</l>
<l>girar la meta: ma son tardi al corso</l>
<l>i tuoi destrieri, e qualche danno io temo.</l>
<l>Destrier più ratti han gli altri, ma non arte</l>
<l>né scïenza maggior. Dunque, o mio caro,</l>
<l>tutti richiama al cor gli accorgimenti,</l>
<l>se vuoi che il premio da tue man non fugga.</l>
<l>L'arte più che la forza al fabbro è buona;</l>
<l>coll'arte in mar da venti combattuto</l>
<l>regge il piloto la sua presta nave,</l>
<l>e coll'arte il cocchier passa il cocchiero.</l>
<l>Chi sol del cocchio e de' corsier si fida,</l>
<l>qua e là s'aggira senza senno; incerti</l>
<l>divagano i cavalli, ed ei non puote</l>
<l>più governarli. Ma l'esperto auriga,</l>
<l>benché meno valenti i suoi sospinga,</l>
<l>sempre ha l'occhio alla meta, e volta stretto,</l>
<l>e sa come lentar, sa come a tempo</l>
<l>con fermi polsi rattener le briglie,</l>
<l>ed osserva il rival che lo precede.</l>
<l>Or la meta, perché tu senza errore</l>
<l>la distingua, dirò. Sorge da terra</l>
<l>alto sei piedi un tronco di larìce</l>
<l>o di quercia che sia, secco e da pioggia</l>
<l>non putrefatto ancor. Stan quinci e quindi,</l>
<l>dove sbocca la via, due bianche pietre</l>
<l>da cui si stende tutto piano in giro</l>
<l>de' cavalli lo stadio. O che sepolcro</l>
<l>questo si fosse d'un illustre estinto,</l>
<l>o confin posto dalla prisca gente,</l>
<l>meta al corso lo fece oggi il Pelìde.</l>
<l>Tu fa di rasentarla, e vi sospingi</l>
<l>vicin vicino il cocchio e i corridori,</l>
<l>alcun poco piegando alla sinistra</l>
<l>la persona, e flagella e incalza e sgrida</l>
<l>il cavallo alla dritta, e gli abbandona</l>
<l>tutta la briglia, e fa che l'altro intanto</l>
<l>rada la meta sì che paia il mozzo</l>
<l>della ruota volubile toccarla;</l>
<l>ma vedi, ve', che non la tocchi; infranto</l>
<l>n'andrebbe il carro, offesi i corridori,</l>
<l>e tu deriso e di disnor coperto.</l>
<l>Sii dunque saggio e cauto. Ove la meta</l>
<l>trascorrer netto ti riesca, alcuno</l>
<l>non fia che poi t'aggiunga o ti trapassi,</l>
<l>no, s'anco a tergo ti venisse a volo</l>
<l>quel d'Adrasto corsier nato d'un Dio,</l>
<l>il veloce Arïone, o quei famosi</l>
<l>che qui Laomedonte un dì nudrìa.</l>
</lg><lg><l>Divisate al figliuol distintamente</l>
<l>queste avvertenze, si raccolse il veglio</l>
<l>nell'erboso suo seggio. Ultimo intanto</l>
<l>con bella coppia di corsier superbi</l>
<l>Merïon nella lizza era venuto.</l>
</lg><lg><l>Montati i carri, si gittâr le sorti.</l>
<l>Agitolle il Pelìde, e uscì primiero</l>
<l>Antìloco; indi Eumelo, indi l'Atride,</l>
<l>fu quarto Merïon, quinto il fortissimo</l>
<l>Dïomede. Locârsi in ordinanza</l>
<l>tutti, ed Achille mostrò lor lontana</l>
<l>nel pian la meta a cui giudice avea</l>
<l>posto del padre lo scudier Fenice</l>
<l>venerando vegliardo, onde notasse</l>
<l>le corse attento, e riferisse il vero.</l>
</lg><lg><l>Stavano tutti colle sferze alzate</l>
<l>su gli ardenti destrieri, e dato il segno,</l>
<l>lentâr tutti le briglie, e co' flagelli</l>
<l>e co' gridi animaro i generosi</l>
<l>corsier che ratti si lanciâr nel campo,</l>
<l>e dal lido spariro in un baleno.</l>
<l>Sorge sotto i lor petti alta la polve</l>
<l>che di nugolo a guisa o di procella</l>
<l>si condensa, ed al vento abbandonate</l>
<l>svolazzano le giubbe. Or vedi i cocchi</l>
<l>rader bassi la terra, ed or sublimi</l>
<l>balzarsi, né perciò perde mai piede</l>
<l>degli aurighi veruno, e batte a tutti</l>
<l>per desiderio della palma il core;</l>
<l>e in un nembo di polve ognun dà spirto</l>
<l>a' suoi volanti alipedi. Varcata</l>
<l>la meta, e preso il rimanente corso</l>
<l>di ritorno alle mosse, allor rifulse</l>
<l>di ciascun la prodezza, allor si stese</l>
<l>nello stadio ogni cocchio. Innanzi a tutti</l>
<l>le puledre volavano veloci</l>
<l>del Ferezìade Eumelo; e dopo queste,</l>
<l>ma di poco intervallo, i corridori</l>
<l>di Troe, guidati dal Tidìde, e tanto</l>
<l>imminenti che ognor parean sul carro</l>
<l>montar d'Eumelo, a cui co' fiati ardenti</l>
<l>già scaldano le spalle, e già le toccano</l>
<l>colle fervide teste. E oltrepassato</l>
<l>forse l'avrebbe, o pareggiato almeno,</l>
<l>se al figlio di Tidèo Febo la palma</l>
<l>invidiando, non gli fea sdegnoso</l>
<l>balzar dal pugno la lucente sferza.</l>
<l>Lagrime d'ira e di dolor le gote</l>
<l>inondâr dell'eroe, vista d'Eumelo</l>
<l>lontanarsi più rapida la biga,</l>
<l>e per difetto di flagel più lenta</l>
<l>correr la sua. Ma Pallade d'Apollo</l>
<l>scòrta la frode, e del Tidìde il danno</l>
<l>presta a lui corse, e alla sua man rimessa</l>
<l>la sferza, aggiunse ai corridor la lena.</l>
<l>Indi al figlio d'Admeto avvicinossi</l>
<l>irata, e il giogo gli spezzò. Turbate</l>
<l>si sviar le cavalle, andò per terra</l>
<l>il timon, riversossi il cavaliero</l>
<l>presso alla ruota, e il cubito e la bocca</l>
<l>lacerossi e le nari, e su le ciglia</l>
<l>n'ebbe pesta la fronte: le pupille</l>
<l>s'empîr di pianto, s'arrestò la voce,</l>
<l>e Dïomede il trapassò sferzando</l>
<l>gli animosi destrier che innanzi a tutti</l>
<l>scappan di molto, perocché Minerva</l>
<l>gli afforza, e vincitor vuole il Tidìde.</l>
</lg><lg><l>Vien dopo questi Menelao cui preme</l>
<l>di Nèstore il figliuol che confortando</l>
<l>i paterni destrier, grida: Correte,</l>
<l>stendetevi prestissimi: non io</l>
<l>già vi comando gareggiar con quelli</l>
<l>del forte Dïomede, a' quai Minerva</l>
<l>diè l'ali al piede, e a lui la palma: solo</l>
<l>raggiungete l'Atride, e non soffrite</l>
<l>restando addietro, ch'Eta, una giumenta,</l>
<l>vi sorpassi di corso e disonori.</l>
<l>Che lentezza s'è questa? ov'è l'antica</l>
<l>vostra prestanza? Io lo vi giuro, e il giuro</l>
<l>s'adempirà: se pigri un premio vile</l>
<l>riporterem, negletti, anzi trafitti</l>
<l>da Nèstore sarete. Or via, volate,</l>
<l>ch'io di astuzia giovandomi senz'erro</l>
<l>trapasserò l'Atride nello stretto.</l>
</lg><lg><l>Antìloco sì disse, e quei temendo</l>
<l>le sue minacce rinforzaro il corso;</l>
<l>ed ecco dopo poco il passo angusto</l>
<l>del concavo cammin. V'era una frana</l>
<l>ove l'acqua invernal, raccolta in copia</l>
<l>dirotta avea la strada, e tutto intorno</l>
<l>affondato il terren. Per quella parte</l>
<l>si drizzava l'Atride, onde il concorso</l>
<l>ischivar delle bighe. Ivi si spinse</l>
<l>Antìloco pur esso; e devïando</l>
<l>dalla carriera un cotal poco, e forte</l>
<l>flagellando i corsier, lo stringe, e tenta</l>
<l>prevenirlo. Temettene l'Atride,</l>
<l>e gridò: Dove vai, pazzo? rattieni,</l>
<l>Antìloco, i destrier: stretta è la via.</l>
<l>Aspetta che s'allarghi, e trapassarmi</l>
<l>potrai: qui entrambi romperemo i cocchi.</l>
</lg><lg><l>Antìloco non l'ode, e stimolando</l>
<l>più veemente i corridor, s'avanza.</l>
<l>Quanto è il tratto d'un disco da robusto</l>
<l>giovin scagliato per provar sue forze,</l>
<l>tanto trascorse la nestòrea biga.</l>
<l>Iscansossi l'Atride, e volontario</l>
<l>i suoi destrieri rallentò, temendo</l>
<l>che da quegli altri urtati in quello stretto</l>
<l>non gli versino il cocchio, e al suol stramazzino</l>
<l>essi medesmi nel voler per troppo</l>
<l>amor di lode accelerarsi. Intanto</l>
<l>dietro al figlio di Nèstore l'Atride</l>
<l>gridar s'udiva: Antìloco, non avvi</l>
<l>il più tristo di te: va pure: a torto</l>
<l>noi saggio ti tenemmo: ma tu premio</l>
<l>non toccherai, per dio! se pria non giuri.</l>
</lg><lg><l>Quindi animando i suoi corsier, dicea:</l>
<l>Non v'impigrite, non mi state afflitti;</l>
<l>pria di voi perderan quelli la lena,</l>
<l>ch'ei son vecchi ambidue. — Così lor grida,</l>
<l>e docili i destrieri alla sua voce</l>
<l>doppiaro il corso, e tosto li raggiunsero.</l>
</lg><lg><l>Nel circo assisi intanto i prenci achei</l>
<l>stavansi attenti ad osservar da lungi</l>
<l>i volanti cavalli che nel campo</l>
<l>sollevavan la polve. Idomenèo</l>
<l>re de' Cretesi gli avvisò primiero,</l>
<l>che fuor del circo si sedea sublime</l>
<l>a una vedetta. E di lontano udita</l>
<l>del primo auriga, che venìa, la voce,</l>
<l>lo conobbe, e distinse il precorrente</l>
<l>destrier che tutto sauro in fronte avea</l>
<l>bianca una macchia, tonda come luna.</l>
<l>Rizzossi in piedi, e disse: O degli Achei</l>
<l>prenci amici, m'inganno, o ravvisate</l>
<l>quei cavalli voi pure? Altri mi sembrano</l>
<l>da quei di prima, ed altro il condottiero.</l>
<l>Le puledre che dianzi eran davanti</l>
<l>forse sofferto han qualche sconcio. Al certo</l>
<l>girar primiere le vid'io la meta;</l>
<l>or come che pel campo il guardo io volga,</l>
<l>più non le scorgo. O che scappâr di mano</l>
<l>all'auriga le briglie, o ch'ei non seppe</l>
<l>rattenerne la foga, e non fe' netto</l>
<l>il giro della meta. Ei forse quivi</l>
<l>cadde, e infranse la biga, e le cavalle</l>
<l>deviâr furiose. Or voi pur anco</l>
<l>alzatevi e guardate: io non discerno</l>
<l>abbastanza; ma parmi esser quel primo</l>
<l>l'ètolo prence argivo Dïomede.</l>
</lg><lg><l>Che vai tu vaneggiando? aspro riprese</l>
<l>Aiace d'Oïlèo. Quelle che miri</l>
<l>da lungi a noi volar son le puledre.</l>
<l>Più non sei giovinetto, o Idomenèo:</l>
<l>la vista hai corta, e ciance assai, né il farne</l>
<l>molte t'è bello ov'altri è più prestante.</l>
<l>Quelle davanti son, qual pria, d'Eumelo</l>
<l>le puledre, e ne regge esso le briglie.</l>
</lg><lg><l>E a lui cruccioso de' Cretesi il sire:</l>
<l>Malèdico rissoso, in questo solo</l>
<l>tra noi valente, ed ultimo nel resto,</l>
<l>villano Aiace, deponiam su via</l>
<l>un tripode o un lebète, e Agamennóne</l>
<l>giudichi e dica che corsier sian primi,</l>
<l>e pagando il saprai. Sorgea parato</l>
<l>a far risposta con acerbi detti</l>
<l>lo stizzito Oïlìde, e la contesa</l>
<l>crescea: ma grave la precise Achille:</l>
</lg><lg><l>Fine, o duci, a un ontoso ed indecoro</l>
<l>parlar che in altri biasmereste. In pace</l>
<l>sedetevi e guardate. I gareggianti</l>
<l>corridori son presso, e voi ben tosto</l>
<l>chi sia primo saprete, e chi secondo.</l>
</lg><lg><l>Fra questo dire, a furia ecco il Tidìde</l>
<l>avanzarsi, e le groppe senza posa</l>
<l>tempestar de' cavalli che sublimi</l>
<l>divorano la via. Schizzi di polve</l>
<l>incessanti percuotono l'auriga.</l>
<l>D'ôr raggiante e di stagno si rivolve</l>
<l>dietro i ratti corsier sì lieve il cocchio</l>
<l>che appena vedi della ruota il solco</l>
<l>nella sabbia sottil. Giunto alle mosse,</l>
<l>fra le plaudenti turbe il vincitore</l>
<l>fermossi. Un rivo di sudor dal collo</l>
<l>e dal petto scorrea degli anelanti</l>
<l>corsieri, ed esso dal lucente carro</l>
<l>leggier d'un salto al suol gittossi, e al giogo</l>
<l>lo scudiscio appoggiò. Né stette a bada</l>
<l>Stènelo, il forte suo scudier, che pronto</l>
<l>il tripode si tolse e la donzella</l>
<l>premio del corso, e consegnato il tutto</l>
<l>ai prodi amici, i corridor disciolse.</l>
</lg><lg><l>Secondo giunse Antìloco che avea</l>
<l>non per rattezza di destrier precorso</l>
<l>Menelao, ma per arte; e nondimeno</l>
<l>questi a tergo gli è sì, che quasi il tocca.</l>
<l>Quanto si scosta dalla ruota il piede</l>
<l>di corsier che pel campo alla distesa</l>
<l>tragge sul cocchio il suo signor, lambendo</l>
<l>co' crini estremi della coda il cerchio</l>
<l>del volubile giro che diviso</l>
<l>da minimo intervallo ognor si volve</l>
<l>dietro i rapidi passi; iva l'Atride</l>
<l>sol di tanto discosto allor dal figlio</l>
<l>di Nèstore, quantunque egli da prima</l>
<l>fosse rimasto un trar di disco indietro.</l>
<l>Ma dell'agamennónia Eta fu tale</l>
<l>la prestezza e il valor, che tosto il giunse.</l>
<l>E l'avrìa pure oltrepassato, e fatta</l>
<l>non dubbia la vittoria, ove più lunga</l>
<l>stata si fosse d'ambedue la corsa.</l>
</lg><lg><l>Seguìa l'Atride Merïon, preclaro</l>
<l>scudier d'Idomenèo, distante il tiro</l>
<l>d'una lancia, perché belli, ma pigri</l>
<l>i corridori egli ebbe, e perché desso</l>
<l>era il men destro nel guidar la biga.</l>
<l>Ultimo ne venìa d'Admeto il figlio,</l>
<l>a stento il cocchio traendo, e dinanzi</l>
<l>cacciandosi i destrieri. Lo compianse,</l>
<l>come lo vide, Achille, e circondato</l>
<l>dagli Achei, profferì queste parole:</l>
</lg><lg><l>Ultimo giunge il più valente. Or via,</l>
<l>diamgli il premio secondo; egli n'è degno.</l>
<l>Ma il primo al figlio di Tidèo si resti.</l>
<l>Lodâr tutti il decreto, e fra gli applausi</l>
<l>degli Achei sull'istante egli donata</l>
<l>la giumenta gli avrìa, se posta in campo</l>
<l>la sua ragione Antìloco al Pelìde</l>
<l>non si volgea dicendo: Achille, io teco</l>
<l>mi corruccio davver, se il tuo disegno</l>
<l>metti ad effetto. Perché un Dio gli offese</l>
<l>i cavalli ed il cocchio, e non gli valse</l>
<l>la sua prodezza, mi vorrai tu dunque</l>
<l>il mio premio rapir? Ché non pors'egli</l>
<l>prima ai numi i suoi voti? Ei non sarìa</l>
<l>ultimo giunto nell'illustre aringo.</l>
<l>Che se di lui pietà ti move, e questo</l>
<l>al cor t'è grato, nella tenda hai molte</l>
<l>d'auro e bronzo conserve, hai molto gregge,</l>
<l>hai fanciulle e cavalli. E tu il presenta</l>
<l>di queste cose, e sian maggiori ancora,</l>
<l>ma in altro tempo, o se il vuoi, pure adesso,</l>
<l>onde ten vegna degli Achei la lode.</l>
<l>Ma questa io non vo' darla, e dovrà meco</l>
<l>sperimentarsi ogni uom che la pretenda.</l>
</lg><lg><l>Delle franche d'Antìloco parole</l>
<l>compiaciuto, sorrise il divo Achille,</l>
<l>cui caro amico egli era; e gli rispose:</l>
<l>Antìloco, tu vuoi che s'abbia Eumelo</l>
<l>di ciò che in serbo io tengo, altro presente;</l>
<l>e l'avrà. Gli darò d'Asteropèo</l>
<l>la di bronzo lorica, a cui dintorno</l>
<l>scorre un bell'orlo di fulgente stagno;</l>
<l>lavoro di gran pregio. — E così detto,</l>
<l>al suo fedele Automedonte impose</l>
<l>di recar dalla tenda la lorica.</l>
<l>Volò quegli, e recolla al suo signore</l>
<l>che in man la pose dell'allegro Eumelo.</l>
</lg><lg><l>Contro Antìloco allor surse il cor pieno</l>
<l>di doglia e d'ira Menelao. L'araldo</l>
<l>misegli tosto nelle man lo scettro,</l>
<l>e silenzio intimò. Quindi l'eroe</l>
<l>così a dir prese: O tu, che per l'innanzi</l>
<l>grido avevi di saggio, che facesti?</l>
<l>Disonestasti, o Antìloco, la mia</l>
<l>gloria, e cacciati per inganno avanti</l>
<l>li tuoi corsieri assai da meno, i miei</l>
<l>sconciamente offendesti. Or voi qui fate,</l>
<l>prenci achivi, ragione ad ambedue</l>
<l>senza rispetti; ch'io non vo' che poi</l>
<l>dica qualcuno degli Achei: l'Atride</l>
<l>colle menzogne Antìloco aggravando</l>
<l>via la giumenta si menò, vincendo</l>
<l>di cavalli non già, ma di possanza</l>
<l>e di forza. Ma che? Senza paura</l>
<l>di biasmo io stesso finirò la lite,</l>
<l>e fia retto il giudizio. Orsù, t'accosta</l>
<l>prode alunno di Giove, e giusta il rito</l>
<l>statti innanzi alla biga, e d'una mano</l>
<l>impugnando la sferza agitatrice,</l>
<l>e sì coll'altra i corridor toccando,</l>
<l>giura a Nettunno non aver volente</l>
<l>né con frode impedito il cocchio mio.</l>
</lg><lg><l>Re Menelao, mi compatisci, accorto</l>
<l>l'altro rispose: giovinetto ancora</l>
<l>son io: tu d'anni e di virtù mi vinci,</l>
<l>e dell'etade giovanil ben sai</l>
<l>i difetti: cuor caldo e poco senno.</l>
<l>Siimi dunque benigno. Ecco a te cedo</l>
<l>l'ottenuta giumenta; e s'altro brami</l>
<l>del mio, darollo di cuor pronto, e tosto,</l>
<l>anzi che l'amor tuo per sempre, o prence,</l>
<l>perdere e farmi ai sommi iddii spergiuro.</l>
</lg><lg><l>Sì dicendo, di Nèstore il buon figlio</l>
<l>la giumenta condusse, ed alle mani</l>
<l>la ponea dell'Atride a cui di gioia</l>
<l>intenerissi il cor. Siccome quando</l>
<l>su i sitibondi culti la rugiada</l>
<l>spargesi e avviva le crescenti spighe:</l>
<l>a te del pari, o Menelao, nel petto</l>
<l>si sparse la letizia, e dolcemente</l>
<l>gli rispondesti: Antìloco, a te cedo,</l>
<l>deposta l'ira, io stesso. Unqua non fosti</l>
<l>né leggier né bizzarro. Oggi fu vinto</l>
<l>da sconsigliata giovinezza il senno.</l>
<l>Ma il ben guardarsi dagl'inganni è bello</l>
<l>co' maggiori. Nessun m'avrìa placato</l>
<l>sì facilmente degli Achei: ma molto</l>
<l>coll'egregio tuo padre e col fratello</l>
<l>per mia cagion tu soffri, e molto sudi;</l>
<l>perciò m'arrendo al tuo pregare, e questa,</l>
<l>ch'è mia, ti dono, a fin che ognun si vegga</l>
<l>che né fier né superbo ho il cor nel petto.</l>
</lg><lg><l>Diè, ciò detto, d'Antìloco al compagno</l>
<l>Noemón la giumenta, indi si tolse</l>
<l>il fulgido lebète; e Merïone,</l>
<l>che quarto giunse, i due talenti d'oro.</l>
<l>Restava il quinto guiderdon, la coppa.</l>
<l>La prese Achille, e traversando il pieno</l>
<l>circo, accostossi al buon Nestorre, e lieto</l>
<l>presentolla all'eroe con questi accenti:</l>
<l>Tieni, illustre vegliardo, e questo dono</l>
<l>ricordanza ti sia delle funèbri</l>
<l>pompe del nostro Pàtroclo, cui, lasso!</l>
<l>non rivedrem più mai. Questo vogl'io</l>
<l>che gratuito sia, poiché del cesto,</l>
<l>e dell'arco il certame e della lotta,</l>
<l>e del corso pedestre a te si vieta</l>
<l>dalla triste vecchiezza che ti grava.</l>
</lg><lg><l>Tacque, e la coppa fra le man gli mise.</l>
<l>Lieto il veglio accettolla, e sì rispose:</l>
<l>Ben parli, o figlio: le mie forze tutte</l>
<l>sono inferme, o mio caro: il piè va lento:</l>
<l>dispossato mi pende dalle spalle</l>
<l>l'un braccio e l'altro. Oh! giovine foss'io</l>
<l>e intero di vigor siccome il giorno</l>
<l>che in Buprasio gli Epèi diero al sepolcro</l>
<l>il rege Amarincèo, proposti i ludi</l>
<l>dai regali suoi figli! Ivi nessuno</l>
<l>né degli Epèi né de' medesmi Pilii</l>
<l>pari mi stette di valor, né manco</l>
<l>de' magnanimi Etòli. Io vinsi al cesto</l>
<l>il figliuolo d'Enòpe Clitomède,</l>
<l>Alcèo Pleuronio nella lotta a cui</l>
<l>m'avea sfidato: superai nel corso</l>
<l>l'agile Ifìclo, e nel vibrar dell'asta</l>
<l>Polidoro e Filèo. Soli all'equestre</l>
<l>lizza innanzi m'andâr d'Attore i figli,</l>
<l>che due contr'un gelosi invidiârmi</l>
<l>una vittoria d'infinito prezzo.</l>
<l>Indivisi gemelli, uno reggeva</l>
<l>sempre sempre i destrier, l'altro di sferza</l>
<l>li percotea. Tal fui già tempo: or lascio</l>
<l>siffatte imprese ai giovinetti, e forza</l>
<l>m'è l'obbedire alla feral vecchiezza.</l>
<l>Ma tra gli eroi fui chiaro anch'io. Tu segui</l>
<l>del morto amico ad onorar la tomba</l>
<l>co' fùnebri certami. Il tuo bel dono</l>
<l>m'è caro, e il prendo. Mi gioisce il core</l>
<l>al veder che di me, che t'amo, ognora</l>
<l>sei memore, e sai quale al mio canuto</l>
<l>crine si debba dagli Achivi onore:</l>
<l>di ciò ti dien gli Dei larga mercede.</l>
</lg><lg><l>Tutta udita di Nèstore la lode,</l>
<l>entrò il Pelìde nella calca, e il duro</l>
<l>pugilato propose. Addur si fece</l>
<l>ed annodar nel circo una gagliarda</l>
<l>infaticabil mula, a cui già il sesto</l>
<l>anno fiorìa, non doma, ed a domarsi</l>
<l>malagevole: premio al vincitore.</l>
<l>Pel vinto pose una ritonda coppa.</l>
<l>Indi surse, e parlava: Atridi, Achei,</l>
<l>ecco i premii alli due che valorosi</l>
<l>vorranno al cesto perigliarsi. Quegli,</l>
<l>cui doni amico la vittoria il figlio</l>
<l>di Latona, e l'affermino gli Achei,</l>
<l>s'abbia la mula, e il perditor la coppa.</l>
</lg><lg><l>Disse, e un uom si levò forte, membruto,</l>
<l>pugilatore assai perito, Epèo,</l>
<l>di Panope figliuol. Stese alla mula</l>
<l>costui la mano, e favellò: S'accosti</l>
<l>chi vuol la coppa, ché la mula è mia.</l>
<l>Niun degli Achivi vincerammi, io spero,</l>
<l>nel certame del cesto, in che mi vanto</l>
<l>prestantissimo. E che? forse non basta</l>
<l>che agli altri io ceda in battagliar? Non puote</l>
<l>a verun patto un solo esser di tutte</l>
<l>arti maestro. Io vel dichiaro, e il fatto</l>
<l>proverà ciò che dico: al mio rivale</l>
<l>spezzerò il corpo e l'ossa. Abbia vicino</l>
<l>molti assistenti a trasportarlo pronti</l>
<l>fuor della lizza da mie forze domo.</l>
</lg><lg><l>Tacque, e tutti ammutiro. Eravi un figlio</l>
<l>del Taleònio Mecistèo, di quello</l>
<l>che un dì nell'alta Tebe ai sepolcrali</l>
<l>ludi venuto del defunto Edippo,</l>
<l>tutti vinse i Cadmei. Costui di nome</l>
<l>Eurialo, e guerrier di divo aspetto,</l>
<l>fu il solo che s'alzò. Molto dintorno</l>
<l>gli si adoprava il grande Dïomede,</l>
<l>e co' detti il pungea, lui desiando</l>
<l>vincitore. Egli stesso al fianco il cinto</l>
<l>gli avvinse, e il guanto gli fornì di duro</l>
<l>cuoio, già spoglia di selvaggio bue.</l>
<l>Come in punto si fûro, ambi nel mezzo</l>
<l>presentârsi gli atleti, e sollevate</l>
<l>l'un contra l'altro le robuste pugna,</l>
<l>si mischiâr fieramente. Odesi orrendo</l>
<l>sotto i colpi il crosciar delle mascelle,</l>
<l>e da tutte le membra il sudor piove.</l>
<l>Il terribile Epèo con improvvisa</l>
<l>furia si scaglia all'avversario, e mentre</l>
<l>questi bada a mirar dove ferire,</l>
<l>Epèo la guancia gli tempesta in guisa,</l>
<l>che il meschin più non regge, e balenando</l>
<l>con tutto il corpo si rovescia in terra.</l>
<l>Qual di Borea al soffiar l'onda sul lido</l>
<l>gitta il pesce talvolta, e lo risorbe;</l>
<l>tale l'invitto Epèo stese al terreno</l>
<l>il suo rivale, e tosto generosa</l>
<l>la man gli porse, e il rialzò. Pietosi</l>
<l>accorsero del vinto i fidi amici</l>
<l>che fuor del circo lo menâr gittante</l>
<l>atro sangue, e i ginocchi egri traente</l>
<l>col capo spenzolato, ed in disparte</l>
<l>condottolo, il posâr de' sensi uscito:</l>
<l>ed altri intorno gli restaro, ed altri</l>
<l>a tor ne giro la ritonda coppa.</l>
</lg><lg><l>Tronco ogn'indugio, Achille il terzo giuoco</l>
<l>propose, il giuoco della dura lotta,</l>
<l>e de' premii fe' mostra; al vincitore</l>
<l>un tripode da fuoco, e a cui di dodici</l>
<l>tauri il valore dagli Achei si dava,</l>
<l>ed al perdente una leggiadra ancella</l>
<l>quattro tauri estimata, e che di molti</l>
<l>bei lavori donneschi era perita.</l>
<l>Rizzossi Achille, e a quegli eroi rivolto,</l>
<l>Sorga, disse, chi vuole in questo ludo</l>
<l>del suo valor far prova. Immantinente</l>
<l>surse l'immane Telamònio Aiace,</l>
<l>e il saggio mastro delle frodi Ulisse.</l>
<l>Nel mezzo della lizza entrambi accinti</l>
<l>presentârsi, e stringendosi a vicenda</l>
<l>colle man forti s'afferrâr, siccome</l>
<l>due travi che valente architettore</l>
<l>congegna insieme a sostener d'eccelso</l>
<l>edificio il colmigno, agli urti invitto</l>
<l>degli aquiloni. Allo stirar de' validi</l>
<l>polsi intrecciati scricchiolar si sentono</l>
<l>le spalle, il sudor gronda, e spessi appaiono</l>
<l>pe' larghi dossi e per le coste i lividi</l>
<l>rosseggianti di sangue. Ambi del tripode</l>
<l>a tutta prova la conquista agognano,</l>
<l>ma né Ulisse può mai l'altro dismuovere</l>
<l>e atterrarlo, né il puote il Telamònio,</l>
<l>ché del rivale la gran forza il vieta.</l>
<l>Gli Achei noiando omai la zuffa, Aiace</l>
<l>all'emolo guerrier fe' questo invito:</l>
</lg><lg><l>Nobile figlio di Laerte, in alto</l>
<l>sollevami, o sollevo io te: del resto</l>
<l>abbia Giove la cura. E così detto,</l>
<l>l'abbranca, e l'alza. Ma di sue malizie</l>
<l>memore Ulisse col tallon gli sferra,</l>
<l>al ginocchio di retro ove si piega,</l>
<l>tale un sùbito colpo, che le forze</l>
<l>scioglie ad Aiace, e resupino il gitta</l>
<l>con Ulisse sul petto. Alto levossi</l>
<l>de' riguardanti stupefatti il grido.</l>
<l>Tentò secondo il sofferente Ulisse</l>
<l>alzar da terra l'avversario, e alquanto</l>
<l>lo mosse ei sì, ma non alzollo. Intanto</l>
<l>l'altro gl'impaccia le ginocchia in guisa</l>
<l>che sossopra ambedue si riversaro</l>
<l>e lordârsi di polve. E già risurti</l>
<l>sarìano al terzo paragon venuti,</l>
<l>se il figlio di Pelèo levato in piedi</l>
<l>non l'impedìa, dicendo: Oltre non vada</l>
<l>la tenzon, né vi state, o valorosi,</l>
<l>a consumar le forze. Ambo vinceste,</l>
<l>e v'avrete egual premio. Itene, e resti</l>
<l>agli altri Achivi libero l'aringo.</l>
<l>Obbedîr quegli al detto, e dalle membra</l>
<l>tersa la polve, ripigliâr le vesti.</l>
</lg><lg><l>Pose, ciò fatto, i premii alla pedestre</l>
<l>corsa: al primo un cratere ampio d'argento,</l>
<l>messo a rilievi; contenea sei metri,</l>
<l>né al mondo si vedea vaso più bello.</l>
<l>Era d'industri artefici sidonii</l>
<l>ammirando lavoro, e per l'azzurre</l>
<l>onde ai porti di Lenno trasportato</l>
<l>l'avean fenicii mercatanti, e in dono</l>
<l>cesso a Toante. A Pàtroclo poi diello</l>
<l>il Giasònide Eunèo, prezzo del figlio</l>
<l>di Prìamo Licaone: ed or l'espose</l>
<l>premio il Pelìde al vincitor del corso</l>
<l>in onor dell'amico. Un grande e pingue</l>
<l>tauro al secondo; all'ultimo d'ôr mette</l>
<l>mezzo talento, e ritto alza la voce:</l>
<l>Sorga chi al premio delle corse aspira.</l>
</lg><lg><l>E sursero di sùbito il veloce</l>
<l>Aiace d'Oïlèo, lo scaltro Ulisse,</l>
<l>e il Nestòride Antìloco, il più ratto</l>
<l>de' giovinetti achei. Posti in diritta</l>
<l>riga alle mosse, additò lor la meta</l>
<l>il Pelìde, e diè il segno. In un baleno</l>
<l>s'avventâr dalla sbarra, e innanzi a tutti</l>
<l>l'Oïlìde spiccossi: Ulisse a lui</l>
<l>vicino si spingea quanto di snella</l>
<l>tessitrice al sen candido la spola,</l>
<l>quando presta dall'una all'altra mano</l>
<l>la gitta, e svolge per la trama il filo,</l>
<l>e sull'opra gentil pende col petto:</l>
<l>così l'incalza Ulisse, e col seguace</l>
<l>piè ne preme i vestigi anzi che s'alzi</l>
<l>il polverìo dintorno; e sì correndo</l>
<l>gli manda il fiato nella nuca. Un grido</l>
<l>sorge di plauso d'ogni parte, e tutti</l>
<l>gli fan cuore alla palma a cui sospira.</l>
</lg><lg><l>Eran del corso ormai presso alla fine,</l>
<l>quando a Minerva l'Itaco dal core</l>
<l>mandò questa preghiera: Odimi, o Dea,</l>
<l>e soccorri al mio piè. — La Dea l'intese,</l>
<l>gli fe' lievi le membra, i piè, le braccia;</l>
<l>e come fur per avventarsi entrambi</l>
<l>ad un tempo sul premio, l'Oïlìde</l>
<l>da Minerva sospinto sdrucciolò</l>
<l>in lubrico terren sparso del fimo</l>
<l>de' buoi mugghianti dal Pelìde uccisi</l>
<l>di Pàtroclo alla pira. Ivi il caduto</l>
<l>nari e bocca insozzossi. Il precorrente</l>
<l>divo Ulisse il cratere ampio si prese,</l>
<l>e l'Oïlìde il bue. Della selvaggia</l>
<l>fera il corno impugnò l'eroe doglioso,</l>
<l>la lordura sputando, e fra la turba</l>
<l>ruppe in questo lamento: Empio destino!</l>
<l>Per certo i piedi mi rubò la Dea</l>
<l>che da gran tempo va d'Ulisse al fianco,</l>
<l>e qual madre sel guarda. — Accompagnaro</l>
<l>tutti il suo cruccio con un dolce riso.</l>
</lg><lg><l>Ultimo giunto Antìloco si tolse</l>
<l>l'ultimo premio, e sorridendo disse:</l>
<l>Amici, i numi, lo vedete, onorano</l>
<l>i provetti mortali. Aiace innanzi</l>
<l>mi va di poca etade: Ulisse al tempo</l>
<l>de' nostri padri è nato, e nondimeno</l>
<l>egli è rubizzo e verde, e nullo al corso</l>
<l>superarlo potrìa, tranne il Pelìde.</l>
</lg><lg><l>Questo sol disse: e l'esaltato Achille</l>
<l>così rispose: Antìloco, non fia</l>
<l>detta invan la tua lode. Eccoti d'oro</l>
<l>altro mezzo talento. — E sì dicendo</l>
<l>gliel porse, e quegli giubilando il prese.</l>
</lg><lg><l>Dopo ciò, fe' recarsi, e nell'arena</l>
<l>depose Achille una lunghissim'asta,</l>
<l>uno scudo ed un elmo, armi rapite</l>
<l>già da Patròclo a Sarpedonte; e ritto</l>
<l>nel mezzo degli Achei, Vogliamo, ei disse,</l>
<l>che per l'esposto guiderdone armati</l>
<l>due guerrier de' più forti con acuto</l>
<l>tagliente acciar davanti all'adunanza</l>
<l>combattano. Chi pria punga la pelle</l>
<l>dell'avversario e, rotte l'armi, il sangue</l>
<l>ne tragga, avrassi questo brando in dono</l>
<l>di tracia lama, e bello e tempestato</l>
<l>d'argentei chiovi. Di quest'arme io stesso</l>
<l>Asteropèo spogliai. L'altre saranno</l>
<l>premio comune. Ai combattenti io poscia</l>
<l>nelle tende farò lauto banchetto.</l>
</lg><lg><l>Surse subitamente al fiero invito</l>
<l>lo smisurato Telamònio Aiace,</l>
<l>surse del par l'invitto Dïomede,</l>
<l>e armatisi in disparte ambo nel campo</l>
<l>pronti alla pugna s'avanzâr gli eroi</l>
<l>con terribili sguardi. Alto stupore</l>
<l>tutti occupava i circostanti Achei.</l>
<l>L'uno all'altro appressati a fiero assalto</l>
<l>si disserrâr tre volte, e tre alla vita</l>
<l>impetuosi s'investîr. Primiero</l>
<l>Aiace traforò di Dïomede</l>
<l>il rotondo brocchier, ma non la pelle</l>
<l>dall'usbergo difesa. Indi il Tidìde</l>
<l>sopra la penna dello scudo all'altro</l>
<l>spinse rapido l'asta, e nella strozza</l>
<l>gliel'appuntò. D'Aiace al fier periglio</l>
<l>spaventarsi gli Achivi, e della pugna</l>
<l>gridâr la fine, e premio egual. Ma il brando</l>
<l>col bel cinto l'eroe diello al Tidìde.</l>
</lg><lg><l>Grezzo, qual già dalla fornace uscìo,</l>
<l>un gran disco il Pelìde allor nel mezzo</l>
<l>collocò. Lo solea l'immensa forza</l>
<l>scagliar d'Eezïone; a costui morte</l>
<l>diè poscia il divo Achille, e nelle navi</l>
<l>con altre spoglie si portò quel peso.</l>
<l>Ritto alzossi, e gridò: Sorga chi brama</l>
<l>così bel premio meritarsi. In questo</l>
<l>il vincitor s'avrà per cinque interi</l>
<l>giri di Sole di che all'uopo tutto</l>
<l>provveder de' suoi campi anche remoti:</l>
<l>né suoi bifolchi né pastori andranno</l>
<l>per bisogno di ferro alla cittade,</l>
<l>ché questo ne darà quanto è mestiero.</l>
</lg><lg><l>Levossi il bellicoso Polipete;</l>
<l>levossi Leontèo, forza divina;</l>
<l>levossi Aiace Telamònio, e seco</l>
<l>il muscoloso Epèo. Locârsi in fila,</l>
<l>e primo Epèo scagliò l'orbe rotato,</l>
<l>ma sì mal destro, che ne rise ognuno.</l>
<l>Il rampollo di Marte Leontèo</l>
<l>fu secondo a lanciar: terzo il gran figlio</l>
<l>di Telamone, che con man robusta</l>
<l>ogni segno passò: quarto alla fine</l>
<l>con fermo polso Polipete il disco</l>
<l>afferrò. Quanto lungi un pastorello</l>
<l>gitta il vincastro che rotato in alto</l>
<l>vola sopra l'armento; andò di tanto</l>
<l>fuor del circo il suo tiro. Applause tutto</l>
<l>il consesso: affollârsi i fidi amici</l>
<l>del forte Polipete, e alla sua nave</l>
<l>portâr del disco la pesante massa.</l>
</lg><lg><l>Invitò quindi i saettieri, e in mezzo</l>
<l>dieci bipenni espose e dieci accette;</l>
<l>e piantato lontano nell'arena</l>
<l>un albero navale, avvinse a questo</l>
<l>con sottil fune al piede una colomba,</l>
<l>segno alle frecce. Le bipenni prenda</l>
<l>chi l'augel coglie, e le si porti. Quello</l>
<l>che il fallisca, e a toccar vada la fune,</l>
<l>essendo inferior, s'abbia l'accette.</l>
</lg><lg><l>Ciò detto appena, presentossi il forte</l>
<l>re Teucro, e Merïon d'Idomenèo</l>
<l>prode sergente, e in un sonoro elmetto</l>
<l>agitate le sorti, uscì primiero</l>
<l>Teucro, e tosto lo stral tirò di forza.</l>
<l>Ma perché non avea votata a Febo</l>
<l>di primo–nati agnelli un'ecatombe,</l>
<l>sfallì l'augello (ché tal lode il Dio</l>
<l>gl'invidïò); sol colse al piè la fune</l>
<l>che legato il tenea. Tagliolla il dardo;</l>
<l>libera la colomba a volo alzossi</l>
<l>per lo cielo, e fuggì; cadde la fune,</l>
<l>e di plausi sonar s'udìa l'arena.</l>
<l>Ratto allora di mano a Teucro tolse</l>
<l>Merïon l'arco, e ben presa la mira</l>
<l>colla cocca sul nervo, al saettante</l>
<l>nume promise un'ecatombe; e in alto</l>
<l>adocchiata la timida colomba</l>
<l>che in vario giro s'avvolgea, la colse</l>
<l>sotto l'ala. Passolla il dardo acuto,</l>
<l>e ricadde, e s'infisse alto nel suolo</l>
<l>di Merïone al piè. Ma la ferita</l>
<l>colomba si posò sovra l'antenna,</l>
<l>stese il collo, abbassò l'ali diffuse,</l>
<l>e dal corpo volata la veloce</l>
<l>alma, dal tronco piombò. Stupefatte</l>
<l>guardavano le turbe. Allor si tolse</l>
<l>le scuri Merïon, Teucro l'accette.</l>
</lg><lg><l>Produsse Achille all'ultimo nel mezzo</l>
<l>una lunga lunga asta, ed un lebète</l>
<l>non violato dalle fiamme ancora,</l>
<l>del valore d'un tauro, e sculto a fiori,</l>
<l>premio alla prova delle lance. Alzossi</l>
<l>l'ampio–regnante Atride Agamennóne</l>
<l>e il compagno fedel del re cretese</l>
<l>Merïon. Ma levatosi il Pelìde,</l>
<l>trasse innanzi, e parlò: Figlio d'Atrèo,</l>
<l>sappiam noi tutti come tutti avanzi</l>
<l>e nel vibrar dell'asta e nella possa.</l>
<l>Prenditi dunque questo premio, e il manda</l>
<l>alla tua nave. A Merïon daremo,</l>
<l>se il consenti, la lancia; ed io ten prego.</l>
</lg><lg><l>Acconsentì l'Atride. A Merïone</l>
<l>diede Achille la lancia, ed all'araldo</l>
<l>d'Agamennón lo splendido lebète.</l>
</lg>
</lg>
</div1>
<div1 type="parte">
<head>Libro ventesimoquarto</head>
<lg type="non-definito">
<lg><l>Finiti i ludi, s'avvïâr le sciolte</l>
<l>turbe alle navi per diverse vie,</l>
<l>e preso il cibo, a placido riposo</l>
<l>s'abbandonâr. Ma memore il Pelìde</l>
<l>dell'amato compagno, in nuovo pianto</l>
<l>scioglieasi, né serrar poteagli il sonno,</l>
<l>di tutte cure domator, le ciglia.</l>
<l>Di qua, di là si rivolgea membrando</l>
<l>il valor di Patròclo, e la grand'alma,</l>
<l>e le comuni imprese, e i tollerati</l>
<l>guerrieri affanni insieme, e i perigliosi</l>
<l>trascorsi flutti. E in queste ricordanze</l>
<l>dirottamente lagrimava, ed ora</l>
<l>giacea su i fianchi, or prono, ora supino;</l>
<l>poi di repente in piè balzato errava</l>
<l>mesto sul lido. E quando i campi e l'onde</l>
<l>illumina l'Aurora, egli di nuovo,</l>
<l>aggiogati i corsier, di retro al cocchio</l>
<l>Ettore avvince, e trattolo tre volte</l>
<l>di Pàtroclo dintorno al monumento,</l>
<l>a riposar si torna entro la tenda,</l>
<l>boccon lasciando nella polve steso</l>
<l>l'esangue corpo. Ma del morto eroe</l>
<l>impietosito Apollo ogni bruttura</l>
<l>ne tien rimossa, e tutto coll'aurata</l>
<l>egida il copre, perché nulla offesa</l>
<l>lo strascinato corpo ne riceva.</l>
</lg><lg><l>Visto del divo Ettòr lo strazio indegno,</l>
<l>pietà ne venne ai fortunati Eterni,</l>
<l>e il vegliante Argicida ad involarlo</l>
<l>incitando venìan. Questo di tutti</l>
<l>era il vivo desìo, ma non di Giuno,</l>
<l>né di Nettunno, né dell'aspra vergine</l>
<l>dall'azzurre pupille. Alto riposta</l>
<l>nella mente sedea di queste Dive</l>
<l>di Paride l'ingiuria, e la sprezzata</l>
<l>lor beltade quel dì che a lui venute</l>
<l>nel suo tugurio, ei preferì lor quella</l>
<l>che di funesto amor contento il fece.</l>
<l>Quindi l'odio immortal delle superbe</l>
<l>contro le sacre iliache mura, e Prìamo</l>
<l>e tutta insieme la dardania gente.</l>
<l>Ma il duodecimo Sole apparso al mondo,</l>
<l>Febo agli Eterni così prese a dire:</l>
</lg><lg><l>Numi crudeli, che vi fece Ettorre?</l>
<l>Forse che su gli altari a voi non arse</l>
<l>e di mugghianti e di lanosi armenti</l>
<l>vittime elette ei sempre? Ed or che fiera</l>
<l>morte lo spense, che furor s'è questo</l>
<l>di non renderne il corpo alla consorte,</l>
<l>alla madre, al figliuolo, al genitore,</l>
<l>al popol tutto, acciò che tosto ei s'abbia</l>
<l>l'onor del rogo e della tomba? E tante</l>
<l>onte a qual fine? Per servir d'Achille</l>
<l>alle furie; d'Achille a cui nel seno</l>
<l>né amor del giusto né pietà s'alberga,</l>
<l>ma cuor selvaggio di lïon che spinto</l>
<l>dall'ardir, dalla forza e dalla fame</l>
<l>il gregge assalta a procacciarsi il cibo.</l>
<l>Tale il Pelìde gittò via dal petto</l>
<l>ogni senso pietoso, e quel pudore</l>
<l>che l'uom castiga co' rimorsi e il giova</l>
<l>Perde taluno ancor più cari oggetti,</l>
<l>il fratello od il figlio. E nondimeno,</l>
<l>finito il pianto, al suo dolor dà tregua;</l>
<l>ché nell'uom pose il Fato alma soffrente.</l>
<l>Ma non sazio costui della già spenta</l>
<l>vita d'Ettorre, al carro il lega, e morto</l>
<l>pur dintorno alla tomba lo strascina</l>
<l>dell'amico. Non è questo per lui</l>
<l>né utile né bello: e badi il crudo</l>
<l>che, quantunque sì prode, egli le nostre</l>
<l>ire non desti infurïando e tanta</l>
<l>onta facendo a un'insensibil terra.</l>
</lg><lg><l>Tacque: e irata Giunon così rispose:</l>
<l>Se d'Ettore e d'Achille a una bilancia</l>
<l>l'onor dee porsi, e così piace ai numi,</l>
<l>s'adempia, o re dell'arco, il tuo discorso.</l>
<l>Ma di padre mortale Ettore è figlio,</l>
<l>e mortal poppa l'allattò. Divino</l>
<l>germe è il Pelìde, ed io nudrìa la Diva</l>
<l>sua madre, io stessa l'educava, e sposa</l>
<l>la concessi a Pelèo diletto ai numi.</l>
<l>Voi tutti a quelle nozze, o Dei, scendeste,</l>
<l>e tu medesmo, o disleal compagno</l>
<l>de' malvagi, toccasti allor la cetra,</l>
<l>e misto agli altri banchettasti allegro.</l>
</lg><lg><l>Contro gli Dei non adirarti, o Giuno,</l>
<l>l'interruppe il Tonante. Eguale onore</l>
<l>dar non vuolsi, no certo, ai due guerrieri;</l>
<l>ma carissimo ai numi era pur anco</l>
<l>tra i Teucri tutti Ettorre, e a Giove in prima.</l>
<l>Ostie elette mai sempre egli m'offerse,</l>
<l>né l'are mie per esso ebber difetto</l>
<l>mai di convivii, né di pingui odori,</l>
<l>né di tazze libate, onor che solo</l>
<l>ai Celesti è sortito. Ma si ponga</l>
<l>ogni pensiero d'involar l'offeso</l>
<l>cadavere; e sottrarlo ora di furto</l>
<l>al fiero Achille non si può, ché Teti</l>
<l>notte e dì gli è dintorno e tutto osserva.</l>
<l>Pur se alcuno di voi Teti a me chiami,</l>
<l>io tale un motto le farò discreto,</l>
<l>che tutti accetterà di Prìamo i doni,</l>
<l>placato Achille, e renderagli il figlio.</l>
</lg><lg><l>Disse, ed Iri col piè che le tempeste</l>
<l>nel corso adegua, si spiccò. Fra Samo</l>
<l>e l'aspra Imbro calò sovra le brune</l>
<l>onde del mare, e il mar sotto le piante</l>
<l>della Diva muggìa. Quindi s'immerse</l>
<l>come ghianda di piombo che a bovino</l>
<l>corno fidata a disertar giù scende</l>
<l>i crudivori pesci; e in cavo speco</l>
<l>Teti trovò che dalle sue sorelle</l>
<l>circondata piagnea la già vicina</l>
<l>morte del figlio che ne' frigii campi</l>
<l>perir lungi dovea dal patrio lido.</l>
<l>Le parve innanzi all'improvviso, e disse:</l>
<l>Sorgi, o Teti: il gran padre a sé ti chiama.</l>
</lg><lg><l>E che vuole da me l'Onnipotente?</l>
<l>Teti rispose. Afflitta, come sono,</l>
<l>di mischiarmi arrossisco agl'Immortali.</l>
<l>Pur vadasi e s'adempia il suo volere.</l>
</lg><lg><l>Ciò detto, si coprì l'augusta Diva</l>
<l>d'un atro vel di che null'altro il nero</l>
<l>color lugùbre eguaglia, e in via si mise.</l>
<l>Iva innanzi la presta Iri, e sonora</l>
<l>intorno a lor s'aprìa l'onda marina.</l>
<l>Sul lido emerse al ciel volaro: e Giove</l>
<l>trovâr seduto tra gli accolti Eterni.</l>
<l>Qui Teti accanto al sommo Iddio s'assise</l>
<l>(cesso a lei da Minerva il proprio seggio):</l>
<l>un aureo nappo in man Giuno le pose</l>
<l>con dolci accenti di conforto; ed ella</l>
<l>votollo, e il rese graziosa. Allora</l>
<l>il gran padre dicea queste parole:</l>
</lg><lg><l>Teti, malgrado il tuo dolor (ch'io tutto</l>
<l>ben conosco e so quanto il cor t'aggrava),</l>
<l>tu salisti all'Olimpo, ed io dirotti</l>
<l>la cagion del chiamarti. È questo il nono</l>
<l>giorno che in cielo si destò tra i numi</l>
<l>pel morto Ettòr gran lite e per Achille.</l>
<l>Voleano i più che l'Argicida il corpo</l>
<l>n'involasse di furto. Io non v'assento</l>
<l>e per l'onor d'Achille, e pel rispetto</l>
<l>e per l'amor ch'io t'aggio e aver ti voglio</l>
<l>eternamente. Frettolosa adunque</l>
<l>scendi, o Diva, sul campo, e al figlio porta</l>
<l>i miei precetti. Digli che adirati</l>
<l>son con esso gli Dei, ch'io stesso il sono</l>
<l>sovra tutti, da che sì furibondo</l>
<l>agli strazii ei rattien l'ettòrea salma,</l>
<l>e per riscatto non la rende ancora.</l>
<l>Ma renderalla, se il mio cenno ei teme.</l>
<l>A Prìamo intanto io spedirò di Giuno</l>
<l>la messaggiera, ond'egli immantinente</l>
<l>ito alle navi degli Achei, co' doni</l>
<l>plachi il Pelìde, e il figlio suo redima.</l>
</lg><lg><l>Obbedïente a quel parlar la Diva</l>
<l>mosse i candidi piedi, e dall'Olimpo</l>
<l>scese d'un salto al padiglion d'Achille.</l>
<l>Il trovò sospiroso; affaccendati</l>
<l>a lui dintorno i suoi diletti amici</l>
<l>apprestavan la mensa, ucciso un grande</l>
<l>e lanoso arïète. Entrò, s'assise</l>
<l>dolce al suo fianco la divina madre,</l>
<l>accarezzollo colla destra, e disse:</l>
</lg><lg><l>E fino a quando, o figlio, in pianti e lutti</l>
<l>ti struggerai, immemore del cibo,</l>
<l>e deserto nel letto? Eppur di cara</l>
<l>donna l'amplesso il cor consola: il tempo,</l>
<l>ch'a me vivrai, gli è breve, e violenta</l>
<l>già t'incalza la Parca. Or via, m'ascolta,</l>
<l>ch'io di Giove a te vengo ambasciatrice.</l>
<l>I numi, ed esso primamente, sono</l>
<l>teco irati, perché nel tuo furore</l>
<l>ostinato ritieni appo le navi</l>
<l>d'Ettore il corpo, e al genitor nol rendi.</l>
<l>Rendilo, e il prezzo del riscatto accetta.</l>
</lg><lg><l>E ben, rispose sospirando Achille,</l>
<l>venga chi lo redima e via sel porti,</l>
<l>se tal di Giove è l'assoluto impero.</l>
</lg><lg><l>Mentre in questo parlar stassi col figlio</l>
<l>la genitrice Dea dentro la tenda,</l>
<l>Giove alla sacra Troia Iri spedìa.</l>
<l>Su, t'affretta, veloce Iri, e dal cielo</l>
<l>vola in Ilio, ed a Prïamo comanda</l>
<l>che alle navi si tragga e seco apporti</l>
<l>a riscatto del figlio eletti doni,</l>
<l>onde si plachi del Pelìde il core.</l>
<l>Ma solo ei vada, né verun lo scorti</l>
<l>de' Teucri, eccetto un attempato araldo</l>
<l>che d'un plaustro mular segga al governo,</l>
<l>su cui la salma dal Pelìde uccisa</l>
<l>alla cittade trasportar. Né tema</l>
<l>di morte il cor gli turbi o d'altro danno.</l>
<l>Gli darem l'Argicida a condottiero,</l>
<l>che fin d'Achille al padiglion lo guidi.</l>
<l>L'eroe vedrallo al suo cospetto, e lungi</l>
<l>dal porlo a morte, terrà gli altri a freno,</l>
<l>ch'ei non è stolto né villan né iniquo,</l>
<l>e benigno farassi a chi lo prega.</l>
</lg><lg><l>Ratta, come del turbine le penne,</l>
<l>partì la Diva messaggiera, e a Prìamo</l>
<l>giunta, il trovò tra pianti e grida. I figli</l>
<l>dintorno al padre doloroso accolti</l>
<l>inondavan di lagrime le vesti.</l>
<l>Stavasi in mezzo il venerando veglio</l>
<l>tutto chiuso nel manto, ed insozzato</l>
<l>il capo e il collo dell'immonda polve</l>
<l>di che bruttato di sua mano ei s'era</l>
<l>sul terren voltolandosi. La turba</l>
<l>delle misere figlie e delle nuore</l>
<l>empiea la reggia d'ululati, e quale</l>
<l>ricordava il fratel, quale il marito,</l>
<l>ché valorosi e molti eran caduti</l>
<l>sotto le lance degli Achei. Comparve</l>
<l>improvvisa davanti al re canuto</l>
<l>la ministra di Giove, e a lui che tutto</l>
<l>al vederla tremò, dicea sommesso:</l>
</lg><lg><l>Prìamo, fa core, né timor ti prenda.</l>
<l>Nunzia di mali non vengh'io, ma tutta</l>
<l>del tuo meglio bramosa. A te mi manda</l>
<l>l'Olimpio Giove che lontano ancora</l>
<l>su te veglia pietoso. Ei ti comanda</l>
<l>di redimere il figlio, e recar molti</l>
<l>doni ad Achille per placarlo. A lui</l>
<l>vanne adunque, ma solo, e che nessuno</l>
<l>t'accompagni de' Troi, salvo un araldo</l>
<l>d'età provetta, reggitor del plaustro</l>
<l>che il corpo trasportar del figlio ucciso</l>
<l>ti dee qua dentro: né temer di morte</l>
<l>o d'altra offesa. Condottiero avrai</l>
<l>l'Argicida che te fino al cospetto</l>
<l>d'Achille scorterà. Lungi l'eroe</l>
<l>dal trucidarti, terrà gli altri a freno.</l>
<l>Ei non è stolto né villan né iniquo,</l>
<l>e benigno farassi a chi lo prega.</l>
</lg><lg><l>Disse, e sparve. Riscosso il re dolente,</l>
<l>senza punto indugiarsi, ai figli impone</l>
<l>d'apprestargli il mular plaustro veloce,</l>
<l>e di legar su quello una grand'arca.</l>
<l>Indi salito ad un'eccelsa stanza</l>
<l>odorosa di cedro, ov'egli in serbo</l>
<l>tenea di molti prezïosi arredi,</l>
<l>chiamò dentro la moglie Ecuba, e disse:</l>
</lg><lg><l>Infelice, m'ascolta: la celeste</l>
<l>messaggiera recommi or or di Giove</l>
<l>un comando. Egli vuol che degli Achei</l>
<l>m'incammini alle navi, ed al Pelìde</l>
<l>il prezzo io porti del diletto figlio.</l>
<l>Che ne senti? A quel campo, a quelle tende</l>
<l>certo mi spinge fortemente il core.</l>
</lg><lg><l>Ululò la consorte, e gli rispose:</l>
<l>Misera! ahi dove ti fuggì quel senno</l>
<l>che alle tue genti e alle straniere un giorno</l>
<l>glorïoso ti fea? Solo alle navi</l>
<l>inimiche avvïarti? esporti solo</l>
<l>alla presenza di colui che tanti</l>
<l>figli t'uccise? oh cuor di ferro! e quale,</l>
<l>s'ei ti scopre, se cadi in suo potere,</l>
<l>qual mai pietade o riverenza speri</l>
<l>da quell'alma crudele e senza fede?</l>
<l>Deh piangiamlo qui soli. Era destino</l>
<l>dalle Parche filato all'infelice,</l>
<l>quand'io meschina il partorii, che lungi</l>
<l>dai genitori satollar dovesse</l>
<l>d'un barbaro i mastini. Oh potess'io</l>
<l>stretto tenerne fra le mani il core,</l>
<l>e straziarlo, divorarlo! Allora</l>
<l>del mio figlio sarìa sconta l'offesa,</l>
<l>ch'ei da codardo non morì, ma in campo</l>
<l>per la patria pugnando, e fermo il piede,</l>
<l>senza smarrirsi o declinar la fronte.</l>
</lg><lg><l>Cessa, il vecchio riprese: il mio partire</l>
<l>è risoluto; non mi far ritegno,</l>
<l>non volermi tu stessa esser funesta</l>
<l>auguratrice: il distornarmi è vano.</l>
<l>Se mi desse un mortal questo comando,</l>
<l>o aruspice o indovino o sacerdote,</l>
<l>lo terremmo menzogna, e spregeremmo:</l>
<l>ma vidi io stesso, io stesso udii la Diva.</l>
<l>Dunque si vada, ed obbediam. Se il Fato</l>
<l>vuol che fra' Greci io pêra, io pure il voglio.</l>
<l>Morrò trafitto, ma stringendo il figlio,</l>
<l>e tutto il dolce esaurirò del pianto.</l>
</lg><lg><l>Aprì, ciò detto, i bei forzieri, e fuora</l>
<l>dodici ne cavò splendidi pepli,</l>
<l>ed altrettante clamidi e tappeti</l>
<l>e tuniche ed ammanti, e dieci insieme</l>
<l>aurei talenti, due forbiti tripodi,</l>
<l>quattro lebèti, e finalmente un nappo</l>
<l>bellissimo, dai Traci avuto in dono</l>
<l>quando andovvi orator; raro presente:</l>
<l>e nondimen di questo pure il veglio</l>
<l>si fe' privo: cotanto al cor gli preme</l>
<l>il riscatto del figlio. Uscito ei quindi,</l>
<l>tutto discaccia de' Troiani il vulgo</l>
<l>ai portici raccolto, e acerbo grida:</l>
<l>Via, perversi, di qua: forse vi manca</l>
<l>domestico dolor, ché qui venite</l>
<l>ad aggravarmi il mio? forse n'è poco</l>
<l>l'alto affanno in che Giove mi sommerse</l>
<l>il più forte togliendomi de' figli?</l>
<l>Ma voi medesmi vel saprete in breve,</l>
<l>voi che senza difesa, or ch'egli è morto,</l>
<l>sotto le spade degli Achei cadrete.</l>
<l>Ma deh! pria che veder Troia distrutta,</l>
<l>deh ch'io discenda alla magion di Pluto.</l>
</lg><lg><l>Così grida il tapino, e con lo scettro</l>
<l>fuor ne mette la turba che sommessa</l>
<l>si dileguava. Irrequïeto poscia</l>
<l>i suoi figli bravando li rampogna,</l>
<l>Eleno e Pari e Antìfono e Pammone</l>
<l>e l'illustre Agatone e il prode in guerra</l>
<l>buon Polìte e Dëìfobo ed Agàvo,</l>
<l>di divina sembianza giovinetto,</l>
<l>ed Ippotòo. Si volge a questi nove</l>
<l>con acerbi rabbuffi il doloroso,</l>
<l>e, Studiatevi, grida: a che vi state,</l>
<l>nequitosi infingardi? oh foste tutti</l>
<l>spenti in vece d'Ettorre! Oh me infelice!</l>
<l>Re dell'eccelsa Troia io generai</l>
<l>fortissimi figliuoli, e nullo in vita</l>
<l>ne rimase. Caduto è il dëiforme</l>
<l>mio Mèstore; caduto è il bellicoso</l>
<l>Tròilo di cocchi agitatore; ed ora</l>
<l>Ettore cadde, quell'Ettòr che un Dio</l>
<l>fra' mortali parea; no, d'un mortale</l>
<l>figlio ei non parve, ma d'un Dio. La guerra</l>
<l>mi tolse i buoni, e mi lasciò cotesti</l>
<l>vituperii; sì voi, prodi soltanto</l>
<l>alle danze, agl'inganni, alle rapine.</l>
<l>Su, che si tarda? Apparecchiate il carro,</l>
<l>ponetevi que' doni, e vi spedite,</l>
<l>onde senza più starmi io m'incammini.</l>
</lg><lg><l>Rispettosi al garrir del genitore</l>
<l>corser quelli e dier fuora incontanente</l>
<l>l'agile plaustro tutto nuovo e bello,</l>
<l>e una grand'arca vi legâr di sopra.</l>
<l>Indi un giogo mulin di bosso, ornato</l>
<l>d'un umbilico con anel ben messo,</l>
<l>dal piuolo spiccâr: poscia di nove</l>
<l>cubiti tratta la giogal gombìna,</l>
<l>al capo accomodâr del liscio temo</l>
<l>acconciamente il giogo, e sovrapposto</l>
<l>alla caviglia del timon l'anello,</l>
<l>con triplicato giro all'umbilico</l>
<l>l'avvinghiâr quinci e quindi, e fatto un nodo,</l>
<l>della gombìna ripiegâr la punta</l>
<l>nella parte di sotto. Ciò finito,</l>
<l>giù recâr dalla stanza i destinati</l>
<l>doni al riscatto dell'ettòrea testa,</l>
<l>immensi doni; e sul pulito plaustro</l>
<l>gl'imposero, e del plaustro al giogo addussero</l>
<l>senza ritardo due gagliarde mule,</l>
<l>de' Misii illustre dono al re troiano.</l>
<l>Quindi allestiti presentaro al padre</l>
<l>del regale suo cocchio i corridori,</l>
<l>cui Prìamo stesso governar solea</l>
<l>ne' nitidi presepi: ed or gli accoppia</l>
<l>ei medesmo alla biga il mesto veglio</l>
<l>sotto i portici eccelsi, esso e il suo fido</l>
<l>araldo, entrambi pensierosi e muti.</l>
</lg><lg><l>Fêssi allor la dolente Ecuba incontro</l>
<l>al re marito, nella man tenendo</l>
<l>di soave licore un aureo nappo,</l>
<l>onde ai numi libasse anzi il partire.</l>
<l>Stette avanti ai corsieri, e, Tien, gli disse,</l>
<l>liba a Giove, e lo prega che ti voglia</l>
<l>dai nemici tornar salvo al tuo tetto,</l>
<l>poiché, malgrado il mio dissenso, hai ferma</l>
<l>la tua partenza. Or tu la supplicante</l>
<l>voce innalza all'idèo Giove nemboso,</l>
<l>che d'alto guarda la cittade, e chiedi</l>
<l>che messaggier ti mandi alla diritta</l>
<l>quel fortissimo suo veloce augello</l>
<l>sovra tutti a lui caro, onde tal vista</l>
<l>il tuo vïaggio affidi al campo acheo.</l>
<l>Se il Dio ricusa d'inviarti questo</l>
<l>suo propizio messaggio, io ti scongiuro</l>
<l>di non rischiar tuoi passi a quelle navi,</l>
<l>e di dar bando al fier desìo che porti.</l>
</lg><lg><l>Facciasi, o donna, il tuo voler, rispose</l>
<l>il nobile vegliardo: ai numi è buono</l>
<l>alzar le palme ed implorar mercede.</l>
</lg><lg><l>Disse; e all'ancella dispensiera impose</l>
<l>di versargli una pura onda alle mani;</l>
<l>e l'ancella appressossi, e colla manca</l>
<l>sostenendo il bacin, versò coll'altra</l>
<l>da tersa idria l'umor. Lavato ei prese</l>
<l>l'offerta coppa, e ritto in piè nel mezzo</l>
<l>dell'atrio, in atto supplicante alzati</l>
<l>gli occhi al cielo, libò con questi accenti:</l>
</lg><lg><l>Giove massimo Iddio, che glorïoso</l>
<l>dall'Ida imperi, fa che grato io giunga</l>
<l>ad Achille, e pietà di me gl'ispira.</l>
<l>Mandami a dritta il tuo veloce e caro</l>
<l>re de' volanti, e ch'io lo vegga: e certo</l>
<l>per lui del tuo favore, alle nemiche</l>
<l>tende i miei passi volgerò sicuro.</l>
</lg><lg><l>Esaudì Giove il prego, e il più perfetto</l>
<l>degli augurii mandò, l'aquila fosca,</l>
<l>cacciatrice, che detta è ancor la Bruna.</l>
<l>Larghe quanto la porta di sublime</l>
<l>stanza regal spiegava il negro augello</l>
<l>le sue vaste ali, dirigendo a destra</l>
<l>sulla cittade il volo. Esilarossi</l>
<l>a tutti il core nel vederla. Il veglio</l>
<l>montò il bel cocchio frettoloso, e fuora</l>
<l>dei risonanti portici lo spinse.</l>
<l>Traenti il plaustro precedean le mule</l>
<l>dal saggio Idèo guidate, e lo seguièno</l>
<l>della biga i corsier che il re canuto</l>
<l>per l'ampie strade colla sferza affretta.</l>
<l>L'accompagnan piangendo i suoi più cari,</l>
<l>come se a morte ei gisse. Alfin venuti</l>
<l>alle porte, lasciârsi. Il re discese</l>
<l>verso il campo nemico, e lagrimosi</l>
<l>nella cittade ritornârsi i figli.</l>
</lg><lg><l>Vide Giove dall'alto i due soletti</l>
<l>pellegrini inoltrarsi alla pianura.</l>
<l>Pietà gli venne dell'antico sire,</l>
<l>e a Mercurio parlò: Diletto figlio,</l>
<l>tu che guida ai mortali esser ti piaci,</l>
<l>e pietoso gli ascolti, va veloce,</l>
<l>ed alle navi achee Prìamo conduci</l>
<l>occulto in guisa che nessuno il vegga</l>
<l>de' vigilanti Argivi e se n'accorga,</l>
<l>pria che d'Achille alla presenza ei sia.</l>
</lg><lg><l>Mercurio ad obbedir tosto s'accinge</l>
<l>i precetti del padre. E prima ai piedi</l>
<l>i bei talari adatta. Ali son queste</l>
<l>d'incorruttibil auro, ond'ei volando</l>
<l>l'immensa terra e il mar ratto trascorre</l>
<l>collo spiro de' venti. Indi la verga,</l>
<l>che dona e toglie a suo talento il sonno,</l>
<l>nella destra si reca, e scioglie il volo.</l>
<l>In un batter di ciglio all'Ellesponto</l>
<l>giunge e al campo troian. Qui prende il volto</l>
<l>di regal giovinetto a cui fiorìa</l>
<l>del primo pelo la venusta guancia,</l>
<l>e, così fatto, il nume s'incammina.</l>
</lg><lg><l>Già Prìamo con Idèo d'Ilo la tomba</l>
<l>avea trascorsa, e qui sostato alquanto,</l>
<l>alla chiara corrente abbeverava</l>
<l>e le mule e i destrier. L'ombra notturna</l>
<l>sulla terra scendea, quando l'araldo</l>
<l>del nume s'avvisò che alla lor volta</l>
<l>già s'appressava, e sbigottito disse:</l>
</lg><lg><l>Bada, o re; qui si vuol tutta prudenza.</l>
<l>Veggo un nemico, e siam perduti. O ratto</l>
<l>diamci in fuga, o abbracciam le sue ginocchia</l>
<l>implorando pietà. — Smarrissi il veglio,</l>
<l>il terror gli arricciò su le canute</l>
<l>tempie le chiome, il brivido gli corse</l>
<l>per le tremule membra; e stupidito</l>
<l>s'arrestò. Ma si fece innanzi il nume,</l>
<l>e presolo per mano interrogollo:</l>
</lg><lg><l>Dove, o padre, dirigi esti corsieri</l>
<l>così pel buio della dolce notte</l>
<l>mentre gli altri han riposo? E non paventi</l>
<l>i furibondi Achei, che ti son presso,</l>
<l>fieri nemici? Se qualcun di loro</l>
<l>per l'ombra oscura portator ti coglie</l>
<l>di quei tesori, che farai? Garzone</l>
<l>tu non sei, né cotesto che ti segue,</l>
<l>onde far petto a chi t'assalti infesto.</l>
<l>Ma di me non temer, ch'io qui mi sono</l>
<l>in tuo danno non già, ma in tua difesa,</l>
<l>perocché come padre a me sei caro.</l>
</lg><lg><l>E Prìamo a lui: La va, come tu dici,</l>
<l>mio dolce figlio. Ma propizio ancora</l>
<l>tien su me la sua mano un qualche iddio,</l>
<l>che tal mi manda della via compagno</l>
<l>ben augurato, come te, di corpo</l>
<l>bello e di volto, e di mirando senno,</l>
<l>e di beati genitor germoglio.</l>
</lg><lg><l>Gli è ver, ti guarda un Dio, siccome avvisi</l>
<l>(ripiglia il nume): ma rispondi, e schietto</l>
<l>parlami il vero. In region straniera</l>
<l>porti tu forse, per salvarli, questi</l>
<l>preziosi tesori? O forse tutti</l>
<l>di spavento compresi abbandonate</l>
<l>la città, da che spento è il tuo gran figlio</l>
<l>che a nullo Achivo di valor cedea?</l>
</lg><lg><l>Oh chi se' tu? riprese intenerito</l>
<l>l'esimio rege, chi se' tu che parli</l>
<l>del mio morto figliuol così cortese?</l>
<l>E chi son dunque i tuoi parenti, o caro?</l>
</lg><lg><l>Allor Mercurio: Tu mi tenti, o veglio,</l>
<l>col tuo dimando. Or ben: nella battaglia</l>
<l>onoratrice de' guerrieri io vidi</l>
<l>con quest'occhi più volte il divo Ettorre,</l>
<l>massimamente il dì che degli Achei</l>
<l>strage egli fece col fulmineo ferro</l>
<l>cacciandoli alle navi. Ad ammirarlo</l>
<l>noi fermi ci stavam; ché irato Achille</l>
<l>col sommo Atride a noi non consentìa</l>
<l>l'entrar dentro alla mischia. Io suo soldato</l>
<l>qua ne venni con esso in una stessa</l>
<l>nave: di schiatta Mirmidóne io sono;</l>
<l>Polìtore m'è padre: a lui son molte</l>
<l>ricchezze e molta età pari alla tua,</l>
<l>e settimo de' figli io fui sortito</l>
<l>a questa guerra. Esplorator del campo</l>
<l>or qui ne venni: perocché dimani</l>
<l>di buon tempo gli Achivi alla cittade</l>
<l>daran l'assalto. Di riposo ei sono</l>
<l>tutti sdegnosi, e contenerne il fiero</l>
<l>desìo di pugna più non ponno i duci.</l>
</lg><lg><l>Udito questo, replicò de' Teucri</l>
<l>l'augusto sire: Se davver soldato</l>
<l>del Pelìde tu sei, tutto deh fammi</l>
<l>palese il vero. Il mio figliuol giac'egli</l>
<l>per anco intero nelle tende, o fatto,</l>
<l>misero! in brani, lo gittò pastura</l>
<l>de' suoi mastini l'uccisor? — No, pronto</l>
<l>l'Argicida rispose. Ei giace intatto</l>
<l>tuttavia dalle belve appo la nave</l>
<l>capitana d'Achille entro la tenda</l>
<l>senza segno d'onor. La dodicesma</l>
<l>luce rifulse sul giacente, e ancora</l>
<l>il suo corpo è incorrotto, ed il vorace</l>
<l>morso de' vermi che gli estinti in guerra</l>
<l>tutti consuma, il figlio tuo rispetta.</l>
<l>Vero gli è ben che dell'amico intorno</l>
<l>alla tomba, col sorgere dell'alba,</l>
<l>spietatamente Achille lo strascina;</l>
<l>né per ciò giunge a deturparlo, e quando</l>
<l>tu medesmo il vedessi, maraviglia</l>
<l>ti prenderebbe nel trovarlo tutto</l>
<l>mondo dal tabo e fresco e rugiadoso,</l>
<l>in ogni parte intègro, e le ferite,</l>
<l>che molte ei n'ebbe, tutte chiuse. Tanto</l>
<l>gl'iddii beati, a cui diletto egli era,</l>
<l>dell'estinto tuo figlio ebber pensiero.</l>
</lg><lg><l>Gioinne il vecchio, e replicò: Per certo</l>
<l>torna in gran bene agl'Immortali offrire</l>
<l>ogni debito onor, né il mio figliuolo,</l>
<l>finché si visse, degli Dei gli altari</l>
<l>dimenticò. Quind'essi alla sua morte</l>
<l>ricordârsi di lui. Ma tu ricevi,</l>
<l>deh ricevi da me questo bel nappo;</l>
<l>custodiscilo, e fausti i sommi Dei,</l>
<l>del Pelìde alla tenda m'accompagna.</l>
</lg><lg><l>Buon vecchio, replicò con un sorriso</l>
<l>l'Argicida, tu tenti l'inesperta</l>
<l>mia giovinezza, ma la tenti in vano.</l>
<l>Inscio Achille, non fia che doni io prenda.</l>
<l>Temo il mio duce, e più il rubar; né voglio</l>
<l>che guaio me n'incolga. Io scorterotti</l>
<l>così pur senza doni e di buon grado,</l>
<l>e per terra e per mar, come ti piace,</l>
<l>anche d'Argo alle rive, né veruno</l>
<l>su te le mani metterà, me duce.</l>
</lg><lg><l>Così detto, balzò sopra la biga,</l>
<l>e alle man date col flagel le briglie</l>
<l>ne' cavalli trasfuse e nelle mule</l>
<l>una gagliarda lena. Eran già presso</l>
<l>delle navi alle torri ed alla fossa,</l>
<l>e davano le scolte opra alle cene.</l>
<l>Tutte Mercurio addormentolle, e tosto,</l>
<l>levatene le sbarre, aprì le porte,</l>
<l>e di Prìamo la biga, e de' bei doni</l>
<l>l'onusto carro v'introdusse. Il passo</l>
<l>drizzâr quindi d'Achille al padiglione,</l>
<l>che splendido e sublime i Mirmidóni</l>
<l>gli avean costrutto di robusto abete.</l>
<l>Irsuto e spesso di campestri giunchi</l>
<l>il culmine s'estolle: ampio di pali</l>
<l>folto steccato lo circonda, e sola</l>
<l>una trave la porta n'assicura,</l>
<l>trave immensa, abetina, che a levarsi</l>
<l>e a riporsi di tre chiedea la forza,</l>
<l>ed il Pelìde vi bastava ei solo.</l>
<l>L'aperse il nume, ed intromesso il vecchio</l>
<l>co' recati ad Achille incliti doni,</l>
<l>scese d'un salto a terra, e così disse:</l>
</lg><lg><l>O Prìamo, io sono il sempiterno iddio</l>
<l>Mercurio; il padre mi spedì tua guida,</l>
<l>e qui ti lascio, ché il menarti io stesso</l>
<l>del Pelìde al cospetto, e tanto innanzi</l>
<l>favorire un mortale, a un Immortale</l>
<l>disconviensi. Tu entra, ed abbracciando</l>
<l>le sue ginocchia per la madre il prega</l>
<l>e pel padre e pel figlio, onde si plachi.</l>
</lg><lg><l>Sparve, ciò detto, ed all'olimpie cime</l>
<l>risalì. Prìamo scese, ed alla cura</l>
<l>de' cavalli lasciato e delle mule</l>
<l>l'araldo, s'avvïò dritto d'Achille</l>
<l>alle stanze riposte. Avea di Giove</l>
<l>l'eroe diletto in quel medesmo punto</l>
<l>dato fine alla cena. I suoi sergenti</l>
<l>in disparte sedean. Soli al guerriero</l>
<l>ministravano in piedi Automedonte</l>
<l>ed Alcimo, di Marte almo rampollo.</l>
<l>Tolta non era ancor la mensa, e ancora</l>
<l>sedeavi Achille. Il venerando veglio</l>
<l>entrò non visto da veruno, e tosto</l>
<l>fattosi innanzi, tra le man si prese</l>
<l>le ginocchia d'Achille, e singhiozzando</l>
<l>la tremenda baciò destra omicida</l>
<l>che di tanti suoi figli orbo lo fece.</l>
</lg><lg><l>Come avviene talor se un infelice</l>
<l>reo del sangue d'alcun del patrio suolo</l>
<l>fugge in altro paese, e ad un possente</l>
<l>s'appresentando, i riguardanti ingombra</l>
<l>d'improvviso stupor; tale il Pelìde</l>
<l>del dëiforme Prìamo alla vista</l>
<l>stupì. Stupiro e si guardaro in viso</l>
<l>gli altri con muta maraviglia, e allora</l>
<l>il supplice così sciolse la voce:</l>
</lg><lg><l>Divino Achille, ti rammenta il padre,</l>
<l>il padre tuo da ria vecchiezza oppresso</l>
<l>qual io mi sono. In questo punto ei forse</l>
<l>da' potenti vicini assediato</l>
<l>non ha chi lo soccorra, e all'imminente</l>
<l>periglio il tolga. Nondimeno, udendo</l>
<l>che tu sei vivo, si conforta, e spera</l>
<l>ad ogn'istante riveder tornato</l>
<l>da Troia il figlio suo diletto. Ed io,</l>
<l>miserrimo! io che a tanti e valorosi</l>
<l>figli fui padre, ahi! più nol sono, e parmi</l>
<l>già di tutti esser privo. Di cinquanta</l>
<l>lieto io vivea de' Greci alla venuta.</l>
<l>Dieci e nove di questi eran d'un solo</l>
<l>alvo prodotti; mi venìano gli altri</l>
<l>da diverse consorti, e i più ne spense</l>
<l>l'orrido Marte. Mi restava Ettorre,</l>
<l>l'unico Ettorre, che de' suoi fratelli</l>
<l>e di Troia e di tutti era il sostegno;</l>
<l>e questo pure per le patrie mura</l>
<l>combattendo cadeo dianzi al tuo piede.</l>
<l>Per lui supplice io vegno, ed infiniti</l>
<l>doni ti reco a riscattarlo. Achille!</l>
<l>abbi ai numi rispetto, abbi pietade</l>
<l>di me: ricorda il padre tuo: deh! pensa</l>
<l>ch'io mi sono più misero, io che soffro</l>
<l>disventura che mai altro mortale</l>
<l>non soffrì, supplicante alla mia bocca</l>
<l>la man premendo che i miei figli uccise.</l>
</lg><lg><l>A queste voci intenerito Achille,</l>
<l>membrando il genitor, proruppe in pianto,</l>
<l>e preso il vecchio per la man, scostollo</l>
<l>dolcemente. Piangea questi il perduto</l>
<l>Ettore ai piè dell'uccisore, e quegli</l>
<l>or il padre, or l'amico, e risonava</l>
<l>di gemiti la stanza. Alfin satollo</l>
<l>di lagrime il Pelìde, e ritornati</l>
<l>tranquilli i sensi, si rizzò dal seggio,</l>
<l>e colla destra sollevò il cadente</l>
<l>veglio, il bianco suo crin commiserando</l>
<l>ed il mento canuto. Indi rispose:</l>
</lg><lg><l>Infelice! per vero alte sventure</l>
<l>il tuo cor tollerò. Come potesti</l>
<l>venir solo alle navi ed al cospetto</l>
<l>dell'uccisore de' tuoi forti figli?</l>
<l>Hai tu di ferro il core? Or via, ti siedi,</l>
<l>e diam tregua a un dolor che più non giova.</l>
<l>Liberi i numi d'ogni cura al pianto</l>
<l>condannano il mortal. Stansi di Giove</l>
<l>sul limitar due dogli, uno del bene,</l>
<l>l'altro del male. A cui d'entrambi ei porga,</l>
<l>quegli mista col bene ha la sventura.</l>
<l>A cui sol porga del funesto vaso,</l>
<l>quei va carco d'oltraggi, e lui la dura</l>
<l>calamitade su la terra incalza,</l>
<l>e ramingo lo manda e disprezzato</l>
<l>dagli uomini e da' numi. Ebbe Pelèo</l>
<l>al nascimento suo molti da Giove</l>
<l>illustri doni. Ei ricco, egli felice</l>
<l>sovra tutti i viventi, il regno ottenne</l>
<l>de' Mirmidóni, e una consorte Diva</l>
<l>benché mortale. Ma lui pure il nume</l>
<l>d'un disastro gravò. Nell'alta reggia</l>
<l>prole negògli del suo scettro erede,</l>
<l>né gli concesse che di corta vita</l>
<l>un unico figliuolo, ed io son quello;</l>
<l>io che di lui già vecchio esser non posso</l>
<l>dolce sostegno, e negl'iliaci campi</l>
<l>seggo lontano dalla patria, infesto</l>
<l>a' tuoi figli e a te stesso. E te pur anco</l>
<l>udimmo un tempo, o vecchio, esser beato</l>
<l>posseditor di quanta hanno ricchezza</l>
<l>Lesbo sede di Màcare, e la Frigia</l>
<l>ed il lungo Ellesponto. All'opulenza</l>
<l>di queste terre numerosi figli</l>
<l>la fama t'aggiungea. Ma poiché i numi</l>
<l>in questa guerra ti cacciâr, meschino!</l>
<l>ch'altro vedesti intorno alle tue mura</l>
<l>che perpetue battaglie e sangue e morti?</l>
<l>Pur datti pace, né voler ch'eterno</l>
<l>ti consumi il dolor. Nullo è il profitto</l>
<l>del piangere il tuo figlio, e pria che in vita</l>
<l>richiamarlo, ti resta altro soffrire.</l>
</lg><lg><l>Deh non far ch'io mi segga, almo guerriero,</l>
<l>l'antico sire ripigliò: là dentro</l>
<l>senza onor di sepolcro il mio diletto</l>
<l>Ettore giace: rendilo al mio sguardo;</l>
<l>rendilo prontamente, e i molti doni</l>
<l>che ti rechiamo, accetta, e ne fruisci,</l>
<l>e dìati il ciel di salvo ritornarti</l>
<l>al tuo loco natìo, poiché pietoso</l>
<l>e la vita mi lasci e i rai del Sole.</l>
</lg><lg><l>Non m'irritar co' tuoi rifiuti, o veglio,</l>
<l>bieco Achille riprese. Io stesso avea</l>
<l>statuito nel cor, che alfin renduto</l>
<l>ti fosse il figlio, perocché la diva</l>
<l>Nereide mia madre a me di Giove</l>
<l>già fe' chiaro il voler. Né si nasconde</l>
<l>al mio vedere, al mio sentir, che un nume</l>
<l>ti fu scorta alle navi a cui veruno</l>
<l>mortal non fôra d'inoltrarsi ardito,</l>
<l>né le guardie ingannar, né delle porte</l>
<l>avrìa le sbarre disserrar potuto</l>
<l>neppur di tutto il suo vigor nel fiore.</l>
<l>Con querimonie adunque il mio corruccio</l>
<l>non rinfrescarmi, se non vuoi ti metta,</l>
<l>benché supplice mio, fuor della tenda,</l>
<l>e del Tonante trasgredisca il cenno.</l>
</lg><lg><l>Tremonne il vecchio, ed obbedì. Balzossi</l>
<l>fuor della tenda allor come lïone</l>
<l>il Pelìde con esso i due scudieri</l>
<l>Automedonte ed Alcimo, cui, dopo</l>
<l>il morto amico, tra' compagni egli ebbe</l>
<l>in più pregio ed amor. Sciolsero questi</l>
<l>i corsieri e le mule, ed intromesso</l>
<l>l'antico araldo l'adagiaro in seggio.</l>
<l>Poscia dal plaustro i preziosi doni</l>
<l>del riscatto levâr, ma due pomposi</l>
<l>manti lasciârvi, ed una ben tessuta</l>
<l>tunica all'uopo di mandar coperto</l>
<l>il cadavere in Ilio. Indi chiamate</l>
<l>le ancelle, comandò che tutto fosse</l>
<l>e lavato e di balsami perfuso</l>
<l>in disparte dal padre, onde il meschino,</l>
<l>veduto il figlio, in impeti non rompa</l>
<l>subitamente di dolore e d'ira,</l>
<l>sì che la sua destando anche il Pelìde</l>
<l>contro il cenno di Giove nol trafigga.</l>
</lg><lg><l>Lavato adunque dall'ancelle ed unto</l>
<l>di balsami odorati, e di leggiadra</l>
<l>tunica avvolto, e poi di risplendente</l>
<l>pallio coperto, il gran Pelìde istesso</l>
<l>alzandolo di peso, in sul ferètro</l>
<l>collocollo; e composto i suoi compagni</l>
<l>sul liscio plaustro lo portâr. Dal petto</l>
<l>trasse allora l'eroe cupo un sospiro,</l>
<l>e il diletto chiamando estinto amico</l>
<l>sclamò: Patròclo, non volerti meco</l>
<l>adirar, se nell'Orco udrai ch'io rendo</l>
<l>Ettore al padre. In suo riscatto ei diemmi</l>
<l>convenevoli doni, e la migliore</l>
<l>parte a te sarà sacra, anima cara.</l>
</lg><lg><l>Rientrò quindi nella tenda, e sopra</l>
<l>il suo seggio col tergo alla parete</l>
<l>sedutosi di fronte a Prìamo, disse:</l>
</lg><lg><l>Buon vecchio, il tuo figliuol, siccome hai chiesto,</l>
<l>è in tuo potere, e nel ferètro ei giace.</l>
<l>Potrai dell'alba all'apparir vederlo,</l>
<l>e via portarlo. Si rivolga adesso</l>
<l>alla mensa il pensier, ch'anco l'afflitta</l>
<l>Nìobe del cibo ricordossi il giorno</l>
<l>che dodici figliuoi morti le fûro,</l>
<l>sei del leggiadro e sei del forte sesso,</l>
<l>tutti nel fior di giovinezza. Ai primi</l>
<l>recò morte Dïana, ed ai secondi</l>
<l>il saettante Apollo, ambo sdegnati</l>
<l>che Nìobe ardisse all'immortal Latona</l>
<l>uguagliarsi d'onor, perché la Dea</l>
<l>sol di due parti fu feconda, ed essa</l>
<l>di ben molti di più. Ma i molti fûro</l>
<l>dai due trafitti. Nove volte il Sole</l>
<l>stesi li vide nella strage, e nullo</l>
<l>fu che di poca terra li coprisse,</l>
<l>perché converso in dure pietre avea</l>
<l>Giove la gente. Alfin lor diero i numi</l>
<l>nella decima luce sepoltura.</l>
<l>Stanca la madre del suo molto pianto,</l>
<l>non fu schiva di cibo. Or poi fra i sassi</l>
<l>del Sipilo deserti, ove le stanze</l>
<l>son delle Ninfe che sul verde margo</l>
<l>danzano d'Achelèo, cangiata in rupe</l>
<l>sensibilmente ancor piagne, e in ruscelli</l>
<l>sfoga l'affanno che gli Dei le diero.</l>
<l>E noi pure, o divin vecchio, pensiamo</l>
<l>al nutrimento. Ritornato poscia</l>
<l>col figlio a Troia, il piangerai di nuovo,</l>
<l>ché molto è il pianto che ti resta ancora.</l>
</lg><lg><l>Così detto, levossi frettoloso,</l>
<l>e un'agnella sgozzò di bianco pelo.</l>
<l>La scuoiaro i compagni, e acconciamente</l>
<l>l'apprestâr minuzzandola con molta</l>
<l>perizia; e infissa negli spiedi, e quindi</l>
<l>ben rosolata la levâr dal foco.</l>
<l>Da nitido canestro Automedonte</l>
<l>pose il pan su la mensa, ed il Pelìde</l>
<l>spartì le carni. La man porse ognuno</l>
<l>alle vivande apparecchiate, e spento</l>
<l>del cibarsi il desìo, Prìamo si pose</l>
<l>maravigliando a contemplar d'Achille</l>
<l>le divine sembianze, e quale e quanto</l>
<l>il portamento. Stupefatto ei pure</l>
<l>sul dardànide eroe tenea le luci</l>
<l>fisse il Pelìde, e il venerando volto</l>
<l>n'ammirava e il parlar pieno di senno.</l>
</lg><lg><l>Come fur sazii del mirarsi, ruppe</l>
<l>Prìamo il tacer: Preclaro ospite mio,</l>
<l>mettimi or tosto a riposar, ch'io possa</l>
<l>gustar di dolce sonno alcuna stilla.</l>
<l>Dal dì che sotto la tua man possente</l>
<l>il mio figlio spirò, mai non fur chiuse</l>
<l>queste palpebre, mai; ch'altro non seppi</l>
<l>da quel punto che piangere, ululare,</l>
<l>voltolarmi per gli atrii nella polve,</l>
<l>mille ambasce ingoiando. Dopo tanto</l>
<l>fiero digiuno, or ecco che gustato</l>
<l>ho qualche cibo alfine e qualche sorso.</l>
</lg><lg><l>Questo udendo, ai compagni ed all'ancelle</l>
<l>pronto il Pelìde comandò di porre</l>
<l>nel padiglione esterïor due letti</l>
<l>con distesi tappeti, e porporine</l>
<l>belle coltrici, e vesti altre vellose</l>
<l>da ricoprirsi. Obbedïenti al cenno</l>
<l>uscîr le ancelle colle faci in mano,</l>
<l>e tosto i letti apparecchiâr. Di lui</l>
<l>sollecito il Pelìde, allor gli punse</l>
<l>di tema il cor, dicendo: Ottimo padre,</l>
<l>dormi qua fuor. Potrìa de' prenci achivi,</l>
<l>che qui son per consulte a tutte l'ore,</l>
<l>recarsi a me talun, siccome è l'uso,</l>
<l>e vederti, e ridirlo al sommo duce</l>
<l>Agamennóne, e farsi impedimento</l>
<l>al riscatto d'Ettorre. Or mi dichiara</l>
<l>veracemente. A' suoi funebri onori</l>
<l>quanti vuoi giorni? Io terrò l'armi in posa</l>
<l>per altrettanti, e frenerò le schiere.</l>
</lg><lg><l>Se ne consenti (Prïamo rispose)</l>
<l>placide esequie al figlio mio, per certo</l>
<l>mi fai cosa ben grata, o generoso.</l>
<l>Siam rinchiusi, lo sai, dentro le mura;</l>
<l>sai che n'è lungi il monte, ove la selva</l>
<l>tagliar pel rogo, e sai quanto de' Teucri</l>
<l>è lo spavento. Nove giorni al pianto</l>
<l>consacreremo nelle case: al decimo</l>
<l>arderemo la pira, e imbandirassi</l>
<l>per la cittade il funeral banchetto.</l>
<l>Gli darem tomba nel seguente, e l'armi</l>
<l>nell'altro piglierem, se stremo il chiede.</l>
</lg><lg><l>Buon vecchio, sia così, soggiunse Achille:</l>
<l>tanto l'armi staran quanto tu brami.</l>
</lg><lg><l>Così dicendo, la sua destra pose</l>
<l>nella destra di quello, onde sgombrargli</l>
<l>ogni temenza. Prïamo e l'araldo</l>
<l>nell'atrio coricârsi; entro i recessi</l>
<l>della tenda il Pelìde; ed al suo fianco</l>
<l>la bella figlia di Brisèo si giacque.</l>
</lg><lg><l>Tutti dormìan sepolti in dolce sonno</l>
<l>i guerrieri e gli Dei, ma non l'amico</l>
<l>de' mortali Mercurio, che venìa</l>
<l>pur divisando in suo pensier la guisa</l>
<l>di trarre, dalle guardie inosservato,</l>
<l>fuor del dorico vallo il re troiano.</l>
<l>Stettegli adunque su la fronte, e disse:</l>
</lg><lg><l>Re, così dormi fra' nemici? e nulla</l>
<l>ti cal del rischio in che ti trovi, uscito</l>
<l>dagli artigli d'Achille? A caro prezzo</l>
<l>redimesti l'amato estinto figlio.</l>
<l>Ma per te che sei vivo, Agamennóne</l>
<l>se qui sapratti, e tutto il campo acheo,</l>
<l>tre volte tanto chiederanno ai figli</l>
<l>che rimasti ti sono. — E più non disse.</l>
</lg><lg><l>Destasi il vecchio sbigottito, e sveglia</l>
<l>l'araldo: aggioga l'Argicida istesso</l>
<l>i cavalli e le mule, e presto presto</l>
<l>spinti i carri, invisibile traversa</l>
<l>gli accampamenti. Alla corrente giunti</l>
<l>del genito da Giove ondoso Xanto</l>
<l>nell'ora che sul mondo il suo vermiglio</l>
<l>velo dispiega di Titon l'amica,</l>
<l>volò Mercurio al cielo, e i due canuti</l>
<l>con gemiti e lamenti alla cittade</l>
<l>celeravan la via. Grave del caro</l>
<l>cadavere davanti iva il carretto,</l>
<l>né d'uomo orecchio, né di donna ancora</l>
<l>il fragor ne sentìa. L'udì primiera</l>
<l>la vergine Cassandra, e su la rocca</l>
<l>di Pergamo salita, il suo diletto</l>
<l>padre e l'araldo riconobbe eccelsi</l>
<l>sovra i carri, e la spoglia inanimata</l>
<l>che sul plaustro giacea. Mise a tal vista</l>
<l>alti gridi e ululati, e per le vie,</l>
<l>Troi, Troiane, gridava, eccone Ettorre;</l>
<l>accorrete, vedetelo, gli è quello</l>
<l>che ritornando dalla pugna empiea</l>
<l>tutti, un tempo, di gioia i vostri petti.</l>
</lg><lg><l>Né verun né veruna a questo annunzio</l>
<l>nella cittade si restò, ma tutti</l>
<l>d'intollerando duolo il cuor compresi</l>
<l>si versâr dalle porte, e fêrsi incontro</l>
<l>al lugubre convoglio. Ivi primiere</l>
<l>lacerandosi i crini la diletta</l>
<l>sposa e l'augusta genitrice al carro</l>
<l>s'avventâr furïose, e sull'amata</l>
<l>pallida fronte abbandonâr le bocche,</l>
<l>tutta dintorno piangendo la turba.</l>
<l>E le lagrime, i gemiti, le grida</l>
<l>sul deplorato Ettorre avrìan l'intero</l>
<l>giorno consunto su le meste porte,</l>
<l>se Priamo dal cocchio all'inondante</l>
<l>turba rivolto non dicea: Sgombrate</l>
<l>al carro il varco: pascervi di pianto</l>
<l>su quel corpo potrete entro la reggia.</l>
</lg><lg><l>S'aprì la folta, passò il carro, e giunse</l>
<l>negl'incliti palagi. Ivi deposto</l>
<l>il cadavere in regio cataletto,</l>
<l>il lugubre sovr'esso incominciaro</l>
<l>inno i cantori de' lamenti, e al mesto</l>
<l>canto pietose rispondean le donne:</l>
<l>fra cui plorando Andròmaca, e strignendo</l>
<l>d'Ettore il capo fra le bianche braccia,</l>
<l>fe' primiera sonar queste querele:</l>
</lg><lg><l>Eccoti spento, o mio consorte, e spento</l>
<l>sul fior degli anni! e vedova me lasci</l>
<l>nella tua reggia, ed orfanello il figlio</l>
<l>di sventurato amor misero frutto,</l>
<l>bambino ancora, e senza pur la speme</l>
<l>che pubertade la sua guancia infiori.</l>
<l>Perocché dalla cima Ilio sovverso</l>
<l>ruinerà tra poco or che tu giaci,</l>
<l>tu che n'eri il custode, e gli servavi</l>
<l>i dolci pargoletti e le pudiche</l>
<l>spose, che tosto ai legni achei n'andranno</l>
<l>strascinate in catene, ed io con esse.</l>
<l>E tu, povero figlio, o ne verrai</l>
<l>meco in servaggio di crudel signore</l>
<l>che ad opre indegne danneratti, o forse</l>
<l>qualche barbaro Acheo dall'alta torre</l>
<l>ti scaglierà sdegnoso, vendicando</l>
<l>o il padre, o il figlio, od il fratel dall'asta</l>
<l>d'Ettor prostrati; ché per certo molti</l>
<l>di costoro per lui mordon la terra.</l>
<l>Terribile ai nemici era il tuo padre</l>
<l>nelle battaglie, e quindi è il duol che tragge</l>
<l>da tutti gli occhi cittadini il pianto.</l>
<l>Ineffabile angoscia, Ettore mio,</l>
<l>tu partoristi ai genitor; ma nulla</l>
<l>si pareggia al dolor dell'infelice</l>
<l>tua consorte. Spirasti, e la mancante</l>
<l>mano dal letto, ohimè! non mi porgesti,</l>
<l>non mi lasciasti alcun tuo savio avviso,</l>
<l>ch'or giorno e notte nel fedel pensiero</l>
<l>dolce mi fôra richiamar piangendo.</l>
</lg><lg><l>Accompagnâr co' gemiti le donne</l>
<l>d'Andròmaca i lamenti, e li seguiva</l>
<l>il compianto d'Ecùba in questa voce:</l>
</lg><lg><l>O de' miei figli, Ettorre, il più diletto!</l>
<l>Fosti caro agli Dei mentre vivevi,</l>
<l>e il sei, qui morto, ancora. Il crudo Achille</l>
<l>di Samo e d'Imbro e dell'infida Lenno</l>
<l>su le remote tempestose rive</l>
<l>quanti a man gli venìan, tutti vendeva</l>
<l>gli altri miei figli; e tu dal suo spietato</l>
<l>ferro trafitto, e tante volte intorno</l>
<l>strascinato alla tomba dell'amico</l>
<l>che gli prostrasti (né per questo in vita</l>
<l>lo ritornò), tu fresco e rugiadoso</l>
<l>or mi giaci davanti, e fior somigli</l>
<l>dai dolci strali della luce ucciso.</l>
</lg><lg><l>A questo pianto rinnovossi il lutto,</l>
<l>ed Elena fe' terza il suo lamento:</l>
</lg><lg><l>O a me il più caro de' cognati, Ettorre,</l>
<l>poiché il Fato mi trasse a queste rive</l>
<l>di Paride consorte! oh morta io fossi</l>
<l>pria che venirvi! Venti volte il Sole</l>
<l>il suo giro compì da che lasciato</l>
<l>ho il patrio nido, e una maligna o dura</l>
<l>sola parola sul tuo labbro io mai</l>
<l>mai non intesi. E se talvolta o suora</l>
<l>o fratello o cognata, o la medesma</l>
<l>veneranda tua madre (ché benigno</l>
<l>a me fu Prìamo ognor) mi rampognava,</l>
<l>tu mansueto, con dolce ripiglio</l>
<l>gli ammonendo, placavi ogni corruccio.</l>
<l>Quind'io te piango e in un la mia sventura,</l>
<l>ché in tutta Troia io non ho più chi m'ami</l>
<l>o compatisca, a tutti abbominosa.</l>
</lg><lg><l>Così sclamava lagrimando, e seco</l>
<l>il popolo gemea. Si volse alfine</l>
<l>Prìamo alla turba, e favellò: Troiani,</l>
<l>si pensi al rogo. Andate, e dalla selva</l>
<l>qua recate il bisogno, né vi prenda</l>
<l>timor d'insidie. Mi promise Achille,</l>
<l>nel congedarmi, di non farne offesa</l>
<l>anzi che spunti il dodicesmo Sole.</l>
</lg><lg><l>Disse; e muli e giovenchi in un momento</l>
<l>sotto il giogo fur pronti, e dalle porte</l>
<l>proruppero. Durò ben nove interi</l>
<l>giorni il trasporto delle tronche selve.</l>
<l>Come rifulse su la terra il raggio</l>
<l>della decima aurora, lagrimando</l>
<l>dal feretro levâr del valoroso</l>
<l>Ettore il corpo, e postolo sul rogo,</l>
<l>il foco vi destâr. Rïapparita</l>
<l>la rosea figlia del mattin, s'accolse</l>
<l>il popolo dintorno all'alta pira,</l>
<l>e pria con onde di purpureo vino</l>
<l>tutte estinser le brage. Indi per tutto</l>
<l>queto il foco, i fratelli e i fidi amici</l>
<l>pieni il volto di pianto e sospirosi</l>
<l>raccolsero le bianche ossa, e composte</l>
<l>in urna d'oro, le coprîr d'un molle</l>
<l>cremisino. Ciò fatto, in cava buca</l>
<l>le posero, e di spesse e grandi pietre</l>
<l>un lastrico vi fêro, e prestamente</l>
<l>il tumulo elevâr. Le scolte intanto</l>
<l>vigilavan dintorno, onde un ostile</l>
<l>non irrompesse repentino assalto</l>
<l>pria che fosse al suo fin l'opra pietosa.</l>
<l>Innalzato il sepolcro dipartîrsi</l>
<l>tutti in grande frequenza, e nella vasta</l>
<l>di Priamo adunati eccelsa reggia</l>
<l>funebre celebrâr lauto convito.</l>
</lg><lg><l>Questi fûro gli estremi onor renduti</l>
<l>al domatore di cavalli Ettorre.</l>
</lg>
</lg>
</div1>
</body>
</text>
</TEI.2>
