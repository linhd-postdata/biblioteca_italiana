<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Carmina</title>
      <author>papa Pio II</author>
    </titleStmt>
    <extent>157 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001290</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Enee Silvii Piccolominei postea Pii pp. 2. Carmina</title>
        <author>Pius, Papa 2.</author>
        <editor id="ed">Heck, Adrianus van</editor>
        <publisher>Biblioteca Apostolica Vaticana</publisher>
        <pubPlace>Città del Vaticano</pubPlace>
        <date>1994</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>400</date>
    </creation>
    <langUsage><language id="lat">Latino</language></langUsage>
    <textClass>
      <keywords scheme="CDD">
        <term>871.04 - POESIA LATINA, 1350-</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pisa</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pisa</name>
      </respStmt>
      <item>Correzione linguistica</item>
    </change>
    <change>
      <date>2004-04-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-04-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>

<div1><head>Cinthia et Egloga</head>


<div2><head>I IN CINTHIAM</head>
<lg>
<l>Cinthia, si qua meo debetur fama labori,</l>
<l>abs te suscipiam quicquid honoris erit.</l>
<l>Tu mihi das ipsas scribenda <hi rend="italic">in carmina vires</hi>,</l>
<l><hi rend="italic">tu facis ingenium</hi>, tu facis eloquium.</l>
<l><hi rend="italic">Te duce</hi> concedunt dive in mea vota sorores,</l>
<l><hi rend="italic">te duce</hi> Castalio somnia fonte bibo.</l>
<l>Summa tibi, fateor, debentur premia: summo</l>
<l>te quoque, si liceat, carmine <hi rend="italic">ad astra</hi> feram.</l>
<l>Et nostri prima venies in parte libelli:</l>
<l>tu mihi principium, tu mihi finis eris.</l>
</lg></div2>

<div2><head rend="italic">II IN VIRGILIUM</head>
<lg>
<l>Grecia preclarum quantum laudavit Homerum</l>
<l>tam, Maro, te celebret turba latina. Decet.</l>
<l>Tu generi italico magnum decus, ille pelasgo,</l>
<l>ille suis clarus, clarus es ipse tuis.</l>
<l>O, si millenos vixisset uterque per annos,</l>
<l>carmine quot miro prelia clara forent!</l>
<l>Nunc etiam credam dictetis carmina divis,</l>
<l>ingenium tenues siquod habent anime.</l>
<l>Ille Iovem mulcet, tua placat musa Quirinum</l>
<l>leniturque tua Cesar et ipse lira.</l>
<l>Quin aliquos tandem celo demittite versus,qui Iovis aut magni Cesaris acta </l>
<l>ferant?</l>
<l>Celicole quondam misere ancilia: cur non</l>
<l>carmina de celo mittere vestra licet?</l>
</lg></div2>

<div2><head rend="italic">III IN VIRGILIUM</head>
<lg>
<l>Carmina divino referam modo pauca Maroni:</l>
<l><hi rend="italic">quis neget</hi> egregio <hi rend="italic">carmina</hi> Virgilio?</l>
<l>Thure pio relique lustrantur ab omnibus umbre,</l>
<l>quique poeta fuit carmina sola petit. </l>
<l>Vos igitur, vates, quos secula nostra tulere,</l>
<l>ipsius ad tumulum munera ferte, precor.</l>
<l>Munera sint versus et mecum dicite: vates</l>
<l>qui iacet hic nostre <hi rend="italic">gloria gentis</hi> erat.</l>
</lg></div2>

<div2><head rend="italic">IV IN GALATHEAM</head>
<lg>
<l>Sunt, Galathea, novo tibi membra simillima lacti</l>
<l>et getica semper <hi rend="italic">candidiora nive</hi>.</l>
<l>Vir tuus ardenti carbone et forcipe duro</l>
<l>assuetus faciem non ferit ipse tuam?</l>
<l>Basia quando dedit mixta fuligine coniunx,</l>
<l>ne mutet niveas miror abinde genas.</l>
<l>Cum tenet amplexus nigris tua membra lacertis,</l>
<l>reddere te totam debuit ille nigram.</l>
<l>Sed neque te tractat neque pergit ad oscula Drusus:</l>
<l>protinus in venerem viribus ille caret.</l>
<l>Arguit intactam <hi rend="italic">tota nitor in cute</hi> nam te,</l>
<l>o nimium cupido digna puella viro.</l>
</lg></div2>

<div2><head rend="italic">V IN CINTHIAM</head>
<lg>
<l>Quid nimis elata es prestanti, Cinthia, forma?</l>
<l>Labitur occulto pulchra iuventa pede.</l>
<l>Non ita semper eris: variatur tempore vultus</l>
<l>nec semper roseo splendet in ore nitor.</l>
<l>Mane, vides, primo candescunt lilia sole,</l>
<l>vespere succisa languidiora rosa;</l>
<l>te quoque destituet fugientis forma iuvente</l>
<l>inque suos veniet <hi rend="italic">curva senecta</hi> dies.</l>
<l>Te miseram dices, rugis cum tempus arabit</l>
<l>et faciet crispas in tua damna genas.</l>
<l>Nunc tibi tempus adest, respondet lusibus etas,</l>
<l>talia lascivus tempora querit amor.</l>
<l>Te moneat facies, moneant te frontis honores,</l>
<l>qui perit o miseri sit tibi cura proci.</l>
<l>Aspice, deficio; morienti consule amanti:</l>
<l>si moriar, magnum, Cinthia, crimen habes.</l>
<l>Tu me sola potes longos deducere in annos,</l>
<l>sola potes nostris addere, nimpha, dies.</l>
<l>Si mihi tu faveas, si me spectabis amantem,</l>
<l>confiteor, vite spes eris una mee.</l>
<l>Sum ne adeo informis? Nullon sum dignus amore?</l>
<l>Sum ne ego progenie degener ipse mea?</l>
<l>O utinam facilis quantum formosa fuisses!</l>
<l>Sic mihi tu semper, Cinthia, grata fores.</l>
<l>Dum faciem specto, digna es quam Phebus amaret;</l>
<l>maius an ipsa suo, Cinthia, lumen habes?</l>
<l>Et cui non placeas, cum sis placitura Tonanti,</l>
<l>cum dederis ventis post tua terga comas?</l>
<l>Vel cum contextum <hi rend="italic">crines nodantur in aurum</hi></l>
<l>membraque purpurea cetera veste tegis.</l>
<l>Quicquid formosas decuisset habere puellas,</l>
<l>unum si demo, Cinthia, dives habes.</l>
<l>Hoc unum est pietas; quam si modo, Cinthia, sumis,</l>
<l><hi rend="italic">usque adeo</hi> felix semper amator ero.</l>
<l>Ergo vale et nostro cura indulgere furori,</l>
<l>et socies mores cum pietate tuos.</l>
</lg></div2>

<div2><head rend="italic">VI IN ARAGNEM</head>
<lg>
<l>Phebus in hesperias quamquam nondum iverit undas,</l>
<l>vidi ego iam medios luce carere dies</l>
<l>tum, mediam cum se niveo Latonia fratri</l>
<l>obiicit et radios non sinit ire suos:</l>
<l>sic mea nonnunquam miserum me fallit Aragne,</l>
<l>ante illam cum se perfida sistit anus.</l>
<l>O <hi rend="italic">te longe</hi>ve <hi rend="italic">remorentur</hi> fila <hi rend="italic">senecte</hi></l>
<l>nec vivas cupiens nec moriare volens.</l>
<l>Ut mihi siderei rapis invida lumen ocelli,</l>
<l>sic tibi iocundum subtrahat illa merum.</l>
</lg></div2>

<div2><head rend="italic">VII IN CINTHIAM</head>
<lg>
<l>Cinthia, pro meritis que reddam premia tantis,</l>
<l>quot mihi iam clauso suggeris, alma, die?</l>
<l>Nunc ego per tenebras et per <hi rend="italic">stabula alta ferarum</hi></l>
<l>cogebar longas nescius ire vias.</l>
<l>Forsitan abruptas cecidissem pronus in alpes</l>
<l>aut ego iam rapidi preda leonis eram.</l>
<l>At tu, que nostros miserata es, Cinthia, casus,</l>
<l>obvia noctivage lampadis igne venis.</l>
<l>Qua sit iter, qua sint manifesta pericula monstras:</l>
<l>o ego quas possum reddere, luna, vices?</l>
<l>Efficiam semper tibi sit, dum forte laboras,</l>
<l>qui superet sonitu carmina dira suo.</l>
<l>Inde tua expediam prestanti numina versu,</l>
<l>qualia nocte iuvent, qualia luce patent.</l>
</lg></div2>

<div2><head rend="italic">VIII IN PICTOREM</head>
<lg>
<l>Dos sua, qua claram possit perquirere laudem,</l>
<l>celitus, ut dignum est credere, cuique datur.</l>
<l>Atque ideo varias vitam exercere <hi rend="italic">per artes</hi></l>
<l>cogimur et magno fama labore venit.</l>
<l>Bella duces fecere deos celoque locarunt:</l>
<l>hinc honor, hinc magni Cesaris astra micant.</l>
<l>Carmina Virgilio nomenque dedere sorores</l>
<l>pierie, quod nec morte perire queat.</l>
<l>Tullius eloquio, quem mirabatur et ipsa</l>
<l>Grecia, dum stabunt sidera, clarus erit.</l>
<l>Est in honore suo <hi rend="italic">cithara</hi> laudatus <hi rend="italic">Iopas</hi>,</l>
<l>et vivum qui <hi rend="italic">de marmore</hi> duxit opus.</l>
<l>Quid referam cunctas artes? Mea <hi rend="italic">fama per omnem</hi></l>
<l>it clara Ausoniam, laus et ubique mea est.</l>
<l>Qua ve Policretus, qua ve est celebratus Apelles</l>
<l>arte, feram toto <hi rend="italic">nomen in</hi> orbe <hi rend="italic">meum</hi>.</l>
</lg></div2>

<div2><head rend="italic">IX IN CALVINUM</head>
<lg>
<l>Sic tibi formose placeant, Calvine, puelle,</l>
<l>ut mihi presenti grata Papia die est.</l>
<l>Sic Caciena suis miserum te oblectet ocellis,</l>
<l>ut modo me aspectu sola Papia suo.</l>
<l>Sic tibi displiceat ciliorum frictus, ut ipsa</l>
<l>nunc visa est oculis pulchra Papia meis.</l>
<l>Sic tibi <hi rend="italic">flava Ceres</hi> et <hi rend="italic">Bacchi munera</hi> prosint,</l>
<l>ut me nunc hilarem docta Papia tenet.</l>
<l>Sic letus venias ad operte gaudia noctis,</l>
<l>ut mihi dulce fuit nunc papiense solum.</l>
<l>Ecce, Papia, malo compulsus ab omine veni,</l>
<l>quin misero lucem, dira Papia, rapis?</l>
</lg></div2>

<div2><head rend="italic">X FABELLA</head>
<lg>
<l>Urbem <hi rend="italic">qua ducit</hi> Comum <hi rend="italic">via</hi> forte petebam: </l>
<l>rure diu fueram, ruris et hostis eram.</l>
<l><hi rend="italic">Est locus</hi> urbis, ubi rerum quecunque vehuntur</l>
<l>solvitur ex lege vectigal usque sua.</l>
<l><hi rend="italic">Huc feror</hi>, ecce (hominem quantum fortuna secundat</l>
<l>atque eadem adversa est!) me pia poscit anus.</l>
<l>“Vir, pete cur ploret que nostro est advena tecto”.</l>
<l><hi rend="italic">Dixerat, et</hi> iuxta forte puella sedet.</l>
<l>Hanc digito signat. Forma fuit illa decenti,</l>
<l>que visa est Dapne seu Philomena mihi.</l>
<l>Ter quinos (neque enim plures) impleverat annos,</l>
<l>vix fuit amplexu digna puella viri.</l>
<l><hi rend="italic">Illa</hi> in terram <hi rend="italic">oculos</hi> lacrimis humecta <hi rend="italic">tenebat</hi></l>
<l>et mentem misere <hi rend="italic">durus</hi> habebat <hi rend="italic">amor</hi>.</l>
<l>Vultus erat, qualem facit ipsum affata parentem</l>
<l>aut Venus aut patrio vertice nata dea.</l>
<l>Cetera non vidi; sed que manifesta patebant,</l>
<l>indicium pulchri corporis ora dabant.</l>
<l>Tum “Mea nimpha, precor” (germana voce locutus:</l>
<l>barbariem docuit me Basilea prius)</l>
<l>“<hi rend="italic">quis te casus</hi> habet? Que te fortuna remotas</l>
<l>ignaram lingue cogit <hi rend="italic">adire domos</hi>?”</l>
<l>Illa proci lacrimis motam se et fraude relictam</l>
<l>et que pretereo plurima damna refert.</l>
<l>“Heu forme miserere mee, miserere iuvente,</l>
<l>hei mihi ne noceat si pia forte fui.</l>
<l>Te sequar. In casus veniam quoscunque vocabis,</l>
<l>si qua mihi tecum gracia” dixit “erit”.</l>
<l>Non sum marmoreus nec <hi rend="italic">tigride natus</hi>, ut ipsis</l>
<l>non movear precibus, non movear lacrimis.</l>
<l>Ergo iter obverto. Hic obliqua est semita quam nec</l>
<l>plaustra petunt, quam nec sepe viator adit.</l>
<l><hi rend="italic">Hac iter</hi> ad portam, que iuncta est principis arci</l>
<l>et vetus externa nomen ab urbe trahit.</l>
<l>Huc agor et <hi rend="italic">pone</hi> sequitur mea nimpha, meum cor,</l>
<l>vixque meum crebris <hi rend="italic">passibus equat</hi> iter.</l>
<l><hi rend="italic">Ventum erat ad</hi> medium, <hi rend="italic">silva</hi> cum prodit <hi rend="italic">opaca</hi></l>
<l>et tacitus post me faunus abinde venit.</l>
<l>Hanc rapit et lucis amplexam condidit atris:</l>
<l>me miserum! <hi rend="italic">Nec post</hi> visa puella fuit.</l>
<l>Ut flevi! Utque oculis largus defluxerit imber,</l>
<l>quid referam? Volui dilacerare genas.</l>
<l><hi rend="italic">Haud aliter</hi> raptum dilecte <hi rend="italic">coniugis Orpheus</hi></l>
<l>sensit et irato pectore fata tulit.</l>
<l>Sed quid flere iuvat? <hi rend="italic">Fatorum</hi> immobilis <hi rend="italic">ordo</hi> est</l>
<l>nec superum nostras audiet ira preces.</l>
</lg></div2>

<div2><head rend="italic">XI IN LISIAM</head>
<lg>
<l>Lisia quid redolet? Sapit hec tibi Lisia mella?</l>
<l>Et reris soli grata sit illa tibi?</l>
<l>Atque tuam reputas? Tamen hec in fornice vivit</l>
<l>et tua, non vultus diligit illa tuos.</l>
<l>Ac siquem illa colit, non te, puto, diligat illa,</l>
<l>alter inest oculis gratior usque suis,</l>
<l>quem nosti et tecum ducit <hi rend="italic">noctesque diesque</hi></l>
<l>et simulat quod se nulla puella velit.</l>
<l>Ut tibi vera loquar: meretrix est. Ergo mariti</l>
<l>iura negat multos nunc habitura procos.</l>
<l>Lisia si placeat, placet hec tua Lisia multis,</l>
<l>sed magis illa colit qui magis inde dabit.</l>
</lg></div2>

<div2><head rend="italic">XII IN BARTHOLOMEUM</head>
<lg>
<l>Bartholomee, sacros nequeo tibi mittere versus</l>
<l>nomine versiculos impediente tuo.</l>
<l>Nil habeo reliquum, quo possim querere amicos,</l>
<l>si desit nostris scripta tabella modis;</l>
<l>ni te scribendo, ni te mihi carmine iungam,</l>
<l>dic mihi, quo possim iure placere tibi.</l>
<l><hi rend="italic">Ast ego</hi> si scribam, perturbor Bartholomeo</l>
<l>nomine non suavi conveniente lire.</l>
<l><hi rend="italic">Te precor</hi> ergo aliud levius <hi rend="italic">tibi nomen</hi> adoptes,</l>
<l>quod valeam numeris <hi rend="italic">inseruisse meis</hi>.</l>
</lg></div2>

<div2><head rend="italic">XIII EPITAPHIUM</head>
<lg>
<l>Hic tegor haud ulli scelere et feritate <hi rend="italic">secundus</hi>:</l>
<l>corrupta est vicio multa puella meo.</l>
<l>Quotque habui digitos totidem <hi rend="italic">sub tartara misi</hi></l>
<l>nocte una illustres proditione animas.</l>
<l>Sed tandem occubui penaque affligor acerba:</l>
<l>sera licet superum est, non fugit ira malos.</l>
</lg></div2>

<div2><head rend="italic">XIV IN CORINUM</head>
<lg>
<l>Minxerat hic Helene mediamque ambiverat urnam,</l>
<l>que tota est capiti fusa, Corine, tuo;</l>
<l>hic dedit Andromache calidum et Philomena liquorem,</l>
<l>hoc tulit epotum Lesbia vase merum;</l>
<l>hic Dapne atque alie tenere minxere puelle:</l>
<l>urina hec lenam tinxerat uda tuam.</l>
<l><hi rend="italic">Proh scelus</hi> infandum! Viole hec et lilia naso</l>
<l>pelvis odoranti debuit esse tuo.</l>
<l>Quod quereris, magno ere procus quesisset et ipsam</l>
<l>vessica missam forte bibisset aquam.</l>
</lg></div2>

<div2><head rend="italic">XV IN AXERETUM</head>
<lg>
<l>Ipse pios quoniam colis, Axerete, poetas,</l>
<l>carmina et ipsa tuo semper in ore sonant,</l>
<l>mirabar quod te summa cum laude ferebant</l>
<l>scire sub infesto belligerare mari,</l>
<l>et quia te magnos traxisse ex hoste triumphos</l>
<l>fama refert musa te comitante tua.</l>
<l>Mira quidem res est nostroque remotior evo</l>
<l>carmina pugnaci collibuisse viro.</l>
<l>Vidi ego magnanimos, quos fama <hi rend="italic">ad sidera tollit</hi></l>
<l>et qui sunt vulgi semper in ore duces,</l>
<l>omnibus invisos se se prebere poetis</l>
<l>atque ipsos patria cogere abire sua.</l>
<l>“Ite procul” sevus dicebat Clodius olim,</l>
<l>“ite alio, vates, carmina ferte alio.</l>
<l>Frigoris expertes tecto gaudetis et umbra.</l>
<l>Qui faciet versus? Quis nisi potus erit?</l>
<l><hi rend="italic">Nos patriam</hi> et sanctos tutamur ab <hi rend="italic">hoste penates</hi></l>
<l>nostraque communes dextera servat opes.</l>
<l>Vos odi, inbelles, alieno <hi rend="italic">parta labore</hi></l>
<l>sumentes et quos carmina sola iuvant.</l>
<l>Quod si vos adeo oblectant versusque lireque,</l>
<l>ite et carminibus pascite corpus iners”.</l>
<l><hi rend="italic">Haud ignota</hi> cano nostraque etate probatum est</l>
<l>ingenium armato displicuisse duci.</l>
<l>Cur igitur mediis colit Axeretus in armis</l>
<l>Aonidas, Vegium (nam tuus ille) peto.</l>
<l>Tum Vegius (de te sermo nam forte vicissim</l>
<l>constiterat) laudes <hi rend="italic">incipit ipse</hi> tuas.</l>
<l>“Axeretus” ait “prisce virtutis utranque</l>
<l>(quod modo quis credat?) maluit ire viam.</l>
<l>Scilicet et musas complexus et arma comanti</l>
<l>ornatus galea versat in ore modos</l>
<l>et modo Virgilii, nonnunquam gaudet Homeri</l>
<l>versibus, historiam nec minus inde legit.</l>
<l>Ni mirum sanctos si diligit ille poetas:</l>
<l>est hominis caros semper habere pares.</l>
<l>Sic placuere bonis quondam ductoribus ipsi</l>
<l>vates, quod docti sepe fuere duces.</l>
<l>Doctus erat Cesar de se qui scripsit, et heres</l>
<l>narravit vite qui benefacta sue.</l>
<l>Ducebant Veteres scitos in prelia vates,</l>
<l>qui canerent sacris <hi rend="italic">bella gerenda</hi> modis;</l>
<l>noverunt quantum divina poemata possent</l>
<l>quotque duces faciat vivere Virgilius.</l>
<l>Mutavit priscos hominum vecordia mores,</l>
<l>iam dudum in castris nulla Minerva fuit.</l>
<l>Ille autem nostro similem non invenit evo</l>
<l><hi rend="italic">atque ideo</hi> laudis dignior ipse mee est.</l>
<l>Quem si carminibus, si laudo aliquando libellis,</l>
<l>ni mirum raros vult mea musa viros”.</l>
<l>Sic Vegius. Tum me <hi rend="italic">virtutem accendit</hi> in ipsam,</l>
<l>accendit mire <hi rend="italic">laudis amore</hi> tue.</l>
<l>Inde velim (siquid facies mea carmina) nomen</l>
<l>sepe tuum scriptis <hi rend="italic">inseruisse meis</hi>.</l>
</lg></div2>

<div2><head rend="italic">XVI IN CINTHIAM</head>
<lg>
<l>Qui miserum totiens expertus iam sit amorem</l>
<l>cur iterum laqueos incidit ille novos?</l>
<l>In foveam quotiens lapso pede fluxit asellus,</l>
<l>invitus tales cogitur ire vias.</l>
<l><hi rend="italic">Ast ego</hi> quid sit amor, quid dura incendia novi</l>
<l>et quot mortifero sint in amore doli;</l>
<l>et tamen infelix iterum compellor eodem,</l>
<l>cogor et antiquo <hi rend="italic">subdere colla</hi> iugo.</l>
<l>Tantum sola potes in me, que sidere quo vis,</l>
<l>Cinthia, me ducis, Cinthia, meque trahis.</l>
<l>Stare tua haud contra possum vel tela vel artes</l>
<l>et si me ludis, ludier usque iuvat.</l>
</lg></div2>

<div2><head rend="italic">XVII IN MENTINUM</head>
<lg>
<l>Cur <hi rend="italic">iterum atque iterum vacuo</hi>, Mentine, <hi rend="italic">cerebro</hi></l>
<l>ambitur passu Laurea diva tuo?</l>
<l>Quid tibi vis hominum? Quid habes quod diligat in te</l>
<l>Laurea? Qua forma es? Qua probitate vales?</l>
<l>Nigrior es corvo, stigia pallentior umbra.</l>
<l>Quale tibi ingenium, quale tibi eloquium est?</l>
<l>Tu sibi te Paridem placidum ve putas Ganimedem</l>
<l>et versas totum pectore Aristotelem.</l>
<l>Falleris. Ipsa tuo non stat sapientia sensu,</l>
<l>non est iudicio pulchra Diana suo.</l>
<l>Quin tu aliquid peragis, quod te, dum creverit etas,</l>
<l>nutriat et senium claudat honore tuum?</l>
<l>Desine fallaces temptare Cupidinis artes:</l>
<l>Laurea celestis digna furore proci est.</l>
</lg></div2>

<div2><head rend="italic">XVIII EPITAPHIUM</head>
<lg>
<l>Discite nunc ex me, vite quem penitet acte,</l>
<l>qui male deduxi tempora longa, senes:</l>
<l>si magis aut ipsum vixissem <hi rend="italic">Nestora totum</hi>,</l>
<l>nil tamen in melius reddita vita foret.</l>
<l>Nec me mortali credebam <hi rend="italic">sanguine cretum</hi></l>
<l>nec nostrum rebar posse perire genus.</l>
<l>Fallebar, quoniam vita defunctus iniqua</l>
<l>hic tegor: ast anime que mala sint taceo.</l>
<l>Vos igitur moneo, quamvis breve tempus habetis:</l>
<l>id quoque (nam sat erit) reddite sponte deo.</l>
</lg></div2>

<div2><head rend="italic">XIX IN CINTHIAM</head>
<lg>
<l>Cinthia, quid ploras? <hi rend="italic">Nitidos</hi> quid turbat <hi rend="italic">ocellos</hi>?</l>
<l>Quis modo te fletus, quis modo langor habet?</l>
<l>Si tibi deformis facies invisa mariti,</l>
<l>si dolor inculto est concubuisse viro,</l>
<l>desine flere, precor; ne sit tibi causa dolendi</l>
<l>abs te quod magni debuit eris emi.</l>
<l>Nam potes acceptas <hi rend="italic">a corruptore tabellas</hi></l>
<l>et legere et pulchro reddere verba proco.</l>
<l>Ipse, licet norit quod te formosus adulter</l>
<l>tractet, adhuc molli pectore cuncta feret.</l>
<l>Femina deformi vidua est que nupsit amanti</l>
<l>proque suo poterit se gerere arbitrio.</l>
<l>Sepe licet videas turgescere coniugis ora,</l>
<l>victa supercilio mox cadet ira tuo.</l>
<l>Ipse petet veniam tanquam peccaverit et te</l>
<l>leserit et quicquid poscitur inde dabit</l>
<l>atque tuo tantum contentus vivet amore</l>
<l>nec petet assiduis tecta aliena dolis.</l>
<l>Formosum contra si sis sortita maritum,</l>
<l>te miseram! Quantis falleret ille modis!</l>
<l>Non tibi, sed multis natum se crederet et quod</l>
<l>das modo sola daret <hi rend="italic">plurima turba</hi> sibi.</l>
<l>Forma viri nuptis nimium est damnosa puellis:</l>
<l>quam dolet Oenone substinuisse Parim!</l>
<l>Iupiter ut nulli placeat Saturnia vellet,</l>
<l>egregium Eneam plorat Elissa suum.</l>
<l>Ergo tuo inculto vivas contenta marito</l>
<l>et tibi quod desit mox aliunde pete.</l>
</lg></div2>

<div2><head rend="italic">XX IN CALCIOPEM</head>
<lg>
<l>Calciope, o fer opem, tacito ne vulnere Petrus</l>
<l>occidat. Egregio parce, puella, proco.</l>
<l>Da sibi quod postquam dederis mira arte iuvabit</l>
<l>et dices: tacui quid <hi rend="italic">male sana</hi> diu?</l>
<l>Experiere pio quanta est in amore voluptas:</l>
<l>gaudia mille dabis, gaudia mille feres.</l>
<l>Dulce rogatur opus rerum nec dulcior ulla est,</l>
<l>quam semel ut dederis sepe dedisse voles.</l>
<l>Et quis erit primos dignus <hi rend="italic">decerpere flores</hi>?</l>
<l>Si Petrum expendis, undique Petrus erit.</l>
<l>Ac mihi si carum serves a morte sodalem,</l>
<l>in celum calamo, diva, ferere meo;</l>
<l>sin pereat, totum contra te <hi rend="italic">Acheronta movebo</hi></l>
<l>et faciam versus in tua damna sacros.</l>
</lg></div2>

<div2><head rend="italic">XXI IN CINTHIAM</head>
<lg>
<l>Uror et accenso <hi rend="italic">nulla</hi> est <hi rend="italic">medicina</hi> furori,</l>
<l>nulla meo medica est herba reperta malo.</l>
<l>Egrotus si forte fuit, valet esa leoni</l>
<l>simia virosas restituisse vices.</l>
<l>Pardus edit capreas, siquis sibi langor, agrestes:</l>
<l>inventa est morbis hec medicina suis.</l>
<l>Dictamnus, <hi rend="italic">tergo</hi> siquando <hi rend="italic">hesere sagitte</hi>,</l>
<l>silvestrem <hi rend="italic">mira</hi> liberat <hi rend="italic">arte</hi> capram.</l>
<l>Querit item ramos frondentis cervus olive,</l>
<l>languidus ut magno forte dolore fuit.</l>
<l>Ursus adit foveam, qua se formica recludit,</l>
<l>et quanta est illic lingua per ora patet;</l>
<l>illa putat carnes et amatam currit ad escam;</l>
<l>fallitur, et vasto pectore clausa perit</l>
<l>et magnum veteri morbo sic liberat ursum:</l>
<l>morte sua infelix damna aliena levat.</l>
<l>Denique cunctarum canis est medicina ferarum</l>
<l>sanguis, et his ceso redditur hoste salus.</l>
<l>Norunt queque suis animalia querere morbis</l>
<l>auxilia et nullum fallitur inde pecus.</l>
<l><hi rend="italic">Ast ego</hi> si norim quod sola est Cinthia nostri</l>
<l><hi rend="italic">causa mali</hi>, que me sola beare potest;</l>
<l>illa tamen nostros nulla iuvat arte labores</l>
<l>et cruda auxilium sepe rogata negat.</l>
<l>Non ego magna peto neque mortem, Cinthia, posco,</l>
<l>diva, tuam: facile est quod, mea nimpha, rogo:</l>
<l>scilicet ut nostro liceat dare tempus amori:</l>
<l>sic dabis ut fiam, Cinthia, salvus opem.</l>
</lg></div2>

<div2><head rend="italic">XXII IN COTTAM</head>
<lg>
<l>Gallorum magno que mittam carmina regi</l>
<l>erroris, Cotta, respice siquid habent.</l>
<l>Doctus es et cithara te etiam donavit Apollo</l>
<l>et tua cum sanctis vatibus aucta domus.</l>
<l>Ne referam multos: quid avunculus? Ille deorum</l>
<l>colloquio suavi carmine iunctus erat;</l>
<l>quem <hi rend="italic">decus</hi> etruscis atque <hi rend="italic">indelebile nomen</hi></l>
<l>eternum faciens traxit in astra deus.</l>
<l>Huic similis fies paribusque imitabere vatem</l>
<l>versibus et nomen non tibi dispar erit.</l>
<l>Nam tua iam virtus clara est omnesque fatentur</l>
<l>quid valeas prosa, carmine quid valeas.</l>
<l>Inde meas poteris musas trutinare. Lege ergo</l>
<l>carmina iudicio discutienda tuo.</l>
</lg></div2>

<div2><head rend="italic">XXIII IN AMOREM</head>
<lg>
<l>Quid me ludis, Amor? Quid me, sevissime, cogis</l>
<l>in mea letifera currere fata manu?</l>
<l>Dure puer, dura natus de matre, Cupido, es:</l>
<l>non dii, sed rabide te genuere fere.</l>
<l>Aut ego te rigido natum de marmore credam:</l>
<l>durius en ipso marmore pectus habes.</l>
<l>Aut hircana tibi concesserit ubera tigris</l>
<l>vel que te genuit seva leena fuit.</l>
<l>O miserum, qui te <hi rend="italic">superum</hi> dignatur <hi rend="italic">honore</hi></l>
<l>et tua fumifero numina thure rogat.</l>
<l>Surdus es et geminas rogitantibus <hi rend="italic">obstruis aures</hi>,</l>
<l>cecus es et nullum qui roget usque vides.</l>
<l>Si deus ipse fores, si certum numen haberes,</l>
<l>qui modo sepe nocet, sepe iuvaret amor.</l>
<l>Iupiter ipse deus quoniam iuvat equus Olimpo est</l>
<l>nullaque celesti numina ab axe nocent.</l>
<l>Dii faciles homini sunt et pietate moventur,</l>
<l>exaudire preces votaque digna solent.</l>
<l>Supplicibus grata respondet <hi rend="italic">corniger Hamon</hi></l>
<l>voce nec orantes spernit Apollo suos.</l>
<l>Atque ideo Veteres statuere altaria divis</l>
<l>et posita est ipsis hostia cesa deis.</l>
<l>Sed tu sponte noces, <hi rend="italic">precibus</hi> nec <hi rend="italic">flecteris ullis</hi>,</l>
<l>quas ego nocte fero, quas ego luce fero.</l>
<l>Dure puer, dura natus de matre, Cupido, es:</l>
<l>non dii, sed rabide te genuere fere.</l>
<l>Fletibus heu quantis oneravique <hi rend="italic">ethera votis</hi>,</l>
<l>qui potui lacrimis saxa movere meis.</l>
<l>Solus Amor tacuit. Mecum flevere leones</l>
<l>et visa est gemitus silva dedisse pios.</l>
<l>Haud aliter, sevo <hi rend="italic">cum Gallus amore</hi> periret,</l>
<l><hi rend="italic">Menalus et</hi> lacrimas <hi rend="italic">saxa</hi> Licea dabant.</l>
<l>Quid cupis? Ipse semel dixisses, improbe, saltem:</l>
<l>qui perit ex multis pauca rogasset amans.</l>
<l>Scilicet ut posset vite quod <hi rend="italic">denique restat</hi></l>
<l>ducere ubi est fletus Cinthia causa sui.</l>
<l>At procul exagitor, procul hac me pellis ab urbe,</l>
<l>me procul ab domina cogis abire mea.</l>
<l>Nec te noster amor dure ve inflectere flamme</l>
<l>ulla potest pietas, insidiose puer.</l>
<l>Insidiose, tuos audes vexare poetas:</l>
<l>nimirum divos ledis, inique puer.</l>
<l>Te pater ipse timet Mavors qui <hi rend="italic">prelia miscet</hi></l>
<l>et te dii <hi rend="italic">pelagi</hi> dii baratrique timent.</l>
<l>Dure puer, dura natus de matre, Cupido, es:</l>
<l>non dii, sed rabide te genuere fere.</l>
<l>Debueras saltem nostri meminisse libelli,</l>
<l>quo cecini laudes, perfide, mille tuas.</l>
<l>Parce, puer. Non te, dum scripsi carmina, noram:</l>
<l>quas dederam laudes non tibi conveniunt.</l>
<l>Haud iterum nostro, puer, hoc laudabere versu,</l>
<l>crude puer, fueram quem ratus esse pium.</l>
<l>Ah! Sinis insontes leto succumbere amantes,</l>
<l>me sinis <hi rend="italic">indigna morte</hi> perire, puer.</l>
<l>Mille fero en mortes: vivo moriorque vicissim,</l>
<l>vita mihi mors est, mors mihi vita foret.</l>
<l>Quam video nusquam videorque videre puellam,</l>
<l>sepe sua ante oculos currit imago meos.</l>
<l>Et visa est <hi rend="italic">niveis</hi> mecum pugnare <hi rend="italic">lacertis</hi>:</l>
<l>fallor, et amplexus effugit umbra datos.</l>
<l>Continuo excrucior, <hi rend="italic">lacrime volvuntur inanes</hi>:</l>
<l>o nunquam misero visa sit illa mihi.</l>
<l>Hei mihi! <hi rend="italic">Quid volui? Que tanta insania</hi> menti est?</l>
<l>Nescio quid fugiam, nescio quid ve petam.</l>
<l><hi rend="italic">In partes</hi> animum <hi rend="italic">varias</hi> mentemque voluto,</l>
<l>haud scio que demum vita futura mea est.</l>
<l>Dure puer, dura natus de matre, Cupido, es:</l>
<l>non dii, sed rabide te genuere fere.</l>
<l>Me quoque dum pereo, superi, defletis amantem,</l>
<l>flet genus omne hominum, flet genus omne avium.</l>
<l>Solus, Amor, rides; tibi sum comedia soli:</l>
<l>me ne etiam letus fraude perire tua es?</l>
<l>“Hunc meus arcus” ais “transfixit arundine, cuius</l>
<l>vulnera cum Phebo Iupiter ipse timet”.</l>
<l>Nec tuus arcus erat, posset qui ledere nunc me;</l>
<l>scis mea quot laqueos fregerit ira tuos.</l>
<l>Una fuit nostras posset que incendere flammas,</l>
<l>huius et auxilio fretus in arma ruis.</l>
<l>Illa tuos arcus, celeres capit illa sagittas,</l>
<l><hi rend="italic">transadigit costas</hi> Cinthia sola meas.</l>
<l><hi rend="italic">Cinthia</hi> sidereis <hi rend="italic">miserum me</hi> infixit <hi rend="italic">ocellis</hi>,</l>
<l>(hoc fateor) precibus mota puella tuis.</l>
<l>Hec mihi pro meritis referuntur premia tantis:</l>
<l>vis ut amem; quod amem posse videre negas.</l>
<l>Quin peream potius, vitamque extinguere dextra</l>
<l>prestat. Abi! Iam te quo velit ira sequar.</l>
<l>Dure puer, dura natus de matre, Cupido, es:</l>
<l>non dii, sed rabide te genuere fere.</l>
<l>Discite nunc <hi rend="italic">ex me</hi>, iuvenes! <hi rend="italic">Ne credite</hi> Amori:</l>
<l>lurida sub dulci melle venena latent.</l>
<l>Dum novus est ignis, crescenti obstate furori:</l>
<l>qui novus est modica vincitur ignis aqua.</l>
</lg></div2>

<div2><head rend="italic">XXIV EGLOGA. VEGIUS–SILVIUS</head>
<sp><speaker>Silvius</speaker> <l> Rupibus in nostris que te fortuna coegit</l>
<l>solus ut ignotis valeas te credere silvis?</l>
<l>Te ne, Vegi, agnosco? Ni me tua <hi rend="italic">fallit imago</hi>,</l>
<l>ipsum te vidi <hi rend="italic">dumosa</hi> in <hi rend="italic">rupe</hi> canentem</l>
<l>tum, <hi rend="italic">potum pastos</hi> agerem dum ad flumina tauros;</l>
<l>nanque et oves iuxta memini pinusque secutas,</l>
<l>cum me forte tuos iussisti <hi rend="italic">ediscere</hi> versus.</l></sp>
<sp><speaker>Vegius</speaker> <l> O Silvi, hac etiam gratum <hi rend="italic">quod te alloquor hora</hi></l>
<l>et quod me nosti; veniet nec gratior usquam</l>
<l>alter in occursum; nam me tua fistula mestum</l>
<l>solari et poterit longos abolere dolores.</l>
<l>Nanque ego per <hi rend="italic">silvas</hi> et per <hi rend="italic">deserta ferarum</hi> </l>
<l>errabundus agor, nostri si forsitan ulla</l>
<l>cesaris occurrant vestigia, quando secutum</l>
<l>his illum accepi rigidas in montibus ursas.</l></sp>
<sp><speaker>Silvius</speaker> <l> Falleris. Hac ipsa nunquam regione moratur</l>
<l>cesar, et, ignaro si quicquam credis amico,</l>
<l>collibus his frustra nemorum sub nocte iacebis.</l>
<l>Sed <hi rend="italic">que tanta</hi> sui tenuit te <hi rend="italic">causa videndi</hi>?</l></sp>
<sp><speaker>Vegius</speaker> <l> Si nescis: semper pastoribus ille favendum</l>
<l>duxit, et agrestes prospexit honore poetas.</l>
<l>Ipse meam forsan (<hi rend="italic">quamvis</hi> sit <hi rend="italic">rustica</hi>) <hi rend="italic">musam</hi></l>
<l>audiet atque, meis dederit si pascua capris,</l>
<l>mille suas referam prestanti <hi rend="italic">carmine laudes</hi>.</l>
<l>Sed nunc in viridis que scripsi carmina fagi</l>
<l>corticibus noster cupiebam cesar haberet.</l>
<l>Verum incerta sequor vestigia; montibus illum</l>
<l>omnibus exquiro silvasque revertor ad omnes,</l>
<l>si mihi vel tellus daret hunc ex <hi rend="italic">omnibus una</hi>.</l>
<l>Sed quid agam? Tu me pastorem dirige, de te</l>
<l><hi rend="italic">si bene quid merui</hi>: vituli dum sepe rogares</l>
<l>ostendi furem, qui sub spineta latebat.</l></sp>
<sp><speaker>Silvius</speaker> <l> Quid facias, mecum noctem ni duxeris unam?</l>
<l>Quo ducas pecudes, cupidas quoque graminis agnas,</l>
<l>quas via saxosis confecit vallibus? Et nox</l>
<l>iam ruit etherei de vertice missa balini;</l>
<l>omnia <hi rend="italic">villarum</hi> superat iam <hi rend="italic">culmina</hi> fumus;</l>
<l>uxores fessis reparant alimenta bubulcis.</l>
<l>Fronde sub hac igitur somnum <hi rend="italic">captabis</hi> opaca</l>
<l><hi rend="italic">propter aque rivum</hi>. Sed nos dum somnus habebit</l>
<l>picula servabit teneros cum <hi rend="italic">matribus edos</hi>.</l>
<l>At prius ex orto sumetur cenula nostro</l>
<l>et que iam longo <hi rend="italic">pendere</hi> sub <hi rend="italic">arbore poma</hi></l>
<l>tempore sum passus, nunc ipsa legemus ovantes</l>
<l>hospitibus servata diu. Nec copia desit</l>
<l>lactis. Adhuc plene pressabimus ubera capre.</l>
<l><hi rend="italic">Crastina</hi> cumque dies hortalisque ipse <hi rend="italic">rudebit</hi></l>
<l>hic sublimis apex, somno surgemus et ere</l>
<l>proxima conducta superabimus equora cimba</l>
<l>illuc, e medio tumulus quo surgit aquarum.</l>
<l>Ad dominum venies domino gratissimus hospes,</l>
<l>si <hi rend="italic">cantare</hi> venis <hi rend="italic">et respondere</hi> paratus.</l>
<l>Nanque ego carminibus quid possit uterque canoris</l>
<l>experiar, versu quamvis superandus amici.</l>
<l>Tunc, ut amare tuam dignabitur ille cicutam,</l>
<l>protinus incipies pastorum primus haberi.</l>
<l><hi rend="italic">Fortunate puer</hi>! Tum cesaris ora videbis.</l>
<l>Huius enim maior (quem nosti) Pollio frater</l>
<l>principis assidua sequitur vestigia cura</l>
<l>sive domi fuerit civilia iura daturus</l>
<l>bellorumque modos ducibus dicturus habendos</l>
<l>sive <hi rend="italic">acres</hi> venetur <hi rend="italic">apros</hi> seu rura pererret</l>
<l>cesar: adest semper qui Pollio consulat auri.</l>
<l>Hec ego, <hi rend="italic">lacte donum</hi> plenam dum ferre solebam</l>
<l>mulctram, inter pueros memini dixisse Menalcam.</l>
<l>Quanto igitur poterit dominus te tollere honore!</l>
<l>Invidus Italia victus concedet Amintas.</l></sp>
<sp><speaker>Vegius</speaker> <l> Muse, <hi rend="italic">noster amor</hi>, quarum me lacte fovendum</l>
<l>prima dies habuit, surgentem <hi rend="italic">ornate poetam</hi>.</l>
<l>Ecce feror, magnis me vectat honoribus etas</l>
<l>proxima, Corvino <hi rend="italic">rumpantur ut ilia</hi> Tusco.</l>
<l><hi rend="italic">Spargite</hi> nunc ederas, summittite <hi rend="italic">fontibus umbras</hi>,</l>
<l>Silvius ut nostras possit contingere baccas.</l>
<l>Hic decus omne meum, vestri solamen alumni.</l>
<l>Cui modo que meritis reddemus premia tantis?</l>
<l>Bina tibi, Silvi, (quod possum) pocula dono.</l>
<l>Accipe, quis <hi rend="italic">torno</hi> facilem superaddidit Eglen</l>
<l>Alchimedon magno nectentem vincla Sileno.</l>
<l>At domino quicunque meis <hi rend="italic">ab ovilibus</hi> edi</l>
<l>provenient magno mittentur honore quotannis,</l>
<l>et pinguis vitulus, quem non pudet ubera matris</l>
<l>ducere, qui nullo vexabit robora cornu,</l>
<l>cesar ut ille sui cognoscat carmina vatis.</l>
<l>Sed veniam quocunque mones, quocunque iubebis.</l>
<l>Interea medio que surgit <hi rend="italic">gurgite moles</hi>?</l>
<l><hi rend="italic">Dic age</hi> quo prono descendant remige lembi,</l>
<l>siquid habes dignum dictu dignumque relatu</l>
<l>quodque domi possim solita cantare cicuta.</l></sp>
<sp><speaker>Silvius</speaker> <l> Non invisa petis. Veteri si credimus evo,</l>
<l>hec loca letifero quondam serpente teneri</l>
<l>collibus affirmant, qui plurimus heserat istis,</l>
<l>principio rerum, multis <hi rend="italic">labentibus annis</hi>.</l>
<l>Tunc et oves nulle circum nulleque capelle</l>
<l>pinguia nec magni tondebant pascua tauri.</l>
<l>Nulla domus fuerat, nullus quoque pastor et agri</l>
<l>nullus arator erat, nullum vineta ligonem</l>
<l>passa fuere: malum compleverat omnia virus.</l>
<l>Tunc, ut erat vita sanctissimus, advenit hospes</l>
<l>Iulius, ingenio vivax, qui fluctibus unus</l>
<l>preciperet, magnis qui tempestatibus, et qui</l>
<l>cogeret imperio cunctos hominesque ferasque.</l>
<l>Greculus hic primum valli cum proximus esset</l>
<l><hi rend="italic">huc illuc volvens oculos</hi> plena omnia vidit</l>
<l>anguibus atque lacu multas <hi rend="italic">capita alta ferentes</hi></l>
<l>bestiolas. Parvo stetit et post tempore dixit</l>
<l>extenditque manum: “Immedicatis morsibus ite,</l>
<l>ite procul celeres nostris e finibus, angues”.</l>
<l><hi rend="italic">Nec mora</hi> sublatis abierunt passibus illi,</l>
<l>ac velut admonitus iussu <hi rend="italic">monitu</hi>que <hi rend="italic">deorum</hi></l>
<l>siquis adest, nulli nocuit nullumque momordit.</l>
<l>Ille deo fidens et captus amore locorum</l>
<l>credit se magnis his fluctibus et pede sicco</l>
<l>ingreditur nulla corpus subeunte biremi;</l>
<l>sub pedibus tunica ceu vectus navibus ibat</l>
<l>atque <hi rend="italic">locum tenuit</hi>, quo cernitur insula. Saxum</l>
<l>hoc fuit et nudum pulso serpente relictum.</l>
<l>Ille senex fessus multisque laboribus actus</l>
<l>“Hic moriemur” ait “sedemque hanc ossibus unam</l>
<l>eligimus nostris; hic ultima conditur edes”.</l>
<l>Inde domum struxit divini numinis, in qua</l>
<l>plurimus accensa consurgit lampade fumus</l>
<l>et sua perpetuo celebrat divina sacerdos.</l>
<l>Mille deo vatem, que nunc <hi rend="italic">altaria fumant</hi>,</l>
<l>erexisse ferunt fugientem grecula regna</l>
<l>urbibus Italie in nostris centumque sacrasse</l>
<l><hi rend="italic">templa Iovi</hi> magno; sed cum se transtulit ad nos</l>
<l>(res est nota) senex populis <hi rend="italic">comitantibus</hi> ibat,</l>
<l>has quorum eternum terras tenuere minores.</l>
<l>Illic ergo diem clausit, quando omnia vidit</l>
<l>structa locis, animamque deo, sed corpora templo</l>
<l>commisit, quo quisque malis vexatus ab umbris</l>
<l>pastorum refugit et mentem liberat egram.</l>
<l>Nanque bibit patera vinum, cum qua ille bibebat,</l>
<l>que lapide ingenuo splendet, dextramque bacillo</l>
<l>porrigit, ille senex quo se firmare solebat.</l>
<l>Edificata suis tunc est cultoribus Orta,</l>
<l>piscibus ac pomis et pulchra dives oliva.</l>
<l>Que contra medio vallis respondet Apella est,</l>
<l>mella favo et dulces que sumit vitibus uvas.</l>
<l>Triginta veteri pulchras regit ordine villas</l>
<l>insula cui servit, cui munera lactis <hi rend="italic">et edos</hi></l>
<l>mittimus et ruris dominum pecorisque vocamus.</l>
<l>Ad quem cum venies, divum vidisse putabis.</l>
<l>Hec satis ut stipule committere possis acute</l>
<l>et tua que possit cantare sub arbore Clio.</l></sp>
<sp><speaker>Vegius</speaker> <l> O ego nocturna videar tibi tetrior umbra,</l>
<l>horridiorque urso, calcata vilior herba,</l>
<l><hi rend="italic">si non</hi> ista dies <hi rend="italic">toto</hi> mihi <hi rend="italic">longior anno est</hi>.</l>
<l>Excrucior iam nosse virum templumque videre</l>
<l>sacratumque senis corpus pateramque bacillumque</l>
<l>et domino servire tuo tecumque vicissim</l>
<l>has <hi rend="italic">inter silvas</hi> versus dictare canoros.</l>
<l>Quales tum laudes et qualia nomina nostro</l>
<l>attribuam domino! Quanta mihi Pollio cera</l>
<l>impressus, quanta resonabit <hi rend="italic">cortice fagi</hi>!</l>
<l>Victor ut in turma gladio donatur et auro</l>
<l>Eacide similis duris assuetus in armis</l>
<l><hi rend="italic">sole sub ardenti</hi> media cantabitur umbra.</l>
<l>Sed <hi rend="italic">vos, o lauri</hi>, vos, antiquissima quercus</l>
<l>robora, que nostri referetis cesaris acta,</l>
<l>unde sit acceptus nostris maioribus anguis</l>
<l>victrices semper ducturus in arma cohortes,</l>
<l>regibus accepta dicetis lilia Gallis,</l>
<l>qua virtute Iovis nostro se iunxerit ales</l>
<l>serpenti, et quanta confecit prelia laude:</l>
<l>omnia dicetis veterum vestigia, lauri.</l>
<l>Parte alia pulchro resonabit carmine pinus</l>
<l>queque triumpharint victricia signa Philippi,</l>
<l>pugnatum quotiens fuerit <hi rend="italic">terraque marique</hi></l>
<l>fortiter, et capte scribentur classis honores.</l>
<l>Denique qua venetos affecit clade marinos</l>
<l>et florentinas acies et signa subacta</l>
<l>dicetis, corili, dicetis carmine nobis.</l>
<l>Omnia venturi cantabit fata cupressus</l>
<l>temporis, et magna tulerit que voce quieto</l>
<l>musa mihi et somnis vecto super avia Cirre,</l>
<l>adstarent dum nimphe omnes, audiret Apollo,</l>
<l>populus expediet; nam que mihi dicta futura</l>
<l>secula? Que nobis surget viventibus etas?</l>
<l>Regnabit divus confectis ordine bellis</l>
<l>cesar et aurato revirebunt <hi rend="italic">omnia seclo</hi>;</l>
<l>nanque redit mundo Saturni certior heres.</l>
<l>O nobis <hi rend="italic">liceat</hi> tunc omnia scribere <hi rend="italic">facta</hi></l>
<l>cesaris et magnis implere theatra coturnis.</l>
<l>Carmina divini faciemus proxima Phebi</l>
<l>versibus atque Linum superantia et Orphea magnum.</l>
<l>Sed quid nunc agimus? In me mora non erit et si</l>
<l><hi rend="italic">nocte</hi> velis <hi rend="italic">media</hi> dominum properemus ad ipsum,</l>
<l>dum clause servantur oves et ovilibus agni,</l>
<l>clausa nec ipsa lupum trepidant armenta malignum.</l></sp>
<sp><speaker>Silvius</speaker> <l> Hoc erat extremum, quod de te exculpere vellem,</l>
<l>dive poeta; alios tamen expectabimus ortus</l>
<l>Luciferi; tota prius hac te nocte tenebo.</l>
<l>Hunc tumulum supera, placido succedimus antro. </l>
</sp></div2></div1>
<div1><head>Epigrammata</head>


<div2><head rend="italic">I AD BARTHOLOMEUM ROVARELLAM</head>
<lg>
<l>Hoc te, <hi rend="italic">si fas est</hi>, donamus munere, presul</l>
<l>magne Ravennatum: carmina pauca lege.</l>
<l>Nil hic continui poteris reperire laboris,</l>
<l>hora sed hic varium quelibet urget opus.</l>
<l>Sunt, fateor, nuge; sed amant quoque seria nugas:</l>
<l>quis faciem Socratis semper habere queat?</l>
<l>Tempora consiliis, sunt tempora digna theatris,</l>
<l>nec male post Senecam, Plaute, legere mihi.</l>
<l>Prisca fuit multo quam nostra severior etas:</l>
<l>illa tamen ludos, reperit illa sales.</l>
<l>Nec tibi vel Petri cum successore moranti</l>
<l>quoslibet abdictos credimus esse iocos.</l>
</lg></div2>

<div2><head rend="italic">II AD QUADRATUM</head>
<lg>
<l>Que te causa dedit nobis, Quadrate? Quid optas</l>
<l>aut media speras figere barbarie? –</l>
<l>Confiteor: sanctam veni dicturus ad aram;</l>
<l>in causis lites cum Cicerone feram. –</l>
<l>Aspice causidicos: minima est vindemia, soli</l>
<l>Sergius et Sibaris reliquias relegunt. –</l>
<l>Si nil iura ferent, dictare poemata possum:</l>
<l>Orpheus atque Linus non meliora cudent. –</l>
<l>Stulte, <hi rend="italic">quid insanis</hi>? Nescit toga barbara versus:</l>
<l>nudus Virgilius, nudus Homerus eris. –</l>
<l>At dominis servire queam. – Vix quinque sub ista</l>
<l>spe vivunt famuli, cetera turba perit. –</l>
<l>Dic age, quid faciam? Nam certum est vivere nos hic. –</l>
<l>Mentiri aut leno si potes esse, mane.</l>
</lg></div2>

<div2><head rend="italic">III INDIGNATIO</head>
<lg>
<l>Vincite, damnati per secula, vincite mores:</l>
<l>officium nullus possit habere bonus.</l>
<l>Siquis at impurus, siquis cervicis acerbe,</l>
<l>siquis crudelis, siquis adulter erit,</l>
<l>siquis ob incestum famosus, siquis avarus,</l>
<l>proditor antique siquis amicicie,</l>
<l>siquis delator, siquis periurus et omni</l>
<l>fraude potens, siquis lenoque furque fuit:</l>
<l>hic habeat nummos, hic edes, predia, servos</l>
<l>et fasces summi, si licet, imperii.</l>
<l><hi rend="italic">Magne pater</hi> superum, quo nunc tua <hi rend="italic">cura recessit</hi>?</l>
<l>Hec populum pateris crimina ferre tuum?</l>
<l><hi rend="italic">Quid loquor</hi>? Ira pii non est festina Tonantis,</l>
<l>sed magis ut differt, sic coquit illa magis.</l>
</lg></div2>

<div2><head rend="italic">IV EPITAPHIUM EMANUELIS CHRISOLORE GRECI</head>
<lg>
<l><hi rend="italic">Ille ego qui</hi> Latium priscas imitarier artes</l>
<l>explosis docui sermonum ambagibus et qui</l>
<l>eloquium magni Demosthenis et Ciceronis</l>
<l>in lucem retuli Chrisoloras nomine notus:</l>
<l>hic sum post vitam et peregrina in sede quiesco. </l>
<l>Huc me concilii deduxit cura, trium dum</l>
<l>pontificum ecclesiam vexaret seva tirannis.</l>
<l>Roma meos genuit maiores; me bona tellus</l>
<l>bizantina tulit, cinerem Constantia servat.</l>
<l>Quo moriare loco nil refert: <hi rend="italic">undique celum</hi></l>
<l>penarumque locus mensura distat eadem.</l>
</lg></div2>

<div2><head rend="italic">V IN MUNDUM</head>
<lg>
<l>Cur me, munde, vocas? Cur me spe <hi rend="italic">pascis inani</hi>,</l>
<l>cui nihil est certi perpetuique boni?</l>
<l>Forma diu nulla est, pereunt splendorque nitorque</l>
<l>nec vires possunt corporis esse diu.</l>
<l>Quid mihi divitie, quid ve alta palatia prosint</l>
<l>regnaque, si nequeunt tollere mentis onus?</l>
<l>Stulticiam et morbos et curas regibus aufer</l>
<l>et ne cogantur, dum vocat hora, mori,</l>
<l>assit honor semper maneatque potentia longum,</l>
<l>nulla voluptatis tempore vis pereat:</l>
<l>tunc ego te dicam magnum fatearque potentem</l>
<l>militiam cupiens et tua castra sequi.</l>
<l>Sed te ceca regit vario fortuna labore</l>
<l>nec lux quid pariat crastina nosse potes.</l>
<l>Desine blanditiis homines accersere falsis:</l>
<l>stat servire Deo, qui bona certa dabit.</l>
</lg></div2>

<div2><head rend="italic">VI IN IURISTAM MALEDICUM</head>
<lg>
<l>Ingenio dotate malo, qui carmina temnis</l>
<l>et laudas que non discere iura potes:</l>
<l>Bartolus et glose desint: quasi mutus abibis</l>
<l>nec tabulas <hi rend="italic">bis sex</hi> nec nova iura coles.</l>
<l>Si sapis, ergo tace nec perge lacessere vates,</l>
<l>stultitiam si vis posse latere tuam.</l>
</lg></div2>

<div2><head rend="italic">VII IN FALSUM PRECEPTOREM</head>
<lg>
<l>Cur de preceptis loqueris male falsus honestis,</l>
<l>si non, ut dicis, vivere posse studes?</l>
<l>Tantum animo prosunt egro bona verba sine actu,</l>
<l>corpore in egroto quam sine re medicus.</l>
</lg></div2>

<div2><head rend="italic">VIII AD NEAPOLITANOS</head>
<lg>
<l><hi rend="italic">Quid dubitas</hi> tanto portas iam pandere regi,</l>
<l>Parthenope? Non hic hostis, ut ante, venit.</l>
<l><hi rend="italic">Parcere subiectis</hi> didicit, domitare <hi rend="italic">superbos</hi>:</l>
<l>quod fortuna iugum fert tibi sume libens.</l>
<l>Nec tibi turpe putes decimo si vinceris anno:</l>
<l>Troia etiam tanto tempore capta fuit.</l>
</lg></div2>

<div2><head rend="italic">IX AD REGEM ARAGONUM</head>
<lg>
<l>Quis se, Alfonse, tibi regum par comparet usquam,</l>
<l>qui superas cunctos nomine reque viros?</l>
<l>Quis tantum ditionis habet <hi rend="italic">terraque marique</hi>?</l>
<l>Virtutis quis tam corporis atque animi?</l>
<l>Non sibi te late dominarier invidet orbis,</l>
<l>qui mallet totum se patuisse tibi.</l>
<l>Quis te vel melius regeret vel iustius illi</l>
<l>maiorique daret cum ratione modum?</l>
<l><hi rend="italic">Quid dicam</hi>? Vel tu deus es vel nullus in orbe est,</l>
<l>tantum qui pre te nomen habere queat.</l>
</lg></div2>

<div2><head rend="italic">X AD GALEAZIUM CUR OPES EXPETANTUR</head>
<lg>
<l>Quid valeant nummi querunt, quid predia, quidam,</l>
<l>si natura cupit nostra petitque parum.</l>
<l><hi rend="italic">Grecus Aristippus</hi> Libie deserta peragrans</l>
<l>aurea deiecit pondera, ne premerent.</l>
<l>Fecit idem Crates, ultro qui perdidit aurum,</l>
<l>ut levius posset discere quod saperet.</l>
<l>Flumine si vitam, prisca si ducere glande</l>
<l>possumus et corio pellere <hi rend="italic">frigus iners</hi>:</l>
<l>nocte die totiens cur suspiramus et acres</l>
<l>nunc hoc, nunc illud acceleramus opus?</l>
<l>Per mare pauperiem fugimus, per saxa, per ignes,</l>
<l>cuius quam remur non grave pondus erat.</l>
<l>Sed non omnis amat preceptum pithagoreum,</l>
<l>possit ut in solis caulibus esse satur.</l>
<l><hi rend="italic">Pocula</hi> post nato cedunt <hi rend="italic">acheloia</hi> vino</l>
<l>nec patitur pretium glandibus esse Ceres.</l>
<l>Iam dudum parvo cessatum est vivere guttur,</l>
<l>dum nemore omne feras verrit et omne freto.</l>
<l>Lentibus at si tu vivas et farre secundo</l>
<l>et comedas tantum quod tuus ortus habet,</l>
<l>excludere foras, <hi rend="italic">digito</hi> monstraberis: <hi rend="italic">hic est</hi>,</l>
<l>hic est, cui tantum cena paratur holus.</l>
<l>Adde genus vestis, <hi rend="italic">tirio</hi> quam <hi rend="italic">murice</hi> tingunt,</l>
<l>atque etiam scithicis vellera sumpta feris.</l>
<l>Te si crassa tegit paulum <hi rend="italic">pertusaque lena</hi>,</l>
<l>“Pauper adest” dicent, “postibus adde seram”. </l>
<l>Dic: “Aperi: potus Cirre de fonte revertor</l>
<l>et vellem domino pauca referre meo”,</l>
<l>nil facies. Puero “Portam servare memento”</l>
<l>conclamant; “Aperi, purpura siqua venit”.</l>
<l>Temporis hoc vitium est, et nos cum tempore oportet</l>
<l>vivere: sic magnas quilibet optat opes.</l>
<l>At si virtutes, Galeazi dulcis, amarent</l>
<l>reges, sat fuerat omnibus esse probis.</l>
<l>Sat fuerat, dixi. Satis est; nam munere terre</l>
<l>mercamur dominos, sed probitate deum.</l>
</lg></div2>

<div2><head rend="italic">XI IN SCRIBAM DUELLATOREM</head>
<lg>
<l>Scriba, <hi rend="italic">quid insanis</hi>, durum gesture duellum?</l>
<l>Crede mihi: non est lancea, quod calamus.</l>
</lg></div2>

<div2><head rend="italic">XII LUDOVICUS AD HISPILAM</head>
<lg>
<l>Nulla mihi argenti sunt munera, nulla vel auri,</l>
<l>nulla mihi gemma est, purpura nulla mihi.</l>
<l>Quid facimus? Quo te venerabimur, Hispila, dono?</l>
<l>Nil tibi quod donet pauper amator habet.</l>
<l>Accipe quod multo reputes prestantius auro,</l>
<l>namque meum totum do tibi, sume, animum.</l>
<l>Queque voles faciet. Si iusseris, ibit in ignem;</l>
<l>si sit opus, pro te stat sibi velle mori;</l>
<l>si non sum facie, si non sum corpore amandus,</l>
<l>attamen officio sum bonus atque fide;</l>
<l>te si forma dedit cunctas superare puellas</l>
<l>et similem Veneri reddidit atque Helene:</l>
<l>pone tamen fastum; nam furtim labitur etas:</l>
<l>nulla iuventutis gloria firma satis.</l>
<l>Accipe me, serva, miserere fidelis amantis;</l>
<l>nam melius nil est quam pietatis opus.</l>
</lg></div2>

<div2><head rend="italic">XIII IDEM AD QUADRATUM</head>
<lg>
<l>Cinthia sepe tuos quamquam violaverit ignes,</l>
<l>sat tibi quod thalamos non amat illa meos.</l>
<l>Nil ea post alios quid agat <hi rend="italic">te cura remordet</hi>:</l>
<l>ne post me veniat te timor unus habet.</l>
<l>Desine Trasonem falsis damnare libellis,</l>
<l>cuius apud nos est <hi rend="italic">intemerata fides</hi>.</l>
<l>Sed <hi rend="italic">non ista sibi poscit</hi> mea carmina laurus;</l>
<l>orchestram si vis scribere, scribe mihi.</l>
<l>Cede iocos aliis; nos grandia gesta canamus</l>
<l>et semper iuvenem vivere crede nephas.</l>
</lg></div2>

<div2><head rend="italic">XIV AD GASPAREM SLIK IMPERIALEM CANCELLARIUM</head>
<lg>
<l>Omnibus est animis nunquam mortalis <hi rend="italic">origo</hi>:</l>
<l>spiritus ex alta cuilibet arce datur.</l>
<l>Illinc Iapetides ignem ducente Minerva</l>
<l>traxerat, ex illa vivimus usque face.</l>
<l>Hinc memores facti divinorumque capaces</l>
<l>et iusti multa cum pietate sumus.</l>
<l>Hinc vis ingenii miras excogitat artes</l>
<l>seu belli fuerint tempora sive toge.</l>
<l>Cur tamen hic alium superat, cur doctior illo</l>
<l>hic atque ille alio? Cur valet ille nihil?</l>
<l>Cur vel Thersites minor est quam fortis Achilles</l>
<l>vel Cicerone satus laudis honore caret?</l>
<l>Nempe animus, postquam corpus terrenaque membra</l>
<l>induit et vincla corporis atra subit,</l>
<l>protinus hec tantum vis deperit ignea, quantum</l>
<l>corporea plus se polluit illa fece.</l>
<l>Pondus ad ima trahit vitiisque inviscat acerbis,</l>
<l>virtuti levitas servit et astra petit.</l>
<l>Nunc ratio sensum oppugnat, nunc sensus in illam</l>
<l>surgit et hac domita pergit in omne nephas.</l>
<l>Otia tunc subeunt, convivia, balnea, somni</l>
<l>et Veneris quantum Sardanapalus amet.</l>
<l>Tunc ire et gemitus rixarum, tunc gravis auri</l>
<l>et nullo penitus ere domanda sitis.</l>
<l>Que postquam regnant, Circem venisse putato,</l>
<l>que vultus hominum vertat in ora suum.</l>
<l>At ratio superans, generose laudis amatrix,</l>
<l>nil preter rectum, semper honesta cupit.</l>
<l>Paruit huic siquis nullaque in parte rebellis</l>
<l>extitit aut parva: vir bonus ille fuit,</l>
<l>etheree mentis custos, cui mole sub ipsa</l>
<l>corporis ingessit fex lutulenta nihil.</l>
<l>Utque lutum penetrat nec se deturpat Apollo,</l>
<l>terrea celestis pertulit antra vigor.</l>
<l>Alcide iuveni <hi rend="italic">placidam</hi> dum <hi rend="italic">membra quietem</hi></l>
<l>cepissent, gemine comparuere dee.</l>
<l>Altera preclaros illi spondebat honores,</l>
<l>si secum vellet ferre laboris iter;</l>
<l>altera “Nil opus est” dixit “(mihi crede) labore;</l>
<l>sume voluptates, quas tibi amica paro”.</l>
<l>Ille autem primam complexus in ethera tendit</l>
<l>et docuit magni se genus esse Iovis.</l>
<l>Sic omnes fecere viri, quos Grecia laudat,</l>
<l>seu sit Aristoteles sive sit ille Plato.</l>
<l>Nomen in hectoreum totus sese erigit orbis</l>
<l>miratus tanti <hi rend="italic">fortia facta</hi> viri.</l>
<l><hi rend="italic">Quid referam</hi> externos? Satis est <hi rend="italic">romana propago</hi>,</l>
<l>siquis amat virtus scire quid alta queat.</l>
<l>Quas Deciis laudes, quas ferre Catonibus et quas</l>
<l>Fabritio nosti secula prisca solent;</l>
<l>Pompeium, Fabium et <hi rend="italic">referentem signa Camillum</hi>,</l>
<l><hi rend="italic">Scipiadas</hi> quis non credidit esse deos?</l>
<l>En quod eos ratio duxit, non prava libido,</l>
<l>his parta est que non fama perire potest.</l>
<l>Hos et tu proceres inter numerabere, Gaspar,</l>
<l>qui neque fortuna es nec probitate minor.</l>
<l>Utque aliis pandam quid sit, quod miror amoque,</l>
<l>pauca velim de te dicere, magna tamen.</l>
<l>Ingenio polles miro cernisque futura</l>
<l>consilioque vales eloquioque vales.</l>
<l>Utque Mitridati varias novisse loquelas</l>
<l>est decus: est eadem gloria magna tibi.</l>
<l>Pectore amiciciam servas, scelus omne perhorres</l>
<l>collaque nec rapide flectis avaricie;</l>
<l>namque puer frenis animum domuisse ferocem</l>
<l>diceris, ut iuvenem qui bene nutrit equum.</l>
<l>Hinc <hi rend="italic">varios casus</hi> et magna pericula <hi rend="italic">rerum</hi></l>
<l>exsuperans claris adnumerare viris.</l>
<l>Regibus hinc notus cepisti et carus haberi</l>
<l>ferreque promerite cingula militie.</l>
<l>Adde, quod est maius et nulli contigit ante:</l>
<l>cesaribus signas iam sine lite tribus.</l>
<l>Vera hec nobilitas, vera est hec gloria, que te</l>
<l>sublimem toto reddit in orbe virum.</l>
<l>Hec tibi coniugii splendorem contulit alti,</l>
<l>ex quo vel sobolem dii tibi dent similem.</l>
<l>Atque utinam de te prognati exempla sequantur</l>
<l>claraque perpetuo sit tua posteritas.</l>
<l>His tamen ut meritis cesar condigna rependat</l>
<l>premia, sint Lachesis stamina longa tue.</l>
<l>Vive diu felix nostro cum cesare, quando</l>
<l>dignus es illius, dignus et ille tui est.</l>
<l><hi rend="italic">Vivite felices</hi> ambo penitusque beati</l>
<l>et me vel famulos inter amate probos.</l>
</lg></div2>

<div2><head rend="italic">XV IN MONACHUM MINOREM</head>
<lg>
<l>Si non vult frater, si non vult esse magister,</l>
<l>– causidicus non est – scurra sit ergo minor.</l>
<l>Si non vult corvi, si non vult nomen oloris,</l>
<l>inter cecropias pica vocetur aves.</l>
</lg></div2>

<div2><head rend="italic">XVI AD GASPAREM NOVARIENSEM</head>
<lg>
<l>Que mihi mittebas, eadem preconia reddo,</l>
<l>Gaspar, et aoniis, que te docuere, puellis</l>
<l>ingentes refero grates. Ne subtrahe musis</l>
<l>ingenium, natura tibi quod prebuit, altum.</l>
<l>Perge viam, qua te gaudere Novaria possit,</l>
<l>quantum pulchra suo <hi rend="italic">gaudet Verona Catullo</hi>.</l>
<l>Sic tua penneie contingent tempora frondes</l>
<l>et grandi poteris <hi rend="italic">suras vincire coturno</hi>;</l>
<l>namque tuas novi cantanda <hi rend="italic">in carmina vires</hi></l>
<l>et venam ingenii. Dii te patrieque mihique</l>
<l>conservent: maneat quod iam mihi firmat Apollo.</l>
</lg></div2>

<div2><head rend="italic">XVII AD EUNDEM</head>
<lg>
<l><hi rend="italic">Usque adeo</hi> vanum referunt Demosthena quidam,</l>
<l>gestiret vetule ut laude ferentis aquam</l>
<l>atque illo se se privari nolle susurro</l>
<l>diceret. En non me gloria laudis agat.</l>
<l>Stoicide famam temnunt: cur <hi rend="italic">nomina</hi> libris</l>
<l><hi rend="italic">inscribunt</hi>: Senece hoc sive Catonis opus?</l>
<l>Virtutis precium laus est et gloria magne</l>
<l>nec bonus est, quem non tangat honoris amor.</l>
<l>Se tamen expendat ius est et ponderet hic se,</l>
<l>quisquis amat laudis tempora longa sue.</l>
<l>Theseus Alchide cedat, Patroclus Achilli</l>
<l>nec velit hectoreum nomen habere Paris.</l>
<l>Sic mihi tu, Gaspar, si vis dare nomina, da que</l>
<l>dicere Virgilius non queat: <hi rend="italic">hec mea sunt</hi>.</l>
<l>Namque genus probri turpisque notaminis instar</l>
<l>virtuti laus est non sociata sue.</l>
</lg></div2>

<div2><head rend="italic">XVIII EPITAPHIUM CICERONIS</head>
<lg>
<l>Hoc iacet in tumulo romane gloria lingue</l>
<l>Tullius, infande quem rapuere manus.</l>
<l>Antoni gladiis cecidisti, magne senator,</l>
<l>et caietanus te sepelivit ager.</l>
<l>Eloquii cunctos superasti laude Pelasgos</l>
<l>tutaque te solum consule Roma fuit.</l>
<l>Ergo licet tumulo tua membra tegantur opaco,</l>
<l>non tamen hec nomen mors tulit omne tuum.</l>
<l>Dum celum terras respexerit et mare celum,</l>
<l>effugient laudes secula nulla tuas.</l>
<l>Vos, qui transitis, pueri iuvenesque virique,</l>
<l>sistite et: o Cicero, dicite, noster, ave!</l>
</lg></div2>

<div2><head rend="italic">XIX ALIUD</head>
<lg>
<l>Tullius Arpinas tegor hic, sed corpore tantum,</l>
<l>parsque mei melior, spiritus, astra tenet.</l>
<l>Servavi patriam, servavi iura senatus,</l>
<l>consule succubuit me Cathelina malus.</l>
<l>Me patrem eloquii veteres dixere Latini,</l>
<l>cessit et ingenio Gretia docta meo.</l>
<l>Sex decies fruges et ter mea vita novatas</l>
<l>viderat, ense pium cum tulit ira caput.</l>
</lg></div2>

<div2><head rend="italic">XX SILVII PATRIS ENEE EPITAPHIUM</head>
<lg>
<l>Silvius hic situs est nulli probitate secundus,</l>
<l>quem dederat patrie picolomina domus.</l>
<l>Dum bona nobilitas potuit sua iura tueri,</l>
<l>clarus erat: periit, cum perit illa, simul.</l>
<l>Unicus est vite fructus vixisse beate,</l>
<l>cetera pretereunt, spiritus astra petit.</l>
<l>Discite, mortales, celum virtute pacisci;</l>
<l>namque alia nulli queritur arte polus.</l>
</lg></div2>

<div2><head rend="italic">XXI CONTRA RHENENSES NEUTRALES</head>
<lg>
<l><hi rend="italic">Ite domum</hi>, proceres, neutralis turba. Quid obstat?</l>
<l>Eugenius posthac pastor habendus erit.</l>
<l><hi rend="italic">Sic placitum</hi> superis, sic stat sententia regis:</l>
<l><hi rend="italic">pone supercilium</hi>, Rhene superbe, tuum.</l>
<l><hi rend="italic">Nec te peniteat</hi> sancti <hi rend="italic">mandata parentis</hi></l>
<l>suscipere atque anime consuluisse tue.</l>
<l>Respice, quid faciant Galli flavique Britanni</l>
<l>Italieque duces, et quid Hiberus agat.</l>
<l>Aspice germanus qua se circuntulit Hister:</l>
<l>Eugenio trepidum flectitur omne genu.</l>
</lg></div2>

<div2><head rend="italic">XXII AD HISTRUM</head>
<lg>
<l>Hister, ut indignum faveas transire poetam,</l>
<l><hi rend="italic">te precor</hi>, et placidum cede benignus iter.</l>
<l><hi rend="italic">Nonne vides</hi> magnis vexata carina procellis</l>
<l>ut nequit inceptam continuisse viam?</l>
<l>Invida <hi rend="italic">ventorum rabies</hi> et dira malorum</l>
<l>fata meum cupiunt abbreviare diem.</l>
<l>Promerui, fateor, <hi rend="italic">mediis</hi> iacuisse sub <hi rend="italic">undis</hi></l>
<l>et fieri magnis piscibus esca tuis.</l>
<l>At tu, si veterum vera est sententia vatum,</l>
<l>numen habes: numen convenit esse pium.</l>
<l>Da spatium vite, da fluctus esse quietos,</l>
<l>daque viennenses me revidere domos.</l>
<l>Hinc ego rauraco quantus de monte feraris</l>
<l>et quantus dicam rura sueva seces,</l>
<l>norica quam pulchro percurras flumine regna</l>
<l>quamque tumens Eni lata fluenta bibas</l>
<l>et quam te placido susceperit Austria vultu</l>
<l>Pannonieque planis ut remoreris agris;</l>
<l>ut Tribalos lambis, ut dividis inde Valaccos,</l>
<l>ut scithicis prebes pocula larga viris</l>
<l>utque dein bis ter Euxini in viscera mersus</l>
<l>optima navigio flumina magna vehis.</l>
<l>Hec tibi, si placeant, reddentur premia; namque est</l>
<l>immemor accepti nemo poeta boni.</l>
</lg></div2>

<div2><head rend="italic">XXIII AD CONRADUM MONACHUM</head>
<lg>
<l>Gallorum magno que scripsi carmina regi</l>
<l>reddendum trutine respice si quid habent.</l>
<l>Doctus es et musis semper comitatus et ipsa</l>
<l>est tua cum sanctis vatibus aucta domus.</l>
<l>Ne referam plures: quid avunculus? Ille deorum</l>
<l>colloquio et suavi carmine iunctus erat.</l>
<l>Sed tua iam virtus clara elucescit in orbem:</l>
<l>perge viam et nomen non tibi dispar erit.</l>
<l>Sic opus hoc nostrum potis es relimare: lege ergo</l>
<l>carmina iudicio discutienda tuo.</l>
</lg></div2>

<div2><head rend="italic">XXIV AD CAROLUM REGEM FRANCORUM</head>
<lg>
<l>Sis licet invictus multoque in prelio victor,</l>
<l>Carole, Gallorum rex inclite, sit licet ingens</l>
<l>gloria gestorum; turmas ductante puella</l>
<l>fregeris et duces, qui te regnumque petebant:</l>
<l>ista tamen longos non est mansura per annos</l>
<l>fama, pium si non invenerit ipsa poetam.</l>
<l>Desinat Eacides, qui vicerat Hectora Trohem,</l>
<l>nomen honorati dudum labatur Ulixis,</l>
<l>ni quibus in rebus fuerint scripsisset Homerus;</l>
<l>egregius pereat musa reticente Maronis</l>
<l><hi rend="italic">troius Eneas pietate insignis et armis</hi>.</l>
<l>Omnia nata cadunt, nata omnia surripit etas:</l>
<l>nascimur ad mortem <hi rend="italic">tacitisque senescimus horis</hi>.</l>
<l>Carmina sola necem possunt depellere: magnos</l>
<l>eripuere viros a mortis dente camene.</l>
<l>Nulla potest vires effringere <hi rend="italic">carminis etas</hi>.</l>
<l>Immortalis erit, nullis obscurus in annis,</l>
<l>qui sua facta dabit numeris cantanda poetum.</l>
<l>Ergo tibi et sancte gestorum consule fame:</l>
<l>quere tuas aliquem valeat qui scribere laudes</l>
<l>eximias <hi rend="italic">nomenque tuum</hi> claramque tuorum</l>
<l>et gentem et stirpem <hi rend="italic">troiano</hi> a <hi rend="italic">sanguine cretam</hi>.</l>
<l><hi rend="italic">Est opere precium</hi> belli <hi rend="italic">cognoscere quales</hi></l>
<l>scribentes habeat virtus <hi rend="italic">spectata domique</hi></l>
<l><hi rend="italic">indigno</hi> et gracili <hi rend="italic">non committenda poete</hi>.</l>
<l>Prestat ames aliquos, qui <hi rend="italic">munus Apolline dignum</hi></l>
<l>efficiant <hi rend="italic">studio</hi>que <hi rend="italic">petant Elicona virentem</hi></l>
<l>assiduo <hi rend="italic">et tenui deducta poemata filo</hi></l>
<l>reddere promittant <hi rend="italic">et vatibus addere calcar</hi>.</l>
<l>Hos vocites <hi rend="italic">et egere vetes et</hi> carmina <hi rend="italic">cogas</hi></l>
<l>edere vel priscis non aspernanda Latinis.</l>
<l>Quis tamen has tantas audebit sumere curas?</l>
<l>Quis dabit ingenium vivax et ad omnia tritum,</l>
<l>ut possit patulas implere <hi rend="italic">legentibus aures</hi>?</l>
<l>Sunt qui magna canunt dominorum bella ducumque</l>
<l>eternamque valent homini concedere vitam,</l>
<l>qualis ad Italiam siculis Antonius oris</l>
<l>venit, ut illustris perstringeret acta Philippi</l>
<l>Marrasiusque simul, cui non vetuere paterne</l>
<l><hi rend="italic">sicelides muse</hi> pretendere ad ubera guttur.</l>
<l>Quin etiam Vegius, quem dive aluere sorores</l>
<l>pierie, missum celesti munere nobis,</l>
<l>atque alii, quorum sunt nomina nota leporque</l>
<l>dicendi, hos tecum conducere sit tibi cure,</l>
<l>hortari ut scribant, concedere multa laborum</l>
<l>premia: te eternum facient celoque locabunt.</l>
</lg></div2>

<div2><head rend="italic">XXV AD PETRUM MONACHUM</head>
<lg>
<l>Petre, tuas legi, <hi rend="italic">quam longa est, nocte</hi> tabellas:</l>
<l>carmen et ingenium collibuere mihi.</l>
<l>Seu te Melpemone, seu quevis una dearum</l>
<l>instruxit: vatis nomen habere potes.</l>
<l>O que Parnasi divino gurgite gaudes,</l>
<l>serta, precor, Petro necte, Talia, meo:</l>
<l>purpureos viridi flores adnecte corone</l>
<l>et cari capitis cinge, puella, comas.</l>
</lg></div2>

<div2><head rend="italic">XXVI EPITAPHIUM IULIANI ROMANI</head>
<lg>
<l>Roma fuit patrie, fuit et Basilea sepulchro,</l>
<l>invida, post dominum me quoque habere volens.</l>
<l>Utque illum possis et me cognoscere, lector,</l>
<l>hic Ludivicus, sed Iulianus ego.</l>
<l>Frustra ego tot terras, frustra ipse tot equora vidi,</l>
<l>frustra et thesauri sic studiosus eram.</l>
<l>Peccavi, fateor; sed, si peccata requiris,</l>
<l>magne Iesu, ulcisci: quis tuus hospes erit?</l>
<l>At tu, qui nostrum calcas aliquando sepulchrum,</l>
<l>crede mihi: quod sum, tu quoque pulvis eris.</l>
</lg></div2>

<div2><head rend="italic">XXVII LUDIVICI PONTANI EPITAPHIUM</head>
<lg>
<l>Quin fletis, leges, quin fletis, iura? Sepultus</l>
<l>nam Ludivicus in hoc marmore delituit.</l>
<l>Hic vos ornarat vestrasque, ubicunque fuerunt,</l>
<l>solverat ambages; nunc sine voce tacet.</l>
<l>Heu voces! Heu verba viri divina memorque</l>
<l>ingenium: quo nunc vis tua muta loco est?</l>
<l>Te Roma atque omnis plorabit Etruria teque</l>
<l>tota petet lachrimis itala terra piis.</l>
<l>Proh vanas <hi rend="italic">hominum mentes</hi>! Proh <hi rend="italic">pectora ceca</hi>!</l>
<l>Cuique dies certum est fata dedisse suos.</l>
<l>Et nos, cum superi statuent, veniemus ad illos:</l>
<l>nemo parum vixit, cui bona vita fuit.</l>
</lg></div2>

<div2><head rend="italic">XXVII* LUDOVICI PONTANI EPITAPHIUM</head>
<lg>
<l>Si mille aut totidem rapuisses usque virorum,</l>
<l>pestis, adhuc poteram parcere, seva, tibi.</l>
<l>At tu <hi rend="italic">quo</hi> nusquam fuerat <hi rend="italic">prestantior alter</hi>,</l>
<l>extinctum in primis reddis, iniqua lues:</l>
<l>quin fletis leges, quin fletis iura, sacrique</l>
<l>nunc canones: obiit, quem coluistis, herus.</l>
<l>Hic vos ornarat vestrasque, ubicunque fuerunt,</l>
<l>solverat ambages: nunc sine voce iacet.</l>
<l>Heu voces, heu verba viri divina, memorque</l>
<l>ingenium, quo nunc vis tua muta loco est?</l>
<l>Heu, Romane, iaces, quo nec romanior ullus</l>
<l>ante fuit, quo nec forte futurus erit.</l>
<l>Te pater, et carus retur modo vivere frater;</l>
<l>heu quantos gemitus ille vel ille dabit.</l>
<l>Te Roma atque omnis plorabit Etruria teque</l>
<l>tota petet lachrimis itala terra piis.</l>
<l>Te nunc concilium, te nunc ululatibus unum</l>
<l>ipsa quoque extinctum queritat ecclesia.</l>
<l>Heu vanas <hi rend="italic">hominum mentes</hi>, heu <hi rend="italic">pectora ceca</hi>:</l>
<l>cuique dies certum est fata dedisse suos.</l>
<l>Et nos cum superi statuent, veniemus ad illos:</l>
<l>nemo parum vixit, cui bona vita fuit.</l>
</lg></div2>

<div2><head rend="italic">XXVIII EPITAPHIUM CARDINALIS PLACENTINI</head>
<lg>
<l>Branda, caput rubeo texit cui papa galero</l>
<l>atque Placentinus nomine gnotus eram,</l>
<l>hic sum post vitam, fuerat que longa, sepultus.</l>
<l>Si bene quid sevi, nunc bona messis erit.</l>
</lg></div2>

<div2><head rend="italic">XXIX EPITAPHIUM ARCHIEPISCOPI MEDIOLANENSIS</head>
<lg>
<l>Insubres rexi presul rexique Ticinum,</l>
<l>presul apud Gallos notus aquensis eram.</l>
<l>Sub me cum bellis Aquilam vexaret acerbis</l>
<l>Braccius infelix vincula dira subit.</l>
<l>Non hec me genuit, sed docta Bononia tellus</l>
<l>Franciscoque mihi nomen habere fuit.</l>
<l>Vixi, dum licuit, mundo peregrinus in isto;</l>
<l>civis in etherea nunc peto sede locum.</l>
<l>Audi hec qui transis: ego non, si vertere retro</l>
<l>fata queam, plus hoc vivere in orbe velim.</l>
<l>Mors hominem curis solvit redditque beatum,</l>
<l>si pia precedens vita decensque fuit.</l>
</lg></div2>

<div2><head rend="italic">XXX DE BEATA VIRGINE</head>
<lg>
<l>Pone lachrimosam tristi de mente querelam</l>
<l>quisquis fortune vulnera ferre gemis.</l>
<l>Huc venias, hinc arma petas: tibi virgo roganda est,</l>
<l>mater honesta dei, mater honesta hominis.</l>
<l>Auferet ipsa mali quicquid fortuna pararit</l>
<l>inque tuas veniet tota benigna preces.</l>
<l>Munera nulla petet; vitulos ne quere litandos:</l>
<l>mens bona sola placet, mens bona sola satis.</l>
</lg></div2>

<div2><head rend="italic">XXXI DE ROMA</head>
<lg>
<l>Oblectat me, Roma, tuas spectare ruinas,</l>
<l>ex cuius lapsu gloria prisca patet.</l>
<l>Sed tuus hic populus muris defossa vetustis</l>
<l>calcis in obsequium marmora dura coquit.</l>
<l>Impia ter centum si sic, gens, egeris annos,</l>
<l>nullum hic inditium nobilitatis erit.</l>
</lg></div2>

<div2><head rend="italic">XXXI* DE ROMA</head>
<lg>
<l>Roma vetus, veteres dum te rexere quirites,</l>
<l>nec bonus inmunis nec sine pena malus.</l>
<l>Patribus extinctis successit prava iuventus,</l>
<l>quorum consiliis precipitata ruis.</l>
</lg></div2>

<div2><head rend="italic">XXXI** DE ROMA</head>
<lg>
<l>Romanas vidi duce te, Vertumne, ruinas</l>
<l>priscaque templa bonis credita celitibus.</l>
<l>Nil mage mirandum, sive hac seu verterer illac,</l>
<l>cernere luminibus fata dedere meis;</l>
<l>nam preter celsas moles et splendida tecta</l>
<l>ius proprium imperii Roma reservat adhuc.</l>
<l>India contenta est Indis et Gallia Gallis,</l>
<l>Roma sibi e toto vendicat orbe viros.</l>
<l>Preterea cum vix unum provincia regem</l>
<l>una ferat, qualem martia facta petunt?</l>
<l>Principibus satis est <hi rend="italic">romana potentia</hi> multis,</l>
<l>quos vehit ad summum bellica fama decus.</l>
<l>Denique si vatem vates non ludit Apollo,</l>
<l>mens mea Romulidis sidera leta videt;</l>
<l>nam que de veteri funduntur germina trunco</l>
<l>spargunt aeriis brachia plena comis,</l>
<l>non aliter quam cum herculeo desecta lacerto</l>
<l>diffudit cristas argolis hidra novas.</l>
<l>Iam rediere duces Fabii, rediere Catones,</l>
<l>iam loquitur proprio lingua latina sono.</l>
<l>Et tandem imperium toto qui finiat orbe</l>
<l>et bona qui faciat secula cesar adest.</l>
</lg></div2>

<div2><head rend="italic">XXXII IN SOMNUM</head>
<lg>
<l>Femina rara suo reperitur prona marito:</l>
<l>te nolente cupit, teque volente fugit.</l>
<l>Sic mulo mos est, cui se committit Hiberus:</l>
<l>stare iubes, currit; iusseris ire, manet.</l>
<l>Sic meus est stomacus medico contrarius: omne</l>
<l>quod iuvat expellit et nocitura tenet.</l>
<l>Deterior somnus, qui me dum nolo perurget,</l>
<l>dum volo vel tota se mihi nocte negat.</l>
<l>Stulta deum dixit manifesta voce vetustas:</l>
<l>tu deus an frater mortis, inique sopor?</l>
<l>Si deus, ex Cereris genuit te Baccus amore:</l>
<l>si dormire cupis, ede, vir, atque bibe.</l>
</lg></div2>

<div2><head rend="italic">XXXIII EPITAPHIUM ANGELOTTI</head>
<lg>
<l>Angelus hic ego sum, rutilo quem Roma galero</l>
<l>viderat ornatum, sed mala fata tuli.</l>
<l>Servorum fueram correptor, virga, flagellum:</l>
<l>me quoque serviles corripuere manus.</l>
<l>Nam dum meridie <hi rend="italic">solito de more</hi> quiesco,</l>
<l>heu, quem nutrieram, me puer interimit.</l>
<l>Ille dedit penas furca cruciatus et igne;</l>
<l>ipse meum clausi, sed sine voce diem.</l>
<l>In famulos durus, nulli sua iura favebam,</l>
<l>perfidus in dominum sed fuit ille suum.</l>
<l>Infelix dominus, infelix servus obivit,</l>
<l>supplicio fuerat dignus uterque suo.</l>
<l>Ergo suis faveat domini clementia servis</l>
<l>et servi dominis <hi rend="italic">intemerata fides</hi>.</l>
</lg></div2>

<div2><head rend="italic">XXXIV AD FRIDERICUM CESAREM</head>
<lg>
<l>Pauca velim de me sumas modo carmina, cesar,</l>
<l>carmina preclaris digna placere viris.</l>
<l>Nil tibi adulabor nec te per verba tenebo,</l>
<l>si tibi vera placent, accipe, verus ero.</l>
<l>Quid facis in patria Saturni tardior astro,</l>
<l>dum ruit imperium, dum ruit ecclesia?</l>
<l><hi rend="italic">Cernis ut</hi> infelix res publica deperit omnis,</l>
<l>ut dominus mavult quilibet esse sibi?</l>
<l>Ecclesia est, proh, <hi rend="italic">scissa comas</hi>, fas omne facessit,</l>
<l>lex bona cum sancta relligione perit.</l>
<l>Sed, ne te moveam, sunt hec felicia, suntque</l>
<l>tempora que malit rex sibi quisque dari,</l>
<l>ut si forte malus fuerit similisque Neroni,</l>
<l>credatur vitium temporis esse sui;</l>
<l>sin bonus Augusti pacem concesserit orbi,</l>
<l>maioris titulum laudis habere queat.</l>
<l>Rex virtute potens, animo qui preditus alto est,</l>
<l>rebus in afflictis nomen habere petit.</l>
<l>Sic Constantini laudes crevere, pium quem</l>
<l>nominis eterni turba nicena facit.</l>
<l>Tu quoque si clarus, si vis divinus haberi,</l>
<l>da pacem ecclesie, da decus imperio.</l>
<l>Rem peto difficilem, sed flagitat ardua virtus,</l>
<l>virtuti subsunt sidera, regna, homines.</l>
<l>Arridet fortuna viris, qui grandibus ausis</l>
<l>tempora dura simul fataque despiciunt.</l>
<l>Tu quoque sume animos et <hi rend="italic">forti pectore</hi> contra</l>
<l>invidiam et fatum temporis ito tui.</l>
<l>Otia te ignorent, convivia, balnea, somni</l>
<l>et stimulus rapide si quis avaricie est.</l>
<l>Non regi regnum, sed regno rex datur, ut sit</l>
<l>communes etiam qui speculetur opes.</l>
<l>Publica sunt regi, non propria commoda cure:</l>
<l>qui sua pretulerit, ille tirannus erit.</l>
<l>Quid cupiam, iam, cesar, habes: non Austria, + non te</l>
<l>dignum est imperio terra paterna ferat +.</l>
<l>Cur tantum differs perituro consulere orbi</l>
<l>et te principibus associare tuis?</l>
<l><hi rend="italic">Desine iam tandem</hi>, iam rex neutralis haberi,</l>
<l>ne semper toto pendeat orbe fides.</l>
<l>Pone <hi rend="italic">modum rebus</hi>, da pacem gentibus et te</l>
<l>preclarum in tanto turbine prebe ducem.</l>
<l>Sic tibi sancta dabit gemmatam Roma coronam,</l>
<l>sic fugient nomen secula nulla tuum;</l>
<l>sic Constantinus poteris <hi rend="italic">maiorque videri</hi></l>
<l>et sedem ethereo promeruisse polo.</l>
</lg></div2>

<div2><head rend="italic">XXXV AD EUNDEM</head>
<lg>
<l>Rite cepisti meritoque, cesar,</l>
<l>laude tollendus super astra prodis;</l>
<l>ut tamen gentes populique semper</l>
<l>hinc tuum possint celebrare nomen</l>
<l>fine perfecto sit opus peractum.</l>
<l>Ecce te poscit tua sancta mater:</l>
<l>“Nate, qui nostram renovare pacem,</l>
<l>qui potes toti dare frena mundo:</l>
<l>causa te flectat melior, rogamus”.</l>
</lg></div2>

<div2><head rend="italic">XXXVI IN MALEDICUM POETAM</head>
<lg>
<l>Qui mihi das versus et vis gravis inde videri,</l>
<l>quisquis es: o quanti te facis esque nihil!</l>
<l>Quid tibi cum musis, musto vir plene novello?</l>
<l>Crede mihi: non est scribere quod bibere.</l>
</lg></div2>

<div2><head rend="italic">XXXVII EPITAPHIUM MARTINI PAPE QUINTI</head>
<lg>
<l>Roma virum fecit, sed me Constantia papam</l>
<l>deque columnensi <hi rend="italic">sanguine cretus</hi> eram.</l>
<l>Oddo, mihi dum vita fuit privata, vocabar,</l>
<l>Martinus, postquam presul in Urbe fui.</l>
<l><hi rend="italic">Bis septem</hi> sedi Petri sub sede per annos,</l>
<l>ditavi patriam meque meosque simul.</l>
<l>Dum vixi, pax tuta fuit, periere tiranni</l>
<l>Braccius et quisquis insidiosus erat.</l>
<l>Nunc lateranensi iaceo tumulatus in ede,</l>
<l>ossa tamen, non hic nunc animam repetas.</l>
<l>Siste, oro, qui transis, et de me presule disce</l>
<l>in commune viris omnibus esse mori.</l>
<l>Crimina sic fugies, celi sic tecta requires,</l>
<l>non, ut ego, vanas accumulabis opes.</l>
</lg></div2>

<div2><head rend="italic">XXXVIII AD MARIANUM</head>
<lg>
<l>Quicquid tu tangis, subito, Mariane, fit aurum:</l>
<l>quicquid tangit inops alga fit Hesiodus.</l>
<l>Alea cum ludo est, quid non tibi tessera cantat?</l>
<l>Taxillus miserum perdidit Hesiodum.</l>
<l>Per mare vadenti nunquam tibi visa procella est:</l>
<l>Eolus Hesiodo concitat omne fretum.</l>
<l>Tutus iter peragis, mucro te latroque vitant:</l>
<l>in mediis cedunt urbibus Hesiodum.</l>
<l>Fecundum pecus est semper tibi, semper et arvum:</l>
<l>Hesiodo sterilis vinea, grex, ager est.</l>
<l>Uxor casta tibi, dives formosaque nupsit:</l>
<l>Hesiodo meretrix, ebria, turpis, inops.</l>
<l>Quis non fortunam toti dominarier orbi</l>
<l>credat et esse nihil quod sapiunt homines?</l>
</lg></div2>

<div2><head rend="italic">XXXIX GALLUS AD CINTHIAM</head>
<lg>
<l>Ne fuge me, quamvis sim, Cinthia, <hi rend="italic">grandior evo</hi>:</l>
<l>effetus non sum viribus et genere.</l>
<l>Hac etate bonus rex Massinissa putatur</l>
<l>coniugio sobolem progenuisse novo.</l>
<l>Instaret quamvis tunc octogesimus annus,</l>
<l>ancilla ex tenera fit pater ipse Cato.</l>
<l>Sic ego te possum pregnantem reddere, vel si</l>
<l>non possum, solvam suspitione mali.</l>
</lg></div2>

<div2><head rend="italic">XL IN THIMELEM</head>
<lg>
<l>Bis tibi (quis taceat?) consul trigesimus instat:</l>
<l>nubere vis, Thimele, coniugiumque petis.</l>
<l><hi rend="italic">Tres</hi> tibi sunt dentes, duo solum in fronte <hi rend="italic">capilli</hi>,</l>
<l>debile <hi rend="italic">formice crusque colorque</hi> tibi est.</l>
<l>In cerebrum fugere oculi: subeunte tenebra</l>
<l>inde vides quantum noctua mane videt.</l>
<l>Pectus habes rauce quod habent estate cicade</l>
<l>fronsque rugosa, quasi sit stola crispa, tua est.</l>
<l>Sunt similes mamme, quas texit aranea telis,</l>
<l>quale tuum est os, sic crocodillus habet.</l>
<l>Utque <hi rend="italic">ravennates</hi> conclamant undique <hi rend="italic">rane</hi>,</l>
<l>sic garris: quis te ferre, maligna, queat?</l>
<l>Illud oles, quod olere viri suevere caprarum,</l>
<l>ossa cuti nigra cingis iniqua parens.</l>
<l>Augusto friges medio, semper tibi bruma est,</l>
<l>ignea ne pestis te regelare queat.</l>
<l>Quid prurit? Prurire lapis vel frigida possunt</l>
<l>ossa: virum cineri queris habere tuo?</l>
<l>Uxorem quis te, quis te nisi mortuus optet,</l>
<l>ut secum in tumulo sepeliare suo?</l>
</lg></div2>

<div2><head rend="italic">XLI IN CELEREM</head>
<lg>
<l>Cum, Celer, egrotas, dii faxint ne pia tardet</l>
<l>febris: sit facilis hec medicina tibi.</l>
<l>Tolle sonum ciceris, sicca dum veste tenetur,</l>
<l>cum galli cantu decoque utrunque simul;</l>
<l>Arpalices, quantum cursus capit, accipe dextra</l>
<l>deque domo sumas tres aquilonis apes;</l>
<l>tres Niobe lachrimas, duo tantum basia Prognes,</l>
<l>illud, quod rapuit, det tibi litus, Hilam;</l>
<l>herculee libram dumtaxat sumito clave</l>
<l>et pullum, feta est quem tua mula tibi;</l>
<l>intuitum post hec captato <hi rend="italic">libistidis urse</hi></l>
<l>et quicquid veri Lesbia dicit habe.</l>
<l>Hec simul <hi rend="italic">ad lunam</hi>, retro dum vertitur Hebrus,</l>
<l>exure et cineris ebibe quicquid erit.</l>
<l>Triginta gelidos nudus percurre decembres,</l>
<l>denique placatis porrige thura deis.</l>
<l>Da caput in murum, cerebri disperge medullam:</l>
<l>sic potes et sanus et potes esse bonus.</l>
</lg></div2>

<div2><head rend="italic">XLII DE NEUTRALITATE</head>
<lg>
<l>Ut primum magni cepit discordia cleri,</l>
<l>dixerunt proceres: nos sine parte sumus;</l>
<l>hoc ubi mendosum docti ostendere magistri,</l>
<l>suspendunt animos: guttura non sapiunt.</l>
</lg></div2>

<div2><head rend="italic">XLIII IN MERETRICES</head>
<lg>
<l><hi rend="italic">Proh scelus</hi> infandum! Ceciderunt tecta nec ulla</l>
<l>occubuit meretrix: sunt bona fata malis.</l>
</lg></div2>

<div2><head rend="italic">XLIV EPITAPHIUM EPICURI</head>
<lg>
<l>Hic Epicurus ego iaceo, sed corpore tantum:</l>
<l>parsque mei, melior que fuit, hec nihil est.</l>
<l>Stulte, <hi rend="italic">quid insanis</hi>, populus? Cur gaudia perdis,</l>
<l>ut post fata queas vivere? Vive modo!</l>
</lg></div2>

<div2><head rend="italic">XLV ALIUD</head>
<lg>
<l>Hic, Epicure, iaces, vite cui nulla future</l>
<l>spes fuit: eterna sic modo luce cares.</l>
<l>Quid tibi nunc veneres, quid nunquam exhausta voluptas,</l>
<l>si tuus hinc animus iam sine fine dolet?</l>
</lg></div2>

<div2><head rend="italic">XLVI IN DELIAM</head>
<lg>
<l>Delia si veniat, quamvis tua, discet amari</l>
<l>et proba barbarico nesciet esse solo.</l>
<l>Non hic Penelope, non hic Lucretia possit</l>
<l>seu Phenissa duos vivere casta dies.</l>
<l>Delia si firma est, si nulli cedit, avi tunc</l>
<l>comparo, quam patrio litore mittit Arabs.</l>
</lg></div2>

<div2><head rend="italic">XLVII LUDOVICUS IN VENEREM</head>
<lg>
<l>Cur mihi, dira Venus, totiens male consulis? Heu cur</l>
<l>barbaricum totiens cogis amare genus?</l>
<l>Sum tuus, esto, bonus per mille pericula miles:</l>
<l>non tamen hec fuerant castra petenda mihi.</l>
<l>Nil habet italicus sanguis, quod conferat istis</l>
<l>moribus: absque fide nil mihi forma placet.</l>
<l>Nos colimus fidas uno sub amore puellas:</l>
<l>nulla potest aurum femina habere meum.</l>
<l>Hic alius mos est venaleque numen habes hic,</l>
<l>non Lucina fidem, non himenea tenent.</l>
<l>Venduntur noctes, venduntur noctis et hore:</l>
<l>siquis habet noctem, non habet ille diem.</l>
<l>Ite, meretrices, fedumque habitate lupanar:</l>
<l>non est cum Venere Flora colenda simul.</l>
</lg></div2>

<div2><head rend="italic">XLVIII PUELLA IN AMATOREM</head>
<lg>
<l>Noctu me queris, sed habet me nocte maritus:</l>
<l>iura maritorum ledere <hi rend="italic">crede nefas</hi>;</l>
<l>ille diem patrio totam consumit in agro:</l>
<l>cur me nocte petis tempora lucis habens?</l>
<l>Forsitan et totus nudusque viderier horres:</l>
<l>mi tenebrosa potest nulla placere venus.</l>
<l>Quid prodest noctu formosas esse puellas?</l>
<l>Sepe fuit iuvenis credita turpis anus.</l>
<l>Ergo placere magis si vis mihi, luce venito:</l>
<l>nam mihi per tenebras gratia nulla tui est.</l>
</lg></div2>

<div2><head rend="italic">XLIX DE MENSTRUO</head>
<lg>
<l>Menstrua quid faciant si quis muliebria queris,</l>
<l>accipe Democriti phisica verba mei.</l>
<l><hi rend="italic">Contacte his fruges</hi> subito moriuntur et <hi rend="italic">herbe</hi>,</l>
<l>omnibus et <hi rend="italic">fetus</hi> deficit arboribus;</l>
<l>musta suum perdunt et odorem tristis aceti</l>
<l>suscipiunt, <hi rend="italic">ferrum</hi> nigra <hi rend="italic">rubigo</hi> subit</l>
<l>eraque mutantur, rabiem canis induit atque</l>
<l><hi rend="italic">limphaticos</hi> reddit <hi rend="italic">morsibus</hi> inde suis.</l>
<l>Est <hi rend="italic">lacus</hi> in terris nomenque <hi rend="italic">Asfaltides</hi> illi,</l>
<l>menstrua quem possunt reddere sola vium;</l>
<l>nanque tenax illic sequitur lentumque <hi rend="italic">bitumen</hi></l>
<l>navigia et nullas desinit ire rates;</l>
<l>at, si <hi rend="italic">fila</hi> feras madido <hi rend="italic">polluta cruore</hi>,</l>
<l>spargitur et scissa mox tabe reddit iter.</l>
<l>Ipsa etiam mulier, tali dum lege tenetur,</l>
<l>creditur intuitu posse nocere suo.</l>
<l>In speculo res ipsa patet; nanque emula virtus</l>
<l>perditur et clarus effugit inde nitor.</l>
<l>Illa tamen virtus <hi rend="italic">Helene</hi> est quod sidera vertit,</l>
<l>que bonus et doctus nauta timere solet.</l>
</lg></div2>

<div2><head rend="italic">L AD PROCOPIUM DE RABSTEIN</head>
<lg>
<l><hi rend="italic">Tu quoque</hi>, Procopi, bonitas quem mira venustat,</l>
<l>in numeris posthac sepe legere meis.</l>
<l>Et cur non merito, cum nobilitatis origo</l>
<l>te levet et longe gloria militie?</l>
<l>Adde – quod est monstri, bona postquam deperit etas –:</l>
<l>nox tibi dat musas, reddit et arma dies.</l>
<l>Fecit idem Cesar, dum gallica castra tenebat:</l>
<l>magna tua est virtus Cesaris acta sequi.</l>
<l>Hec tibi preterita dictavi carmina nocte;</l>
<l>namque aberat somnus atque lucerna mihi.</l>
</lg></div2>

<div2><head rend="italic">LI AD CATERINAM</head>
<lg>
<l>Estis dissimiles, duo; pudet me.</l>
<l>Quis te rusticulo dedit marito?</l>
<l>Quis vel te, Caterina, perdidisse</l>
<l>formosam potuit Iovisque dignam</l>
<l>aut Phebi thalamis? Parem puellam</l>
<l>Sol, qui circuit orbe quicquid extat,</l>
<l>non vidit: solidas manu papillas</l>
<l>dura rusticitas nigraque tractet?</l>
<l>O pectus niveum genasque puris</l>
<l>ornatas violis! Nocens bubulcus</l>
<l>mordebit teneram gulam! Prius iam</l>
<l>illum fulminet etheris pater qui</l>
<l>iungendas monuit faces; sinistro</l>
<l>nam te sidere, castior puella,</l>
<l>in duram voluit necem referre.</l>
<l>Sed te Iupiter ipse servat; illum</l>
<l>dignas constituit subire penas.</l>
</lg></div2>

<div2><head rend="italic">LII IN MENNAM</head>
<lg>
<l>Cur sola noctu balneum petis, Menna,</l>
<l>dum te domi censemus esse preclusam?</l>
<l>Putas virum dormire? Non facit. Quid tum?</l>
<l>Miser tuus quamvis vir est, beatus fit.</l>
</lg></div2>

<div2><head rend="italic">LIII IN GALLUM</head>
<lg>
<l>Rumperis invidia, quod carmina nostra leguntur:</l>
<l>quod tua nemo legit, rumperis invidia.</l>
<l>Rumperis invidia, quod sum dicorque poeta:</l>
<l>tu nunquam fies: rumperis invidia.</l>
<l>Rumperis invidia, quod <hi rend="italic">laurea serta</hi> feramus:</l>
<l>tu non fers hederam: rumperis invidia.</l>
<l>Rumperis invidia, quod me vult cesar amatque:</l>
<l>quod te nullus amat, rumperis invidia.</l>
<l>Rumperis invidia, populi quod voce probamur:</l>
<l>quod te nemo probat, rumperis invidia.</l>
<l>Rumperis invidia, fidos quod habemus amicos:</l>
<l>quod te turba fugit, rumperis invidia.</l>
<l>Rumperis invidia, munde quod vivimus ipsi:</l>
<l>tu rapis, ut vivas: rumperis invidia.</l>
<l>Rumperis invidia, modico quod vivere novi:</l>
<l>quod tibi nil satis est, rumperis invidia.</l>
<l>Rumperis invidia: rumparis, pessime Galle:</l>
<l>nil tibi sit quod me vertat in invidiam.</l>
</lg></div2>

<div2><head rend="italic">LIV LUDOVICUS AD CATHERINAM</head>
<lg>
<l>Sic, Catherina, tuis faveant <hi rend="italic">pia numina</hi> votis,</l>
<l>ut tua sunt oculis munera grata meis.</l>
<l>Quis me felicem, quis me neget esse beatum,</l>
<l>perfero qui manibus pallia texta tuis?</l>
<l>Fugerat ipse prius et me spernebat Apollo</l>
<l>nullaque de musis stabat amica novem.</l>
<l>Nunc redeunt omnes et dicunt: “Sume tabellas</l>
<l>et quam sit nobis da Catherina decens”.</l>
<l>Incipio. Non est tota sibi nimpha Vienna</l>
<l>equalis, toto non habet orbe parem.</l>
<l>Mira sua est probitas, mira est prestantia forme:</l>
<l>digna Parim ferre est dignaque ferre Iovem.</l>
<l>O quales risus, o quales iactat ocellos!</l>
<l>Candida sunt totis lilia mixta genis.</l>
<l>O te felicem, quem fecerit illa maritum,</l>
<l>si scisses tantis utier ipse bonis!</l>
<l>Scribere me iussit tantum generosa Talia;</l>
<l>cum volet hec iterum dicere plura velim.</l>
</lg></div2>

<div2><head rend="italic">LV AD QUINTUM</head>
<lg>
<l>Vis agitem causas et dicis: “Maxima res est</l>
<l>et multum argenti res dabit ista tibi”.</l>
<l>Magnum opus est, Quinti, mendacem vendere linguam;</l>
<l>plus tamen argenti fenoris archa feret.</l>
</lg></div2>

<div2><head rend="italic">LVI AD CESAREM</head>
<lg>
<l>Dii tibi dent longam, cesar, cum coniuge vitam;</l>
<l>dii mihi dent et tu queque rogare velim. </l>
</lg></div2>

<div2><head rend="italic">LVII IN ANNAM</head>
<lg>
<l>Lumina semper cur tua plorant,</l>
<l>Anna? Novem ter non trahis annos,</l>
<l>dormis et altas improba noctes;</l>
<l>allia vitas nec faba ledit</l>
<l>nullaque peior res tua facta est.</l>
<l>Flere quid est quod te facit, Anna?</l>
<l>Pocula siccas plena colino</l>
<l>aut nimium te subdis amico.</l>
<l>Vera ne dicam? (dicere fas est):</l>
<l>et bene potas et male dormis.</l>
</lg></div2>

<div2><head rend="italic">LVIII AD BOSSINIUM</head>
<lg>
<l>Quid faciam, quid sim, perquirit quisquis amat me;</l>
<l>o utinam nulli notus in orbe forem!</l>
<l>Nam quid ego his dicam? Nil sum, nil scribo lego ve,</l>
<l>nil facio, quamquam dormio et edo, bibo.</l>
<l>“<hi rend="italic">Macte</hi> tibi <hi rend="italic">virtute</hi>, sat est”, dicent Epicuri,</l>
<l>Stoicide his meme moribus esse suem.</l>
<l>Quid nunc, Bossini, nostris dicemus amicis,</l>
<l>quorum me vellet quilibet esse deum?</l>
<l>Unicus ex illis, minor est cui sensus, eunti</l>
<l>“Heu mihi” tristis ait “quo <hi rend="italic">periturus abis</hi>?</l>
<l>Otia magniloquos oblectant sola poetas;</l>
<l>castra die cesar qualibet ipse movet.</l>
<l>Quid facies illic? Vino indulgere ciboque</l>
<l>nescis et in sancta vivere pace cupis”.</l>
<l>Non suus ille fuit sermo, divinus haberi</l>
<l>debuit: ora movet simpliciora deus.</l>
<l>Sic Helenus fratrem frustra et Cassandra monebant:</l>
<l>quid facerem suasit cetera turba magis.</l>
<l>Hec ego cur dicam, nostri lux splendor et evi,</l>
<l>accipe; nam de me te Basilea petet.</l>
<l>Illic me Pilades, illic me observat Orestes,</l>
<l>nursia querentes noscere que mea sit.</l>
<l>“His vidi Enean, dextram tetigi, sed erat qui</l>
<l>nec quid sit, novit” dicito “nec quid agat.</l>
<l>Consilio fretus vestro se perdidit ille,</l>
<l>carmina qui poterat scribere multa domi”.</l>
</lg></div2>

<div2><head rend="italic">LIX SILVESTRO CHIEMENSI EPISCOPO</head>
<lg>
<l>Vir constans animi, vir celo dignus et astris</l>
<l>siquis erit, certe tu, Chiemensis, eris.</l>
<l>Cur te cesar amat, nisi quod te semper eundem</l>
<l>repperit et pure mentis habere fidem?</l>
<l>Est tibi munda manus, <hi rend="italic">generoso pectus honesto</hi></l>
<l><hi rend="italic">incoctum</hi>, musis mens et amica tua est.</l>
<l>Sic regi carus, sic es quasi <hi rend="italic">fidus Achates</hi></l>
<l>archanique tibi creditur omne genus.</l>
<l><hi rend="italic">Ergo age</hi>, vir nostro quo non est sanctior evo,</l>
<l>ecclesiam verbo, mente manuque iuva.</l>
</lg></div2>

<div2><head rend="italic">LX IN CORTONENSEM EPISCOPUM</head>
<lg>
<l>Pastor in etrusca pendentis rupe Cortone,</l>
<l>qui populis frenum ponere voce soles,</l>
<l>magna tibi est, fateor, servati fama Boeti</l>
<l>nec minor est menti quod sua dicta tenes.</l>
<l>Cur tamen hunc vendis, cum te vexare Panormi</l>
<l>nulla queat vivo presule cura cibi?</l>
<l>Vende prius vestes et mulam vende rebellem:</l>
<l>possideat vatem nulla taberna tuum.</l>
<l>Non minor hic Seneca est, Lucanum quere sub isto:</l>
<l>cur abeat pluteis tanta minerva tuis?</l>
<l>Nuper et hic una dum mecum nocte fuisset</l>
<l>“Proh!” dixit “Nostin qui meus est dominus?”</l>
<l>Cum retuli “Nosco”, “Vah! Quantum decidit” inquit;</l>
<l>“nam scio quod me vult vendere nescio cui”.</l>
<l><hi rend="italic">Sic ait</hi> et <hi rend="italic">lachrimis</hi> vultum madefecit <hi rend="italic">obortis</hi></l>
<l>et fieri pro se verba rogavit inops.</l>
<l>Nescio quid dicam. Qui <hi rend="italic">dia poemata</hi> vendit</l>
<l>– hoc tantum dicam – creditur esse miser.</l>
</lg></div2>

<div2><head rend="italic">LXI AD EUNDEM</head>
<lg>
<l>Siquid peccatum est, veniam concede petenti</l>
<l>et scripto indulge, quod <hi rend="italic">sine felle</hi> fuit.</l>
<l>Vincat amicitie fedus, vincantur et hi, qui</l>
<l>inter nos querunt ponere discidium.</l>
<l>Lingua loquax nocuit, sed tu contemne loquaces:</l>
<l>scomma meum non est, sed fuit ille iocus.</l>
<l>Siqua tamen nostri pupugit te urtica libelli,</l>
<l>da veniam calamo: mens <hi rend="italic">sine felle</hi> fuit.</l>
</lg></div2>

<div2><head rend="italic">LXII IN POLONUM</head>
<lg>
<l>Obambulat mille passus milia in die solo,</l>
<l>ut ait, et instat et precatur, ut credam.</l>
<l>Quis adeo dementiri, quis potest tantum</l>
<l>bibisse, credi ut sibi putet? Polonus ne?</l>
<l>Polonus est tam leviter, ut bibit, mendax.</l>
</lg></div2>

<div2><head rend="italic">LXIII IN POETAM OCCULTANTEM VERSUS</head>
<lg>
<l>Edere post vitam credo te velle libellos</l>
<l>et solum cineri consuluisse tuo.</l>
<l>Plena laboratis servantur scrinia libris</l>
<l>et tua nemo legit carmina, nemo videt.</l>
<l>Desipis in reliquis; hac miror parte. Quid est quod</l>
<l>et sapis et non vis cernier esse quod es?</l>
</lg></div2>

<div2><head rend="italic">LXIV IN PERONEM</head>
<lg>
<l>Optabam tibi milies talentum.</l>
<l>Dixisti mihi: nil dares abinde.</l>
<l>O verax nimium nimisque stulte!</l>
<l>Me verbis poteras tuis ligare,</l>
<l>ut non tam cito qui fores pateres;</l>
<l>sed postquam mihi nulla partienda</l>
<l>que pro te cupimus, Pero, putasti:</l>
<l>optabo tibi mille scorpiones.</l>
</lg></div2>

<div2><head rend="italic">LXV EPITAPHIUM COPPI</head>
<lg>
<l>Venator leporum cervisque fugacibus hostis,</l>
<l>cantor apollineus hac requiescit humo.</l>
<l>Natus in Helvetiis, Coppi cognomine notus,</l>
<l>doctus et arte pile, doctus et arte lire.</l>
<l><hi rend="italic">Vita</hi> quidem <hi rend="italic">fugit</hi>, sed vivet fama per evum:</l>
<l>spiritus ex vita <hi rend="italic">premia digna</hi> feret.</l>
</lg></div2>

<div2><head rend="italic">LXVI DE SENENSI EGROTO</head>
<lg>
<l>Egrotus nostra fuerat vir notus in urbe,</l>
<l>cui sine nulla dabat pocula mater aqua.</l>
<l>Illi durus erat Baccus cum flumine et inquit:</l>
<l>“Fas ne seorsum ut hec <hi rend="italic">pocula bina</hi> bibam?”</l>
<l>Annuit optanti custos. <hi rend="italic">Ille impiger</hi> hausit</l>
<l>que coram astabant pura Falerna prius.</l>
<l>“Sumenda est” inquit “post hec decocta” minister.</l>
<l>Eger ait: “Nequeo; desine: non sitio”.</l>
</lg></div2>

<div2><head rend="italic">LXVII IN NOBILEM GLORIOSUM</head>
<lg>
<l>$136$Sis licet ingenuus clarisque parentibus ortus:</l>
<l>esse tamen vel sic bestia magna potes.</l>
<l>Adde decus patrie, claros tibi sume propinquos:</l>
<l>esse tamen vel sic bestia magna potes.</l>
<l>Sint tibi divitie, sit larga et <hi rend="italic">munda supellex</hi>:</l>
<l>esse tamen vel sic bestia magna potes.</l>
<l>Sis doctus quamvis, sis iure instructus utroque:</l>
<l>esse tamen vel sic bestia magna potes.</l>
<l>Denique quicquid eris: nisi sit prudentia tecum,</l>
<l>magna quidem, dico, bestia semper eris.</l>
<l>Nosse deum sapere est, et magnum noscere sese;</l>
<l>noscenda est vite causa cuique sue:</l>
<l>quid dandum patrie, quid amicis quid ve propinquis</l>
<l>et qui sint lingue quique manusque modi.</l>
<l>Da mihi decoctum <hi rend="italic">generoso pectus honesto</hi>:</l>
<l>sic aliquid titulus nobilitatis erit.</l>
</lg></div2>

<div2><head rend="italic">LXVIII EPITAPHIUM DUCIS VENETIARUM</head>
<lg>
<l>Franciscus Veneti dux et tutela senatus</l>
<l>qui fueram: parvus me lapis iste tegit.</l>
<l>Eloquio valui (fas est me dicere de me,</l>
<l>post obitum nullus si mihi livor obest).</l>
<l>Me duce que fuerat Venetis incognita tellus</l>
<l>iam patet: imperii terminus Abdua iam est.</l>
<l>Non me dux Ligurum, non armis Genua vicit,</l>
<l>victa sub auspitiis sed fuit illa meis.</l>
<l>Quid modo sim, queris? Nil sum, sed gloria reges</l>
<l>si iuvat extinctos, me quoque fama iuvat.</l>
</lg></div2>

<div2><head rend="italic">LXIX METRUM SAPHICUM ADONIUM. DE NATIVITATE DOMINI</head>
<lg>
<l>Rector astrorum deus et superne</l>
<l>molis, in terris hodie videri</l>
<l>passus, ut culpas veteris parentis</l>
<l>demere posses,</l>
<l>virgo te mundo genuit beata,</l>
<l>bos tibi laudes asinusque prebent,</l>
<l>turba pastorum celebrat choreas</l>
<l>gaudia fundens.</l>
<l>O genus vanum scelerisque custos</l>
<l>Iuda, cur cecis oculis avorum</l>
<l>crimen amplectens sequeris malignum</l>
<l>semper et erras?</l>
<l>Tuque gentilis, tenebris inherens</l>
<l>cur deos frustra celebras nefandos?</l>
<l>Iste te fecit puer et creavit:</l>
<l>da sibi laudem.</l>
<l>Pacis in terris chorus angelorum</l>
<l>nunciat tempus, bona cui voluntas.</l>
<l>O puer, quantis venerare signis,</l>
<l>dum venis ad nos.</l>
<l>Stella iam reges movet ex eois</l>
<l>partibus, quo te venerentur unum,</l>
<l>turis ac mirre tibi deferentes</l>
<l>munus et auri.</l>
<l>Ergo te nostre quoniam salutis</l>
<l>causa perduxit, miserere parve</l>
<l>plebis et nostris precibus, rogamus,</l>
<l>annue, Christe.</l>
<l>Da bonam nobis, puer alme, pacem;</l>
<l>sit tibi regis populique cura,</l>
<l>ut viam semper teneant placentem</l>
<l>rex tibi celi.</l>
</lg></div2>

<div2><head rend="italic">LXX EPITAPHIUM LEONARDI ARETINI</head>
<lg>
<l>Hic, Leonarde, iaces, aretine <hi rend="italic">gloria gentis</hi>,</l>
<l>qui fueras nostro primus in eloquio.</l>
<l>Pontificis summi tractasti scrinia quondam,</l>
<l>hinc florentinus que voluit populus.</l>
<l>Grecus Aristoteles legitur te dante Latinus,</l>
<l>prima etiam per te Punica bella patent.</l>
<l>Plutarcus latias per te migravit in oras,</l>
<l>qui grecis italos comparat arte viros.</l>
<l>Tu florentinas acies et prelia nostri</l>
<l>temporis ornasti: nunc sine voce iaces.</l>
<l><hi rend="italic">Stat sua cuique dies</hi>: nulli fas vincere fatum:</l>
<l>vita tamen post hanc altera maior erit.</l>
<l>Qui bene convixit, letus petit astra, malosque</l>
<l>Orcus habet mestos: sic deus <hi rend="italic">ire iubet</hi>.</l>
<l>Ergo tibi magne semper virtutis amanti</l>
<l>gratior est obitus quam tibi vita fuit.</l>
</lg></div2>

<div2><head rend="italic">LXXI EPITAPHIUM EPISCOPI TRIDENTINI</head>
<lg>
<l>Hic Alexander ego iaceo. Cognosce, viator,</l>
<l>te rogo, qui fuerim, te rogo, qui ve siem.</l>
<l>Dux ego Mazovie fueram presulque Tridenti,</l>
<l>non bene romane presbiter ecclesie.</l>
<l>Vermibus esca modo trador: iam corpora corpus</l>
<l>plura meum saciat: sic caro queque cadit.</l>
<l>Quicquid vivendo merui iam perfero. Sed vos</l>
<l>discite, mortales, actibus esse pii.</l>
</lg></div2>

<div2><head rend="italic">LXXI* (IDEM)</head>
<lg>
<l>Hic Alexander ego iaceo. Cognosce, viator,</l>
<l>te rogo, qui fuerim, te rogo, quive siem.</l>
<l>Dux ego Mazovie fueram presulque Tridenti,</l>
<l>mox Aquilegia sede potitus eram.</l>
<l>Huc me concilii duxit legatio, postquam</l>
<l>romane fueram presbiter ecclesie.</l>
<l>Me sibi prepositum vidit preclara Bienna:</l>
<l>quis modo vel tantis gaudeat in titulis?</l>
<l>Te, Friderice, soror genuit mea, tu modo regnas</l>
<l>imperiumque regis; sum modo pulvis ego.</l>
<l>Me vermes edere truces; iam corpora corpus</l>
<l>plura meum saciat: sic caro queque cadit.</l>
</lg></div2>

<div2><head rend="italic">LXXI** (IDEM)</head>
<lg>
<l>Hic Alexander ego iaceo. Cognosce, viator,</l>
<l>te rogo, quid fuerim, te rogo, quid ve siem.</l>
<l>Dux ego Mazovie fueram presulque Tridenti,</l>
<l>mox Aquilegia sede potitus eram.</l>
<l>Huc me concilii duxit legatio, postquam</l>
<l>romane fueram presbiter ecclesie.</l>
<l>Me sibi prepositum vidit preclara Wienna:</l>
<l>quis modo vel tantis gaudeat in titulis?</l>
<l>Te, Friderice, soror genuit mea, tu modo regnas</l>
<l>imperiumque regis, sum modo pulvis ego.</l>
<l>Me vermes edere truces, iam corpora corpus</l>
<l>plura meum faciet. Sic caro queque cadit.</l>
<l>Dux Alberte, mihi nepos, si quando sepulcrum</l>
<l>ante meum venies, porrige vota Deo.</l>
<l>Mille quadringentis post Christi messibus ortum</l>
<l>lustraque post obii non bene plena novem.</l>
<l>Quidquid vivendo merui, iam perfero. Sed vos</l>
<l>discite, mortales, actibus esse piis.</l>
</lg></div2>

<div2><head rend="italic">LXXII HIMNUS DE PASSIONE</head>
<lg>
<l>Quid tibi tandem, scelerate, queris?</l>
<l>Quid petis, fallax homo, quid requiris</l>
<l>immemor, qua te pietate Christus</l>
<l>querat ametque?</l>
<l>Venit in mundum soboles Tonantis</l>
<l>et, licet celum regeret supernum,</l>
<l>ex deo servus voluit videri</l>
<l>carnis in umbra.</l>
<l>Tu, cinis putris, fugienda pestis,</l>
<l>alta deposcis, miserande vermis,</l>
<l>ut parem credas habuisse nullum,</l>
<l>terra tumescis.</l>
<l>Ille carnalem pius in parentem</l>
<l>quos decet cunctos referens honores</l>
<l>sabbatum nunquam violavit unum</l>
<l>semper honestus.</l>
<l>Tu patris iussus fugis atque matris,</l>
<l>festa peccatis violas nefandis</l>
<l>et deum, qui te reparavit, horres</l>
<l>demone peior.</l>
<l>Ille ieiunans domuit superbum</l>
<l>spiritum carnis, cibus atque potus</l>
<l>illius corpus fuit ad regendum: ut</l>
<l>viveret edit.</l>
<l>Tu madens vino Veneri parentas,</l>
<l>nulla te Bacchi Cererisque possunt</l>
<l>dona vorantem satiare: ventri</l>
<l>vivis amicus.</l>
<l>Ille sermones habuit modestos</l>
<l>et docens sedes iter ad beatas,</l>
<l>quo suos quivis repararet actus,</l>
<l>ordine dixit.</l>
<l>Tu vel infesta, venenate, lingua</l>
<l>proximum carpis, superos lacessis,</l>
<l>fabulas crebro referens inanes</l>
<l>turpia narras.</l>
<l>Ille nullius bona concupivit</l>
<l>et manus odit nimium cruentas,</l>
<l>pauperem duxit coluitque vitam</l>
<l>pacis amator.</l>
<l>Tu rapis quicquid potes et cruorem</l>
<l>appetis fratrum, scelus omne parvum,</l>
<l>dives ut fias, reputas, ubique</l>
<l>prelia misces.</l>
<l>Disce te quanti, miserande, fecit</l>
<l>ille, qui vinclis voluit teneri,</l>
<l>ut tibi summam pareret quietem</l>
<l>ductus ad Annam.</l>
<l>Cesus est illic alapis magister</l>
<l>et redargutus dominus deorum,</l>
<l>nocte mox tota trahitur per urbem</l>
<l>discruciandus.</l>
<l>Iudici Caiphe datur audiendus,</l>
<l>in deum testes qui citat malignos,</l>
<l>dicitur victus reus, et Pilato</l>
<l>mittitur illinc.</l>
<l>Hinc ad Herodem rapitur videndus,</l>
<l>purpura sumpta redit ad Pilatum</l>
<l>qui, licet nullum videat reatum,</l>
<l>iudicium fert.</l>
<l>Innocens agnus manet ad tribunal</l>
<l>quem flagris cesum, ferat ut coronam</l>
<l>spineam cogunt vicibusque pulsant</l>
<l>corpus honestum.</l>
<l>Conspuunt vultus oculosque fedant.</l>
<l>Astur ut raptam laniat columbam</l>
<l>membra celestis speciosa regis</l>
<l>dilaniantur.</l>
<l>Nec movet turbas speculum doloris,</l>
<l>clamitant cuncti crucis esse dignum:</l>
<l>“Solve latronem, crucifige Christum,</l>
<l>cesaris hostem”.</l>
<l>Dum crucem gestans trahitur necandus,</l>
<l>obviam fertur lachrimosa mater,</l>
<l>que suis tundens manibus pudica</l>
<l>pectora clamat:</l>
<l>“Nate, quo pergis, periture? Quis te</l>
<l>in modum talem laniavit hostis?</l>
<l>Te, meum pignus, nequeo videre:</l>
<l>respice matrem.</l>
<l>Te meus venter tulit, has papillas</l>
<l>suxeras quondam, generose fili:</l>
<l>me tuam spernis refugisque matrem?</l>
<l>Respice que sim.</l>
<l>O truces, seve rabideque gentes,</l>
<l>quo meum fertis genitumque dei?</l>
<l>Nil mali fecit. Sinite, heu, meum me</l>
<l>tangere natum”.</l>
<l>Ille submissis oculis abibat,</l>
<l>ad locum venit crucis, atque nudus</l>
<l>et duos inter positus latrones</l>
<l>fertur in altum.</l>
<l>Inde sub ligno sitiens acetum</l>
<l>felque gustavit. Latus est apertum</l>
<l>lancea: sanguis fluit atque limpha</l>
<l>matre vidente.</l>
<l>Probra quid dicam referamque multa?</l>
<l>“Se deo fecit genitum, sit ita,”</l>
<l>clamitant plures, “alios beavit:</l>
<l>se modo salvet”.</l>
<l>O Iesu, quantum genus hoc amasti</l>
<l>perfidum, quod ne moreretur, ipse</l>
<l>pergis ad mortem. Moriendo nostra</l>
<l>morte levas nos.</l>
<l>Sic, homo, pro te patitur redemptor:</l>
<l>tu quasi surdus penitusque cecus</l>
<l>gratiam pendis nihil esse talem</l>
<l>crimine plenus.</l>
<l>Corrigas vitam; venit hora tandem.</l>
<l>Quid facis tantis miser in tenebris?</l>
<l>Ad deum nunquam redis advocantem?</l>
<l>Corrige mores.</l>
<l>Ipse qui verbum facio miser sum,</l>
<l>peior et magnas datus in ruinas;</l>
<l>nosco peccatum, scio quid gerendum:</l>
<l>negligo tempus.</l>
<l>Ni tuum prebes, deus, o favorem,</l>
<l>gratiam ni das homini perempto,</l>
<l>perditus labor miser in gehennam</l>
<l>igne piandus.</l>
<l>Labitur quisquis sine te beari</l>
<l>queritat. Munus datur hoc ab alto.</l>
<l>Tu vocas quos vis: rogo me vocandis</l>
<l>adiice servis.</l>
<l>Da mihi lumen, videam quid egi,</l>
<l>da mihi fontem, lachrimis ut altis</l>
<l>iam mei plorem sceleris reatum</l>
<l>teque reposcam.</l>
<l>Non parem Paulo veniam requiro,</l>
<l>gratiam Petri neque posco, sed quam</l>
<l>in crucis ligno dederas latroni</l>
<l>sedulus oro.</l>
<l>Iam deum versi rogitemus omnes,</l>
<l>qui neci nostram datus ob salutem</l>
<l>semper expectat reditum suorum,</l>
<l>ut veniam det.</l>
<l>Iam nimis duri fuimus, venite:</l>
<l>se reum nemo magis esse credat</l>
<l>quam pius nobis datus est redemptor</l>
<l><hi rend="italic">ethere ab alto</hi>.</l>
</lg></div2>

<div2><head rend="italic">LXXIII QUE FACIANT BEATITUDINEM IN TERRIS</head>
<lg>
<l>Que faciant hominem dicam tibi, Sexte, beatum:</l>
<l>tu stude, quo possis illa tenere modo.</l>
<l>Tota relicta tibi sit <hi rend="italic">res, non parta labore</hi>,</l>
<l><hi rend="italic">non ingratus ager</hi> mensque <hi rend="italic">quieta</hi>, velim.</l>
<l>Sit tibi <hi rend="italic">lis nunquam, toga rara</hi> focusque peremnis,</l>
<l><hi rend="italic">prudens simplicitas</hi>, par sit amicicia;</l>
<l><hi rend="italic">vires ingenue</hi> semper <hi rend="italic">corpusque salubre</hi>,</l>
<l><hi rend="italic">convictus facilis, mensa sine arte</hi> domi;</l>
<l>ebria ne nox sit, sed curis usque soluta,</l>
<l><hi rend="italic">non tristis</hi> coniunx, ipsa pudica tamen.</l>
<l><hi rend="italic">Quod sis esse velis</hi> nec plus maioraque malis,</l>
<l><hi rend="italic">summum</hi> non optes, non <hi rend="italic">metuasque diem</hi>.</l>
<l>Hec te cum musis felicem reddere possunt,</l>
<l>sed sine fortuna nemo beatus erit.</l>
</lg></div2>

<div2><head rend="italic">LXXIV AD SEXTUM</head>
<lg>
<l>Non mihi divitias Priami peto, Sexte, Mide ve,</l>
<l>sed tamen et dici dives et esse volo.</l>
<l>Dives erit vulgo quisquis nummatus habetur;</l>
<l>stoicus at poterit dives habere nihil.</l>
<l>Nos aliter volumus, nos <hi rend="italic">inter utrunque</hi> volamus:</l>
<l>nec volo quod modicum est nec volo quod nimium est.</l>
<l>Dent mihi mentis opes superi corpusque salubre</l>
<l>castaque sit coniunx, leta decensque mihi.</l>
<l>Sat fuerit parvi si sim <hi rend="italic">possessor agelli</hi>,</l>
<l>sufficiat vite qui dare cuncta mee.</l>
<l>Parva domus, tantum pellat que frigus et imbres</l>
<l>et quam cum musis querat Apollo novem.</l>
<l>Tum felix, tum dives ero, tum, Sexte, beatus</l>
<l>eiusdem socius si mihi mentis erit.</l>
</lg></div2>

<div2><head rend="italic">LXXV AD PETRUM NOXETANUM</head>
<lg>
<l>Petre, nihil scribis: mihi nil quoque scribere <hi rend="italic">mens est</hi>,</l>
<l>ut videam possit quis tacuisse magis.</l>
<l>Plurima te turbant et nos exempla: quid ergo</l>
<l>aut tu iam facies aut ego iam faciam?</l>
<l>Cum mihi sis Pilades, cum sim tibi, dicis, Orestes:</l>
<l>res erit indicii nos reticere mali.</l>
<l>Sed ne quis nostri damnare silentia possit,</l>
<l>sis tu Laertis, sim Telamonis ego.</l>
</lg></div2>

<div2><head rend="italic">LXXVI AD LIBRUM</head>
<lg>
<l>Cuius eris munus vel quo sub vindice tutus</l>
<l>esse, libelle, potes? Elige iam dominum,</l>
<l>ne, si solus eas, <hi rend="italic">nigra</hi> capiare <hi rend="italic">culina</hi>,</l>
<l>detur et ut tergas uda patella tibi,</l>
<l>vel, si maiorem cogaris adire tabernam,</l>
<l>thuris vel piperis inde cucullus eas.</l>
<l>“Mitte Ravennatis” dicis “me pronus in edes:</l>
<l>Bartholomeus erit dux Rovarella mihi.</l>
<l>Artibus hic grece <hi rend="italic">madidus latieque Minerve</hi></l>
<l>pontificis summi scrinia solus adit”.</l>
<l>Et sapis et certe melius tibi consulis: hic est</l>
<l>unus, qui tutum reddere te valeat.</l>
<l>Nunc exire licet, cedro licet ire perunctum,</l>
<l>splendentem gemine frontis honore tue.</l>
<l>Iam cocco rubeas, velet te purpura, pictis</l>
<l>iam bullis fas est luxuriere novis.</l>
<l>Perge nec o tanto timeas sub vindice quenquam:</l>
<l>iam <hi rend="italic">volitare</hi> potes queque <hi rend="italic">per ora virum</hi>.</l>
</lg></div2></div1>
<div1><head>Varia</head>
<div2><head rend="italic">IN MAHUMETEM PERFIDUM TURCHORUM REGEM</head>
<lg>
<l>Turche, paras alte subvertere <hi rend="italic">menia Rome</hi></l>
<l>et Christi legem perdere posse putas.</l>
<l>It Pius at contra; reges <hi rend="italic">capere arma</hi> ducesque</l>
<l>ocius hortatur. Sunt pia vota Pii:</l>
<l>magne parens, adsis et nostris <hi rend="italic">annue ceptis</hi>;</l>
<l>filius hec suadet sumere bella tuus.</l>
<l>Ipse viam vite docuit, precepta salutis,</l>
<l><hi rend="italic">que</hi> violare <hi rend="italic">nefas annua</hi> sacra dedit.</l>
<l>Hec modo Turchorum rabies auferre laborat</l>
<l>et mahumeteis ritibus invigilat.</l>
<l>Non hoc Dardanidum genus est nec sanguine teucro</l>
<l>ducit avos: scithica est tetraque barbaries;</l>
<l>Pirrhicheos montes et <hi rend="italic">inhospita saxa</hi> colebat,</l>
<l>gens ignara Dei, <hi rend="italic">gens inimica</hi> tibi.</l>
<l>Nunc Asie dominatur agris argivaque regna</l>
<l>occupat Illiriis Pannoniisque minax.</l>
<l>Quaque trahit Martem, divini nominis arces</l>
<l>eruit et sacras destruit igne domos.</l>
<l>Nulla nove legis, nulla est reverentia prisce,</l>
<l>nec Moisi recipit nec tua verba, Iesu.</l>
<l>Tercius ex <hi rend="italic">alto</hi> Mahumetes missus <hi rend="italic">olimpo</hi></l>
<l>creditur et flatu non caruisse tuo.</l>
<l>Sed quenam probitas gentis? Que legis honestas?</l>
<l>Summa illis laus est abstinuisse mero;</l>
<l>in reliquis ventri parent nec crimina vitant</l>
<l>pessima nec vetita est illa vel illa venus.</l>
<l>Nec hominum vita est pecudum ve boum ve canum ve:</l>
<l>vina vetant, fateor: vina recusat equus.</l>
<l>Adde truces animos gentis, crudelia corda</l>
<l>atque patens rabide pectus avaricie</l>
<l>tediaque in nostros et non <hi rend="italic">sanabile vulnus</hi></l>
<l>invidie. Christi perdere regna parant.</l>
<l><hi rend="italic">Nos contra</hi> intenti validas armare cohortes,</l>
<l>si faveas ceptis, pergimus. Affer opem.</l>
<l>Hec tua si causa est, tua si victoria nosque</l>
<l>si cupimus ritus et tua signa sequi,</l>
<l>si tua turba sumus sacroque cruore redempti,</l>
<l>celestis Verbi porrige tela piis.</l>
<l><hi rend="italic">Parce pio generi</hi> Turchosque involve ruinis,</l>
<l>ne frustra tantum gens pia pergat iter.</l>
<l>Ex te pendemus: si vis, dabis arma manusque:</l>
<l>pendet ab arbitrio spesque salusque tuo.</l>
</lg></div2>

<div2><head rend="italic">PRO INGENII EXERCITATIONE</head>
<lg>
<l>Hactenus ethereas claves, victricia signa,</l>
<l>Gallorum quis fuse acies cristeque retunse</l>
<l>et siculo regi pax reddita: vestra, sorores,</l>
<l>orsa sequi placuit cantu, parnasia proles.</l>
<l>Nunc maiora canam: regni non unius arces</l>
<l><hi rend="italic">adverso</hi> sub <hi rend="italic">Marte</hi> cadent: maiora minantur</l>
<l>fulmineus crebros <hi rend="italic">iaculatus</hi> Iupiter ignes</l>
<l>atque suos longe fugientia sidera cursus</l>
<l>et gelidus cancer et nostro sirius evo</l>
<l>frigidus et fervens <hi rend="italic">alienis mensibus estas</hi>.</l>
<l>Quid superos mutasse vices et mensis et anni</l>
<l>compulit et totas astris permittere habenas?</l>
<l>Magna parant: scelerum penas luet impius orbis</l>
<l>peste, fame et gladio; pax terram linquet et omnes</l>
<l>bella petent urbes. Veniens qua lumina Thitan</l>
<l>exhibet et fugiens <hi rend="italic">miseris mortalibus</hi> aufert,</l>
<l>quaque riget Tanais, tepidus qua cornua Nilus</l>
<l>erigit: <hi rend="italic">omnis ager</hi> conscripto milite bello</l>
<l>adiiciet vires: stillabit terra cruorem</l>
<l>et mare sanguineas vexatum classibus undas</l>
<l>evomet. Exsangues per densa cadavera naute</l>
<l>compellent puppes; marcebunt littora tabo.</l>
<l><hi rend="italic">Causa mali tanti</hi> non <hi rend="italic">coniunx</hi>, non sitis auri,</l>
<l>non amor imperii: pro relligione capessent</l>
<l>arma duces. Fusci relegunt qua <hi rend="italic">thura Sabei</hi>,</l>
<l>natus Arabs, Maomethes proprio nomine notus,</l>
<l>sacrilegas ausus populo componere leges,</l>
<l>quis Christum neget esse deum, neget impius unde</l>
<l>baptismum et prisco resecet preputia cultro,</l>
<l>et tua, seu Liber, seu magni munera Noe</l>
<l>vina vetans Veneri cunctas laxarit habenas.</l>
<l>His devicta prior nugis Egiptus inhesit,</l>
<l>feda voluptatum cultrix, traxitque Cirenen</l>
<l>et tua regna, gemens mutato coniuge Dido,</l>
<l>et Mauros, hispana quibus data littora prede</l>
<l>nec procul a Beti regni <hi rend="italic">permissa potestas</hi>.</l>
<l><hi rend="italic">Parte alia</hi> Sirum populi Parthique potentes</l>
<l>Persarumque duces et Medica sceptra nefandis</l>
<l>consensere sacris. Scithicas profectus in oras</l>
<l>caucaseas rupes penetravit, Amazonis arva,</l>
<l><hi rend="italic">Ripheasque</hi> domos gelidas aquilonis <hi rend="italic">ad arces</hi></l>
<l><hi rend="italic">per iuga</hi>, per colles furor idem mixta venenis</l>
<l>dogmata mortiferis effudit. Sedibus unde</l>
<l>dimissis venere truces, fera pectora, Turchi</l>
<l>Phaside transmisso Colchorum <hi rend="italic">littora circum</hi></l>
<l>consedere, bonus Francis dum iura Pipinus</l>
<l>diceret. Hinc terras nacti, quas influit Halis,</l>
<l>pascua Cappadocum, celsi de vertice Thauri</l>
<l>qui cadit et domiti prorumpit in <hi rend="italic">equora Ponti</hi>.</l>
<l>Tum Galatas Venetumque patres, Paphlagones, et urbes</l>
<l>Bithinie, tum tecta Phrigum, celebresque ruinas</l>
<l>invasere suis damnataque Pergama fatis,</l>
<l>et quevis Asie regnator maximus olim</l>
<l>arva dedit Medo victus certamine Cresus.</l>
<l>Has Turchi tenuere domos. Coniuncta potestas</l>
<l>Hellespontiaco de littore flumen ad altum</l>
<l>Euphratis: medias inter duo littora terras</l>
<l>Euxini Cilicisque maris sine rege potentes</l>
<l>maiores coluere suos Maomethis amantes</l>
<l>spurcitias, fedos mores horrendaque sacra.</l>
<l><hi rend="italic">Iura dabant</hi> proceres generose stirpis alumni,</l>
<l><hi rend="italic">concordes anime</hi>: nulli de plebe licebat</l>
<l>surgere quaque parens, hac vixit filius arte,</l>
<l>expers militie; verum civilia postquam</l>
<l>bella duces traxere diu, ferrique potestas</l>
<l>prodiit in vulgus et plebi credita castra,</l>
<l>tum varias fortuna vices versare per urbes,</l>
<l>sceptra viris mandare novis <hi rend="italic">equataque celo</hi></l>
<l>atria nobilium, <hi rend="italic">fulvo</hi> que texerat <hi rend="italic">auro</hi></l>
<l>luxuries Veterum, pervertere, tecta minorum</l>
<l>erigere atque luto submittere marmora tersa.</l>
<l>Agrestes tum forte inopes obscuraque turba</l>
<l>excrevere viros inter, qui <hi rend="italic">regna tenerent</hi></l>
<l>sublimes equitumque duces: tum primus avorum</l>
<l>Ottomannus egens latebris emersit ab imis.</l>
<l>Quid non arma queant? Hinc nobilitatis origo,</l>
<l>hinc honor, hinc regnum: generosos arma quirites</l>
<l>et dominos rerum posuerunt. Hec eadem post</l>
<l>audacem in castris iuvenem, qui sorte minori</l>
<l>militie primam stipem tulit, arma beatum</l>
<l>effecere ducem quamquam sensuque manuque</l>
<l>egregium, Turchis posset qui frena superbis</l>
<l>et duras regni leges imponere victor.</l>
<l>Ottomannorum genus hinc, mavortia pubes,</l>
<l>imperio Grecos Asie que prima subactos</l>
<l>addidit et pravis Arabum miscere venenis</l>
<l>Europen studuit, sancte delere volumen</l>
<l>legis et occiduas Christi subvertere gentes.</l>
<l>His prognatus avis, Amurati filius alter,</l>
<l>Maomethes nunc sceptra tenet, Bizantia primus</l>
<l>menia bombardis ausus proscindere adactis</l>
<l>et graium imperium nomenque abolere vetustum.</l>
<l>Hoc sub rege ferox, quamquam laniata iuventus</l>
<l>Turchorum ad Savum famosaque littora Thauri</l>
<l>ipseque de pugna trepidus diffugerit, urgent</l>
<l>principis arma tamen miseros dimissa per agros</l>
<l>Misorum et rursus tentant vada fluminis Histri</l>
<l>et Savum penetrare, tuas, Pannonia, metas.</l>
<l>Illiridemque novo devastant milite, captum</l>
<l>obtruncant regem gladio iuvenesque senesque</l>
<l>servitio pressos Asie trans littora mittunt.</l>
<l>Quis referat luctus hominum? <hi rend="italic">Quis talia fando</hi></l>
<l><hi rend="italic">temperet a lachrimis</hi>? Rapiuntur ab ubere matrum</l>
<l>infantes, amplexa virum matrona gementem</l>
<l>eripitur ferro, sancti ceduntur ad aras</l>
<l>presbiteri, nocuit claro de sanguine nasci,</l>
<l>nobilitas mactata foro, cervice revulsa</l>
<l>ora cadunt multoque iacent immersa cruore.</l>
<l>Templa dei collapsa ruunt, altaria passim</l>
<l>franguntur, paries stat nullus imagine Christi</l>
<l>signatus nullasque sinunt superesse lituras</l>
<l>sanctorum. Celebri qua non stabulatur in ede</l>
<l>gens inimica crucis? Que non loca sacra nefando</l>
<l>concubitu fedant? <hi rend="italic">Visu miserabile</hi>: porci</l>
<l>ossa patrum defossa vorant, veneranda piorum</l>
<l>corpora dant canibus. Deus, o deus! Hostia multo</l>
<l>mixta luto pedibus teritur submissa profanis.</l>
<l>Horruit ista Pius, Petri successor et orbis</l>
<l>claviger etherei, venetumque rogare senatum</l>
<l>pergit et Hungarie proceres, petit <hi rend="italic">alta</hi> Philippi</l>
<l><hi rend="italic">atria</hi> Burgundi missis, qui damna metumque</l>
<l>commemorent et opem rebus labentibus orent.</l>
<l>Auscultant dictis sancti pastoris et omnes</l>
<l>concurrunt hilares pro relligione piumque</l>
<l>percutiunt fedus. Pannonica signa sequuntur</l>
<l>Boiorum populi, rapidus quos permeat Hister,</l>
<l>quique colunt saltus nostro fugientis ab orbe</l>
<l>Hercinie gelidique bibunt de fontibus Albis</l>
<l>aut Oderam. Huc <hi rend="italic">pictis</hi> concurrunt Saxones <hi rend="italic">armis</hi></l>
<l>Cimbrorumque manus et <hi rend="italic">forti pectore</hi> Dacus</l>
<l>Sarmatieque duces hac Turchos parte lacessent.</l>
<l>At Rhenus Belgeque truces et Francia fortis</l>
<l>et Rhodanus longo delapsus in equora cursu,</l>
<l>Pirenei montes atque ultima terra Morinum</l>
<l>et flavus <hi rend="italic">toto divisus</hi> ab <hi rend="italic">orbe Britannus</hi></l>
<l>Burgundo vires iungent; Hispania dives</l>
<l>auriferi trahet arma Thagi, trahet inclitus heros</l>
<l>Alfonsus Numidas <hi rend="italic">solitus</hi> vexare <hi rend="italic">fugaces</hi>.</l>
<l>Classe potens Venetus, quas dividit Abdua gentes</l>
<l>imperio Anguigeri dare nomina coget, ameni</l>
<l>cultores Athesis; tum plebs patavina manusque,</l>
<l><hi rend="italic">siqua manent</hi> veteris <hi rend="italic">vestigia</hi> sacra Ravenne,</l>
<l>remigium implebunt. <hi rend="italic">Raris habitata</hi> colonis</l>
<l>proxima <hi rend="italic">Ledeo</hi> merens Aquileia <hi rend="italic">Thimavo</hi></l>
<l>relliquias regni releget, qua Iulius olim</l>
<l>constituisse Forum vulgo memoratur; et Histri</l>
<l>concurrent agiles, properabit Dalmata duro</l>
<l>assuetus remo teretes agitare lacertos.</l>
<l>Armabit Corcira suas de more biremes</l>
<l>suppetiasque ferens bello minoia tellus</l>
<l>gnosia depictas implentia tela pharetras</l>
<l>addet, et Euripi custos, Euboia, classi</l>
<l>iussa alimenta feret: millenis <hi rend="italic">navibus equor</hi></l>
<l>sulcabunt Veneti, genus ex Antenore ductum.</l>
<l>At Pius Eneadum natus de gente latinas</l>
<l>eliciet vires. Iterum <hi rend="italic">romana propago</hi></l>
<l>navigio veteres Argos <hi rend="italic">clarasque Micenas</hi></l>
<l>urbes inviset quondam, nunc nomina tantum.</l>
<l>Forsitan exuste repetent vestigia Troie</l>
<l>matris amore viri. Tuscis qui dissecat Umbros</l>
<l>undique bella petet ripasque armabit utrasque</l>
<l><hi rend="italic">corniger hesperidum fluvius regnator aquarum</hi>.</l>
<l>Materiam classi Picens dabit armaque iungens</l>
<l>portus erit ratibus, quem dorica sustinet Ancon.</l>
<l>Ipse Pio externa nuper de gente triumphans</l>
<l>atque tarentini ditatus morte tiranni</l>
<l>Ferdinandus equos addet validasque cohortes,</l>
<l>Dirachium si forte petens velit agmine equestri</l>
<l>Albano de monte magis contendere in hostem.</l>
<l>Brundusio solvent ratibus iumenta vehentes;</l>
<l>protinus hinc una tranabunt equora nocte.</l>
<l>Anguiger Eridani dominator Sfortia si non</l>
<l>iuverit adversa victus valitudine, tectas</l>
<l>ferro acies mittet; gemmis fulgebit et auro</l>
<l>tota cohors. Cernes, pulcher, tua gaudia, Borsi,</l>
<l>aurea sericeis pendentia lilia velis.</l>
<l>Mantua concilio nuper ditata Pioque</l>
<l>semper amica patri socias in prelia naves</l>
<l>instruet, et Rheno vicina Bononia parvo</l>
<l>iussa Pii faciet domino famulata beato.</l>
<l><hi rend="italic">Assuetusque malo Ligur</hi> invidiosa Pelasgis</l>
<l>nomina mutatis coniunget carbasa fatis</l>
<l>nec minus etruscis veniet de finibus ardens</l>
<l>auxilium: celsas populosa Fluentia puppes</l>
<l>purpureis velis et multo vestiet ostro.</l>
<l>Insuetus tantis agitari navibus Arnus</l>
<l>turgidus <hi rend="italic">alphee</hi> properabit in equora <hi rend="italic">Pise</hi></l>
<l>ponere onus vultuque colens simulachra verendo</l>
<l>Luca manus iunget, nec te, tua gloria, Sene</l>
<l>ire sinent solum, pastor qui maximus almas</l>
<l>pascis oves Christi; iuvenes <hi rend="italic">de gente vetusta</hi></l>
<l>custodes aderunt, qui te servare parati</l>
<l>effugiant <hi rend="italic">pulchram per</hi> nulla pericula <hi rend="italic">mortem</hi>.</l>
<l><hi rend="italic">Vincet amor patrie</hi>. Si non dabit era senatus,</l>
<l>plebs dabit et fracta matrona beatior arca.</l>
<l>His Pius auxiliis, hoc fidens ordine rerum</l>
<l>in Turchos parat ire; sacer parat ire senatus</l>
<l>cardineus longa precedens agmina pompa.</l>
<l>Turba sacerdotum niveis in vestibus ultro</l>
<l>sacra feret dulcique crucem venerabitur himno.</l>
<l>Maomethes contra deceptas carmine gentes,</l>
<l>Alcorane, tuo campos descendere in equos</l>
<l>coget et audaci committere prelia dextra.</l>
<l>Terra patebit equis, constratum <hi rend="italic">classibus equor</hi>,</l>
<l>undique bella frement: tantos cantare tumultus</l>
<l>musa cupit. Sancte nunc <hi rend="italic">aspirate</hi> puelle</l>
<l>vestra maroneum referentia carmina versum.</l>
<l>Quis? Quis eat tandem summo e certamine victor?</l>
<l>Sacrilegus quamquam Maomethes, turpis, adulter</l>
<l>an Pius? O superi, meliorem advertite causam</l>
<l>atque Pium servate pii, <hi rend="italic">pia numina</hi>, vestrum.</l>
</lg></div2>

<div2><head rend="italic">IN VIRGINEM MARIAM</head>
<lg>
<l>Tu mihi semper ades et nostras usque benigno</l>
<l>exaudis vultu, virgo Maria, preces.</l>
<l>Heu, quotiens <hi rend="italic">fatis</hi> fueram periturus <hi rend="italic">acerbis</hi>,</l>
<l>ni tua texisset, virgo Maria, manus.</l>
<l>Tu me tirrheno duxisti ex equore salvum</l>
<l>atque iterum Occeano, virgo Maria, mari;</l>
<l><hi rend="italic">ultima</hi> terrarum me <hi rend="italic">Thile</hi> aut Orchas haberet,</l>
<l>me nisi servasses, virgo Maria, tibi.</l>
<l>Tu me per silvas atque horrida tecta ferarum</l>
<l>sepius incolumen, virgo Maria, ducis.</l>
<l><hi rend="italic">Quid referam</hi> fluvios, ventos imbresque nivesque,</l>
<l>quas te preterii, virgo Maria, duce?</l>
<l>Non aconita nocent, non ferrum, fulmina, flamme,</l>
<l>siquem servatum, virgo Maria, voles.</l>
<l>Mille mihi febres ademisti, mille dolores</l>
<l>et mihi mortiferam, virgo Maria, luem.</l>
<l>Quis numerare queat morborum nomina? Morbus</l>
<l>omnis abit, dum tu, virgo Maria, iubes.</l>
<l>Non mihi <hi rend="italic">livor edax</hi> oberit, non <hi rend="italic">lingua dolosa</hi>,</l>
<l>dum mihi presidium, virgo Maria, dabis.</l>
<l>Poscite, mortales, vestris in casibus, ut det</l>
<l>prestet et auxilium virgo Maria suum.</l>
</lg></div2>

<div2><head rend="italic">EPITAPHIUM PROPRIUM</head>
<lg>
<l>Ossa Pii claudo genuit quem Sena Secundi</l>
<l>pontificis: paulum siste, viator, iter.</l>
<l>Queris facti Pii? Conventum contrahit orbis,</l>
<l>Mantua concilio nobilitata suo est.</l>
<l>Latrones urbis suspendit et alta recidit</l>
<l>maguntinei cornua pontificis.</l>
<l>Orbis monstra duo nulla virtute redempta</l>
<l>a vitiis gladio perculit Ecclesie:</l>
<l>Austria maiori mater, Malatesta minori</l>
<l>et Sigismundus unus et alter erat.</l>
<l>Exciderat regno Siculorum Alfonsius alto:</l>
<l>in solium rediit restituente Pio.</l>
<l>Inclita pragmaticam servabat Gallia legem:</l>
<l>Gallia pontifici cessit amica Pio.</l>
<l>Historiam scripsit, coniunxit epistola prosam</l>
<l>versibus orator atque poeta bonus.</l>
<l>Ultum ire in Turchos et vindicare Pelasgum</l>
<l>vulnera dum properat, mors tulit atra Pium.</l>
</lg></div2>

<div2><head rend="italic">ALIUD</head>
<lg>
<l>Ossa Pii claudo genuit quem Sena Secundi:</l>
<l>claudere facta brevi carmine non valeo.</l>
</lg></div2>

<div2><head rend="italic">EPITHAPHIUM PARENTUM PII PAPE</head>
<lg>
<l>Silvius hic iaceo, coniunx Victoria mecum est.</l>
<l>Filius hoc clausit marmore papa Pius.</l>
</lg></div2>

<div2><head rend="italic">IN PORTA TIBURTINA</head>
<lg>
<l>Grata bonis, invisa malis, inimica superbis</l>
<l>sum tibi; Tibur enim sic Pius instituit.</l>
</lg></div2>

<div2><head rend="italic">IN ENSE LUDOVICO REGI DATO</head>
<lg>
<l>Exerat in Turcos tua me, Ludovice, furentes</l>
<l>dextera: Graiorum sanguinis ultor ero.</l>
<l>Corruet imperium Maumethis, et inclita rursus</l>
<l>Gallorum virtus te petet astra duce.</l>
</lg></div2>

<div2><head rend="italic">NOX PLUVIA, DIES CANDIDA</head>
<div3>
<lg>
<l>Nocte pluit tota, redierunt tempora nostra:</l>
<l>nox fuit acta hostis, lux erit ista dei.</l>
</lg></div3>
<div3>
<lg>
<l>Humida preteriit tempestas, sicca reversa est:</l>
<l>nox inimica abiit, luxit amica dies.</l>
</lg></div3>
<div3>
<lg>
<l>Nocte pluit tota, rediit sed mane serenum:</l>
<l>nox fuit en sathane, lux erit ista dei.</l>
</lg></div3></div2>

<div2><head rend="italic">EPITAPHIUM LEONARDI PATAVIENSIS EPISCOPI</head>
<lg>
<l>Qui populos rexit moderatius, undique muris</l>
<l>oppida qui cinxit edibus eximiis,</l>
<l>qui simul ecclesias ruinosaque castra refecit,</l>
<l>qui census auxit pignora quique luit,</l>
<l>quem bonus ingenti cesar dilexit amore</l>
<l>et gener Albertus et Fridericus adhuc,</l>
<l>largus elemosina, peregrinis optimus hospes,</l>
<l>clarus et ingenio, clarus et eloquio,</l>
<l>durus in Hussitas, Laimingo e <hi rend="italic">sanguine cretus</hi>,</l>
<l>iustus et in cunctis providus atque pius,</l>
<l>huius in hoc tumulo presul dignissimus urbis</l>
<l>conditus est. Heu, cur, cur Leonardus obit?</l>
<l><hi rend="italic">Stat sua cuique dies</hi>; moritur maiorque minorque:</l>
<l>nil homini melius quam bene scire mori.</l>
</lg></div2>

<div2><head rend="italic">IN CAMPANA TEMPLI PIENTINI</head>
<lg>
<l>Parva fui nuper, qualis delubra deceret</l>
<l>et non urbani menia pressa loci.</l>
<l>Mox, Pius ut templum construxit et intulit urbem,</l>
<l>quantam urbs atque edes postulat,<hi rend="italic">esse iubet</hi>.</l>
<l>Ergo pientinos si latius impleo campos,</l>
<l>nunc urbi, nuper oppidulo sonui.</l>
</lg></div2>

<div2><head rend="italic">VERSUS PAPE PII II IN BOMBARDIS</head>
<div3><head>NOMINE SILVIA</head>
<lg>
<l>Perfidie scelerumque ultrix iam devehor; hostes,</l>
<l>flectite nunc, miseri, corda superba Pio.</l>
<l>Discite iam tumidi considere <hi rend="italic">turribus altis</hi>;</l>
<l>ecce catenati subdite colla iugo.</l>
</lg></div3>
<div3><head>NOMINE VICTORIA</head>
<lg>
<l>Este Pio faciles, ne seviat ira Tonantis;</l>
<l>namque locum terris sustinet ille Iovis.</l>
<l>Fulmen habet celi rector, quo vindicet hostem:</l>
<l>sic ego terreni fulmen et ira dei.</l>
</lg></div3></div2>

<div2><head rend="italic">AD CESAREM</head>
<lg>
<l>Incipe, Calliope! Cur nunc me deseris? An non</l>
<l>materias versu dignas et Apollinis arte</l>
<l>Fridericus habet, cui nunc diadematis auro</l>
<l>iam caput ornatur? Dic que ventura sit etas</l>
<l>eius ob imperium; nam me, nisi sidera fallunt,</l>
<l>spes fovet extremam damnati temporis horam</l>
<l>et finem venisse novo cum cesare nobis.</l>
<l>Tum sic arridens vultum summissa decorum:</l>
<l>“O nostri” dixit “non ultima portio cetus,</l>
<l>nec te siderei ludunt presagia cursus</l>
<l>nec spe frustraris. Nuper cum Cirria Tempe</l>
<l>Parnasique lacus pegaseaque flumina adissem,</l>
<l>iam chorus affuerat nostrarum quippe sororum,</l>
<l>in medio Phebus. Qui me, postquam ultima veni,</l>
<l>exposcens “Que causa more quo ve” inquit “ab orbe</l>
<l>nata venis, dic nata mihi, mea cura, meum cor;</l>
<l>namque nimis nobis te subtrahis”. Incipio tunc:</l>
<l>dive pater, fateor, longis tibi mittor ab oris:</l>
<l>littore ab occeani venio Rhenique potentis</l>
<l>urbes lustravi, Belgarum menia vidi</l>
<l>et quod Aquasgrani dicunt, ubi virginis alme</l>
<l>reliquias servant. (Cum virginis effero nomen</l>
<l>ipse genu flexit genitor, flexere sorores</l>
<l>atque simul virgulta comas. Sed prosequor inde</l>
<l>que dixi patri. Dixi tunc:) magnus ab Histro</l>
<l>romani rector populi veniebat et acri</l>
<l><hi rend="italic">vectus equo</hi> pulchra comitum <hi rend="italic">stipante caterva</hi></l>
<l>agminis in medio sublimis et <hi rend="italic">altior ibat</hi>.</l>
<l>Sex electores circum totidemque columne</l>
<l>imperii, grandes natu, solusque iuvente</l>
<l>Ludovicus erat tenere, spes maxima gentis</l>
<l>bavarie, <hi rend="italic">pictis</hi> qui iam splendebat <hi rend="italic">in armis</hi>,</l>
<l>qualis Ilas <hi rend="italic">vel qualis</hi> erat, quem Iupiter alto</l>
<l>assumpsit celo menseque locavit honori.</l>
<l><hi rend="italic">Quid referam</hi> proceres vel nobilitatis honeste</l>
<l>qui regem precessit honor que ve corpora vidi,</l>
<l>quos habitus que ve <hi rend="italic">arma virum</hi>, quod fulserit aurum:</l>
<l>sic domitis quondam victor remeabat eois</l>
<l>grecus Alexander, cum se Babilonem recepit</l>
<l>ornatum spoliis: non <hi rend="italic">illo segnior ibat</hi></l>
<l>Romulidum princeps. Vidi quam clarus in armis,</l>
<l>quam lingua placidus, quantum <hi rend="italic">decus enitet ore</hi>.</l>
<l>Et, si vera docet facies moderamina, quantum</l>
<l>consilio pollet, quantum virtutis habet rex</l>
<l>edidici, sacro capiti cum sacra coronam</l>
<l>dextera deferret. Sed tu, quem nosse futurum</l>
<l>et tripodes laurique volunt, quem nulla <hi rend="italic">fefellit</hi></l>
<l>ingentem cortina deum: da scire, quod opto,</l>
<l>da regis me scire modum; non promere tantum</l>
<l>facta viri cupio, modo sint ea carmine digna.</l>
<l>Tum genitor “Quid, nata, iubes ventura referre?</l>
<l>Qualia sint nostro sub cesare secula, tantum</l>
<l>nota deis; sed pauca deus me dicere cogit.</l>
<l>Hic, modo quem laudas, primo sub flore iuvente</l>
<l>religionis amor quem duxerat, ire per <hi rend="italic">omnes</hi></l>
<l>terrarum <hi rend="italic">pelagique minas</hi>, dum cernere posset</l>
<l>sarcophagum Christi, <hi rend="italic">quo non</hi> est certior <hi rend="italic">alter</hi></l>
<l>orbe deus, statuit. Giari tum forte sedebam,</l>
<l>quam quondam <hi rend="italic">Micono e celsa</hi> Deloque revinxi,</l>
<l>cum sparsum teneras nulla <hi rend="italic">lanugine malas</hi></l>
<l><hi rend="italic">egregium forma iuvenem</hi> super equora vidi</l>
<l>servantem de puppe nothos clavique magistro</l>
<l>dicentem: sic <hi rend="italic">flecte viam</hi>, sicut itur eoas</l>
<l>in terras. Nostri, memini, tunc cesaris altas</l>
<l>virtutes novi, qua sic pietate refertus,</l>
<l>quantum equi iustique tenax, quam criminis hostis,</l>
<l>quam vasti cordis, quam bello murus, ut omnes</l>
<l>contemnit veneres, convivia, balnea, somnos</l>
<l>nec Bacho indulget Cereris nec vincitur arte.</l>
<l>Scipio sic olim victor <hi rend="italic">Carthaginis alte</hi></l>
<l>vixit, et Eacidis Pirrhi qui perculit agmen</l>
<l>Fabricius, magnusque Cato, qui norma senatus</l>
<l>et populi moderator erat. <hi rend="italic">Dii</hi> fata <hi rend="italic">secundent</hi></l>
<l>Italiam recto queat hic ut poscere cursu</l>
<l>quique nimis rugiunt sevos domitare leones</l>
<l>ac sedem servare suam. Sic Grecia fasces</l>
<l>imperii nomenque timens stupefacta relinquet;</l>
<l>sic Europa iugo collum dabit omnis, et illinc</l>
<l>Africa victorem rursus remeare Metellum</l>
<l>cum Mario credet; sic tota timebit Egiptus</l>
<l><hi rend="italic">et septemgemini</hi> titubabunt <hi rend="italic">hostia Nili</hi>.</l>
<l>Non Asie reges solitum prestare tributum</l>
<l>nec Parthi insolitum fugient, cum gentis in unum</l>
<l>theutonice italiceque duces concurrere et unum</l>
<l>audierint regem populis regnare duobus.</l>
<l>En <hi rend="italic">animos viresque</hi> dabit Germania, quales</l>
<l>nulla <hi rend="italic">feret tellus</hi>: quis vertere terga sub hoste</l>
<l>Germanum vidit? Quisnam est robustior illo?</l>
<l>En artem docti pugne et certaminis usum</l>
<l>Ausonii poterunt aut ledi aut vincier armis?</l>
<l>Sic queque <hi rend="italic">sancta fides</hi> totum vulgata per orbem</l>
<l>crescet in immensum: cessabunt <hi rend="italic">horrida bella</hi></l>
<l>atque iterum Iani claudentur templa biformis</l>
<l>nec pacem turbabit Arabs nec Parthia nec Trax</l>
<l>nec qui de <hi rend="italic">minima</hi> iactat se <hi rend="italic">nocte</hi> Britannus.</l>
<l>Tuta mari navis totoque sub orbe viator</l>
<l>tutus erit nullique legent achonita, sed ipsa</l>
<l>quisque data felix contentus sorte quiescit.</l>
<l>Ergo suam repetat constanti pectore Romam</l>
<l>invictus cesar, lacias <hi rend="italic">regnare per urbes</hi></l>
<l>signa Iovis faciat. <hi rend="italic">Proh Iupiter</hi>, omnia celi</l>
<l>astra favent populique vocant sua signa suumque</l>
<l>rectorem exposcunt. Gelidas transire per Alpes</l>
<l>victrices aquilas cogat. Mox undique current</l>
<l>devoti imperio nimiaque tirannide fessi</l>
<l>Ausonii proceres regi parere parati”.</l>
<l>Sic pater. Et cunctas ceperunt gaudia nimphas.</l>
<l>Me quoque letitie cumulus perfudit, eo quod</l>
<l>iam musis video redeuntia tempora et alta</l>
<l>otia. Grata mihi saturnia secula surgunt,</l>
<l>Augusti vires cumeaque carmina iamque</l>
<l>Orphi grata venit requies. Gaudete Marones</l>
<l>Nasonesque boni: vester <hi rend="italic">iam regnat Apollo</hi>.</l>
<l>Fridericus erit vobis mercesque laborque;</l>
<l>hunc canite, hunc vestris semper celebrate libellis.</l>
<l><hi rend="italic">Nec te peniteat</hi> calamos inflare sonoros,</l>
<l>Silvi, tuo regi: nunquam vel candida Clio</l>
<l>aut ego te solum linquemus”. <hi rend="italic">Dixit et</hi> auras</l>
<l>in tenues abiit. Vates, date metra, latini</l>
<l>germanique simul. Sic Fridericus per omnes</l>
<l>clarus erit terras et vertice tanget Olimpum.</l>
<l>Tu modo, cesar, ovans fatis arride secundis,</l>
<l><hi rend="italic">utere sorte</hi> data: tecum deus et favor omnis</l>
<l>est populi. Vivas et sis pius omne per evum.</l>
</lg></div2>

<div2><head rend="italic">IN EFFIGIEM AMORIS</head>
<lg>
<l>“Vidimus effigiem lascivi nuper Amoris,</l>
<l>que nimium mentem movit imago meam.</l>
<l>Nec barbam malis nec corpore tegmen habebat</l>
<l>nudus terga, manus, pectora, crura, pedes.</l>
<l>At humeris ale suberant et flexilis arcus,</l>
<l>lumina sub tenero ceca supercilio.</l>
<l>Cur puer imberbes nulla <hi rend="italic">lanugine malas</hi>,</l>
<l>cur melius nulla corpora veste tegat,</l>
<l>lumine cur careat, pharetram cur gestet et arcum,</l>
<l>cur habeat pennas, Calliopea, refer”.</l>
<l>Sic ego. Sic retulit quesitas ilico causas</l>
<l>maxima pegasei Calliopea chori:</l>
<l>“Qui sapit evitat malesana Cupidinis arma,</l>
<l>et tantum pueros intrat ineptus amor.</l>
<l>Sive quod est puero similis, qui cepit amare</l>
<l>et perit mente, pingitur inde puer.</l>
<l>Pingitur et nudus: nullum servare pudorem</l>
<l>et meminit simplex et manifestus amans.</l>
<l>Pingitur et cecus, quia non bene cernit honestum,</l>
<l>nec scit quo virtus, quo ferat error amans,</l>
<l>vel quia que peccet credit secreta latere</l>
<l>cuncta nec in sese lumina versa videt.</l>
<l>Sic est omnis amans, sic se, sic omnia nescit,</l>
<l>consilium, famam, federa, iura, deos.</l>
<l>Aurea quod <hi rend="italic">curvo</hi> torquebat <hi rend="italic">spicula cornu</hi>,</l>
<l>pungere corda ferus significatur amor.</l>
<l>Quod levibus volucres humeris suspenderat alas,</l>
<l>causa est huc illuc quod levis errat amans,</l>
<l>vel quod amor cursum non semper servat eundem,</l>
<l>nunc abit et parvas post redit inde moras”.</l>
<l>Dixerat et pressis obmutuit orsa labellis.</l>
<l>Effudi tales protinus ore sonos:</l>
<l>“Quam vidi effigiem pharetram gestabat et arcum,</l>
<l>fax tamen in dextra non fuit ulla sua.</l>
<l>Sed quoniam veterum finxere poemata vatum,</l>
<l>(quos ego quid temere commemorasse putem?)</l>
<l>dic, quare nam tedas fertur gestare Cupido,</l>
<l>da, precor, armatas cur habet igne manus?”</l>
<l>Quesitam verbis respondens musa duobus</l>
<l>sic leviter causam reddidit: “<hi rend="italic">Urit amor</hi>”.</l>
<l>Accipe lascivi quenam sit Amoris imago,</l>
<l>Carole, cipriaci gloria magna soli,</l>
<l>ut levius miserum caveas, dum noris, amorem</l>
<l>et redeas ad te, dum mea metra leges.</l>
</lg></div2>

<div2><head rend="italic">DE BEATA CATHARINA DE SENIS</head>
<lg>
<l>Quis sacra gesta canat, que lingua diserta potensque</l>
<l>efferat eximie, quibus hec Caterina facunda</l>
<l>sponsa dei micuit totum celebrata per orbem?</l>
<l>Non ego sum dignus tantis extollere dignam</l>
<l>laudibus, at breviter que sint, que moribus almis</l>
<l>vita beata fuit, referam tibi, care viator.</l>
<l>Hec fuit orta Senis, ubi sancti veste recepta</l>
<l>Dominici in voto triplici virtuteque cuncta</l>
<l>transcendit plures divina in lege peritos.</l>
<l>Illa potens verbo ac opere omnia corda trahebat</l>
<l>ad se hominum, ut magnes ferrum, Christusque deinde</l>
<l>desponsavit eam, sacris proprio ore refecit</l>
<l>doctrinis. Multas habuit velut <hi rend="italic">optima mater</hi></l>
<l>virgoque discipulas, quibus ardua regula vite</l>
<l>sanctaque <hi rend="italic">bis septem</hi> pietatis opuscula dive</l>
<l>explevit felix, et erat sublime levamen</l>
<l>omnibus, heu, miseris vite in defectibus huius.</l>
<l>Illa cor a domino petiit renovarier alma</l>
<l>continue meditans; compos feliciter alti</l>
<l>facta fuit voti viditque evellere Christum</l>
<l>cor prius atque novum flammis sibi tradere flagrans.</l>
<l>Hec ieiuna diu nonnunquam ad sidera rapta est:</l>
<l>mira dei vidit. Semel autem a morte revixit</l>
<l>pane refecta sacro, celesti pane salutis.</l>
<l>Illa crucem memori portans sub pectore semper</l>
<l>stigmata passa fuit (<hi rend="italic">dictu mirabile</hi>) Christi.</l>
<l>Pontifices adiit, quibus unica gloria secum</l>
<l>sistere colloquiis monimentaque sancta tulere.</l>
<l>Ore suo tulit hec que indulta volebat ab illis</l>
<l>ardua: tanta sue fuerat sibi gratia lingue.</l>
<l>$192$Illa propheta quidem divino flamine plena</l>
<l>et pacem et bellum secretaque plurima pandit</l>
<l>exhortansque omnes miranda stupendaque scripsit.</l>
<l>Illa sciens venisse diem qua linquere mundum</l>
<l>expedit, exclamans “Animam, deus optime” dixit</l>
<l>“in manibus commendo tuis, commendo tuamque</l>
<l>iugiter ancillam”. Sic sponsa beata beatum</l>
<l>transiit ad sponsum tribus exornata coronis.</l>
<l>Fecit in hac vita miracula multa. Deinde</l>
<l>claruit innumeris post mortem splendida miris,</l>
<l>que si nosse velis, quamque alme semper in orbe</l>
<l>vixerit, historiam devotus perlege sanctam.</l>
<l>Hec annis triginta tribus, quot Christus, et apte</l>
<l>vixit; nam sponsam sponso decet esse coevam,</l>
<l>milleque trecentis simul octoginta sub annis</l>
<l>inclita Rome obiit Caterina beata senensis.</l>
</lg></div2>

<div2><head rend="italic">AD LAUDEM PERPETUE VIRGINIS MARIE</head>
<lg>
<l>Virgo theutonicis multum celebrata sacellis</l>
<l>mater et ipsa dei, mater et ipsa hominis,</l>
<l>virgo Latinorum spes et tutela meorum,</l>
<l>virgo, quam multo Gallia thure colit,</l>
<l>virgo nec hispanas paulum laudata per urbes,</l>
<l>cui patet et celum totaque terra patet,</l>
<l>virgo, que magnum potes exorare Tonantem</l>
<l>et potes irati sistere tela dei:</l>
<l>ipse ego peccati servus scelerisque minister</l>
<l>et mandatorum fractor ubique decem</l>
<l>ad te confugio; fateor, mortalia septem</l>
<l>sepius admisi crimina nuncque dolet.</l>
<l>Ille licet nulli veniam neget auctor Olimpi</l>
<l>et reduci semper bracchia tendat amans,</l>
<l>quis tamen offensi vultum, quis iudicis audet</l>
<l>intercessore nudus adire sui?</l>
<l>Ergo meos, genetrix, <hi rend="italic">semper miserata</hi> labores</l>
<l>nunc etiam nostris casibus affer opem.</l>
<l>Ipse mihi de te natus sine crimine culpas</l>
<l>condonet veteres prohibeatque novas.</l>
</lg></div2>

<div2><head rend="italic">AD LAUDEM AUGUSTINI</head>
<lg>
<l>Barbarice gentis decus, Augustine, perenne,</l>
<l>horrida quem nobis <hi rend="italic">Africa terra</hi> tulit,</l>
<l>qui scripturarum profers arcana sacrarum</l>
<l>eloquiis reserans abdita cuncta tuis,</l>
<l>doctior ingenuaque omni cultissimus arte</l>
<l>et studio prestans ingenioque nitens,</l>
<l>quem nihil obscurum latuit, sed et omnia clarent</l>
<l>atque humana simul dogmata et alma patent,</l>
<l>cuius et instruimur doctrinis atque monemur,</l>
<l>exemplis probitas cuius in orbe micat,</l>
<l>milia librorum per te, pater alme, leguntur</l>
<l>edita que promunt quicquid ubique latet.</l>
<l>Sis fautor nobis pius, o sanctissime presul,</l>
<l>atque deo nostras offer ad alta preces.</l>
</lg></div2>

<div2><head rend="italic">IN LAUDEM HOMERI</head>
<lg>
<l>Argumenta, locos, versus totumque poema</l>
<l>Virgilius rapuit graio romanus Homero:</l>
<l>Eneasque locum magni sibi sumpsit Ulixis</l>
<l>Carthagoque fuit captis Pheacia terris.</l>
<l>Barbarus interimit Pallanta hic Turnus, at illic</l>
<l>dat leto insignem Patroclum maximus Hector.</l>
<l>At Turnum Eneas stigias dedit <hi rend="italic">ire sub umbras</hi>,</l>
<l>Hectora magnanimum leto dat magnus Achilles.</l>
<l>Iurgia Drances enim et Turni lis illa molesta</l>
<l>Pelide magni et late regnantis Atride.</l>
<l>Singula ludorum posuit certamina uterque</l>
<l>nec mutavit enim quicquam, nisi forte quod alter</l>
<l>+ quatuor in currus paridas dat ire carinas. +</l>
</lg></div2>

<div2><head rend="italic">IN LAUDEM EIUSDEM</head>
<lg>
<l>Vivet Meonides Tenedos dum stabit et Ide,</l>
<l>dum rapidas Simois in mare volvet aquas.</l>
<l>Claraque precipui vivent preconia vatis;</l>
<l>quare nefas ausus voce furente cadat.</l>
<l>Ille cadet <hi rend="italic">tenuesque</hi> furor vanescet <hi rend="italic">in auras</hi></l>
<l>et stabit grai nobile vatis opus.</l>
<l>Nil potuit tanto mors seva nocere poete,</l>
<l>quem vivum virtus, carmen, imago facit.</l>
<l>Ergo dum silices et dens patientis aratri</l>
<l>depereant evo, carmina morte carent.</l>
<l>Cedant carminibus reges regumque triumphi,</l>
<l>cedat et auriferi ripa beata Tagi.</l>
<l>Vilia miretur vulgus, mihi flavus Apollo</l>
<l>pocula castalia plena ministret aqua.</l>
<l>Una dies satis <hi rend="italic">hominum</hi> delere <hi rend="italic">labores</hi>,</l>
<l>vatibus at certe morte carere datum.</l>
<l>Pascitur in vivis livor, post fata quiescit,</l>
<l>tunc suus ex merito quemque tuetur honor.</l>
<l>Ergo etiam cum me supremus adusserit ignis,</l>
<l>vivam parsque mei multa <hi rend="italic">superstes erit</hi>.</l>
</lg></div2>

<div2><head rend="italic">IN LAUDEM HOMERI</head>
<lg>
<l>Vivet Meonides, dum mustis uva tumebit,</l>
<l>dum cadet in curva falce resecta seges.</l>
</lg></div2>

<div2><head rend="italic">EPITAPHIUM NICOLAI PP V</head>
<lg>
<l>Hic sita sunt quinti Nicolai antistitis ossa,</l>
<l>aurea qui dederat secula, Roma, tibi.</l>
<l>Consilio illustris, virtute illustrior omni</l>
<l>excoluit doctos doctior ille viros.</l>
<l>Abstulit errorem, quo schisma infecerat orbem,</l>
<l>restituit muros, menia, templa, domos.</l>
<l>Tum Bernardino statuit sua sacra senensi,</l>
<l>sancta iubilei tempora dum celebrat.</l>
<l>Cinxit honore caput Federici et coniugis aureo,</l>
<l><hi rend="italic">res italas</hi> icto federe composuit.</l>
<l>Attica romana complura volumina lingua</l>
<l>prodidit. En tumulo fundite thura sacro.</l>
</lg></div2>

<div2><head rend="italic">ORATIO IN BEATAM VIRGINEM</head>
<lg>
<l>Salve, virgo dei genitrix, sanctissima, salve,</l>
<l>que sola auxilium, virgo Maria, meum es.</l>
<l>Tu semper miseris prona es succurrere rebus</l>
<l>et nunquam vacuas desinis ire preces.</l>
<l>Tu me, cum grandis seviret in equore ventus,</l>
<l>respicis: afflicto <hi rend="italic">te duce</hi> terra datur.</l>
<l>O decus, o regni laus et regina superni,</l>
<l>tu sola es vite causa, Maria, mee.</l>
<l>Vivo ego, qui <hi rend="italic">mediis</hi> vitam positurus <hi rend="italic">in undis</hi></l>
<l>credebar: vivo munere, diva, tuo.</l>
<l>Nam frustra auxilium Neptunum et vana rogavi</l>
<l>numina, que priscis Grecia finxit annis.</l>
<l>Este procul veterum damnati in secula divi!</l>
<l>Sat mihi cum nato, virgo Maria, tuo.</l>
<l>Tres sunt persone, deus unus et una potestas;</l>
<l>annuit hec precibus sepe, Maria, meis.</l>
<l><hi rend="italic">Flectere si</hi> quis avet magnum in sua vota Tonantem,</l>
<l>te roget: optatum mox feret inque suum.</l>
<l>Ergo age, te cunctos <hi rend="italic">terraque marique</hi> vocantes,</l>
<l>ut me iuvisti, virgo Maria, iuva.</l>
</lg></div2>

<div2><head rend="italic">ENEAS FRANCISCO PATRICIO</head>
<lg>
<l>Aurea dona duces mittunt, epigrammata vates,</l>
<l>annua cum nati lux redit alma dei.</l>
<l>Illa valent hodie; valuerunt carmina quondam:</l>
<l>ditior hec etas, doctior illa fuit.</l>
<l>At me, Parnasi quamvis mea nescit utrumque</l>
<l>musa iugum, fateor, pulcra Talia iuvat.</l>
<l>Pro gemmis habeo pretiosis prorsus eois</l>
<l>quos tua pro Christo cantat avena modos.</l>
<l>Sola fuit veterum Saturnus, Iupiter et Mars</l>
<l>materies vatum, Iuno, Minerva, Venus;</l>
<l>Herculis errores et <hi rend="italic">tela tiphoea</hi>, Bachum</l>
<l>musa vetus cecinit, nomina vana deum.</l>
<l>Crediderat nostre non posse archana salutis</l>
<l>committi numeris inscia turba sacris.</l>
<l>Falsa fuit: celebrem resonant tua carmina Christum</l>
<l>et patris eterni numina vera canunt.</l>
<l>Iam tibi semideis fas est preponere Mosen</l>
<l>iudaicumque doces verba latina loqui.</l>
<l>Perge nec invideas, si quem cum Castore Pollux</l>
<l>oblectat; Christo stat mare, terra, polus;</l>
<l>illi post obitum visenda Acherontis iniqui</l>
<l>stagna, tuus celi spiritus astra petet.</l>
</lg></div2>

<div2><head rend="italic">ENEAS IOHANNI VARADIENSIS ECCLESIE CUSTODI</head>
<lg>
<l>Venisti latia madidus grecaque minerva,</l>
<l>ut qui Guarrini discipulum referas.</l>
<l>Dulce canis, vena stillant de divite versus,</l>
<l>doctiloqui titulos vatis habere potes.</l>
<l>Non est cur tecum tentare <hi rend="italic">in carmina vires</hi></l>
<l>conemur: bello non bona dextra seni est.</l>
<l>Dum iuvenes fuimus, pegaseo e fonte liquores</l>
<l>hausimus et nullum scribere pondus erat.</l>
<l><hi rend="italic">Nunc oblita mihi</hi> sunt <hi rend="italic">carmina</hi>, friguit etas</l>
<l>atque sepulchralis unica cura mihi est.</l>
<l>Que bilbitani quesisti Epigrammata vatis</l>
<l>ad te se celeri proripuere gradu.</l>
<l>Nanque liber cum te latiis didicisset ab oris</l>
<l>advectum, subito profugus hinc abiit.</l>
<l>Teque petens dixit “Docti peto tecta Iohannis:</l>
<l>hic meus hospes erit, hic mea dicta leget”.</l>
<l>At si que currant nunc tempora conspicis et spes</l>
<l>afflictas, non nunc ludere, flere licet.</l>
<l>Non bene versiculos sacrata nocte petulcos</l>
<l>invisas: Christi sumere dicta decet.</l>
<l>Cedant e manibus dulces, <hi rend="italic">tua cura</hi>, poete</l>
<l>et divino animum codice pasce. Vale.</l>
</lg></div2>

<div2><head rend="italic">EPITAPHIUM CARDINALIS SANCTI ANGELI IULIANI</head>
<lg>
<l>Hic Iulianus ego dumosa in rupe quiesco</l>
<l>quondam romane presbiter ecclesie.</l>
<l>Funeris et tumuli careo: non eget honore</l>
<l>qui pro te vitam, Christe benigne, dedi.</l>
<l>In Teucros tua signa tuli vicique rebelles</l>
<l>sepius, ac demum victus et ipse obii.</l>
<l>En ego sat vixi docuique rite Bohemos</l>
<l>argolicosque patres dogmata nostra sequi.</l>
<l>Iam bene mecum actum experior, sed Grecia plorat</l>
<l>maiori posthac semper habenda iugo.</l>
<l>Parcite, Romani Grecique, dolere: nefas est</l>
<l>quod superis placuit non tolerare homines.</l>
</lg></div2>

<div2><head rend="italic">PIUS AD POETAS</head>
<div3 type="poesia">
<lg>
<l>Discite pro numeris numeros sperare, poete:</l>
<l>mutare est animus carmina, non emere.</l>
</lg></div3>
<div3 type="poesia">
<lg>
<l>Desine pro numeris nummos sperare, poeta:</l>
<l>carmina si dederis, carmina reddidero.</l>
</lg></div3>
<div3 type="poesia">
<lg>
<l>Pro numeris numeros vobis sperate, poete:</l>
<l>mutare est animus carmina, non emere.</l>
</lg></div3></div2>

<div2><head rend="italic">PIUS PAPA CONTRA PODAGRAM</head>
<lg>
<l>Si sacer est sanguis Christi de corpore fusus</l>
<l>et dignus latria, dira podagra fuge!</l>
<l>At si membra diu possessa relinquere nefas,</l>
<l>urgeat at saltem flamma dolorque minus.</l>
</lg></div2>

<div2><head rend="italic">DICTA BREVIA</head>
<div3 type="poesia">
<lg>
<l>Consilio celeri poteris res ducere magnas</l>
<l>quoque voles; pereunt, que mora longa trahit.</l>
</lg></div3>
<div3 type="poesia">
<lg>
<l>Ingenio tardi rebus nec grandibus prosunt</l>
<l>nec parvis possunt undique consulere. </l>
</lg></div3>
<div3 type="poesia">
<lg>
<l>Consilium paucis, bellum committite multis</l>
<l>qui regitis urbes imperiumque patres.</l>
</lg></div3></div2>
<div2><head rend="italic">IN LATRINAM</head>
<lg>
<l>Papa Pius ventres longe miseratus onustos</l>
<l>providus hoc cunctis nobile struxit opus. </l>
</lg></div2>

<div2><head rend="italic">DE PAULO QUODAM ET PETRO</head>
<lg>
<l>Quas male Paulus opes septem congesserat annis</l>
<l>uno anno Petrus diripuit futuitque.</l>
</lg></div2>

<div2><head rend="italic">EPITAPHIUM VITELLI</head>
<lg>
<l>Hoc iacet in tumulo durus cum corde vitellus,</l>
<l>quem mors preveniens non sinit esse bovem.</l>
</lg></div2>

<div2><head rend="italic">HIMNI IN DIE FESTO S. CATHARINAE</head>


<div3><head>AD (PRIMAS) VESPERAS</head>
<lg>
<l>Hec tue, virgo, monimenta laudis,</l>
<l>que tuis leti, Catherina, sacris</l>
<l>hoc quidem pacto modulamur omnes,</l>
<l>perfer Olimpo.</l>
<l>Si satis digne nequeant referri,</l>
<l>annuas nobis veniam, precamur:</l>
<l>non sumus tanti ingenii, fatemur,</l>
<l>optima virgo.</l>
<l>Quis fuit dignas modulatus unquam</l>
<l>virginis laudes? Quis in orbe toto</l>
<l>femine invicte peritura nunquam</l>
<l>carmina pandet?</l>
<l>Predita exemplis, Catherina, claris,</l>
<l>moribus prestans, sapiens abunde,</l>
<l>temperans, fortis, pia, iusta, prudens</l>
<l>ethera scandis.</l>
<l>Quem latet virtus facinusque clarum,</l>
<l>quo nequit dici sanctius per orbem?</l>
<l>Vulnerum formam miserata Christi</l>
<l>exprimis ipsa.</l>
<l>Nam brevis, meste misereque vite</l>
<l>et malis cunctis penitus referte</l>
<l>fortiter spernens pretiosa queque</l>
<l>sidera adisti.</l>
<l>Gratias summas habeamus omnes</l>
<l>filio magni genitoris almo,</l>
<l>spiritum sanctum veneremur et sit</l>
<l>laus tamen una.</l>
<l>Amen.</l>
</lg></div3>
<div3><head>AD MATUTINUM</head>
<lg>
<l>Laudibus, virgo, nimis efferenda</l>
<l>iure censeris, quoniam triumphos</l>
<l>ipsa celorum probitate mira</l>
<l>nacta refulges.</l>
<l>Premium sancte tamen ipsa vite</l>
<l>et simul munus probitatis alme</l>
<l>accipis celo cumulata cunctis</l>
<l>denique rebus.</l>
<l>Tu gravem sacris meritis refertum,</l>
<l>orbis exemplar pietate plenum,</l>
<l>predicatorum venerata patrem</l>
<l>ordine fulges.</l>
<l>Nulla iam rerum placuit voluptas,</l>
<l>nullus ornatus, nitor ecce nullus</l>
<l>corporis. Semper fugiens inique</l>
<l>crimina vite,</l>
<l>sepius corpus domitans acerbe</l>
<l>(quam pie flagris, cruor hinc et inde</l>
<l>fluxerat rivis!) hominumque demum</l>
<l>crimina flebas,</l>
<l>qui <hi rend="italic">per</hi> ingentes <hi rend="italic">varios</hi>que <hi rend="italic">casus</hi></l>
<l>orbe terrarum cruciantur omnes,</l>
<l>quotquot vel curis agitantur ipsi</l>
<l>undique diris.</l>
<l>Suppetent nobis totidem canenda,</l>
<l>si tue laudes repetantur omnes;</l>
<l>tu quidem longe pietate cunctis,</l>
<l>inclita, prestas.</l>
<l>Gratias summas habeamus omnes</l>
<l>filio magni genitoris almo,</l>
<l>spriritum sanctum veneremur et sit</l>
<l>laus tamen tua.</l>
<l>Amen.</l>
</lg></div3>
<div3><head>AD LAUDES</head>
<lg>
<l>Iam ferox miles tibi sepe cessit</l>
<l>et duces iras posuere sevas,</l>
<l>in necem diram populo minati</l>
<l>sepe senensi.</l>
<l>Quid quod et sacris studiis frequenter</l>
<l>viribus summis operam dedisti?</l>
<l>Littere docte lepideque claris</l>
<l>urbibus extant.</l>
<l>Niteris verbis revocare lapsos,</l>
<l>niteris rectum suadere cunctis;</l>
<l>sic ais: “Tantum probitas beatos</l>
<l>efficit omnes”.</l>
<l>Iura tu seve tremebunda mortis</l>
<l>fortiter temnens, nihil extimescens</l>
<l>premium nostre vocitare vite</l>
<l>sepe solebas.</l>
<l>Unde cum tempus properaret ipsum,</l>
<l>quo sacros artus cineresque busto</l>
<l>linqueres, celos aditura flentes</l>
<l>ipsa docebas.</l>
<l>Sic sacrum Christi venerata corpus,</l>
<l>hostiam libans lacrimis obortis</l>
<l>dixeras cunctis documenta vite</l>
<l>voce suprema.</l>
<l>Gratias summas habeamus omnes</l>
<l>filio magni genitoris almo,</l>
<l>spiritum sanctum veneremur et sit</l>
<l>laus tamen tua.</l>
<l>Amen.</l></lg></div3></div2></div1></body></text></TEI.2>
