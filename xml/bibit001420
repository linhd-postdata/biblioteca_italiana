<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>L'Italia liberata dai Goti</title>
      <author>Gian Giorgio Trissino</author>
    </titleStmt>
    <extent>1350 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2006</date>
      <idno>bibit001420</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>La Italia liberata da Gotthi del Trissino</title>
        <author>Trissino, Gian Giorgio</author>
        <publisher>per Valerio e Luigi Dorici</publisher>
        <pubPlace>Roma</pubPlace>
        <date>1547</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>2003-12-27T00:00:00.000+02:00</date>
      <respStmt>
        <name>Ilenia Sabelli</name>
        <name>BIBIT</name>
      </respStmt>
      <item>Codifica XML</item>
    </change>
    <change>
      <date>2006-06-13T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="libro">
<head>IL PRIMO LIBRO</head>
<head>DE LA ITALIA LIBERATA DA GOTTHI DI M. GIOVAN GIORGIO TRISSNO</head>
<argument><p>Nel primo si dispone a far la guerra.</p></argument>
<lg type="non-definito">
<l>Divino Apollo, e voi celesti Muse,</l>
<l>ch'avete in guardia i glorïosi fatti</l>
<l>e i bei pensier de le terrene menti,</l>
<l>piacciavi di cantar per la mia lingua</l>
<l>come quel giusto ch'ordinò le leggi</l>
<l>tolse a l'Italia il grave ed aspro giogo</l>
<l>de gli empi Gotti, che l'avean tenuta</l>
<l>in dura servitù presso a cent'anni:</l>
<l>per la cui libertà fu molta guerra,</l>
<l>molto sangue si sparse, e molta gente</l>
<l>passò 'nanz'il suo dì ne l'altra vita,</l>
<l>come permesse la divina altezza.</l>
<l>Ma dite la cagion che 'l mosse prima</l>
<l>a far sì bella e glorïosa impresa.</l>
<l>L'altissimo Signor che 'l ciel governa</l>
<l>si stava un dì fra le beate genti</l>
<l>risguardando i negozi de' mortali,</l>
<l>quando un'alma Virtù, che Providenza</l>
<l>da voi si chiama, sospirando disse:</l>
<l>O caro padre mio, da cui dipende</l>
<l>ogni opra che si fa là giuso in terra,</l>
<l>non vi muove pietà quando mirate</l>
<l>che la misera Italia già tant'anni</l>
<l>vive sugetta ne le man de' Gotti?</l>
<l>Egli è pur mal che la più bella parte</l>
<l>del mondo si ritruovi in tanti affanni,</l>
<l>in tanta servitù senza soccorso;</l>
<l>pur è passato il destinato tempo</l>
<l>che fu permesso agli angeli nocivi</l>
<l>ch'inducessero in lei tanta ruina</l>
<l>per penitenza de i commessi errori.</l>
<l>Or che la pena avanza ogni delitto</l>
<l>fatela Signor mio libera e sciolta,</l>
<l>come talor mi fu per voi promesso.</l>
<l>Rispose sorridendo il Padre Eterno:</l>
<l>Figliuola, il tuo pensier molto m'aggrada.</l>
<l>Non dubbitar, che già vicino è 'l tempo</l>
<l>da doversi esequir la mia promessa;</l>
<l>ché ciò ch'io dico e con la testa affermo</l>
<l>non può mancar per accidente alcuno.</l>
<l>E detto questo, si tirò da parte,</l>
<l>seco stesso pensando il tempo e 'l modo</l>
<l>da porre in libertà quel bel paese;</l>
<l>e discorrendo al fin gli parve meglio</l>
<l>mandare in sogno al correttor del mondo</l>
<l>l'angelo Onerio, e subito chiamollo,</l>
<l>ed in tal modo a lui parlando disse:</l>
<l>Onerio mio, come si corchi il sole,</l>
<l>prima ch'esca de l'onde un'altra volta,</l>
<l>va truova in sogno quel famoso e grande</l>
<l>Giustinïano imperador del mondo,</l>
<l>che or siede glorïoso entr'a Durazzo,</l>
<l>per la vittoria d'Africa superbo.</l>
<l>Digli per nome mio che 'l tempo è giunto</l>
<l>da por la bella Ausonia in libertade;</l>
<l>e però quelle genti e quelle navi</l>
<l>che ha preparate per mandare in Spagna</l>
<l>a far vendetta de le gravi offese</l>
<l>che fece quella gente a i suoi soldati</l>
<l>quando a la guerra d'Africa si stava,</l>
<l>ora le mandi nell'Italia afflitta:</l>
<l>che 'n brieve tempo co 'l favor del cielo</l>
<l>la torrà da le man di quei tiranni</l>
<l>e farà degno e glorïoso acquisto</l>
<l>de la sua vera e ben fondata sede.</l>
<l>L'angel di Dio dopo il divin precetto</l>
<l>tolse la Visïone in compagnia,</l>
<l>e lieto se n'andò volando a Roma,</l>
<l>poi si vestì de la canuta imago</l>
<l>del vicario di Cristo, e caminando</l>
<l>per piani monti e mar giunse a Durazzo;</l>
<l>e quivi inanzi l'apparir de l'alba</l>
<l>trovò l'imperador dal sonno oppresso</l>
<l>ne la camera sua sopra il suo letto;</l>
<l>e stando appresso l'onorata testa</l>
<l>fatto simile al Papa, in tai parole</l>
<l>sciolse la grave sua cangiata voce:</l>
<l>O buon pastor de' popoli, tu dormi</l>
<l>e lasci il grege e le tue mandre a i lupi?</l>
<l>Non deve mai dormir tutta la notte</l>
<l>quel che siede al governo de le genti.</l>
<l>Svegliati almo signor, che 'l tempo è giunto</l>
<l>da por la bella Ausonia in libertade;</l>
<l>però da parte de l'eterno Sire</l>
<l>ti fo saper che quella gente ch'hai</l>
<l>qui preparata per mandare in Spagna</l>
<l>la mandi nell'italico terreno:</l>
<l>che 'n brieve tempo co 'l favor del cielo</l>
<l>lo torrai da le man di quei tiranni,</l>
<l>e farai degno e glorïoso acquisto</l>
<l>de la tua vera e ben fondata sede.</l>
<l>Così diss'egli, e subito sparìo,</l>
<l>lasciando tutta quell'aurata stanza</l>
<l>piena di rose e di celeste odore.</l>
<l>Svegliossi il gran signore, e ben conobbe</l>
<l>ch'era l'angel di Dio quel che gli apparve;</l>
<l>e disse al fido Pilade, che sempre</l>
<l>stava al governo de la sua persona:</l>
<l>Pilade, non dormir, ma surgi, e tosto</l>
<l>porgime i panni miei, ch'io vo' levarmi</l>
<l>ch'esser non può molto da lunge il giorno.</l>
<l>Levossi il cameriero, e tolse prima</l>
<l>la camisia di lin sottile e bianca,</l>
<l>e la vestì su l'onorate membra;</l>
<l>poi sopra quella ancor vestì il giuppone,</l>
<l>ch'era di drappo d'oro; indi calciolli</l>
<l>le calze di rosato, e poi le scarpe</l>
<l>di veluto rosin gli cinse a i piedi;</l>
<l>e fatto ch'ebbe questo, appresentolli</l>
<l>l'acqua a le man con un mirabil vaso</l>
<l>di bel cristallo, e sott'a quel tenea</l>
<l>un vaso largo di finissim'oro:</l>
<l>ond'ei se ne lavò le mani e 'l volto,</l>
<l>ed asciugolle ad un bel drappo bianco,</l>
<l>di riccamo gentil fregiato intorno,</l>
<l>che Filocardio suo scudier gli porse;</l>
<l>d'indi gli pettinò la bionda chioma,</l>
<l>ondosa e vaga, et adattò sovr'essa</l>
<l>l'imperïal bereta e la corona</l>
<l>di ricche gemme varïata e d'oro.</l>
<l>Dapoi sopra il giuppon messe una vesta</l>
<l>di raso cremesin, che intorno al collo</l>
<l>e intorno al lembo avea riccami eletti,</l>
<l>e quella cinse d'onorevol cinta.</l>
<l>Al fin vestigli il sontüoso manto</l>
<l>di drappo d'oro altissimo e superbo,</l>
<l>di cui tre palmi si traea per terra;</l>
<l>questo affibiò sopra la destra spalla</l>
<l>con una perla sua rotonda e grossa</l>
<l>più che una grossa noce, e tanto vaga</l>
<l>e di sì bianco e splendido colore,</l>
<l>ch'una provincia non poria pagarla:</l>
<l>perch'era unico fior de la natura.</l>
<l>La bella aurora che ci rende il giorno</l>
<l>fatto avea bianco tutto l'orïente,</l>
<l>quando il pastor de i popoli del mondo</l>
<l>s'assise sopra una gran sedia d'oro,</l>
<l>e chiamar fece i consüeti araldi,</l>
<l>e disse:O fidi e diligenti messi</l>
<l>che solete essequire i miei mandati,</l>
<l>trovate i regi, i capitani e i duchi</l>
<l>ed ogni cavalier pregiato e grande</l>
<l>che dimora nel campo o ne la terra;</l>
<l>ditegli che ho bisogno esser con loro</l>
<l>per consigliarmi d'importanti cose,</l>
<l>e però tutti vengano a trovarmi;</l>
<l>ma prima dite a Belisario il grande,</l>
<l>a Paulo ed a Narsete ed Aldigieri</l>
<l>che senza indugio alcun vengano a corte.</l>
<l>Dopo l'imperïal comandamento,</l>
<l>i buoni araldi subito n'andaro,</l>
<l>e chiamaro al consiglio ogni signore;</l>
<l>i quali adorni di superbe veste</l>
<l>sopra feroci e morbidi corsieri,</l>
<l>accompagnati da le lor famiglie</l>
<l>e da molti soldati e molti amici,</l>
<l>cominciarono andar verso 'l palazzo.</l>
<l>Già Belisario e Paulo ed Aldigieri</l>
<l>e 'l callido Narsete erano aggiunti,</l>
<l>e se n'andor con riverenza molta</l>
<l>al sommo imperador, ch'allegramente</l>
<l>gli accolse prima, e poi seder gli fece;</l>
<l>ed in tal guisa a lor parlando disse:</l>
<l>L'amor che mi portate e 'l grande ingegno</l>
<l>che 'n voi conosco e la prudenzia rara</l>
<l>fan che 'l vostro consiglio appregi ed ami</l>
<l>più d'alcun'altro che si truovi al mondo;</l>
<l>e sempre a voi come a i più cari amici</l>
<l>spiego ogn'alto pensier ch'al cuor mi nasce.</l>
<l>Sapete ben che per consiglio vostro</l>
<l>questa fiorita gente e queste navi</l>
<l>fur preparate per mandare in Spagna;</l>
<l>or questa notte l'angelo m'apparve</l>
<l>in sogno, e mi comette ch'io la mandi</l>
<l>a por la bella Ausonia in libertade,</l>
<l>e racquistar quella perduta sede.</l>
<l>Però da l'un de' lati risguardando</l>
<l>al voler di Colui che 'l ciel governa,</l>
<l>non posso rifiutar quest'alta impresa;</l>
<l>pensando poi da l'altra parte come</l>
<l>i Gotti in armi son tanto feroci,</l>
<l>ed han sì buona e bellicosa gente</l>
<l>che sarà gran fatica a superarli,</l>
<l>temo che questo dia molto spavento</l>
<l>a le mie genti, e le ritenga indietro;</l>
<l>ond'io per discoprir le menti loro</l>
<l>ho fatto convocare al mio consiglio</l>
<l>i capitani e i cavalier pregiati,</l>
<l>e preporrò quest'onorata guerra,</l>
<l>e vederò come saranno ardenti.</l>
<l>Ma se per caso poi, che Dio nol voglia,</l>
<l>si mostreranno timidetti e freddi</l>
<l>a così glorïoso e bel passaggio,</l>
<l>infiammateli voi con tai sermoni,</l>
<l>che non si sturbi sì lodata impresa.</l>
<l>Come l'imperadore ebbe fornito,</l>
<l>allora il saggio e venerando Paulo</l>
<l>conte d'Isaura con sembiante umano</l>
<l>levossi in piedi, e disse este parole:</l>
<l>O sacro imperador, ch'in terra siete</l>
<l>la viva imago del Signor del cielo,</l>
<l>questo parlar che l'angelo v'ha fatto</l>
<l>non è da riputar fallace e vano,</l>
<l>poi che 'l Motor de le sustanze eterne</l>
<l>lo manda al maggior uom che 'l mondo alberghi.</l>
<l>Ognun sa che l'Italia a voi s'aspetta,</l>
<l>che già tant'anni v'occuparo i Gotti;</l>
<l>onde ve la promesse Amalasunta</l>
<l>pria che morisse, e poi Teodato ancora</l>
<l>giurò di darla, e non servò la fede.</l>
<l>Però sarà ben fatto a liberarla</l>
<l>da le pergiure man di quei tiranni,</l>
<l>e seguire il camin che 'l ciel ne mostra.</l>
<l>Dunque Narsete e Belisario intenti</l>
<l>starete ad essequir ciò ch'ei v'ha detto;</l>
<l>a che se fia bisogno il parlar nostro,</l>
<l>ed Aldigieri ed io non mancheremo.</l>
<l>Così detto e risposto, in piè levossi</l>
<l>il sommo imperadore, e tolse in mano</l>
<l>il scettro, e s'avviò verso la porta</l>
<l>per gir nel convocato suo consiglio.</l>
<l>Quivi eran molti re, molti signori</l>
<l>e molti cavalier, ch'eran venuti</l>
<l>per farli compagnia fin a quel loco:</l>
<l>in mezzo a cui fu posto, e caminando</l>
<l>avanzava ciascun ch'avea d'intorno</l>
<l>di beltà, di presenza e di grandezza.</l>
<l>Non altrimente che nel ciel sereno</l>
<l>con la fraterna luce il bel pianeta</l>
<l>ogni altra stella di bellezza avanza,</l>
<l>le quali, avegna che sian belle e grandi</l>
<l>quando per se medesme in ciel si stanno,</l>
<l>ma poscia appresso l'infiammata luna</l>
<l>paion esser di lei suggette ancelle;</l>
<l>così quei re, che tra le genti loro</l>
<l>eran formosi ed alti, nel conspetto</l>
<l>di quel ch'avea dal ciel sì largo onore</l>
<l>parean tutti di lui suggetti e servi;</l>
<l>onde alcun che vedea tanta bellezza</l>
<l>giunta col fior d'ogni virtù terrena</l>
<l>disse: Beato il ventre u' foste ascoso,</l>
<l>e benedetto il dì ch'al mondo usciste.</l>
<l>In questo modo il re de gli altri regi</l>
<l>accompagnato gìa di sala in sala</l>
<l>sin che fu al loco apparechiato, e grande.</l>
<l>Questo era una basilica superba,</l>
<l>larga trecento piedi e cinquecento</l>
<l>lunga, ch'intorno avea molte colonne</l>
<l>appresso i muri altissime e rotonde,</l>
<l>de le quai l'una era di marmo bianco,</l>
<l>l'altra di duro porfido, ch'avea</l>
<l>le base d'oro e 'l capitel d'acciale;</l>
<l>ma quelle bianche avean la testa d'oro</l>
<l>e 'l piè d'accial, quasi contrarie a l'altre.</l>
<l>Fra queste erano statue grandi e belle</l>
<l>qual d'oro, qual di marmo, qual d'argento,</l>
<l>qual di metal, di sì mirabil arte</l>
<l>e di sì dotta man, che parean vive;</l>
<l>intorno a cui finissimi lavori</l>
<l>eran di serpentine e d'altri marmi</l>
<l>ch'avanzavan di grazia ogni pittura.</l>
<l>Poi gli architravi sopra le colonne</l>
<l>eran di marmo, e susteneano il volto</l>
<l>di fine pietre varïato e d'oro;</l>
<l>di fine pietre ancora il pavimento</l>
<l>era composto, e di sì bei colori,</l>
<l>ch'era diletto grande a riguardarlo.</l>
<l>Da l'un de' capi avea un suggesto altero</l>
<l>coperto di bellissimi tapeti,</l>
<l>in mezzo al quale era una sedia d'oro</l>
<l>a la qual si salia per cinque gradi</l>
<l>ch'eran coperti tutti di veluto;</l>
<l>e sopra lei pendeva un'alta ombrella</l>
<l>d'oro e di grosse perle adorna e vaga.</l>
<l>Quivi s'assise il correttor del mondo,</l>
<l>intorno a cui presso a gli estremi gradi</l>
<l>eran dodeci seggi, ove sedero</l>
<l>i dodeci compagni del signore</l>
<l>che 'l vulgo indotto poi chiamaron conti,</l>
<l>questi eran duchi di valore immenso,</l>
<l>ch'aveano il primo e 'l più onorevol grado</l>
<l>che si potesse dare in quella corte;</l>
<l>da ciascun lato poi de l'alto seggio</l>
<l>eran dieci altre sedie ornate e grandi,</l>
<l>a le quai s'ascendea sol per tre gradi;</l>
<l>quivi sederon venti eccelsi regi</l>
<l>ch'a l'imperio di Roma eran suggetti,</l>
<l>e tutti alor trovavansi in Durazzo;</l>
<l>gli altri signori poi, baroni e duchi</l>
<l>e capitani e cavalier pregiati,</l>
<l>tutti sedean per l'onorata sala</l>
<l>di grado in grado, ognun post'al suo loco,</l>
<l>di che dodeci araldi avean la cura;</l>
<l>ma per la molta gente ch'abondava</l>
<l>con gran fatica a pena gli assettaro.</l>
<l>Dapoi mandate fuor l'altre persone</l>
<l>che non doveano stare entr'al consiglio,</l>
<l>fu comandato che ciascun tacesse,</l>
<l>ma come in mar che da rabbiosi venti</l>
<l>gonfiato freme, poi che restan queti</l>
<l>rimane un mormorar per entro l'onde;</l>
<l>o qual campana che a disteso suoni,</l>
<l>poi ch'è restata di sonar si sente</l>
<l>per alcun spazio rimbombar d'intorno;</l>
<l>così dopo 'l tacer di tante lingue,</l>
<l>restava un mormorio dentr'a la sala:</l>
<l>né si chetò, se non quando levossi</l>
<l>il sommo imperador co 'l scettro in mano.</l>
<l>Questo era mezzo d'un avorio bianco</l>
<l>e mezzo d'un verzin che parea sangue,</l>
<l>e quattro cerchi d'oro avea d'intorno</l>
<l>e tere d'argento, e in cima eran lavori</l>
<l>tanto eccellenti, e sì perfette gemme,</l>
<l>che non fu visto mai cosa sì bella:</l>
<l>questo l'eterno Dio mandò dal cielo</l>
<l>al suo gran Costantino, e morto lui</l>
<l>stette nascoso poi molti e molt'anni,</l>
<l>e d'indi al buon Todosio ancor pervenne;</l>
<l>e dietro a quello il Re dell'universo</l>
<l>al gran Giustinïan volse donarlo,</l>
<l>con cui reggeva i popoli del mondo;</l>
<l>a questo egli appoggiato,in tai parole</l>
<l>sciolse la dolce e risonante voce:</l>
<l>Cari fedeli, e venerandi amici</l>
<l>nel cui consiglio e nel cui gran valore</l>
<l>s'appoggia e si riposa il nostro impero,</l>
<l>dapoi che 'l Re delle sustanze eterne</l>
<l>mi pose in questa glorïosa sede</l>
<l>ho sempre avuto un desiderio immenso</l>
<l>di far cose condegne a tant'altezza.</l>
<l>Ma qual si poria far cosa più degna</l>
<l>che racquistarle le perdute membra?</l>
<l>Per questo solo in Africa mandai,</l>
<l>e racquistai tutto quel gran paese</l>
<l>ch'esser si crede il terzo de la terra;</l>
<l>ma quello è nulla, infin che non s'acquista</l>
<l>il nostro vero seggio e 'l nostro capo:</l>
<l>Questo è l'Italia e l'onorata Roma,</l>
<l>ch'infelice si truova in man de' Gotti.</l>
<l>Questo mi par che Dio sempre dimandi,</l>
<l>e questo è dove ho volto ogni pensiero;</l>
<l>però vorrei mandar la nostra gente</l>
<l>che qui d'intorno ragunata avemo</l>
<l>a porre in libertà l'Italia afflitta,</l>
<l>e racquistar la mia perduta sede.</l>
<l>Ben ho speranza de vittoria certa,</l>
<l>poi che 'l gran Belisario tolse a loro</l>
<l>sì agevolmente la Sicilia, quando</l>
<l>vittorïoso d'Africa tornava;</l>
<l>ma voi, che per prudenza conoscette</l>
<l>e le presenti e le future cose,</l>
<l>cdite il vostro parer senza rispetto,</l>
<l>e soccorrete a l'alto mio bisogno.</l>
<l>Come ebbe detto questo, alzò le ciglia</l>
<l>e volse gli occhi al viso di ciascuno,</l>
<l>poi risedeo ne l'onorato seggio</l>
<l>attendendo il parlar di quei signori;</l>
<l>ma ciascun d'essi tacito si stava,</l>
<l>ed aspettava che parlasse prima</l>
<l>il consule roman, com'era usanza.</l>
<l>Trovossi allora consule Giovanni</l>
<l>figliuol d'Antinodoro e di Erifila,</l>
<l>che da tutti Salidio era chiamato;</l>
<l>costui di Cappadocia fu nativo,</l>
<l>e venne in corte a sì sublime onore,</l>
<l>che fu fatto prefetto del Palazzo.</l>
<l>Questo era astuto ed arrogante molto,</l>
<l>ed atto a persuader ciò che volea;</l>
<l>e tanto invidïoso de la gloria</l>
<l>di Belisario e del suo gran valore,</l>
<l>che non volgeva mai la mente ad altro;</l>
<l>onde volendo disturbar l'impresa</l>
<l>rispose astutamente in tal maniera:</l>
<l>O sacro imperador, che per sustegno</l>
<l>v'elesse Dio de le sue caste leggi,</l>
<l>la grande umanità ch'alberga in voi</l>
<l>mi fa sicuro a dir ciò che m'occorre</l>
<l>senza timore alcun di farvi offesa;</l>
<l>perché voi non credete essere amato</l>
<l>da quel che afferma ciò che dir vi sente,</l>
<l>ma da colui che a l'onor vostro ha cura;</l>
<l>né avete a sdegno che vi parli contra</l>
<l>quel che a l'util di voi volge il pensiero:</l>
<l>certo il principio d'ogni buon consiglio
èè quando 'l vero volentier s'ascolta.</l>
<l>Io non dirò che 'l far la guerra a i Gotti</l>
<l>non è cosa cortese, e manco è giusta,</l>
<l>ma che fia piena d'infiniti mali;</l>
<l>e se ben la vittoria adombra tanto</l>
<l>che fa scordarci ogni passato affanno</l>
<l>pur, s'el fin d'ogn'impresa il ciel nasconde,</l>
<l>buon è pensar che questa guerra ancora</l>
<l>potrebbe uscir contraria a la speranza;</l>
<l>e l'uom dee co 'l consiglio antivenire</l>
<l>ogni negozio uman, perché il pentirse</l>
<l>dopo l'effetto è da non saldo ingegno.</l>
<l>Ah, se questo avenisse, in qual periglio</l>
<l>saria la gloria vostra e 'l vostro impero!</l>
<l>Dunque fia meglio a star sicuro e queto</l>
<l>che viver con perigli e con fatiche.</l>
<l>Già son molt'anni che Zenone Isauro</l>
<l>imperador de le mondane genti,</l>
<l>visto che 'l re de gli Eruli Odoacro,</l>
<l>Augustulo deposto e morto Oreste,</l>
<l>avea l'Italia ingiustamente oppressa,</l>
<l>commise al buon figliuol di Teodemiro,</l>
<l>che fu nomato Teodorico il grande,</l>
<l>giovane audace e di leggiadro ingegno,</l>
<l>ch'andasse a liberar l'Italia afflitta.</l>
<l>Questi v'andò con tutti quanti e' Gotti</l>
<l>che si trovava aver sott'il suo regno,</l>
<l>e con molta fatica e molti affanni</l>
<l>la tolse a quel superbo empio tiranno;</l>
<l>d'indi la possedeo molt'anni e molti</l>
<l>osservando di lei l'antiche leggi,</l>
<l>e mentre visse ci fu sempre amico;</l>
<l>e tal fu Amalasunta sua figliuola,</l>
<l>né di Teodato ancor possiam dolerci,</l>
<l>che la Sicilia tacito ci lascia;</l>
<l>qual causa dunque abbiam di farli guerra?</l>
<l>Mai non si loda chi s'appiglia al torto.</l>
<l>Essi hanno ancor sì bellicosa gente,</l>
<l>e in tanta quantità, che metter ponno</l>
<l>dugento millia in arme a la campagna;</l>
<l>tal che un palmo di terra non torremo</l>
<l>che non ci costi assai tesoro e sangue.</l>
<l>Questa dunque mi par non giusta impresa,</l>
<l>e di fatica e di periglio estremo;</l>
<l>però saria prudenza abandonarla:</l>
<l>né già ci mancheran molt'altre parti</l>
<l>d'acquistar terra e glorïosa fama.</l>
<l>Ecci la Spagna, coi fallaci Mauri</l>
<l>che uccisero in Numidia il forte Algano</l>
<l>e 'l giusto Salamone e 'l buon Ruffino</l>
<l>e molta nostra valorosa gente,</l>
<l>tutta con tradimenti e con inganni;</l>
<l>e meglio fia punir che ci è nimico</l>
<l>che muover guerra a che ci serve ed ama.</l>
<l>Questo è il consiglio, imperador supremo,</l>
<l>che 'l mio debole ingegno mi dimostra;</l>
<l>e s'ei non è molto feroce in vista,</l>
<l>al meno è pien d'amore e pien di fede.</l>
<l>Al parlar di Salidio assai signori</l>
<l>s'eran commossi, o per le sue parole</l>
<l>o pur che fossen da viltade offesi:</l>
<l>ma sopra tutti il re de' Saraceni,</l>
<l>che si nomava Areto, e fu figliuolo</l>
<l>de la bella Zenobia e di Gaballo;</l>
<l>questi per la paura d'Alamandro</l>
<l>aria voluto tutte quelle forze</l>
<l>passar ne l'Asia, e non verso 'l Ponente;</l>
<l>però, levato in piè, con bel sembiante</l>
<l>fé riverenza al correttor del mondo, </l>
<l>poi disse accortamente este parole:</l>
<l>O re di tutti e' re che sono in terra,</l>
<l>l'immenso amor ch'io porto a questo impero</l>
<l>e i benefici che la vostra altezza</l>
<l>m'ha conferiti con sì larga mano,</l>
<l>fan ch'io non schifo mai di sottopormi</l>
<l>ad ogni grave e periglioso incarco</l>
<l>che vi diletti o che v'apporti onore,</l>
<l>perch'io vorrei per voi spender la vita.</l>
<l>Pur meco rivolgendo entr'al pensiero</l>
<l>tutto 'l parlar che 'l consule v'ha fatto</l>
<l>con bel discorso ed ottime ragioni,</l>
<l>creder mi fa che saria forse il meglio</l>
<l>lasciare i Gotti star ne la sua pace,</l>
<l>e volger queste forze a l'orïente:</l>
<l>ove Corrode ed Alamandro il fiero</l>
<l>non pensan altro mai che farvi danno;</l>
<l>poi non so quanto sia sicura impresa</l>
<l>far guerra in occidente avendo dietro</l>
<l>un sì possente e perfido nimico,</l>
<l>che vi disturbarà ciascun dissegno.</l>
<l>Mai non fu buon lasciar dopo le spalle</l>
<l>cosa che possa dar troppo disturbo;</l>
<l>ma se co i Persi piglierete guerra,</l>
<l>i Gotti staran queti, e forse ancora</l>
<l>ci potrebbon donare alcuno aiuto.</l>
<l>Vinta che fia la Persica possanza,</l>
<l>non arete nel mondo altro contrasto,</l>
<l>né mai così dirò, sarete cheto,</l>
<l>fin che l'imperio lor non si ruini.</l>
<l>Questo non dico per fuggir fatica,</l>
<l>che seguir voglio le romane insegne</l>
<l>ovunque il voler vostro o 'l ciel le volga.</l>
<l>Fornito il suo parlar, chinò la testa</l>
<l>verso l'imperador con gesto umìle</l>
<l>e ne la sedia sua si risedette.</l>
<l>Il ragionar di Areto avea piaciuto</l>
<l>a molti di quei re de l'orïente,</l>
<l>ed a qualcun che non volea travaglio;</l>
<l>e già s'apparecchiava a confirmarlo</l>
<l>Zamardo re d'Iberia e 'l re de i Laci;</l>
<l>di che s'avidde Belisario il grande,</l>
<l>e disse verso il callido Narsete:</l>
<l>Surgi, non pensar più figliuol d'Araspo;</l>
<l>snoda la dotta ed eloquente lingua,</l>
<l>ch'io veggio a i detti lor volta la gente;</l>
<l>onde dubito assai che sarén tardi</l>
<l>a satisfar la voglia del signore.</l>
<l>Narsete nacque già ne i Persarmeni,</l>
<l>e fu figliuol d'Araspo e di Calena,</l>
<l>che di quel gran paese avea 'l governo,</l>
<l>questi poi venne a la famosa corte</l>
<l>de l'onorato figlio di Giustino</l>
<l>con Arato ed Isarco suoi fratelli,</l>
<l>e per lo suo meraviglioso ingegno</l>
<l>posto al governo fu d'ogni tesoro,</l>
<l>ed era un uom d'un'eloquenzia rara.</l>
<l>Costui, levato in piè, guardò la terra,</l>
<l>poi volse gli occhi gravemente intorno</l>
<l>e cominciò parlare in questo modo:</l>
<l>Quando meco ripenso quel che ha detto</l>
<l>l'imperadore, e le risposte fatte,</l>
<l>resto molto confuso entr'a la mente:</l>
<l>Ei brama liberar l'Esperia afflitta</l>
<l>e racquistar la sua perduta sede;</l>
<l>e l'un consiglia di mandare in Spagna,</l>
<l>e l'altro contra i Persi in Oriente:</l>
<l>parendoli più agevol quelle strade</l>
<l>che non ponno espedirsi in qualche mese</l>
<l>che questa, che si fa quasi in un giorno.</l>
<l>Ah, come è duro mantener con arte</l>
<l>quella ragion che non risponde al vero!</l>
<l>Ma perché molto il buon Salidio afferma</l>
<l>la guerra contra ' Gotti essere ingiusta,</l>
<l>e di fatiche e di perigli piena,</l>
<l>fia buon considerar queste due parti.</l>
<l>Né vo' negar ch'ogni famosa impresa</l>
<l>non sia d'affanni e di sudori involta:</l>
<l>perché il bene è figliuol de la fatica,</l>
<l>e guerra non fu mai senza perigli.</l>
<l>Ma se 'l gir contra ' Gotti ha tanto peso,</l>
<l>che son qui presso, e fra le nostre genti</l>
<l>che braman di por giù sì duro giogo;</l>
<l>quanto saria più grave andare in Spagna,</l>
<l>che tanto è lunge, e fra una gente fiera</l>
<l>che suol quasi adorare i suoi Signori!</l>
<l>Certo non ponerem sì tosto il piede</l>
<l>ne gl'italici liti, che 'l paese</l>
<l>tutto ribellerà da quei tiranni.</l>
<l>Quindi arem gente e vittüarie molte,</l>
<l>e terre e mura ancor da repararsi:</l>
<l>che gran ristauro è di ciascun passaggio</l>
<l>l'amica volontà de gli abitanti;</l>
<l>la qual non vi saria, chi andasse in Spagna,</l>
<l>e manco in Persia o in più lontana parte.</l>
<l>Ben che non si devria parlar de' Persi,</l>
<l>avendo seco una infinita pace,</l>
<l>ché scelerata cosa è il romper fede.</l>
<l>Poi, se 'l fin de le guerre è sempre incerto,</l>
<l>pensiam come si può mandar soccorso</l>
<l>tanto lontano e consolar gli afflitti;</l>
<l>ma ne l'Italia in manco di dui giorni</l>
<l>si può mandare, e d'indi aver novelle;</l>
<l>né mi spaventa il dir che metter ponno</l>
<l>dugento millia in arme a la campagna,</l>
<l>ché la colluvïon de le persone</l>
<l>non suol dar la vittoria de le guerre,</l>
<l>ma i pochi e buoni, con consiglio ed arte,</l>
<l>più volte han vinto innumerabil gente.</l>
<l>Poi se colui che ha più soldati in campo</l>
<l>vincesse sempre, il nostro alto signore</l>
<l>porria mandar migliaia di migliaia:</l>
<l>ma basterà che ve ne vadan tanti,</l>
<l>che reccar possan la vittoria seco;</l>
<l>sì come ancora in Africa si fece,</l>
<l>il cui vittorïoso almo trionfo</l>
<l>nominato sarà mill'anni e mille.</l>
<l>Dunque a me par l'impresa contra ' Gotti</l>
<l>di più facilità che l'altre guerre;</l>
<l>e parmi parimente onesta e santa,</l>
<l>sì perché sono barbari arrïani,</l>
<l>nimici espressi de la nostra fede,</l>
<l>come perché ci han tolto la migliore</l>
<l>e la più antica e la più bella parte</l>
<l>che mai signoreggiasse il nostro impero.</l>
<l>E' manifesto che Zenone Isauro</l>
<l>imperador de le mondane genti</l>
<l>non mandò ne l'Italia Teodorico</l>
<l>perché s'avesse a far di lei tiranno,</l>
<l>ma perché la togliesse ad Odoacro,</l>
<l>e tosto, come a lui l'avesse tolta,</l>
<l>la ritornasse ne l'imperio antico:</l>
<l>ma quello ingrato poi, com'ebbe vinto</l>
<l>l'acerbo re de gli Eruli, si tenne</l>
<l>in dura servitù quel bel paese,</l>
<l>e fece andarlo d'un tiranno in altro.</l>
<l>Sì che l'antica Esperia a noi s'aspetta,</l>
<l>né senza nostro carco è in man d'altrui.</l>
<l>Che onore esser ci può far sempre guerra</l>
<l>ed acquistare or questa parte or quella</l>
<l>con sudore e con sangue, e poi lasciare</l>
<l>il giardin de l'imperio in man de' cani?</l>
<l>Dunque non fu già mai più giusta impresa;</l>
<l>e poi quest'è 'l voler del nostro sire,</l>
<l>e forse quel de le superne rote.</l>
<l>Però ciascun di voi di grado in grado</l>
<l>s'accinga al glorïoso e bel passaggio.</l>
<l>Così parlò Narsete, e fece a molti</l>
<l>cangiar la volontà del contradire,</l>
<l>ed infiammò più valorosi spirti.</l>
<l>Allora surse Belisario il grande,</l>
<l>al cui levarsi ognuno alzò la fronte,</l>
<l>aspettando d'udir le sue parole</l>
<l>come una voce che dal ciel venisse.</l>
<l>Ed ei rivolse primamente in alto</l>
<l>gli occhi, e le labbra in tai parole aperse:</l>
<l>O Causa de le cause, ogni opra nostra</l>
<l>convien che siegua il vostro alto disire;</l>
<l>né mai si fé tra noi mirabil pruova</l>
<l>che non recasse la virtù dal cielo.</l>
<l>Ben conosch'io che di là su discende</l>
<l>il bel pensier ch'al signor nostro è giunto,</l>
<l>che 'l sol non vide mai più degna impresa.</l>
<l>L'antica terra che già vinse 'l mondo,</l>
<l>e madre fu de la più forte gente,</l>
<l>de la più glorïosa e la più santa</l>
<l>che producesse mai natura umana,</l>
<l>or è suggetta in servitù de' Gotti;</l>
<l>e la figlia di lei, che Costantino</l>
<l>già trasse fuor de le sue belle membra,</l>
<l>dee star da canto, e non donarle aiuto?</l>
<l>Qual altra arà già mai sotto la luna</l>
<l>così giusta cagion di sparger sangue?</l>
<l>A questo par che 'l cielo ancor c'inviti:</l>
<l>perciò che quella gente è senza capo,</l>
<l>senza capo, dich'io, perché Teodato</l>
<l>è pigro e vile, e mai non vide guerra;</l>
<l>scelerato, crudele, odioso a tutti</l>
<l>poi che fece morire Amalasunta</l>
<l>cugina sua, che gli avea dato il regno:</l>
<l>il sangue de la quale innanzi a Dio</l>
<l>grida vendetta ognor di quest'ingrato.</l>
<l>Dapoi, se la vittoria sarà nostra</l>
<l>come par che la terra e 'l ciel prometta,</l>
<l>quant'onor s'averà, quanta richezza!</l>
<l>Parmi veder sin al più tristo fante</l>
<l>vestito di veluto e carco d'oro</l>
<l>ch'aran tolto per forza a quei ribaldi</l>
<l>Gotti, ch'han guasto e dirrubbato il mondo.</l>
<l>Dunque signor, che ritenete in terra</l>
<l>l'imago di Colui che 'l ciel governa,</l>
<l>date principio a l'onorata impresa;</l>
<l>che ogni spirto gentil che cerchi onore</l>
<l>sarà disposto e pronto ad ubidirvi.</l>
<l>Ma chi ha le membra d'uomo e 'l cuor di cervo</l>
<l>rimanga pur sepulto entr'al suo albergo,</l>
<l>e muoia senza gloria in su la piuma.</l>
<l>Così diss'egli, e poi ch'ebbe fornito</l>
<l>tutti e' buon cavalier, tutti e' baroni</l>
<l>si levòn ritti, per mostrarsi pronti</l>
<l>e disïosi di sì bel passaggio.</l>
<l>Ma sopra tutti Corsamonte il fiero</l>
<l>era pien d'allegrezza e di disio:</l>
<l>costui da la gran Tomiri discese,</l>
<l>che fé del figlio sì crudel vendetta;</l>
<l>ed era bello e grande, e tanto ardire</l>
<l>e tanta forza avea, ch'era tenuto</l>
<l>il miglior cavalier che fosse al mondo,</l>
<l>da Belisario in fuor, ch'avea la palma</l>
<l>di forza, di prudenza e di bellezza.</l>
<l>Questi non si poteo tener, ma disse:</l>
<l>Signore invitto e pien d'ogni virtute,</l>
<l>io sarò il primo ch'in Italia passi,</l>
<l>e voglio sempre andare innanzi a gli altri,</l>
<l>e solo oppormi a tutti quanti e' Gotti.</l>
<l>Così diss'egli; e 'l domator del mondo</l>
<l>lieto levossi un'altra volta in piedi,</l>
<l>e sciolse la sua lingua in tai parole:</l>
<l>S'i' avesse dieci Belisari in corte,</l>
<l>benché l'averven'uno è gran ventura,</l>
<l>sarei signor di ciò che illustra il sole;</l>
<l>e se de i mille l'un de i miei guerrieri</l>
<l>avesser quell'ardir che ha Corsamonte,</l>
<l>i Gotti già sarian confusi e vinti.</l>
<l>Poi che lodate il far sì giusta guerra,</l>
<l>fia ben chiarir colui che 'n luogo nostro</l>
<l>voglio mandare a sì lodata impresa.</l>
<l>Andravvi adunque Belisario il grande,</l>
<l>che rappresentarà la mia persona;</l>
<l>gli altri offici dapoi, che nel mio stuolo</l>
<l>s'hanno a dispor, saran da lui divisi</l>
<l>secondo i suoi prudenti alti disegni.</l>
<l>E così ognun di voi si metta in punto,</l>
<l>ognun riveggia l'armi e i suoi destrieri,</l>
<l>perché si possa tosto intrare in nave</l>
<l>e far subitamente il bel passaggio:</l>
<l>che 'l coglier l'inimico all'improviso</l>
<l>spesso fu causa di vittoria immensa.</l>
<l>L'antico Paulo, come al fin pervenne</l>
<l>il sommo imperador, così rispose:</l>
<l>Almo signor, che con prudenza molta</l>
<l>reggeste sempre e governaste il mondo,</l>
<l>io non discorrerò quanto sia buono</l>
<l>l'essequir tosto quest'alto passaggio,</l>
<l>come prudentemente avete detto;</l>
<l>perch'ognun sa che 'l differir del tempo</l>
<l>suol nuocer sempre a le parate imprese.</l>
<l>Ma ben dirò, che avete in vostro luogo</l>
<l>eletto il meglior uom che monti in sella;</l>
<l>ei nacque ancor d'un eccellente padre,</l>
<l>perciò che fu figliuol del buon Camillo</l>
<l>duca di Benevento, uom consulare,</l>
<l>il qual partì da Roma al tempo ch'io</l>
<l>parimente parti' fuor di Toscana,</l>
<l>per fuggir la sevizia d'Odoacro;</l>
<l>e venne e visse qui con molta fama,</l>
<l>ove lasciò questo suo degno erede;</l>
<l>il qual dapoi che fu cresciuto e poi</l>
<l>che 'l padre rese l'alma al suo Fattore,</l>
<l>fece sempre di sé mirabil pruove:</l>
<l>l'Africa il vide e i Vandali, di cui</l>
<l>menò l'afflitto re nel suo trionfo.</l>
<l>Questi, come è 'l più bel ch'al mondo sia,</l>
<l>così ha 'l migliore e più vivace ingegno,</l>
<l>le maggior grazie e le maggior virtuti</l>
<l>ch'avesse mai nessun mortale in terra;</l>
<l>questi or considerato ed or audace,</l>
<l>or presto or tardo sempre si dimostra</l>
<l>secondo che ricerca il tempo e l'opra;</l>
<l>né mai s'intrica, si confonde o perde</l>
<l>ne le difficultà de le battaglie;</l>
<l>e la prosperità no 'l fa superbo,</l>
<l>ma in ogni tempo si dimostra equale,</l>
<l>magnanimo, gentil, prudente e forte:</l>
<l>onde a le genti d'armi è tanto caro,</l>
<l>quanto alcun altro mai ch'al mondo fosse;</l>
<l>né men diletto è da le genti prese</l>
<l>e da i paesi soggiugati e vinti,</l>
<l>tanta giustizia è in lui, tanta clemenza.</l>
<l>Dunque sperate la vittoria certa,</l>
<l>che un capitano tal non fu mai vinto.</l>
<l>Allor soggiunse Belisario il grande:</l>
<l>Gentil baron, non mi lodate tanto,</l>
<l>né mi biasmate ancor, perché parlate</l>
<l>fra gente che conosce il mio valore;</l>
<l>pur queste lodi a me molto son care,</l>
<l>poi ch'escon fuor di sì lodata lingua.</l>
<l>Ma Paulo, seguitando il suo sermone,</l>
<l>disse: Ancor penso che sarebbe meglio,</l>
<l>come aremo disnato, andare al campo,</l>
<l>ed in presenza de le genti d'arme</l>
<l>dare il bastone al capitanio eletto,</l>
<l>acciò che poscia l'ubidisca ognuno;</l>
<l>ed egli ancor disponga l'altre cose</l>
<l>che son da preparare a tant'impresa.</l>
<l>Ne la gran sala quasi ognun lodava</l>
<l>il parer del buon vecchio in questa parte,</l>
<l>quando il signor de le mondane genti</l>
<l>rispose:Sempre la prudenza umana</l>
<l>suole albergar sotto canute chiome;</l>
<l>però prudentemente il nostro padre</l>
<l>ci ha ricordato ciò che avemo a fare,</l>
<l>e noi dopo il mangiar così faremo.</l>
<l>Itene adunque a' vostri usati alberghi.</l>
<l>Questo diss'egli, e subito levossi,</l>
<l>onde il grave consiglio si disciolse.</l>
<l>L'imperadore andò verso la stanza</l>
<l>accompagnato da quei gran signori</l>
<l>ch'erano intorno a l'onorato seggio,</l>
<l>e quasi ancor da tutta l'altra gente;</l>
<l>ma come giunto fu sopra la porta</l>
<l>de la camera sua, lieto si volse</l>
<l>e diè licenza umanamente a tutti;</l>
<l>e quei scendendo giù per l'ampie scale,</l>
<l>che parean onde d'un superbo fiume,</l>
<l>dal palazzo regal si dipartiro.</l>
<l>Poi come al vago giovenir de l'anno,</l>
<l>quando fioriscon le terrene piante,</l>
<l>l'api che state son ne i buchi loro</l>
<l>rinchiuse il verno liete se ne vanno</l>
<l>a coglier cibo su gli amati fiori;</l>
<l>così quei ch'eran stati entr'al consiglio</l>
<l>rinchiusi alquanto lieti se n'andaro</l>
<l>a prender cibo ne i diletti alberghi.</l>
<l>L'ordinator de le città del mondo</l>
<l>come fu dentro a l'onorata stanza</l>
<l>spogliossi il ricco manto, e chiamar fece</l>
<l>il buon Narsete e 'l buon conte d'Isaura,</l>
<l>e disse ad ambi lor queste parole:</l>
<l>Cari e prudenti miei mastri di guerra,</l>
<l>non vi sia grave andare insieme al campo,</l>
<l>ed ordinar le genti in quella piaggia</l>
<l>grande che va da la marina al vallo;</l>
<l>che dopo pranso vo' venirvi anch'io</l>
<l>per dar principio a la futura impresa.</l>
<l>Udito questo, i dui baroni eletti</l>
<l>si dipartiro, e scesi entr'al cortile</l>
<l>disse Narsete al buon conte d'Isaura:</l>
<l>Che vogliam fare, il mio onorato padre?</l>
<l>Volemo andare al nostro alloggiamento</l>
<l>a prender cibo, e dopo 'l mangiare</l>
<l>girsene al campo ad ordinar le schiere?</l>
<l>A cui rispose il vecchio Paulo, e disse:</l>
<l>O buon figliuol del generoso Araspo,</l>
<l>il tempo ch'insta è sì fugace e corto,</l>
<l>ch'a noi non ci bisogna perdern'oncia;</l>
<l>andiamo al campo, che sarem su 'l fatto,</l>
<l>e quivi essequirem questi negozi,</l>
<l>e poscia ciberensi: benché è meglio</l>
<l>senza cibo restar che senza onore.</l>
<l>Così detto e risposto, se n'andaro</l>
<l>senza dire altro al consüeto vallo;</l>
<l>e comandaro a tutti quei baroni</l>
<l>che facessino armar le genti loro</l>
<l>perché l'imperador volea vederle.</l>
<l>Allora ognun con studio e con presteza</l>
<l>ordinò che le trombe e ch'i tamburi</l>
<l>desseno a l'arme; e così in tempo brieve</l>
<l>si vide ogni persona a le bandiere.</l>
<l>Il buon Narsete poi ne la gran piazza</l>
<l>fece acconciare un bel suggesto altero;</l>
<l>e 'l vecchio Paulo andò di squadra in squadra</l>
<l>guardando e rassettando ogni persona.</l>
<l>In questo mezzo la veloce fama</l>
<l>correa per la città, dicendo a tutti</l>
<l>come l'imperador dopo 'l mangiare</l>
<l>andava al campo a riveder le schiere:</l>
<l>ond'ogni cittadin pregiato e grande</l>
<l>per compagnarlo se ne venne a corte;</l>
<l>e le donne leggiadre e le donzelle,</l>
<l>di ricche vesti e di costumi adorne,</l>
<l>s'erano poste tutte a le finestre</l>
<l>per veder cavalcar tanti signori.</l>
<l>Ma ne la corte poi dentr'al palazzo</l>
<l>s'era ridotta un'infinita gente,</l>
<l>e ne la piazza ancor dinanzi a quello</l>
<l>molti leggiadri cavalieri adorni</l>
<l>rimetteano cavalli e facean pruove</l>
<l>sovr'essi, disïando esser tenuti</l>
<l>agili e destri da le lor signore.</l>
<l>In questo mezzo appresso l'ampie scale</l>
<l>stava parato un ottimo corsiero</l>
<l>guarnito d'oro, e spesso si movea</l>
<l>battendo i piedi e masticando il freno.</l>
<l>Al fin discese il correttor del mondo</l>
<l>con una compagnia superba e grande</l>
<l>di re, di duchi e principi e signori;</l>
<l>ed ei co 'l suo paludamento in dosso,</l>
<l>co 'l scettro in mano e col suo brando a lato</l>
<l>montò sopra al corsier che l'aspettava.</l>
<l>Ma come uscì de l'onorata porta</l>
<l>del gran palazzo, le canore trombe</l>
<l>e molti altri stormenti si sentiro</l>
<l>sonare a un tratto, e far sì gran rimbombo,</l>
<l>che parea che la terra e 'l ciel tremasse;</l>
<l>onde molti cavai, qual per paura</l>
<l>qual per altro disio ch'al cuor gli nacque,</l>
<l>givan superbi e si volgeano intorno</l>
<l>turbando alquanto l'ordine e le genti.</l>
<l>E così andando giunsero a la porta</l>
<l>de la città che guarda in ver levante;</l>
<l>quivi trovaron l'ordinate schiere,</l>
<l>che Paulo e 'l buon Narsete avean condotte</l>
<l>verso l'imperador fin a le mura;</l>
<l>ma fatto ch'ebben riverenza a lui,</l>
<l>tornaro in dietro al consüeto vallo,</l>
<l>ove l'imperadore ancora aggiunse</l>
<l>con tutti quei baron ch'avea con lui.</l>
<l>Né prima fu ne l'ordinata piazza,</l>
<l>che da ogni parte venne tanta gente</l>
<l>che la copriva tutta, e sotto i piedi</l>
<l>facca tremare e sospirar la terra.</l>
<l>Quivi era un mormorio non altrimente</l>
<l>che quando borea in una selva spira</l>
<l>di pini o d'olmi o di fronduti faggi;</l>
<l>o quando l'austro fa per entr'al mare</l>
<l>biancheggiar l'onde e risonar l'arene;</l>
<l>però molti trombetti e molti araldi</l>
<l>s'affatigaro a far che si tacesse</l>
<l>e s'ascoltasse il re de gli altri regi;</l>
<l>il qual disceso giù del gran destriero</l>
<l>era salito sopra il bel suggesto,</l>
<l>ed avea seco Belisario solo.</l>
<l>Gli altri signori ancora eran discesi</l>
<l>de i lor cavalli e quelli avean mandati</l>
<l>fuor de la piazza, per non dar disturbo</l>
<l>al parlamento che doveano udire.</l>
<l>L'imperador dipoi con volto allegro</l>
<l>guardò la bella e ben disposta gente,</l>
<l>e le sue labbra in tai parole aperse:</l>
<l>Ben conosch'io, divoti miei soldati,</l>
<l>che con le vostre forze e 'l vostro ingegno</l>
<l>v'avete guadagnato onore e pregio,</l>
<l>ed acquistato gloria al nostro impero;</l>
<l>né mai vi vidi affaticati o stanchi</l>
<l>ne' miei bisogni, e parimente anch'io</l>
<l>non sarò stanco mai nel vostro bene:</l>
<l>ché 'l premio dee seguir sempre il servigio</l>
<l>o con la mente grata o con gli effetti.</l>
<l>Però dovunque arò di voi mestieri,</l>
<l>non vi risparmierò, ch'io mi confido</l>
<l>ne l'amor vostro e ne la vostra fede;</l>
<l>e parimente anch'io non sarò parco</l>
<l>nel riconoscer le fatiche vostre.</l>
<l>Voi dovete saper che già molt'anni</l>
<l>l'ingrato re de' Gotti ci ritiene</l>
<l>l'antica Esperia e l'onorata Roma,</l>
<l>senza la quale il venerando impero</l>
<l>si può dir manco e quasi senza testa;</l>
<l>però voglio assalir quest'alta impresa,</l>
<l>e racquistar la mia perduta sede:</l>
<l>perch'esser non mi par degno di vita</l>
<l>a tolerar così dannoso oltraggio.</l>
<l>Adunque io mando Belisario il grande,</l>
<l>che rappresenti la persona nostra</l>
<l>in questa degna e glorïosa guerra;</l>
<l>e voi vi degnarete andar con esso,</l>
<l>ed onorarlo ed ubidirlo tanto,</l>
<l>quanto sareste a la mia propria voce;</l>
<l>e cercherete ancor portarvi in modo</l>
<l>che 'l mondo sappia che l'Italia afflitta</l>
<l>sia liberata per le vostre mani,</l>
<l>e che a le nostre mogli, a i nostri figli,</l>
<l>per voi sian resi i già perduti nidi.</l>
<l>Così diss'egli; e quelle genti tutte</l>
<l>mandaron fuori un smisurato grido,</l>
<l>approvando il voler del lor signore.</l>
<l>L'imperadore allor chiamò Fedele,</l>
<l>suo buon araldo, e fece darsi un scetro</l>
<l>ch'avea fatto pigliar dentr'al palazzo,</l>
<l>simile a quel che allor teneva in mano:</l>
<l>salvo che 'n lui non era avorio bianco,</l>
<l>ma tutto era verzin, che parea sangue;</l>
<l>questo poi diede a Belisario, e disse:</l>
<l>Eccovi il scettro, manifesto segno</l>
<l>che 'l governo vi dò de le mie genti;</l>
<l>con le quai fate voi ciò che conviensi</l>
<l>al valor vostro ed a la vostra fede:</l>
<l>perché, come vedete, in voi ripongo</l>
<l>l'armi, l'onore e la vittoria nostra.</l>
<l>Dapoi, per darvi autorità maggiore,</l>
<l>vi fo conte d'Italia in questo giorno</l>
<l>e vice imperador de l'occidente.</l>
<l>Il capitanio co 'l genocchio in terra</l>
<l>prese 'l bastone allegramente, e disse:</l>
<l>Magnanimo signor tanto cortese</l>
<l>che con leggiadri doni e larghi onori</l>
<l>vincer sapete i desideri umani;</l>
<l>mi sforzerò di non parer indegno</l>
<l>di tant'officio, e di portarmi in modo</l>
<l>ch'io corrisponda a la speranza vostra.</l>
<l>Come fornite fur queste parole,</l>
<l>l'essercito gridò tant'altamente</l>
<l>che la voce n'andò sin a le stelle;</l>
<l>ma nuova cosa che qui presso apparve</l>
<l>gli occhi di tutti quanti a sé rivolse.</l>
<l>Era presso al steccato un tumuletto</l>
<l>con certe macchie d'odorati mirti,</l>
<l>ove eran molti leggiadretti nidi</l>
<l>pieni di vaghi e mal felici augelli;</l>
<l>quivi uscì un drago fuor d'alcune bucche,</l>
<l>e manducava i miseri, ch'ancora</l>
<l>non avean piume da poter fuggire;</l>
<l>e le madri dolenti intorno a i figli</l>
<l>givan volando e dimandando aiuto:</l>
<l>quando ecco venne un'acquila dal cielo,</l>
<l>e prese il drago, e ben che si torcesse</l>
<l>con le volubil spire e con la coda,</l>
<l>nel portò seco in più lontana parte.</l>
<l>De la cui presa ognun prendea diletto,</l>
<l>benedicendo quel divino augello:</l>
<l>ma durò poco il lor piacer ch'un altro</l>
<l>drago ne venne ancor da quelle buche,</l>
<l>e con danno più grave assai che prima</l>
<l>si manducava i sfortunati augelli</l>
<l>ch'aveano i nidi in quelli ombrosi mirti;</l>
<l>e quasi se gli avea mangiati tutti,</l>
<l>quando sen venne un altro augel di Dio</l>
<l>ch'uccise il drago e liberò il boschetto.</l>
<l>Procopio era un astrologo eccellente,</l>
<l>cui per grazia del cielo eran palesi</l>
<l>gl'incogniti vïaggi de le stelle</l>
<l>e le sagaci note de gli augelli;</l>
<l>onde sapea predir di tempo in tempo</l>
<l>tutte le cose che dovean venire.</l>
<l>costui, vedendo il grand'augurio, disse</l>
<l>al sommo imperador, ch'era disceso</l>
<l>giù del suggesto per tornarsi a casa:</l>
<l>O sacrosanto imperador del mondo,</l>
<l>seguite pur quest'onorata impresa,</l>
<l>ché 'l ciel vuol darvi la vittoria certa.</l>
<l>Quel drago è il re de' Gotti, che si pasce</l>
<l>ne bei nidi d'Italia e la distrugge;</l>
<l>l'aquila è Belisario, che prigione</l>
<l>lo condurrà nel nostro almo paese.</l>
<l>Ma temo, lasso, ancor ch'un altro Gotto</l>
<l>surga più fiero e più crudel di quello,</l>
<l>benchè a la fine anch'ei rimarrà morto</l>
<l>per le man nostre, e fia l'Italia sciolta.</l>
<l>Il signor s'allegrò dentro al suo petto</l>
<l>di tale augurio, e no 'l celò nel volto,</l>
<l>ma volto ad ello allegramente disse:</l>
<l>O buon profeta, a cui suol far gran parte</l>
<l>l'eterno Dio de gli alti suoi secreti,</l>
<l>quanto mi piace ch'al voler del cielo</l>
<l>non sia discorde la sentenzia nostra:</l>
<l>ché non le può mancar felice effetto.</l>
<l>D'indi si volse al capitanio, e disse:</l>
<l>Non è da dar indugio a tal passaggio,</l>
<l>poi che tanta vittoria il ciel ne mostra.</l>
<l>A cui rispose Belisario il grande:</l>
<l>Signor, non credo che saran tre giorni,</l>
<l>che si potran spiegar le vele al vento.</l>
<l>Com'ebbe detto questo ogni barone</l>
<l>sen venne ad abbracciarlo, e s'allegraro</l>
<l>seco de l'alto suo novello officio</l>
<l>e de le dignità ch'a lui fur date;</l>
<l>dapoi l'imperador montò a cavallo</l>
<l>allegro, e s'avviò verso la terra;</l>
<l>e tutti quei signor l'accompagnaro</l>
<l>fin al palazzo, de gli quali alcuni</l>
<l>restor ne la cittade, ed altri poi</l>
<l>tornaro al campo ed a gli usati alberghi.</l>
</lg>
<trailer>FINE DEL PRIMO LIBRO</trailer>
</div1>
<div1 type="libro">
<head>IL SECONDO LIBRO</head>
<head>DE LA ITALIA LIBERATA DA GOTTHI</head>
<argument><p>Narra il secondo le ordinate genti.</p></argument>
<lg type="non-definito">
<l>La notte già col suo stellato manto</l>
<l>copria l'adorna faccia de la terra,</l>
<l>e tutti gli animali avean ristauro</l>
<l>dal sonno, e tregua al travagliar del giorno,</l>
<l>posando in lei le risolute membra;</l>
<l>sol Belisario da' pensieri involto</l>
<l>non dava luogo al lusingar del sonno,</l>
<l>ma rivolgea più cose entr'a la mente</l>
<l>che a la vittoria sua facean mestieri.</l>
<l>Prima considerava quai dovesse</l>
<l>degnamente preporre a i grandi offici,</l>
<l>e quanta gente ancora e quante navi</l>
<l>fossen bisogno a l'ordinata impresa;</l>
<l>e per qual porto poscia o per qual strada</l>
<l>dovesse entrar ne la nimica terra.</l>
<l>E così andando d'un pensier ne l'altro</l>
<l>era già presso a l'apparir de l'alba,</l>
<l>quando il pensare e la vigilia molta</l>
<l>per viva forza gli aggravaron gli occhi.</l>
<l>Allor l'angel Palladio, che a la cura</l>
<l>di lui fu posto dal voler superno</l>
<l>il primo dì che fu prodotto al mondo,</l>
<l>discese giù dal ciel per darli aiuto;</l>
<l>e sotto forma del canuto Paulo</l>
<l>gli apparve, e disse a lui queste parole:</l>
<l>O valoroso germe di Camillo,</l>
<l>ben si può dir che questo alto passaggio</l>
<l>ti sta fisso nel cuor, poi che ti face</l>
<l>pensare e non dormir tutta la notte.</l>
<l>Pensa pur ben, che ne le gravi imprese</l>
<l>suol meglio elegger quel che meglio pensa;</l>
<l>so che 'n gli offici che ricercan forze</l>
<l>per te fian posti i forti, e dove il senno</l>
<l>sarà mestier, vi saran posti i saggi,</l>
<l>che sono il cuore e 'l spirto de le guerre;</l>
<l>e so che menerai la gente usata,</l>
<l>lasciando i nuovi e male esperti a dietro.</l>
<l>Pur questo voglio dir, che tu diponghi</l>
<l>a Brandizio lo stuol: ne la qual terra</l>
<l>son pochi Gotti, e 'l popol gli è nimico,</l>
<l>onde fia vostra ne la prima giunta;</l>
<l>e 'l prender sì buon porto e tal cittade</l>
<l>sarà d'utile immenso a quest'impresa.</l>
<l>Ma siate presti, acciò che non s'intenda</l>
<l>né vi si possa por presidio alcuno.</l>
<l>Darotti ancora un ottimo ricordo,</l>
<l>che tu abbi cura de i paesi vinti</l>
<l>e de la gente soggiugata, e sempre</l>
<l>onora e temi il Re de l'universo.</l>
<l>Il capitanio al fin de le parole</l>
<l>aperse gli occhi, e vide un gran splendore,</l>
<l>con un odor celeste, onde conobbe</l>
<l>ch'egli era un messaggier del paradiso;</l>
<l>e dietro a lui volgendo ambe le luci</l>
<l>e dolcemente sospirando, disse:</l>
<l>O sustanzia del ciel piena d'amore,</l>
<l>come pietosamente a i miei difetti</l>
<l>supplir ti veggio; ond'io prendo speranza,</l>
<l>poscia che 'l tuo valor non ci abbandona,</l>
<l>che questa impresa arà felice effetto.</l>
<l>Così diss'egli, e subito levossi;</l>
<l>poi si vestì de i consüeti panni,</l>
<l>e accompagnato da la sua famiglia</l>
<l>andò a trovare il buon conte d'Isaura</l>
<l>ch'allora allora se n'uscia del letto;</l>
<l>ed egli come a sé venir lo vide</l>
<l>aperse le sue labbra in tai parole:</l>
<l>O capitanio provido ed eccelso,</l>
<l>voi non volete che si perda il tempo,</l>
<l>andando attorno ne l'aprir de l'alba.</l>
<l>A cui rispose Belisario il grande:</l>
<l>I negozi son molti, e 'l tempo è brieve;</l>
<l>e chi perder lo lascia, o no 'l previene,</l>
<l>i suoi disegni spesse volte vanno</l>
<l>molto diversi al disïato fine:</l>
<l>però ne vengo a voi per consigliarmi,</l>
<l>che 'l fatto è grave, e l'importanza è grande,</l>
<l>ed ha bisogno di consiglio e d'arte.</l>
<l>Così tra lor dicendo, sopragiunse</l>
<l>il buon Narsete, e di comun parere</l>
<l>andaro al porto a riveder le navi;</l>
<l>e ritrovato che ve n'eran tante</l>
<l>quante facean bisogno a quell'impresa,</l>
<l>subito s'avïar verso la corte</l>
<l>per consultar co 'l corretor del mondo</l>
<l>circa gli offici e circa l'altre cose</l>
<l>ch'eran da prepararsi al gran passaggio.</l>
<l>Come fur giunti entr'al regale albergo,</l>
<l>vider l'angel Palladio in forma umana</l>
<l>che con l'imperador facea discorsi;</l>
<l>questi s'assimigliava al buon Marcello,</l>
<l>ch'era il gran cancellier ch'aveva in nota</l>
<l>tutta la gente d'arme e 'l lor valore;</l>
<l>ma dopo 'l salutar di quei baroni</l>
<l>in modo si celò, che solamente</l>
<l>rimase conto a Belisario il grande,</l>
<l>ond'ei divenne oltra misura allegro;</l>
<l>poi si rivolse al correttor del mondo,</l>
<l>e disse umilemente este parole:</l>
<l>Almo signor, s'avete scelti ancora</l>
<l>i capitani e i cavalier pregiati</l>
<l>ch'han da venire a l'ordinata impresa,</l>
<l>non vi sia grave dirli, acciò ch'io possa</l>
<l>tosto essequire il vostro alto volere.</l>
<l>Il savio imperadore a lui rispose:</l>
<l>Or ora con Marcel dicea di questo;</l>
<l>e risguardando poi, non lo rivide,</l>
<l>ché l'angelo ch'avea la sua sembianza</l>
<l>era fatto invisibile a ciascuno;</l>
<l>ned ei per questo il suo parlar ritenne,</l>
<l>anzi seguendo a Belisario disse:</l>
<l>I' vuo' mandare il fior de le mie genti</l>
<l>che qui d'intorno ragunate avemo;</l>
<l>però di quest'essercito sì grande</l>
<l>vi voglio dar due legïon maggiori</l>
<l>ch'aran mille pedoni per coorte:</l>
<l>onde fian più che ventimillia fanti</l>
<l>e che mille e dugento uomini d'arme;</l>
<l>ed arete altretanti de gli aiuti,</l>
<l>e più, che i cavalier saran duo tanti;</l>
<l>darovvi sette poi de i miei compagni</l>
<l>che voi chiamate conti, ed otto regi,</l>
<l>sedeci duchi e principi ventuno,</l>
<l>ed altri valorosi cavalieri</l>
<l>che tutti son descritti in questa carta.</l>
<l>E diè una carta a Belisario in mano,</l>
<l>il qual la prese col genocchio in terra,</l>
<l>e prima la basciò, da poi l'aperse</l>
<l>leggendo ad uno ad un tutti e' baroni.</l>
<l>Ma voi beate Vergini, che foste</l>
<l>nutrici e figlie del divino Omero</l>
<l>ch'i'ammiro tanto, e vo seguendo l'orme</l>
<l>al me' ch'io so de i suoi vestigi eterni;</l>
<l>reggete il faticoso mio viaggio,</l>
<l>ch'io mi son posto per novella strada</l>
<l>non più calcata da terrene piante;</l>
<l>diteci tutti e' capitani eletti</l>
<l>ch'andaro a liberar l'Italia oppressa:</l>
<l>perché il commemorar tutta la turba</l>
<l>saria soverchia e non laudabil opra.</l>
<l>Ben piacciavi narrar primieramente</l>
<l>come stava l'imperio, ed in che modo</l>
<l>le provincie di quello eran divise.</l>
<l>Il grande imperio, ch'era un corpo solo,</l>
<l>avea dui capi: un ne l'antica Roma,</l>
<l>che reggeva i paesi occidentali,</l>
<l>e l'altro ne la nuova, che dal volgo</l>
<l>s'appella la città di Constantino:</l>
<l>questa era capo a tutto l'orïente;</l>
<l>onde l'aquila d'oro in campo rosso,</l>
<l>insegna imperïal, poi si dipinse,</l>
<l>e si dipinge, con due teste, ancora.</l>
<l>L'imperio di levante avea dui capi</l>
<l>maggior de gli altri, e deti eran prefetti,</l>
<l>d'Illiria l'uno e d'Orïente l'altro.</l>
<l>Similemente dui prefetti avea</l>
<l>l'imperio di ponente, l'un de' quali</l>
<l>d'Italia si dicea, l'altro di Francia:</l>
<l>che vice imperador porian nomarsi.</l>
<l>Il prefetto d'Italia, ch'era il primo,</l>
<l>tre dïocesi avea nel suo governo:</l>
<l>l'una era Italia, Illirico era l'altra,</l>
<l>ed Africa la terza; e ognuna d'esse</l>
<l>avea sotto di sé provinzie molte.</l>
<l>L'Italia ve n'avea ben dicesette,</l>
<l>e l'Illirico sei, l'Africa cinque;</l>
<l>ma quel di Francia avea sotto 'l suo scettro</l>
<l>tre dïocesi anch'ei superbe e grandi:</l>
<l>Francia, Spagna, Bertagna, che Inghilterra</l>
<l>da gli Angli di Sassonia poi fu detta;</l>
<l>la Francia, a cui Germania era congiunta,</l>
<l>dicesette provincie aveano insieme,</l>
<l>la Spagna sette e la Bertagna cinque.</l>
<l>Ora, perché poi che fu morto Oreste</l>
<l>l'Imperio occidentale era distrutto, </l>
<l>e le provinzie sue teneansi allora</l>
<l>da' Tedeschi, da' Vandali e da' Gotti</l>
<l>e d'altre nazïon feroci e strane;</l>
<l>però questo che ho detto fia bastante</l>
<l>a la divisïon di quello impero.</l>
<l>Dunque passiamo all'orïente, ch'era</l>
<l>integro e possessor d'ogni suo luogo.</l>
<l>Il prefetto dapoi de l'Orïente</l>
<l>avea cinque dïocesi in governo,</l>
<l>la Tracia, l'Asia, il Ponto e l'Orïente,</l>
<l>e dietro a queste la famosa Egitto.</l>
<l>Quel d'Illirico poi n'avea due sole,</l>
<l>l'un'era Macedonia, e l'altra è Dacia.</l>
<l>La Tracia ha sei provinzie: una è l'Europa,</l>
<l>ove è Constantinopoli la grande,</l>
<l>Tracia, Scitia, Emimonte, e la Seconda</l>
<l>Misia, dapoi vien Rodope sezzaia.</l>
<l>L'Asia minore ha poi dieci provenze,</l>
<l>Lidia, Pamfilia, Caria ed Ellesponto,</l>
<l>Pissidia, Licaonia, Licia e Frigia,</l>
<l>le Ciclade e la Frigia Salutare.</l>
<l>Il Ponto undeci n'ha, Galatia Prima,</l>
<l>Onoriada, Bitinia, Paflagonia,</l>
<l>Cappadocia la Prima e la Seconda,</l>
<l>Ponto Polemoniaco, Elenoponto,</l>
<l>Armenia Prima ed Armenia Seconda:</l>
<l>Galatia Salutar vien dopo queste.</l>
<l>L'Orïente n'ha quindeci: Fenicia,</l>
<l>Palestina, Cilicia, Arabia e Cipro,</l>
<l>Palestina Seconda, Isauria, Siria,</l>
<l>Siria Eufratense e Siria Salutare,</l>
<l>e Fenicia di Libano e Ofroena,</l>
<l>Mesopotamia e Fenicia Seconda;</l>
<l>l'ultima è Palestina Salutare.</l>
<l>L'Egitto aveva poi cinque provenze:</l>
<l>l'un'era Egitto, ove Alessandria è posta,</l>
<l>l'altra è Tebaida, e poscia Arcadia e Libia</l>
<l>Secca, e Libia Pentapoli, che è quinta.</l>
<l>Sei n'ha la Macedonia, e queste sono</l>
<l>Tesalia, Epiro Vecchio, Acaia, Creta</l>
<l>e Macedonia, e poi la Nuova Epiro.</l>
<l>Ma la Dacia n'ha cinque: una è la Dacia</l>
<l>Mediterranea, l'altra è la Ripense,</l>
<l>Dardania, Misia Prima, e dopo questa</l>
<l>vien la Prevalitana ultimamente.</l>
<l>Di queste cinquantotto alme provenze</l>
<l>Isauria aveva per governo un conte,</l>
<l>un proconsule Acaia, Arabia un duca;</l>
<l>quindeci poi di loro erano rette</l>
<l>da duchi consulari, e l'altre poscia</l>
<l>ch'eran quaranta, a presidi fur date,</l>
<l>che prencipi puon dirsi a' nostri tempi:</l>
<l>dodeci de le quali aveano duchi</l>
<l>non consulari, oltra i suoi primi prenci;</l>
<l>e ne l'Egitto si teneva un conte.</l>
<l>Or tempo è di narrare ad uno ad uno</l>
<l>chi furon quelli ch'in Italia andaro:</l>
<l>però, vergini Muse, a voi non spiaccia</l>
<l>di porger mano a tant'alto lavoro.</l>
<l>L'imperador de le mondane genti,</l>
<l>com'ebbe eletto Belisario il grande</l>
<l>per vice imperador dell'occidente:</l>
<l>Belisario, che già presso a Vulturno</l>
<l>nacque di Possidonia e di Camillo;</l>
<l>a costui diede il fior de la sua gente.</l>
<l>e prima era descritto ne la lista</l>
<l>il buon Paulo toscan conte d'Isaura,</l>
<l>d'anni, di senno e d'eloquenzia pieno;</l>
<l>ed avea in mezzo del suo scudo d'oro</l>
<l>un bel specchio d'acciaio per insegna.</l>
<l>Seguiva il buon Longin conte d'Egitto;</l>
<l>questi nel scudo suo pesante e forte</l>
<l>avea scolpita una leggiadra nimfa</l>
<l>che porgea bere ad un leone irsutto</l>
<l>con una tazza d'or ch'aveva in mano.</l>
<l>Attalo è il terzo, conte de i tesori,</l>
<l>che porta per insegna un gran telaro,</l>
<l>con una tela ordita intorno al subbio.</l>
<l>Poi Valentino conte de i cavalli</l>
<l>che stavano a la guardia del signore,</l>
<l>e 'l conte de i pedoni Atenodoro;</l>
<l>ciascun di questi avea nel scudo bianco</l>
<l>un falcon nero, e l'un parea volare,</l>
<l>ma l'altro sopra un tronco si posava.</l>
<l>E Ciro ed Orsicin conti novelli,</l>
<l>d'Africa l'uno e di Sicilia l'altro;</l>
<l>ma Ciro conte d'Africa portava</l>
<l>entr'al suo scudo verde un caval bianco</l>
<l>ch'avea sovr'esso un fanciulletto ignudo,</l>
<l>ed Orsicino avea sola una rosa</l>
<l>rossa nel scudo suo vermiglio e bianco.</l>
<l>Eravi Arato re de' Saraceni</l>
<l>membruto e nero; questi avea per arma</l>
<l>nel campo azzuro una colomba d'oro.</l>
<l>Süarto re de gli Eruli portava</l>
<l>in color bianco un zibellino oscuro.</l>
<l>Zamardo re d'Iberia avea una tigre,</l>
<l>e Zacco re de i Lazi una pantera.</l>
<l>Albino poscia re de' Longobardi</l>
<l>il scudo avea senz'altra cosa dentro:</l>
<l>così portava il re de gli Azumiti,</l>
<l>che Adardo si nomò, ma il scudo è d'oro,</l>
<l>sì come quel d'Albino era d'argento.</l>
<l>Cosmondo re de' Gepidi portava</l>
<l>un bel castel percosso da saetta;</l>
<l>e Gordio re de gli Unni, che fur detti</l>
<l>Ongari poi, portava un fanciullino</l>
<l>che risaldava una corona rotta.</l>
<l>Con lui venia la vergine Nicandra,</l>
<l>savia, gentile e di bellezza immensa,</l>
<l>che figlia fu di suo fratel Boagro;</l>
<l>questa non fece mai tele o ricami,</l>
<l>ma fu nutrita tra cavalli ed armi:</l>
<l>e tanto è destra, e sì feroce e forte,</l>
<l>che non è alcun barone in quel paese</l>
<l>che ardisca aspettar lei con l'armi in mano;</l>
<l>onde per far di sé pruova maggiore</l>
<l>era venuta a la famosa corte</l>
<l>con seimillia disposti e buon guerieri;</l>
<l>poi ne l'Italia ancor volse passare,</l>
<l>per provar la sua forza contra i Gotti,</l>
<l>che le fur causa d'immatura morte:</l>
<l>questa porta nel scudo una medusa</l>
<l>con la feroce chioma di serpenti.</l>
<l>Eravi il gran Bessan duca di Dacia,</l>
<l>possente e fiero, coi capelli attorti</l>
<l>mezzi canuti e con la barba bianca;</l>
<l>questi fu Gotto, ma non volse mai</l>
<l>contra l'imperio andar con gli altri Gotti:</l>
<l>onde l'imperador gli diè in governo</l>
<l>la gran Dacia Ripense; ed ei portava</l>
<l>un veltro bianco entr'al suo scudo nero.</l>
<l>Fuvvi Costanzo, l'anima superba,</l>
<l>duca di Candia e mastro de i pedoni,</l>
<l>uom grande e bruno e di feroce aspetto;</l>
<l>il qual nel scudo suo tenea per arma</l>
<l>un orso fiero uscito de la tana.</l>
<l>Eravi Magno principe di Frigia,</l>
<l>mastro de i cavalieri, uom di gran senno,</l>
<l>maraviglioso ordinator di squadre:</l>
<l>costui portava per antica insegna</l>
<l>in campo rosso una colonna bianca;</l>
<l>ed Innocenzio ancor duca di Cipro,</l>
<l>che nacque di Eliodora e di Pisandro</l>
<l>in su la riva del corrente Lico:</l>
<l>però nel scudo suo portava un fiume.</l>
<l>Ed Aldigieri principe di Rodi,</l>
<l>savio e gentile: questi avea per moglie</l>
<l>la bella Ersilia figlia d'Antonina,</l>
<l>che del gran Belisario era consorte;</l>
<l>questi avea per insegna una liburna</l>
<l>con sei gran rote che solcavan l'onde.</l>
<l>Ennio con essi ancora era descritto,</l>
<l>duca di Macedonia, che portava</l>
<l>un bel camaleonte per insegna;</l>
<l>ed avea seco il suo fratel Tarmuto,</l>
<l>prence di Licaonia, il qual tenea</l>
<l>due gran corne vermiglie in campo d'oro.</l>
<l>Il principe d'Arcadia Erodïano,</l>
<l>il qual di nobiltà volea la palma,</l>
<l>e dicea che gli antiqui suoi maggiori</l>
<l>nacquero in Grecia avanti che la luna:</l>
<l>costui per arma sua portava un drago.</l>
<l>Da poi venia la Compagnia del Sole:</l>
<l>questi eran sempre dodeci compagni,</l>
<l>i miglior cavalier ch'avesse il mondo;</l>
<l>pari eran quasi d'animo e di forze,</l>
<l>e d'età quasi pari: e l'un di questi</l>
<l>era il gran Belisario, il qual portava</l>
<l>nel campo d'oro un fier torello ardente;</l>
<l>e l'altro è l'animoso Corsamonte,</l>
<l>giovane, bello e d'incredibil forza,</l>
<l>ch'era nel correr suo tanto leggiero,</l>
<l>e sì veloce che passava il vento:</l>
<l>onde correa per un fiorito prato</l>
<l>senza calcar con le sue piante i fiori;</l>
<l>questi è duca di Scitia, ed ha nel scudo</l>
<l>un leon d'oro in mezzo il campo azzuro.</l>
<l>Il terzo era Aquilin, l'anima accesa,</l>
<l>di statura quadrata e barba nera,</l>
<l>che duca di Pamfilia era chiamato;</l>
<l>questi avea per insegna in campo verde</l>
<l>un monton bianco con le corna rosse.</l>
<l>Traian duca di Siria, uom giusto e forte</l>
<l>e grande, avea nel suo pesante scudo</l>
<l>in campo rosso una bilancia d'oro.</l>
<l>Dopo costoro era 'l cortese Achille,</l>
<l>giovane ardito e di leggiadro aspetto,</l>
<l>che partorito fu nel bel Trezeno,</l>
<l>città sì grata a la famosa Atene,</l>
<l>da la vaga Ericina ascostamente,</l>
<l>perché avea tolto il giovinetto Alcasto</l>
<l>contra la voglia del superbo padre;</l>
<l>questi nutrito fu tra dure selve,</l>
<l>da poi servì l'imperador Giustino,</l>
<l>che 'l fé duca d'Atene: ond'ei portava</l>
<l>nel campo d'oro tre bei tronchi verdi</l>
<l>ch'avean sovr'essi un saggittario acerbo.</l>
<l>Con questi ancora era il feroce Olando,</l>
<l>duca di Paflagonia, il qual portava</l>
<l>nel color bianco il capricorno nero.</l>
<l>Il duca di Fenicia, che Mundello</l>
<l>si dimandava, porta per insegna</l>
<l>un granchio d'oro in mezzo al campo rosso;</l>
<l>ma 'l principe di Rodope Massenzo</l>
<l>portava il nero scorpio in color bianco.</l>
<l>Eravi ancora il giovane Lucillo,</l>
<l>leggiadro e biondo e di costumi eletti,</l>
<l>già chiamato Fozio; quest'era figlio</l>
<l>de la bella Antonina e di Ramondo,</l>
<l>nipote di Nastagio imperadore:</l>
<l>questa, poi che Ramondo a morte venne,</l>
<l>tolse il gran Belisario per marito,</l>
<l>onde Lucillo a lui si fé privigno;</l>
<l>Lucillo, il qual portava una donzella</l>
<l>ignuda e vaga con due spighe in mano:</l>
<l>che fu segnal che non dopo molt'anni</l>
<l>ornò la vita sua d'abito santo.</l>
<l>Bocco, che poi fu principe di Licia,</l>
<l>avea nel scudo un uom ch'una grand'urna</l>
<l>teneva in spalla, e gìa fondendo l'acque.</l>
<l>Dapoi veniva il principe Catullo,</l>
<l>faceto, acorto e di valore immenso,</l>
<l>principe d'Onoriada, il qual portava</l>
<l>dui fanciulli abbracciati in campo d'oro;</l>
<l>Teogene v'è poi duca d'Arabia:</l>
<l>questi chiudea la Compagnia del Sole,</l>
<l>il qual nel scudo suo tenea dipinti</l>
<l>dui pesci bianchi in un ceruleo mare.</l>
<l>E perché ognun di questi avea ne l'elmo</l>
<l>per suo cimiero il sol, però da tutti</l>
<l>la Compagnia del Sole eran chiamati.</l>
<l>Or è da nominare il forte Arasso,</l>
<l>ch'era un de' primi cavalier di corte,</l>
<l>principe di Galatia; questi un gallo</l>
<l>avea nel scudo con la cresta d'oro.</l>
<l>E dietro a lui veniva il buon Terpandro,</l>
<l>figliuol d'Armonio e di Cillenia nimfa;</l>
<l>Terpandro, caro a le celesti muse,</l>
<l>a cui Febo donò la lira e 'l canto</l>
<l>quand'era in Tespe là press'a Parnaso:</l>
<l>questi fu eletto principe di Epiro,</l>
<l>e nel bel scudo suo portava un cigno.</l>
<l>Vien poi Demetrio duca di Tebaida,</l>
<l>il qual porta per arma un cocodrillo</l>
<l>che piange un pastorel ch'aveva occiso.</l>
<l>Pigripio v'era ancor, figliuol di Mauro,</l>
<l>principe di Pissidia: e questo Mauro</l>
<l>sapea le cose che dovean venire;</l>
<l>onde avea conosciuto per le stelle</l>
<l>che 'n la guerra d'Italia il suo figliuolo</l>
<l>Pigripio moriria per man de' Gotti;</l>
<l>però l'avea più tempo ritenuto</l>
<l>de le guerre lontan: ma volse andarvi,</l>
<l>ché la morte il cacciava e 'l suo destino;</l>
<l>questi nel scudo per insegna avea</l>
<l>un bel cipresso verde in campo d'oro.</l>
<l>Burgenzo poscia prence di Tesaglia</l>
<l>vi fu, ch'avea la luna con l'eclipsi;</l>
<l>questi era guercio, magro, storto e calvo,</l>
<l>e fu sì avaro e scelerato tanto,</l>
<l>che per denari aria tradito il mondo;</l>
<l>ma i tradimenti suoi furon scoperti,</l>
<l>ond'arso fu vicino a la Minerva;</l>
<l>e 'l buon Sertorio duca di Cilicia</l>
<l>avea nel verde una cervetta bianca.</l>
<l>Il principe di Caria, che Olimonte</l>
<l>si dimandava, era unico figliuolo</l>
<l>de la bella Artemisia e di Giordano,</l>
<l>antico capitanio di Damasco;</l>
<l>ed avea per insegna una candela</l>
<l>accesa in mezzo una fenestra oscura.</l>
<l>Teodetto e Cosmo poscia eran fratelli,</l>
<l>figliuoli di Peonio e di Sosandra,</l>
<l>principi de la Frigia Salutare;</l>
<l>questi sapean tutte le piante e l'erbe</l>
<l>che la terra produce, e l'altre cose</l>
<l>degne che puon sanar gli uomini infermi:</l>
<l>onde da tutto 'l mondo eran tenuti</l>
<l>medici eletti, e d'eccellenzia rara;</l>
<l>questi portavan per antica insegna</l>
<l>sei palle rosse poste in campo d'oro.</l>
<l>E Teodorisco figlio di Palmera,</l>
<l>gran regina d'Arabia, ancor fu posto</l>
<l>con gli altri cavalieri in quella lista;</l>
<l>questi portava nel suo scudo un tempio.</l>
<l>Fuvvi anco Olimpo figlio di Clearco,</l>
<l>che già di tutta Scozia ebbe 'l governo:</l>
<l>questi era 'l maggior uom che fosse in corte,</l>
<l>né fu nel campo cavalier sì grande</l>
<l>che con la testa gli aggiungessi al fianco;</l>
<l>esso portava per insegna Atlante</l>
<l>che sosteneva il ciel con le sue spalle.</l>
<l>E Damïan, che di Mesopotamia</l>
<l>principe fu, portava per insegna</l>
<l>in campo azzuro un campanin d'argento.</l>
<l>E dietro a questo Eudocimo era scritto,</l>
<l>principe d'Emimonte, il quale è losco,</l>
<l>e porta in campo rosso i gigli bianchi.</l>
<l>Sindosio andovvi ancor duca d'Europa,</l>
<l>che nacque d'Atamante e di Lisippa:</l>
<l>e la bella Lisippa inamorata</l>
<l>del giovane Atamante sen fuggìo</l>
<l>dal vecchio padre, e se n'andò con lui;</l>
<l>e parturì presso a gli Euganei Colli</l>
<l>il bel Sindosio, e poi non stette quivi,</l>
<l>ma tornar volse a la sua cara madre</l>
<l>co 'l fanciullin ch'aveva, e fu raccolta</l>
<l>da lei con molte lagrime e sospiri:</l>
<l>dapoi fu erede di ricchezza immensa,</l>
<l>ch'altro germe non era in quel legnaggio;</l>
<l>ed avea per insegna un bel ginebro.</l>
<l>Eravi Arato duca di Bitinia,</l>
<l>fratel carnal del callido Narsete;</l>
<l>ed avea in campo azzuro un monte d'oro.</l>
<l>Gualtier di Cappadocia era signore</l>
<l>e principe, e portava per insegna</l>
<l>il quartier nero e bianco entr'al suo scudo:</l>
<l>questi era giovinetto, questi ancora</l>
<l>de l'astuto Salidio era nipote,</l>
<l>ma Belisario amò più che se stesso.</l>
<l>Paucaro Isauro v'è, che Ellenoponto</l>
<l>governa come principe, e che porta</l>
<l>tre gran tresse d'argento in campo azzuro.</l>
<l>Peranio v'era ancor duca di Libia,</l>
<l>savio ed accorto e buon mastro di guerra;</l>
<l>questi nacque in Perugia, e fu figliuolo</l>
<l>de la gentil Cecilia e di Metello,</l>
<l>e per insegna sua portava un pino.</l>
<l>Principe d'Osroena era il buon Grinto,</l>
<l>che in campo azzuro avea la croce bianca;</l>
<l>e Faniteo, che di Prevalitana</l>
<l>principe fu, v'andò, ben che Corinna</l>
<l>sua madre avesse assai tentato indarno</l>
<l>di ritenerlo a casa, perché in sogno</l>
<l>veduto avea che da fatiche stanco</l>
<l>sopra una bella tomba si posava,</l>
<l>che parve annunzio di futura morte;</l>
<l>ma quei spregiando i sogni de la madre</l>
<l>andò dove 'l guidava il suo destino,</l>
<l>che 'l dovea far morir presso a Cesenna:</l>
<l>questi avea un arco d'oro in campo nero.</l>
<l>Eravi Ciprïan principe accorto</l>
<l>di Fenicia di Libano, ed avea</l>
<l>nel scudo un cedro verde per insegna;</l>
<l>e quei che furon duchi di Leone,</l>
<l>Pomponio, Augusto e Cesare fratelli,</l>
<l>e poi da' Borgognoni indi cacciati</l>
<l>vennero in Tracia a l'onorata corte;</l>
<l>questi fur parturiti in un portato</l>
<l>sopra la ripa d'Arari, che poi</l>
<l>nominò Saona la futura gente:</l>
<l>questi ebber tanto una sembianza istessa,</l>
<l>che spesso l'un per l'altro era pigliato</l>
<l>da i lor parenti con süave errore;</l>
<l>e tutti tre teneano per insegna</l>
<l>quattro gran liste d'oro in campo verde.</l>
<l>Con essi andava il valoroso Armano</l>
<l>principe di Dardania, il qual portava</l>
<l>la volpe d'oro entr'al suo scudo ardente.</l>
<l>L'ultimo è Filodemo incantatore,</l>
<l>pallido, bruno e co i capelli attorti,</l>
<l>duca di Palestina, e nel suo scudo</l>
<l>teneva un corbo nero in campo d'oro.</l>
<l>Questi eran scritti tutti ne la carta</l>
<l>che lesse allora il capitanio eccelso.</l>
<l>Ma il sommo imperador mastro di guerra</l>
<l>volse poi che Procopio ancor v'andasse,</l>
<l>figliuol d'Urania e del prudente Iparco:</l>
<l>perciò che essendo astrologo eccellente</l>
<l>co 'l saggio antiveder de l'avenire</l>
<l>potea molto giovare a quell'impresa:</l>
<l>ed ei lieto v'andò; costui portava</l>
<l>una sfera dorata in campo azzuro.</l>
<l>A questa guerra ancor volse passare</l>
<l>Giustin nipote del signor del mondo,</l>
<l>Giustin figliuol d'Aurelio e di Biglienza,</l>
<l>Giustin, ch'era 'l più bel che fosse in terra,</l>
<l>ma nato più per Venere che Marte;</l>
<l>questi avea per insegna un bel Cupido</l>
<l>con l'arco in mano e le saette al fianco.</l>
<l>Poi che fu letta l'onorata lista,</l>
<l>l'imperador fece venirsi avanti</l>
<l>Carterio, Ferventino e Sermonetto</l>
<l>suoi cari, fidi e diligenti araldi,</l>
<l>e disse lor: Ponitevi in camino,</l>
<l>trovate quei baron che son descritti</l>
<l>ad uno ad uno in questa nostra carta;</l>
<l>ditegli come noi gli abbiamo eletti</l>
<l>da dover gir con Belisario il grande</l>
<l>a porre in libertà l'Italia afflitta;</l>
<l>però ciascun di lor si metta in punto,</l>
<l>che partiransi anzi che sian tre giorni.</l>
<l>Trovate ancor le legïon che sono</l>
<l>entr'al gran vallo ragunate insieme;</l>
<l>dite a la Prima Italica, ed a quella</l>
<l>che la Seconda Italica si chiama,</l>
<l>ch'io l'aggio elette per miglior de l'altre</l>
<l>da racquistar la mia perduta sede;</l>
<l>però ciascuna d'esse arditamente</l>
<l>vada a mostrar l'usato suo valore.</l>
<l>Come ebbe detto questo, si rivolse</l>
<l>al vice imperador de l'occidente,</l>
<l>e disse a lui queste parole tali:</l>
<l>Prudente capitan mastro di guerra,</l>
<l>prima ve n'andarete fra gli aiuti</l>
<l>che sono in campo, e prenderete tanti</l>
<l>di lor ch'ascender possano a la summa</l>
<l>de i fanti legionari che v'ho detto,</l>
<l>e 'l doppio ancor de i cavalieri armati.</l>
<l>Disponete dapoi tutti gli offici</l>
<l>ne l'ampio stuol che menerete vosco;</l>
<l>mutate i capi o raffermate quelli</l>
<l>che vi son or come vi pare meglio;</l>
<l>e finalmente fate ogni altra cosa</l>
<l>che vi paia opportuna a tanta impresa.</l>
<l>A cui rispose Belisario il grande:</l>
<l>Signor d'ogni signor che vive al mondo,</l>
<l>così m'aiuti il Re de l'universo</l>
<l>com'io fo volentier ciò che v'aggrada</l>
<l>e non risparmierò fatica alcuna</l>
<l>per satisfare al vostro alto disio:</l>
<l>anzi morrò sotto sì grave pondo,</l>
<l>prima che far vergogna a tant'officio;</l>
<l>ma per fuggir l'invidia, io voglio dirli</l>
<l>che tutti e' maggior gradi furo eletti</l>
<l>da la vostra santissima corona.</l>
<l>E detto questo, gli basciò la mano.</l>
<l>Da l'altra parte, i valorosi araldi</l>
<l>dopo l'imperïal comandamento</l>
<l>si dipartiro e se n'andaro al campo;</l>
<l>e quivi prima a tutti quei baroni</l>
<l>che scritti fur ne l'onorata lista,</l>
<l>poscia a le legïon ch'erano elette</l>
<l>fecion palese ciò che loro imposto</l>
<l>fu dal signore e correttor del mondo:</l>
<l>Il che ciascuno allegramente udio.</l>
<l>Or chi vedesse poi con quanta fretta</l>
<l>s'apparecchiava ognuno al bel passaggio,</l>
<l>giudicherebbe ciò cosa miranda:</l>
<l>chi rivedeva l'armi e chi i destrieri</l>
<l>facea ferrare, e chi pennoni e lance</l>
<l>portava intorno, e chi di lor facea</l>
<l>rassettar briglie e racconciar le selle;</l>
<l>non altrimente in una ricca villa</l>
<l>quando vien la vindemia anzi 'l suo tempo</l>
<l>e l'uva imbruna ne i feraci colli,</l>
<l>chi cinge botte e chi racconcia tini,</l>
<l>chi torcoli apparecchia o appresta scale,</l>
<l>chi sgombra cesti e chi coltelli arruota,</l>
<l>e ciascun gode di non stare indarno:</l>
<l>così parea quell'onorata gente.</l>
<l>Ma poi com'ebbe il capitanio eccelso</l>
<l>preso licenza dal signor del mondo,</l>
<l>se n'andò al campo a riveder le schiere;</l>
<l>e quivi giunto, circondato fue</l>
<l>da tutti quei baron ch'eran descritti</l>
<l>ne la gran lista che portar gli araldi,</l>
<l>e da le legïon che furo elette:</l>
<l>a cui l'eccelso capitanio disse:</l>
<l>Signori e cavalier, vuo' che sappiate</l>
<l>tutti gli onori che ne l'ampio stuolo</l>
<l>v'ha disegnati il correttor del mondo:</l>
<l>acciò ch'ogni baron circa 'l su' officio</l>
<l>sia diligente, e non consumi il tempo.</l>
<l>L'onorato Bessan duca di Dacia</l>
<l>e 'l feroce Costanzo fian legati,</l>
<l>che dopo 'l capitanio è 'l primo onore;</l>
<l>ed ammiraglio fia di tutto il mare</l>
<l>il valoroso principe di Rodi.</l>
<l>Poi vuol che 'l saggio e venerando Paulo</l>
<l>conte d'Isaura sia mastro del campo,</l>
<l>e capitanio de l'artelarie</l>
<l>che si dimandan machine da guerra</l>
<l>fatt'ha il sagace e provido Orsicino.</l>
<l>Ed Attalo, ch'è conte de i tesori,</l>
<l>elegge per questore e camerlingo.</l>
<l>vuol poi ch'in ogni legïon sian poste</l>
<l>dieci coorti, millïarie tutte:</l>
<l>ond'essa legïon fia diecimillia</l>
<l>e dugento e quaranta eletti fanti</l>
<l>e seicento e quaranta uomini d'arme.</l>
<l>I fanti tutti poi saran divisi</l>
<l>in triari, in astati, in principali,</l>
<l>in arcieri, in veloci, in balestrieri,</l>
<l>partendo appresso ogni ordine di questi</l>
<l>ne le sue dieci consüete parti.</l>
<l>gli uomini d'arme, la metà di loro</l>
<l>fian catafrati, e gli altri a la leggiera,</l>
<l>partiti anch'essi in dieci parti equali;</l>
<l>e fa sovr'ogni legïone eletta</l>
<l>sei buon tribuni: e de la prima ha fatti</l>
<l>l'ardito Corsamonte, e poi Mundello,</l>
<l>Longino e Achille con Sertorio e Bocco;</l>
<l>e de l'altra seconda vuol che sia</l>
<l>il possente Aquilino e 'l fier Massenzo,</l>
<l>Traian, Catullo con Olando e Magno.</l>
<l>E lascia poi che tutti gli altri capi</l>
<l>che ne le fantarie si deggion fare</l>
<l>eletti sian da i militi romani:</l>
<l>il cui capo minor sarà il promosso,</l>
<l>ch'arà tre fanti sotto 'l suo governo,</l>
<l>che saran quattro con la sua persona.</l>
<l>Poi dui promossi fian sott'un sergente,</l>
<l>che parimente ancor sarà promosso;</l>
<l>e dui sergenti sott'un caporale,</l>
<l>che fia sergente e caporale insieme;</l>
<l>e poi dui caporali obediranno</l>
<l>l'iconomo, e du' iconomi al squadriero,</l>
<l>e dui squadrieri al contestabil loro</l>
<l>saran suggetti, e questo al colonnello,</l>
<l>che sarà contestabile ancor egli;</l>
<l>e tutti i contestabili averanno</l>
<l>una centuria intiera al lor governo,</l>
<l>che fia centoventotto eletti fanti</l>
<l>col suo luogotenente e 'l banderale;</l>
<l>oltra li quali ancor gli sarà dato</l>
<l>un buon tergiduttore e un tamburino.</l>
<l>Agli onorati cavalier, che sono</l>
<l>e di grave armatura e di leggiera,</l>
<l>per ogni legïon posto ha il suo capo:</l>
<l>l'uno è Sindosio, e l'altro è Valentino;</l>
<l>e ciascun d'essi ha dieci conduttieri,</l>
<l>computando tra quei la sua persona;</l>
<l>ed ogni conduttiero ha la sua squadra,</l>
<l>che son sessantaquattro uomini d'arme,</l>
<l>ed ogni squadra poi sarà due bande,</l>
<l>ogni banda due turme, ed ogni turma</l>
<l>decurie due, di otto uomini per una;</l>
<l>onde averà ciascuna alma coorte</l>
<l>un colonnel di principali ed uno</l>
<l>di astati, una centuria di triari</l>
<l>ed una di veloci, una d'arcieri,</l>
<l>un'altra che averà balestre e fonde;</l>
<l>saravvi anco una squadra di cavalli,</l>
<l>che fian sessantaquattro, e saran parte</l>
<l>con arme gravi e parte a la leggiera.</l>
<l>Questo fia dunque tutto il nostro stuolo,</l>
<l>e questi fian quelli onorati offici</l>
<l>che vi consegna il domator del mondo;</l>
<l>però ciascun gli esserciti, e si mostri</l>
<l>degno di tanto e di più nobil grado.</l>
<l>Così fé noto il capitanio eccelso</l>
<l>a i suoi baroni i deputati onori:</l>
<l>onde ciascun l'udì con gran diletto,</l>
<l>e si rivolse a le commesse genti.</l>
<l>Quivi i tribuni s'accozzaro insieme</l>
<l>per supplir l'ampie legïoni elette;</l>
<l>e tolser tanto numero di fanti</l>
<l>quanto gli bisognava a farle intere;</l>
<l>e quei di lor ch'avean minore etade</l>
<l>posero ne i veloci e sagittari,</l>
<l>ma quei ch'aveano poi qualche più tempo</l>
<l>messero ne gli astati, e gli altri ancora</l>
<l>di età maggiore entror tra i principali,</l>
<l>e i più provetti diedero a i triari.</l>
<l>Come le legïon furon supplite,</l>
<l>e furo eletti ancor tutti quei capi</l>
<l>ch'aver dovea l'essercito romano,</l>
<l>i buon tribuni in su l'imagin sacre</l>
<l>del Re del cielo e del signor del mondo</l>
<l>fecion giurar le genti ad uno ad uno</l>
<l>d'ubidir sempre al capitanio eletto,</l>
<l>e fare a suo poter ciò ch'e' comandi.</l>
<l>Questo gli fecer pria giurare, e poi</l>
<l>gli armaron tutti di finissim'arme:</l>
<l>dando a i triari, a i principi, a gli astati</l>
<l>le lor corazze e le schiniere in gamba,</l>
<l>e i scudi in braccio e le celade in testa,</l>
<l>le spade al fianco e dui veruti in mano;</l>
<l>ma in vece de i veruti a i buon triari</l>
<l>furon date aste co i spontoni in cima.</l>
<l>L'arme poi de i veloci eran rotelle</l>
<l>con mezzeteste e giavarine in pugno;</l>
<l>de i sagittari fur balestre ed archi.</l>
<l>Or mentre si facean questi negozi,</l>
<l>Belisario n'andò verso gli aiuti,</l>
<l>e tolse d'essi un numero di fanti</l>
<l>equale a quel de i legionari primi:</l>
<l>ma volse tor duo tanti cavalieri,</l>
<l>come gli avea commesso il suo signore</l>
<l>e come era anco la romana usanza.</l>
<l>Poi per prefetti de i pedestri aiuti</l>
<l>elesse il re Cosmundo e 'l fiero Albino,</l>
<l>e Gordio re de gli Unni e 'l re Suarto,</l>
<l>e la gentil Nicandra e 'l forte Arasso.</l>
<l>Questi fur de l'un corno; ma de l'altro</l>
<l>fu il re de i Saraceni e 'l re de i Lazi,</l>
<l>e quel d'Iberia e quel de gli Azumiti</l>
<l>con Teodorisco e co 'l gigante Olimpo;</l>
<l>fur poi divisi i cavalieri armati</l>
<l>in squadre, in bande ed in decurie e turme;</l>
<l>ma le genti da piè furon partite</l>
<l>in colonelli, che tenean sott'essi</l>
<l>contestabili, iconomi e squadrieri,</l>
<l>e promossi e sergenti e caporali,</l>
<l>come avean proprio le romane schiere.</l>
<l>D'indi gli armaron di bonissime arme,</l>
<l>tal, che a sì bello e sì onorevol stuolo</l>
<l>non parea che mancasse alcuna cosa;</l>
<l>il che vedendo il venerando Paulo,</l>
<l>per adempire ogni romana usanza</l>
<l>si volse a i regi, e disse in questa forma:</l>
<l>O valorosi ed ottimi prefetti,</l>
<l>scelgete fuor di questa vostra gente</l>
<l>tanti buon cavalier che siano il terzo</l>
<l>o poco men di tutti quei che avete,</l>
<l>e parimente il quinto de i pedoni:</l>
<l>che sempre questi al capitan si danno</l>
<l>strasordinari, acciò che stiano intenti</l>
<l>e preparati a gli alti suoi disegni.</l>
<l>Così diss'egli; e quei gentil signori</l>
<l>donaro al suo parlar cortese effetto:</l>
<l>e tolto tutto il numero richiesto</l>
<l>de i più prestanti e valorosi in arme,</l>
<l>gli appresentaro a Belisario il grande.</l>
<l>Come fu fatto questo, i buon tribuni</l>
<l>diedero un altro giuramento a tutti,</l>
<l>sì liberi qual servi di quel stuolo,</l>
<l>che non rubasser nulla entr'al steccato;</l>
<l>e quel che a caso ritrovasse alcuno,</l>
<l>lo portasse con fede a i suoi tribuni.</l>
<l>Dato che fu quel giuramento a tutti,</l>
<l>fecero che dui segni de gli astati</l>
<l>e dui de i principali avesser cura</l>
<l>di tener netta ed ordinar la piazza</l>
<l>ch'avanti i lor tentori si distende;</l>
<l>e tre segni anco per ciascun tribuno</l>
<l>fur ordinati al ministerio loro,</l>
<l>e che ogni giorno dimorasse un segno</l>
<l>intorno al capitanio a far la guardia</l>
<l>continua ed onorar la sua persona.</l>
<l>Or mentre si facean tali ordinanze</l>
<l>ne l'ampio stuolo, il capitanio eletto</l>
<l>andava intorno e rivedeva il tutto;</l>
<l>e tanto stette in questi alti negozi,</l>
<l>che sopragiunse l'ombra de la notte</l>
<l>e lo impedì: sì che tornar convenne</l>
<l>a riposarsi ne l'usato albergo.</l>
<l>Poi, come apparve fuor la bella aurora</l>
<l>coronata di rose in vesta d'oro,</l>
<l>l'imperador de le città del mondo</l>
<l>si levò su da l'ozïose piume</l>
<l>e si vestì de i consueti panni;</l>
<l>dapoi disse ad Ocipo che chiamasse</l>
<l>Tarsilogo re d'arme, ond'egli andoe</l>
<l>e fece lui venir senza dimora:</l>
<l>a cui l'imperador, come lo vide</l>
<l>ne la camera intrar, parlando disse:</l>
<l>Tarsilogo re d'arme, or che tu sei</l>
<l>l'annunciator de le future guerre,</l>
<l>vattene verso Italia, ed in Ravenna</l>
<l>truova Teodato re de i fieri Gotti;</l>
<l>e digli, che più volte ho chiesto a lui</l>
<l>che si parta d'Italia, e mi rilassi</l>
<l>come è 'l dever l'antico mio paese</l>
<l>ov'è fondata la mia vera sede,</l>
<l>ed ei fatto non l'ha: ma fin qui sempre</l>
<l>con parole cortesi e fatti adversi</l>
<l>cercato ha di menar la cosa a lungo.</l>
<l>Ond'io gli fo saper che son risolto</l>
<l>di far questa richiesta omai con l'arme:</l>
<l>e però s'apparecchi a far difesa,</l>
<l>che tosto gli sarò con l'oste adosso.</l>
<l>Adunque va', ch'io farò darti un grippo</l>
<l>perché tu passi agevolmente il mare.</l>
<l>Così disse il signore, ed ei partissi</l>
<l>con somma diligenzia e con prestezza:</l>
<l>e prima intrando nel fedele albergo</l>
<l>prese la cotta d'arme e l'altre cose</l>
<l>che gli facean mestiero a quel vïaggio;</l>
<l>poi se n'andò subitamente al porto.</l>
<l>Quivi trovò che 'l valoroso Ocipo</l>
<l>gli avea fatto apprestare un bel grippetto;</l>
<l>onde vi salì sopra, e fatto vela</l>
<l>allegro s'avvïò verso Ravenna.</l>
<l>In questo tempo Belisario il grande</l>
<l>non stava indarno, anzi co 'l giorno uscito</l>
<l>di casa e giunto al consüeto vallo,</l>
<l>s'affaticava a rassetar le genti</l>
<l>che furon deputate al gran passaggio.</l>
<l>Vedendo poi come sariano in punto</l>
<l>da potersi imbarcar, se n'andò a corte,</l>
<l>e quivi disse al correttor del mondo:</l>
<l>Altissimo signor, tutte le schiere</l>
<l>che denno andar contra i feroci Gotti</l>
<l>sono parate, e puon montarsi in nave:</l>
<l>né s'aspett'altro che la vostra voce.</l>
<l>Udito questo, il re de gli altri regi</l>
<l>si levò su da la dorata sede</l>
<l>e ingenocchiossi; e tutti gli altri ancora</l>
<l>s'ingenocchiaro, e taciti ed attenti</l>
<l>stavano a udire i suoi divoti prieghi.</l>
<l>Ed ei co 'l capo discoperto volse</l>
<l>le luci in alto, ed umilmente disse:</l>
<l>Signor del ciel, poi che seguendo il cenno</l>
<l>del messaggier che mi mandaste in sogno</l>
<l>son posto a far sì perigliosa impresa,</l>
<l>non mi negare il tuo divin favore,</l>
<l>senza 'l qual non fu mai cosa perfetta;</l>
<l>ché s'ei, come speriam, non ci abbandona,</l>
<l>forse farem qualche laudabil'opra:</l>
<l>perché ogni bene, ogni terrestre onore</l>
<l>piove sopra color che a te son cari.</l>
<l>Deh fa Signor che questa gente ponga</l>
<l>l'Ausonia in libertade, e meni ancora</l>
<l>il re de' Gotti preso in le mie mani.</l>
<l>A questi prieghi il Re de l'universo</l>
<l>volse la mente, e la divina testa</l>
<l>mosse affermando, e fé tremare il mondo;</l>
<l>onde l'imperador levossi in piedi</l>
<l>e lietamente al capitanio disse:</l>
<l>Fate pur imbarcar tutti e' soldati,</l>
<l>acciò che voi diman piacendo a Dio,</l>
<l>che sarà marte a' vintidui d'aprile,</l>
<l>partir possiate, e nel medesmo giorno</l>
<l>ire in Italia, or che vi serve il vento.</l>
<l>Udito questo, Belisario il grande</l>
<l>si dipartì dal correttor del mondo</l>
<l>e venne al porto, e vide già le navi</l>
<l>esser parate, e che ve n'eran tante</l>
<l>che tutta ricoprian l'onda marina;</l>
<l>quindi tornò là dove avea lasciate</l>
<l>le schiere elette, e ragunate insieme,</l>
<l>e disse lor queste parole tali:</l>
<l>Tempo è, fedeli ed ottimi soldati,</l>
<l>che voi prendiate il consüeto cibo,</l>
<l>perciò ch'avete da montare in nave</l>
<l>prima ch'a questo dì s'asconda il sole.</l>
<l>Dunque ciascuno assetti e' suoi cavalli</l>
<l>ed apparecchi l'armi e ogni altra cosa</l>
<l>che vuol portare in quello almo paese;</l>
<l>ove ci converrà combatter spesso,</l>
<l>espugnar terre e far molte fatiche:</l>
<l>ché senza queste non s'acquista onore.</l>
<l>Così diss'egli; e tutte quelle schiere</l>
<l>gridaron forte, che sembravan onde</l>
<l>del mare intorno a un scoglio, che percosse</l>
<l>sian quinci e quindi da rabbiosi venti;</l>
<l>poi si partir con ordine, ed andaro</l>
<l>a prender cibo negli usati alberghi.</l>
<l>Quivi levando ognun le mani in alto</l>
<l>e risguardando al ciel, porgeano prieghi</l>
<l>divoti chi ad un santo e chi ad un altro,</l>
<l>che gl'impetrasser grazia di fuggire</l>
<l>la morte, e con vittoria ritornarsi</l>
<l>carchi di ricca e glorïosa preda.</l>
<l>Ma l'alto Re del ciel concesse a molti</l>
<l>questa tal grazia, e dinegolla a molti:</l>
<l>perché molti di lor dovean restare</l>
<l>morti in Italia, e non tornar più in dietro.</l>
<l>Belisario dapoi ritenne seco</l>
<l>il savio Paulo e 'l principe Aldigieri,</l>
<l>Bessan, Costanzo e Corsamonte il forte;</l>
<l>fece restarvi ancora il buon Traiano</l>
<l>ed Aquilino e l'onorato Achille.</l>
<l>Ma come fur ne l'alto alloggiamento,</l>
<l>il buon sescalco fece che i donzelli</l>
<l>gli dier l'acqua a le man con un bel vaso</l>
<l>che parea d'or sopra un bacil d'argento:</l>
<l>e lavate le man, se le asciugaro</l>
<l>a tovaglie de lin sottili e bianche</l>
<l>che gli fur porte da persone elette;</l>
<l>d'indi assettorsi a la ben posta mensa,</l>
<l>ove fur poste poi di tempo in tempo</l>
<l>i cibi eletti e i dilicati vini</l>
<l>che l'uso militar gli concedeva.</l>
<l>Come la sete e l'importuna fame</l>
<l>fur rintuzzate, il buon conte d'Isaura</l>
<l>cominciò prima, e disse este parole:</l>
<l>Belisario gentil, mastro di guerra,</l>
<l>non è da ritardar più longamente</l>
<l>questo negozio, perché 'l giorno è poco</l>
<l>a dover porre in mar tante persone.</l>
<l>Fate pur che le trombe e che i tamburi</l>
<l>suonino a l'arme, e così in tempo brieve</l>
<l>saran tutti e' soldati a le bandiere;</l>
<l>noi poscia intorno andrem di parte in parte</l>
<l>compartendo le genti entr'a le navi.</l>
<l>Così diss'egli, e 'l capitanio eccelso</l>
<l>lieto seguì quest'ottimo consiglio,</l>
<l>e fece dar subitamente a l'arme:</l>
<l>onde ognun s'adunò con gran prestezza.</l>
<l>Il capitan dapoi con quei signori</l>
<l>gli furo intorno, e separando or questi</l>
<l>or quelli gl'inviavano a le navi.</l>
<l>L'angel Palladio ancora era tra loro</l>
<l>col scudo in braccio di mirabil'arte</l>
<l>e di materia eterna, che tolleva</l>
<l>a chi mirava in lui quasi la vista.</l>
<l>Questi essortava ognuno ad imbarcarsi</l>
<l>arditamente, e poscia in lor poneva</l>
<l>ardire e forza ed animo feroce:</l>
<l>tal ch'a tutti facea parer più dolce</l>
<l>l'armi e la guerra che 'l posarsi a casa.</l>
<l>E come le loquaci irondinelle</l>
<l>ne l'equinozio verno al mar sen vanno,</l>
<l>e non han tema di passar tant'acqua</l>
<l>per trovar temperato e bel paese</l>
<l>u' possan far lor ingegnosi nidi</l>
<l>ed allevar la disïata prole;</l>
<l>così faceano allor quei buon romani</l>
<l>per passare in Italia, e racquistare</l>
<l>l'antico nido a i lor futuri eredi.</l>
<l>Poi come i buon pastor verso la sera</l>
<l>parteno i greggi suoi, che mescolarsi</l>
<l>il giorno insieme ne gli erbosi campi,</l>
<l>e chiudon loro in separati ovili;</l>
<l>così faceano Belisario il grande</l>
<l>e tutti quei baron ch'eran con lui</l>
<l>di quelle armate e valorose schiere</l>
<l>standogli intorno; e mai non si posaro</l>
<l>fin che le compagnie di parte in parte</l>
<l>videro poste in separate navi:</l>
<l>né questa lor solicita fatica</l>
<l>prima ebbe fine, che nel ciel sereno</l>
<l>s'incominciaro a riveder le stelle.</l>
</lg>
<trailer>FINE DEL SECONDO LIBRO</trailer>
</div1>
<div1 type="libro">
<head>IL TERZO LIBRO</head>
<head>DE LA ITALIA LIBERATA DA GOTTHI</head>
<argument><p>Il terzo Ã¨ di Sophia, ch'ama Giustino.</p></argument>
<lg type="non-definito">
<l>Mentre che i capitani erano intenti</l>
<l>ad imbarcar quell'onorevol stuolo,</l>
<l>il bel Giustino andò verso 'l palazzo</l>
<l>per visitar Teodora imperadrice,</l>
<l>e tòr da lei commiato anz'il partire;</l>
<l>ed avea seco Amor, che quasi sempre</l>
<l>gli facea compagnia dovunque andava.</l>
<l>Giunto dunque al palazzo, e l'ampie scale</l>
<l>salendo, ritrovò che la regina</l>
<l>volea lavarsi per andare a mensa.</l>
<l>Com'ella il vide, con allegra fronte</l>
<l>l'accolse, e disse a lui queste parole:</l>
<l>Gentil nipote, voi sarete a tempo</l>
<l>venuto qui, ché cenerete nosco,</l>
<l>e questa sera goderenvi alquanto,</l>
<l>poi che sì tosta è la partenza vostra.</l>
<l>Ed ei rispose con parole accorte:</l>
<l>Signora, i' son parato ad ubidirvi</l>
<l>in ogni dura impresa, non che in questa</l>
<l>che si ha da trappassar con mio diletto.</l>
<l>Or, mentre questo si dicea fra loro,</l>
<l>sen venne la bellissima Sofia</l>
<l>accompagnata da le sue donzelle;</l>
<l>ma come giunta fu sopra la porta</l>
<l>da la camera sua, che spunta in sala,</l>
<l>vide Giustino: onde ritenne il passo,</l>
<l>e quasi stette per tornarsi dentro;</l>
<l>pur venne fuori, e gli occhi a terra fisse,</l>
<l>sparsa nel volto d'un color di rose.</l>
<l>Come fa il pellegrin che nel camino</l>
<l>vede un serpente, e 'l piè rivolge in dietro</l>
<l>tutto smarrito, e poi trapassa inanzi,</l>
<l>spinto da la vergogna e dal disire</l>
<l>d'arrivar tosto al suo fedele albergo;</l>
<l>tal veramente fu il sembiante allora</l>
<l>di quella vaga e vergognosa donna;</l>
<l>poi, fatta riverenza a la regina,</l>
<l>subitamente se n'andò da parte.</l>
<l>Quando Amor vide lei che tanto schiva</l>
<l>s'era condotta a l'onorata cena,</l>
<l>disse fra sè sdegnosamente: Adunque</l>
<l>costei fugge chi l'ama, e ne dispregia?</l>
<l>Poi che non vide altr'amorosa fiamma</l>
<l>che quella che conosce una donzella</l>
<l>vaga di sua beltà, s'altri la mira,</l>
<l>proviam di sottoporla al nostro impero.</l>
<l>E detto questo, elesse una saetta</l>
<l>ferma ed acuta, e l'addattò su l'arco;</l>
<l>poi si raccolse dietro al bel Giustino</l>
<l>e drizò gli occhi in lei, tirando forte</l>
<l>la dura corda, onde sospinse il strale</l>
<l>verso il bel petto e le percosse il cuore:</l>
<l>ma come vide il colpo al segno aggiunto,</l>
<l>partissi, e se n'andò ridendo al cielo.</l>
<l>E fece come arcier che sta nascosto</l>
<l>in qualche macchia, e vede di lontano</l>
<l>libera cervia andar pascendo l'erbe,</l>
<l>e l'arco tira e le percuote il fianco:</l>
<l>poi lieto del bel colpo indi si parte,</l>
<l>lasciando quivi lei ferita a morte.</l>
<l>Quando la bella virginetta accolto</l>
<l>si vide il cuor da l'amoroso strale,</l>
<l>rivolse gli occhi lampeggianti al viso</l>
<l>del bel Giustino, e 'l dilicato petto</l>
<l>di lei da nuovo amor tutto commosso</l>
<l>levossi, e mandò fuor qualche sospiro;</l>
<l>poi tanto crebbe quella acerba piaga</l>
<l>in poco spazio, che le belle guance</l>
<l>si fer pallide e smorte, e poco stando</l>
<l>divenner di color di fiamma viva.</l>
<l>L'imperadrice a la già posta mensa</l>
<l>s'assise sopra una gran sedia d'oro,</l>
<l>e fece a lato a sè seder Giustino,</l>
<l>nipote e successor del grande impero;</l>
<l>dapoi sedette Asteria, e poi Sofia,</l>
<l>che fur uniche figlie di Silvano,</l>
<l>fratel de la regina: onde rimase</l>
<l>erano eredi di ricchezza immensa.</l>
<l>Qui si portaron ottime vivande</l>
<l>in vasi d'oro e di mirabil arte</l>
<l>da cento leggiadrissime donzelle,</l>
<l>tutte vestite di damasco bianco</l>
<l>col lembo azzuro e con la cinta d'oro;</l>
<l>e cent'altre vestite pur di bianco</l>
<l>come le prime stavano d'intorno</l>
<l>la ricca mensa, e chi di lor poneva</l>
<l>i piatti e chi e' levava e chi trinzava</l>
<l>e chi porgeva prezïosi vini</l>
<l>in coppe di finissimi cristalli.</l>
<l>Come poi la gran cena al fine aggiunse,</l>
<l>l'imperadrice con süave aspetto</l>
<l>si volse al bel Giustino, e così disse:</l>
<l>Io vi vedo, signor, disposto a gire</l>
<l>con Belisario a la feroce guerra.</l>
<l>Certo, figliuol, che a noi pareva il meglio</l>
<l>che voi restassi a casa, e che l'impresa</l>
<l>s'avesse ad espedir per quei soldati</l>
<l>che sono esperti e che ci son suggetti,</l>
<l>senza vostro periglio e vostri affanni.</l>
<l>Ed egli a lei rispose in tal maniara:</l>
<l>Veramente, regina, ho molta cura</l>
<l>avuta, ed averò mentre ch'io viva,</l>
<l>di non far cosa mai che si discosti</l>
<l>punto dal vostro altissimo volere:</l>
<l>che 'l mio sommo diletto è d'ubidirvi.</l>
<l>Ma spier, se pensarete al gran bisogno</l>
<l>che abbia chi è nato d'onorevol sangue</l>
<l>d'avere esperïenza de le guerre,</l>
<l>che non sarete al mio passaggio adversa.</l>
<l>E poscia i' vado a la più degna impresa</l>
<l>che fosse mai, sotto 'l divin governo</l>
<l>del miglior capitan ch'al mondo sia:</l>
<l>tal, che s'io non andasse a questa guerra,</l>
<l>quando arei più già mai tanta ventura?</l>
<l>Sì che non sia noiosa a vostra altezza</l>
<l>la mia fervente e virtüosa voglia.</l>
<l>Poi, s'io ritorno vivo, forse ancora</l>
<l>sarò caro a qualcun ch'or mi dispregia;</l>
<l>e s'io morrò, non sarò senza onore,</l>
<l>se ben fia lieto altrui de la mia morte.</l>
<l>Quest'ultime parole furo intese</l>
<l>da la bella Sofia come eran dette,</l>
<l>e tutta quanta si cangiò nel volto,</l>
<l>e racolse nel petto un gran sospiro;</l>
<l>ma per temenza poscia lo ritenne.</l>
<l>L'imperadrice con parole dolci</l>
<l>rispose al gentilissimo Giustino:</l>
<l>Certo, figliuolo, il vostro alto pensiero</l>
<l>non vo' se non lodar, ben ch'ei m'aggravi;</l>
<l>ite dunque felice, e vi ricordo</l>
<l>d'aver custodia de la vostra vita.</l>
<l>Come ebbe udito questo, il bel Giustino</l>
<l>si levò ritto, ed accostossi ad ella</l>
<l>umilemente, e col genocchio in terra</l>
<l>prese licenza e le basciò la mano.</l>
<l>Poi volto per partir, volse ancor gli occhi</l>
<l>verso la sua bellissima Sofia,</l>
<l>la quale a caso in lui volgea la vista:</l>
<l>onde si rincontrar le belle luci;</l>
<l>di che la giovinetta ebbe vergogna,</l>
<l>e i suoi rispinse sorridendo a terra.</l>
<l>Poi mentre ch'egli andò verso la porta,</l>
<l>ella postosi avanti il suo ventaglio</l>
<l>con la coda de l'occhio il rimirava,</l>
<l>e la mente di lei sì come in sogno</l>
<l>seguìa le poste de l'amate piante;</l>
<l>ma come uscì di corte, ad un balcone</l>
<l>si trasse, e lo guardò fin che disparve.</l>
<l>D'indi tornando al luogo ove cenaro,</l>
<l>sempre sempre l'avea davanti a gli occhi,</l>
<l>ramemorando ogni suo minim'atto</l>
<l>ed ogni suo costume, e sempre avendo</l>
<l>dentr'a le orecchie il suo parlar soave.</l>
<l>E dicea fra se stessa: Il mondo mai</l>
<l>non ebbe, e non arrà cosa più rara.</l>
<l>Sedendo poi nel loco ov'egli a cena</l>
<l>s'era seduto, e ciò che avea toccato</l>
<l>toccar volendo per sfogare il cuore,</l>
<l>dava nuov'esca a l'amorosa fiamma.</l>
<l>Al fin partita quindi, e ritirata</l>
<l>ne la camera sua, non si partiro</l>
<l>i focosi pensier da la sua mente;</l>
<l>ma d'uno in altro spesso trapassando,</l>
<l>incominciò temer ch'ei non morisse</l>
<l>in quel periculoso aspro passaggio:</l>
<l>e ripensando circa la sua morte,</l>
<l>gli occhi s'empier di lacrime, e cadero</l>
<l>giù per le guance in su l'eburneo petto;</l>
<l>poi dietro a l'onda d'un sospiro amaro</l>
<l>disse fra se medesma este parole:</l>
<l>O misera Sofia, come sei colta</l>
<l>ne la rete d'amor senza pensarvi!</l>
<l>Or se n'andrà il bellissimo Giustino,</l>
<l>il qual t'amava e t'onorava tanto;</l>
<l>né tu già mai del suo fervente amore</l>
<l>pietade avesti, e non volesti mai,</l>
<l>non che ambasciata udir, ma darli un sguardo.</l>
<l>O degno frutto a l'aspra tua durezza:</l>
<l>or ti conviene amar quel che fuggisti,</l>
<l>e quel che quando t'era avanti gli occhi</l>
<l>avesti a schivo, or che si fa lontano</l>
<l>brami e disii. Deh come è ver che 'l bene</l>
<l>non si conosce mai, se' non si perde!</l>
<l>Chi sa se mosso da possente sdegno</l>
<l>si parte, e cerca questa orribil guerra</l>
<l>per andar quasi disperato a morte!</l>
<l>O s'ei per caso alcun vi rimanesse,</l>
<l>come viver potrò senza vederlo?</l>
<l>E s'io vivrò, come sarò mai lieta,</l>
<l>sendo stata cagion che a morte corra</l>
<l>il più bel giovinetto e 'l più leggiadro</l>
<l>e 'l più gentil che mai nascesse al mondo,</l>
<l>e che m'amava più che la sua vita?</l>
<l>Deh poni giù Sofia tanti rispetti,</l>
<l>lascia il timor che t'occupava il cuore;</l>
<l>cerca, cerca impedir l'aspro vïaggio</l>
<l>al tuo Giustin, fa' ch'ei rimanga a casa;</l>
<l>il che lieve ti sia, volendo porre</l>
<l>la man sopra la carta, e farli nota</l>
<l>la voglia tua: perch'ei t'onora tanto,</l>
<l>che non lascierà voto il tuo disire.</l>
<l>E detto questo, cominciò di nuovo</l>
<l>dirotto pianto, e sospirando forte</l>
<l>a se stessa rispose in tal maniera:</l>
<l>Misera me, dove ho rivolto il cuore?</l>
<l>Che mal pensier ne la mia mente alberga?</l>
<l>Che ho da far io, se alcun trapassa il mare</l>
<l>e vuol andare in sanguinose imprese?</l>
<l>-Vadavi; e se morrà tanta bellezza</l>
<l>che devria da la morte esser sicura,</l>
<l>muoiasi, e non si macchi il nostro onore:</l>
<l>anzi prima che la terra mi summerga,</l>
<l>che mai s'avanti alcun di mie parole,</l>
<l>né d'ambasciate o di lascivia alcuna.</l>
<l>Ver'è, ch'io priego Iddio che lo riduca</l>
<l>vivo nel suo nativo almo paese</l>
<l>per non dar noia al correttor del mondo.</l>
<l>Poi ch'ebbe detto questo, ripensando</l>
<l>che se 'l vago Giustin non si partiva</l>
<l>forse potrebbe per marito averlo:</l>
<l>ché la sorella sua quei giorni avanti</l>
<l>le conferì che avea questo pernsiero;</l>
<l>onde da tal disio prendendo ardire</l>
<l>tolse la carta inanzi, e pose mano</l>
<l>al calamo; e volendo tor la tinta,</l>
<l>forte pentissi, e gli gettò da parte;</l>
<l>poscia pensò che saria meglio a dirlo</l>
<l>a la sua cara Asteria, e per trovarla</l>
<l>andò velocemente fin a l'uscio</l>
<l>de la stanza di lei, ma per vergogna</l>
<l>sopra quel limitar ritenne il piede;</l>
<l>e lentamente ritornossi in dietro,</l>
<l>volgendo per la mente un altro modo;</l>
<l>né quel poi le aggradiva, ed al primiero</l>
<l>tornando, un'altra volta lo dannava</l>
<l>e ne trovava un'altro: onde 'l suo cuore</l>
<l>in cosa alcuna mai non stava fermo.</l>
<l>Come talor, se in un capace vaso</l>
<l>che sia pien d'acqua tremolante e pura</l>
<l>entra il raggio del sol, che si rifletta</l>
<l>nel palco e sotto le aggravate travi,</l>
<l>con spessissimo moto or quinci or quindi</l>
<l>vola e rivola, e mai non si riposa;</l>
<l>così facea il pensiero entr'al bel petto</l>
<l>di quella vaga e giovinetta amante:</l>
<l>onde nel mesto cuor tutta confusa</l>
<l>si gettò sopra il letto, e sospirando</l>
<l>a le lagrime triste allargò il freno;</l>
<l>il che vedendo Fusca sua donzella</l>
<l>diletta che per caso indi passava,</l>
<l>corse dov'era Asteria, e poi le disse:</l>
<l>Signora, la bellissima Sofia</l>
<l>sospira, e piange seco, e nulla dice;</l>
<l>temo che qualche infirmità l'offenda.</l>
<l>Asteria come intese la sorella,</l>
<l>che amava tanto, esser turbata e trista,</l>
<l>andò senza dimora a la sua stanza;</l>
<l>e ritrovando lei giacer su 'l letto</l>
<l>con le guance di lagrime coperte</l>
<l>le disse dolcemente este parole:</l>
<l>Cara sorella mia, che cosa è questa?</l>
<l>Chi t'ha noiato, o che dolor ti preme?</l>
<l>Forse che qualche infirmità t'offende,</l>
<l>di che ne fai sì doloroso pianto?</l>
<l>Parla, non mel celar, fa' che ancor io</l>
<l>conosca la cagion de i tuoi sospiri.</l>
<l>Al ragionar d'Asteria la fanciulla</l>
<l>s'arrossì fortemente, e per vergogna</l>
<l>si tacque ciò che disïava aprirle:</l>
<l>e le parole fin sopra la lingua</l>
<l>vennero, e poi si ritornaro al cuore;</l>
<l>pur tanto a poco a poco amor la spinse,</l>
<l>e 'l dolce ragionar de la sorella,</l>
<l>che la sua bocca in tal parlare aperse:</l>
<l>Sorella che mi sei sorella e madre,</l>
<l>ché nostra vera madre a morte corse</l>
<l>come fui nata, e tu, che assai per tempo</l>
<l>vedova e senza figli eri rimasa,</l>
<l>m'allevasti dapoi come figliuola,</l>
<l>e per te sono or qui: ben che sarebbe</l>
<l>meglio per me ch'io fosse morta in fascie,</l>
<l>poi che tu vuoi saper quel, che m'annoia,</l>
<l>io tel dirò, che a te non vuo' celare</l>
<l>cosa che si rinchiuda entr'al mio petto.</l>
<l>Null'altra infirmità, null'altro male</l>
<l>è causa de l'acerbo mio martire</l>
<l>se non amor, che troppo mi tormenta.</l>
<l>Amo Giustino, e 'l suo partir m'è grave</l>
<l>tanto, che par che mi si parta il cuore;</l>
<l>e se non fai tal opra ch'ei rimanga,</l>
<l>la tua cara sorella a morte è giunta.</l>
<l>D'indi abbassò la testa, e mandò fuori</l>
<l>una fonte di lacrime, e tacette.</l>
<l>Per tai parole Asteria entr'al suo petto</l>
<l>rimase come stupida, e pensossi</l>
<l>di riprenderla prima, e poi si tenne;</l>
<l>e con molta prudenzia le rispose:</l>
<l>Sorella che mi sei sorella e figlia,</l>
<l>ben conosch'io che l'amorose forze</l>
<l>son troppo grandi, e chi da lor si guarda</l>
<l>ha cuor di sasso ed anima di pianta;</l>
<l>poi, quanto è più fervente in duro ferro</l>
<l>l'appreso fuoco che in söave lana,</l>
<l>tanto penso che in te, ch'eri sì fredda,</l>
<l>sia più veemente e più feroce ardore</l>
<l>che non sarebbe in men gelata donna.</l>
<l>Pur non si deve a lui tanto lasciarsi</l>
<l>portar, che la ragion resti summersa.</l>
<l>Noi donne non avemo altro tesoro</l>
<l>che la nostra onestà, né d'altra cosa</l>
<l>possiamo acquistar gloria in questa vita;</l>
<l>però debbiam guardarla, e sempre mai</l>
<l>più che l'anima propria averla cara.</l>
<l>Dunque, servando lei, farò tal opra</l>
<l>che forse forse resterai contenta;</l>
<l>ch'io non ebbi già mai cosa più grata,</l>
<l>né ch'io bramasse più de la tua vita.</l>
<l>Ver'è, che far che 'l bel Giustin si resti</l>
<l>d'andar, non si potrà, perché ne l'alba</l>
<l>si dee partir quest'onorata gente;</l>
<l>ma spero ben di far ch'ei torni in dietro</l>
<l>prima che in terra abbia fermato il piede:</l>
<l>e s'io conduco al fin quel ch'io maneggio,</l>
<l>forse ancor ti vedrò con lui congiunta</l>
<l>di matrimonio e di lodato amore.</l>
<l>A sì bel fin sorrise la donzella,</l>
<l>e diventò tutta vermiglia in fronte:</l>
<l>poi racchetò l'addolorata mente,</l>
<l>il che piacque ad Asteria, e dipartissi;</l>
<l>e la bella Sofia se n'andò a letto.</l>
<l>Né perché la fredd'ombra de la notte</l>
<l>a tutti e' peregrin largisca il sonno,</l>
<l>e facia riposar l'afflitta madre</l>
<l>che i figliuoi morti acerbamente piange,</l>
<l>e rechi triegua al vigilar de i cani,</l>
<l>ebbe mai forza di serrar le luci</l>
<l>e d'acquetare il cuor di quella amante:</l>
<l>che sempre rivolgea dentr'al suo petto</l>
<l>il bel Giustin, fin che s'aperse il giorno.</l>
<l>La bella aurora con le aurate chiome</l>
<l>rimenava a' mortali il giorno e 'l sole;</l>
<l>quando il gran Belisario, avendo udita</l>
<l>divotamente una solenne messa,</l>
<l>prese licenza dal signor del mondo,</l>
<l>e se n'andò subitamente al porto</l>
<l>con tutti quei baron ch'eran con lui</l>
<l>rimasi in terra e ne i diletti alberghi.</l>
<l>Dapoi salì su l'onorata nave</l>
<l>di raso cremisin coperta e d'oro:</l>
<l>e parimente di color di fiamma</l>
<l>era la vela, e d'un damasco eletto.</l>
<l>ccQuivi adunossi un'infinita gente</l>
<l>per veder dipartir sì bella armata;</l>
<l>e molti cavalieri antichi e saggi</l>
<l>e d'ogni qualità giovani e donne</l>
<l>andavan riguardando con disio</l>
<l>quelle gran navi e quel mirabile oste.</l>
<l>E tra lor si dicea: Signor del cielo,</l>
<l>quanti baroni e quanta bella gente</l>
<l>passa in Italia! Veramente io credo</l>
<l>ch'ella fia liberata al primo assalto,</l>
<l>e i Gotti rimarran sconfitti e morti;</l>
<l>chce 'l ciel non dureria contra costoro.</l>
<l>Così s'udian le voci or quinci or quindi,</l>
<l>ché tutta la cittade era commossa;</l>
<l>e molte donne lacrimavan forte</l>
<l>chi la partenza del söave sposo,</l>
<l>chi del figliuol, chi de l'amato padre,</l>
<l>chi d'altra lor carissima persona:</l>
<l>e risguardando al ciel porgeano prieghi</l>
<l>divoti a Dio per lo ritorno loro.</l>
<l>L'imperador si stava ad una vista</l>
<l>d'un gran palazzo che vagheggia il porto</l>
<l>e lungo 'l lito molto si distende,</l>
<l>per veder quinci dipartirsi insieme</l>
<l>l'armate navi e dar le vele al vento.</l>
<l>Come fu il capitan sopra la prora</l>
<l>del suo naviglio, quivi ingenocchiossi:</l>
<l>e verso 'l cielo alzando ambe le mani,</l>
<l>disse divotamente este parole:</l>
<l>O sempiterno Re che 'l ciel governi,</l>
<l>né senza 'l tuo voler qua giuso in terra</l>
<l>si può muover da sé pur una fronda;</l>
<l>porgi le sante orecchie a i nostri prieghi,</l>
<l>e mandaci, Signor, sì fatto vento</l>
<l>che ci porti in Italia ancor col giorno.</l>
<l>Poi fammi grazia che possiam levarla</l>
<l>da le superbe man di quei tiranni,</l>
<l>e con vittoria ritornarsi in dietro:</l>
<l>ch'io facio voto di fondare un tempio</l>
<l>in Roma, e far che quivi eternamente</l>
<l>il nome tuo si celebri e s'adori.</l>
<l>A questi prieghi il Re de l'universo</l>
<l>volse la mente, e la divina testa</l>
<l>mosse affermando, e fé tremare il mondo.</l>
<l>Dapoi levossi Belisario in piedi,</l>
<l>e comandò che dal tenace lito</l>
<l>tutti solvessen le veloci navi:</l>
<l>ed ei fu il primo, e sciolse quella fune</l>
<l>che 'l vago legno suo legava in terra;</l>
<l>onde tutti slegor di mano in mano</l>
<l>le navi, e con i remi le allongaro</l>
<l>dal porto, e poi spiegar le vele al vento,</l>
<l>che tosto le gonfiò: tal che quei legni</l>
<l>correan fendendo i liquidi sentieri,</l>
<l>e l'onde gli fremean d'intorno i fondi.</l>
<l>Né così spesse l'anitre nel verno</l>
<l>che son gelate le riviere e i guazzi</l>
<l>dolci si stan ne le paludi salse,</l>
<l>né mai tanti stornei fur visti insieme</l>
<l>volar per l'aere, onde s'adombri il sole,</l>
<l>quanti navigli insieme eran ne l'onde.</l>
<l>Ma come furon poi tanto lontani</l>
<l>che la terra spario, né avanti gli occhi</l>
<l>poteva altro apparir che cielo ed onda;</l>
<l>l'angel Nettunio andò sopra la gabbia</l>
<l>de la gran nave, e col tridente in mano</l>
<l>teneva fermi e rinforzava i venti:</l>
<l>i quai facen volar per entro il mare</l>
<l>verso Brandizio quelli armati legni,</l>
<l>tanto veloci che parean saette</l>
<l>uscite d'archi poderosi e tratte</l>
<l>da forti braccia, verso il suo bersaglio.</l>
<l>Di questo tutti e' duchi erano allegri,</l>
<l>vedendo come avean favor dal cielo;</l>
<l>e così navigando, si trovaro</l>
<l>presso a Brandizio al trapassar del giorno:</l>
<l>onde per quella notte il capitano</l>
<l>ritenne le sue genti entr'a le navi.</l>
<l>Asteria, poi che fu la bella armata</l>
<l>sciolta dal lito, e che solcando l'acque</l>
<l>giva per l'ampio dorso di Nettuno,</l>
<l>accompagnò l'imperadrice a casa,</l>
<l>e lasciò star Sofia dentr'al palazzo</l>
<l>ch'era sul lito, e discopriva il mare:</l>
<l>la qual fin che poteo veder quei legni</l>
<l>tenne gli occhi in lor fissi; e poi che furo</l>
<l>spariti, ancor mirava in quella parte;</l>
<l>e dove l'aria più vedea serena,</l>
<l>giudicava esser quivi il bel Giustino.</l>
<l>Al fin dal dolor vinta, abbandonando</l>
<l>le lucide fenestre, si ritrasse</l>
<l>in più rinchiusa e solitaria stanza.</l>
<l>Quivi tornando Asteria, ritrovolla</l>
<l>piangere, e sospirar sì duramente</l>
<l>che aria mosso a pietà le piante e i marmi;</l>
<l>onde per man la prese, e rasciugolle</l>
<l>le lacrime da gli occhi, e poi basciolla:</l>
<l>e dolcemente suspirando disse:</l>
<l>A che sorella mia ritorni al pianto?</l>
<l>Perché ti disconforti? Abbi speranza;</l>
<l>ché se i negozi umani hanno i lor piedi</l>
<l>tanto lenti talor, quanto son grandi:</l>
<l>pur van con essi al destinato fine.</l>
<l>I' vengo or da Teodora imperadrice,</l>
<l>e le ho parlato; e truovola disposta</l>
<l>molto a pregare il correttor del mondo</l>
<l>che ti dia per marito il bel Giustino,</l>
<l>e daragli principio in questo giorno.</l>
<l>Sì che non pianger più, piglia conforto;</l>
<l>che poi che fatta s'è questa gran parte</l>
<l>ch'a noi s'aspetta, puoi sperar che 'l resto</l>
<l>debbia essequir la Providenza eterna.</l>
<l>Io voglio ritornare a la regina,</l>
<l>non per spronar l'ardente suo volere,</l>
<l>ch'ella è più calda assai che non son io;</l>
<l>ma sol per ritrovarmi entr'al palazzo,</l>
<l>se bisognasse a lei la mia presenza.</l>
<l>Tu resta pure, e ciba la tua mente</l>
<l>di pensier buoni e d'ottima speranza.</l>
<l>Queste parole rallentaro alquanto</l>
<l>il duol de la bellissima Sofia;</l>
<l>né stette guari, come fu partita</l>
<l>Asteria, che rendeo le membra al sonno</l>
<l>stanche dal vigilar, vinte dal pianto.</l>
<l>L'imperadrice, che disire immenso</l>
<l>avea di collocare al bel Giustino</l>
<l>la bellissima figlia di Silvano;</l>
<l>fra se stessa pensava il tempo e 'l modo</l>
<l>da poter essequir questa sua voglia.</l>
<l>Al fin le parve un ottimo consiglio</l>
<l>far pruova di svegliare un bel disio</l>
<l>d'amor nel petto al correttor del mondo,</l>
<l>tanto che prenda l'amoroso frutto;</l>
<l>e poi pregarlo con preghiere ardenti,</l>
<l>ché forse i prieghi aran felice effetto.</l>
<l>Onde per espedir questo pensiero,</l>
<l>ne la sua bella camera si chiuse</l>
<l>e si spogliò de i consüeti panni;</l>
<l>da poi lavò le dilicate membra</l>
<l>tutte con acqua d'angeli e di mirto:</l>
<l>e come fur ben nette, poscia l'unse</l>
<l>d'olio di Zederbeno e d'altri odori.</l>
<l>Dapoi si pose una camiscia bianca</l>
<l>lavorata di seta, e sopra quella</l>
<l>vestì la ricca sua sottana d'oro;</l>
<l>poscia le calce di rosato in gamba</l>
<l>si messe, e le legò sopra il genocchio</l>
<l>con bei legami, onde le coscie bianche</l>
<l>pareano avorio tra vermiglie rose.</l>
<l>E d'indi tolse le pianelle in piedi,</l>
<l>ch'eran pur d'oro, e con riccami eletti;</l>
<l>dapoi si pettinò le bionde chiome</l>
<l>ondose e vaghe, e d'un odor le asperse</l>
<l>che l'ambrosia parean del paradiso,</l>
<l>ed in due belle treccie le ristrinse:</l>
<l>sopra le quai pose una cuffia d'oro</l>
<l>che da diverse gemme era dipinta.</l>
<l>Poi sopra la bellissima sottana</l>
<l>messe una robba di damasco bianco</l>
<l>tagliata a quadri, e i quadri eran congiunti</l>
<l>con grosse perle in bei nodetti d'oro;</l>
<l>in mezzo ciascun quadro eran diamanti</l>
<l>tanto lucenti, che parean fiammelle</l>
<l>di foco acceso in trasparente vetro.</l>
<l>E fatto questo, entrò per un portello</l>
<l>nel vago e secretissimo giardino:</l>
<l>ove si stava il correttor del mondo</l>
<l>solo, a pensar ne l'ordinata impresa.</l>
<l>Era in quel bel giardino un praticello</l>
<l>tondo e coperto di verdissim'erba</l>
<l>e circondato d'una ombrosa selva</l>
<l>tutta di mirti e di odorati arranzi;</l>
<l>questa si dividea da un canaletto</l>
<l>non molto largo di purissim'acqua</l>
<l>che mormorando gìa fra l'erba verde:</l>
<l>ne la cui ripa avea, quasi per centro</l>
<l>del bel pratello, un platano vestito</l>
<l>di larghe frondi e di dolcissim'ombra.</l>
<l>Or sotto questo platano sedeva</l>
<l>l'imperador de le mondane genti</l>
<l>tutto pien di speranza e di disire</l>
<l>di tòr l'Italia da le man de' Gotti,</l>
<l>ma come vide la sua bella moglie</l>
<l>venir soletta in quello erboso prato,</l>
<l>ratto s'accese d'amorosa fiamma,</l>
<l>simile a quella che nel cuor gli nacque</l>
<l>quando primieramente la conobbe.</l>
<l>Poi con occhi fiammanti riguardolla,</l>
<l>e disse: Anima mia, che nuova cosa</l>
<l>vi mena in questa solitaria selva?</l>
<l>Ed ella: Signor caro, io son venuta</l>
<l>a tòr da voi licenza, per ch'io voglio</l>
<l>ir nel palazzo a lato a la marina</l>
<l>per star con la diletta mia nipote</l>
<l>a trastullarla, poi ch'io non le posso</l>
<l>trovar, come vorrei, condegno albergo.</l>
<l>Rispose il re de i re: Certo ella è tale</l>
<l>che non le può mancar marito alcuno;</l>
<l>scelgete pur qual voi volete, ch'io</l>
<l>gli el farò avere: e senza alcun rispetto</l>
<l>ditel, se ben volete il mio Giustino.</l>
<l>Sì che per tal cagion non vi partite:</l>
<l>ch'assai fia meglio, che restiate meco</l>
<l>a trastullarvi in bel piacer d'amore,</l>
<l>che gir con donne a lato a la marina;</l>
<l>ché mai non appariste a gli occhi miei</l>
<l>così bella come or, né sì diletta.</l>
<l>Disse alor l'accortissima regina:</l>
<l>Signor mio caro, quando voi vogliate</l>
<l>che 'l vostro bel Giustin prenda per moglie</l>
<l>la bellissima figlia di Silvano,</l>
<l>ch'io tengo per nipote e per figliuola;</l>
<l>di queste nozze arò tanto diletto</l>
<l>quanto di cosa mai ch'al mondo avesse.</l>
<l>E loderalle ognun, perché vedranno</l>
<l>esser congiunta la più bella donna</l>
<l>al più bel uom che mai vedesse il sole.</l>
<l>Onde saran non solamente eredi</l>
<l>del nostro aver, ma ancor del nostro amore;</l>
<l>però volendo 'l far, sarebbe meglio</l>
<l>rivocarlo d'Italia: e fatel tosto,</l>
<l>dolce signor, ch'io n'ho tanto disio</l>
<l>che mi par invecchiar quasi in un giorno.</l>
<l>Rispose il sommo imperador del mondo:</l>
<l>Anima dolce, io son molto contento</l>
<l>d'essequir tutto il vostro almo volere.</l>
<l>Scrivete di man vostra al bel Giustino,</l>
<l>e fate che Marcello ancor gli scriva</l>
<l>in nome mio ché se ne torni indietro;</l>
<l>e questo anel vi dò, che è 'l mio sigillo,</l>
<l>da sigillarle, e far molte altre cose</l>
<l>perché sortiscan sì leggiadre nozze:</l>
<l>ch'io bramo compiacervi ovunque io possa.</l>
<l>Dopo questo parlar, le diede un bascio</l>
<l>süave, e le gettò le braccia al collo;</l>
<l>ed ella stette, e sorridendo disse:</l>
<l>Signor mio dolce, or che volete fare?</l>
<l>Ché se venisse alcuno in questo luogo</l>
<l>e ci vedesse, arei tanta vergogna</l>
<l>che più non ardirei levar la fronte.</l>
<l>Entriamo ne le nostre usate stanze,</l>
<l>chiudiamo gli usci, e sopra il vostro letto</l>
<l>poniansi, e fate poi quel che vi piace.</l>
<l>L'imperador rispose: Alma mia vita,</l>
<l>non dubitate de la vista altrui,</l>
<l>ché qui non può venir persona umana</l>
<l>se non per la mia stanza; ed io la chiusi</l>
<l>come qui venni, ed ho la chiave a canto;</l>
<l>e penso che ancor voi chiudeste l'uscio</l>
<l>che vien in esso da le stanze vostre;</l>
<l>perché già mai non lo lasciaste aperto.</l>
<l>E detto questo, subito abbracciolla;</l>
<l>poi si colcar ne la minuta erbetta</l>
<l>la quale allegra gli fioria d'intorno;</l>
<l>e gli arboscelli e gli augelletti e i pesci</l>
<l>tutti godean di sì soave amore.</l>
<l>Come fur stati alquanto in quel diletto,</l>
<l>levorsi, e lieti risedero a l'ombra;</l>
<l>e quindi essendo riposati alquanto,</l>
<l>tornaro insieme a l'onorate stanze.</l>
<l>L'imperadrice oltra misura allegra</l>
<l>per le gran nozze che dovean seguire</l>
<l>fece chiamar Marcello, e gli commise</l>
<l>che in nome del supremo suo signore</l>
<l>scrivesse al bel Giustin che si tornasse</l>
<l>verso Durazzo senza indugio alcuno:</l>
<l>e gli mostrò l'anel da sigillarle,</l>
<l>onde 'l buon cancellier tosto ubidilla.</l>
<l>Ella poi se n'entrò nel suo scrittoio,</l>
<l>e scrisse di sua mano in questa forma:</l>
<l>Diletto mio figliuolo, il gran signore</l>
<l>per sue lettre v'impone, ed io vi priego,</l>
<l>che ritorniate a noi senza dimora:</l>
<l>perch'ei vuole adottarvi per figliuolo,</l>
<l>ed io vuo' darvi la più bella sposa</l>
<l>e la più mansüeta e la più ricca</l>
<l>che si ritruovi sotto il nostro impero.</l>
<l>E questa è la bellissima Sofia,</l>
<l>ch'io tengo per figliuola, poi ch'al cielo</l>
<l>non piacque mai ch'i' avesse alcuna prole.</l>
<l>Questa vi potrà fare esser contento,</l>
<l>perché aver non si può sopra la terra</l>
<l>cosa miglior d'una ottima consorte.</l>
<l>Sì che passate arditamente il mare,</l>
<l>venite tosto e senza alcuno indugio</l>
<l>a sì cari piaceri, a tanta altezza.</l>
<l>Così scriss'ella, e poi piegò la carta</l>
<l>e la serrò con certe fila d'oro</l>
<l>sopra le quai pose la cera verde;</l>
<l>e prese il ricco anello, e con le labbra</l>
<l>prima bagnò la prezïosa gemma,</l>
<l>e con essa improntò l'alto sigillo,</l>
<l>ch'era una nimfa in piè sopra una sfera</l>
<l>con due grand'ali e una ghirlanda in mano.</l>
<l>Dapoi chiamato il valoroso Ocipo</l>
<l>avanti sé, le disse este parole:</l>
<l>Eccoti Ocipo mio, questa è una carta</l>
<l>nostra, e quest'altra è del signor del mondo,</l>
<l>che vanno al bel Giustin: piglia partito</l>
<l>d'ire in Italia, e darle in propria mano;</l>
<l>poi torna seco, s'ei ritorna in dietro.</l>
<l>Udito questo, subito partissi</l>
<l>Ocipo, e ratto se ne venne al porto,</l>
<l>e montò sopra un bregantin leggiero:</l>
<l>e navigò con favorevol vento</l>
<l>tanto che fu a Brandizio in quella notte;</l>
<l>poi ricercò fra l'onorate navi</l>
<l>e ritrovò Giustin ch'era nel letto,</l>
<l>e fecelo svegliare, e appresentolli</l>
<l>le care lettre de i signor del mondo.</l>
<l>Come Giustin le lesse, al cuor gli nacque</l>
<l>subitamente una letizia immensa:</l>
<l>onde levossi prestamente in piedi,</l>
<l>ed or faceva un passo, or si sedeva,</l>
<l>ora le rileggeva, non sapendo</l>
<l>per soverchio piacer quel che facesse.</l>
<l>Poi disse al buon Ocipo: Anch'io mi voglio</l>
<l>questa notte tornar verso Durazzo.</l>
<l>D'indi vestissi, e poi chiamò il nocchiero</l>
<l>e disse a lui queste parole tali:</l>
<l>Slega la nave prestamente, e ponti</l>
<l>ne l'alto mar, ch'io vuo' tornarmi in dietro</l>
<l>al sommo imperador, che mi dimanda.</l>
<l>Rispose il buon nocchier: Signor mio caro,</l>
<l>non vi partite in questa oscura notte,</l>
<l>che senza dubbio fia molta fortuna:</l>
<l>il mar s'ingrossa, e fa qualche rimbombo;</l>
<l>poi vidi ier sera uscir de l'onde i merghi</l>
<l>e gir cridando a i liti, e vidi ancora</l>
<l>le foleghe scherzare in su l'arena;</l>
<l>ed era il sol rubecchio al tramontarsi,</l>
<l>e tinto in parte di cerulee macchie.</l>
<l>Né la sorella, dopo lui rimasa,</l>
<l>avea men fiamma a le novelle corna:</l>
<l>che tutti segni son d'aspra tempesta.</l>
<l>Disse Giustino: Io vuo' partirmi al tutto;</l>
<l>e la fortuna mia che verrà teco</l>
<l>vincerà questa tua che ti spaventa.</l>
<l>Sorrise il buon nocchiero, e poi rispose:</l>
<l>Vincer mai non si può col mar turbato,</l>
<l>né si truova difesa in mezzo a l'onde.</l>
<l>Signor, crediate a me, che sono esperto</l>
<l>di questo mar, che già trent'anni il solco:</l>
<l>non vi partite, ch'io so dirvi chiaro</l>
<l>che ci menate a manifesta morte.</l>
<l>Sdegnossi il bel Giustino, e riguardollo</l>
<l>con occhio torto, e poi così gli disse:</l>
<l>Anima vile a i miei piaceri adversa,</l>
<l>poi che tu temi di morir ne l'acque</l>
<l>morrai di ferro, e poi darotti a i pesci.</l>
<l>E così detto, trasse fuor la spada:</l>
<l>onde 'l nocchier piangendo ingenocchiossi</l>
<l>'nanzi i suoi piedi, e chieseli perdono;</l>
<l>dapoi si dipartì contra sua voglia,</l>
<l>pensando gire a più tardetta morte.</l>
<l>E quindi navigando, se n'andaro</l>
<l>travagliati da Argeste e da Vulturno</l>
<l>tutta quanta la notte infino a l'alba;</l>
<l>e fatto avean tre quarti del camino</l>
<l>quando eccoti venir con gran furore</l>
<l>Ponente insieme con Garbino ed Ostro</l>
<l>e l'umido Sirocco, e contro a questi</l>
<l>soffiar Maestro e Tramontana e Greco</l>
<l>con quel che spira onde apparisce Apollo;</l>
<l>l'aria poscia di nuvoli coperta</l>
<l>tollendo il giorno ed oscurando il sole</l>
<l>empìa ciascun d'altissima paura.</l>
<l>Allor s'incominciaro udire i cridi</l>
<l>de gli uomini e 'l stridor de le ritorte</l>
<l>misto con quel de i troni e de i baleni;</l>
<l>onde se indeboliro al bel Giustino</l>
<l>le genocchia e la mente, e risguardando</l>
<l>il ciel, piangendo e sospirando disse:</l>
<l>Oh come ha detto il ver questo nocchiero</l>
<l>che tosto in mar sarebbe aspra tempesta:</l>
<l>eccola giunta; e mena tal furore</l>
<l>ch'io non vedo con gli occhi altro che morte.</l>
<l>O felici color che pongon freno</l>
<l>a i lor disiri; o fortunati quelli</l>
<l>che saran morti da le man de' Gotti</l>
<l>nel por la bella Ausonia in libertade!</l>
<l>Questi aran gloria eterna, e fian sepolti</l>
<l>da le pietose man de i loro amici;</l>
<l>ed io rimarrò morto in mezzo a l'onde</l>
<l>senza sepulcro aver se non da i pesci,</l>
<l>e morrò ne la mia fiorita etade</l>
<l>quando teneva in man tutta la speme</l>
<l>de i maggior ben ch'io disïasse al mondo.</l>
<l>Ma tu, bella Sofia, poi ch'io veniva</l>
<l>più per le nozze tue che per l'impero,</l>
<l>deh manda un tuo sospiro a la mia morte.</l>
<l>Mentre che ciò dicea, si mosse un'onda</l>
<l>dal procelloso Greco in alto spinta</l>
<l>che percosse la nave, e ruppe e sparse</l>
<l>arbore e vela, e 'l misero nocchiero</l>
<l>fece co 'l capo inanzi andar ne l'acque.</l>
<l>Il legno poi correa senza governo</l>
<l>per l'onde, che talora eran tant'alte</l>
<l>che toccavano il cielo, ed or sì basse</l>
<l>che 'l mar diviso dimostrava il fondo;</l>
<l>piangeano, i marinari, e facean voti;</l>
<l>piangea Giustino, e riprendeassi indarno.</l>
<l>Al fin venne una furia per traverso</l>
<l>d'Ostro e Garbino, impetüosi venti,</l>
<l>che vinser gli altri e riversor la nave:</l>
<l>e 'l misero Giustin se n'andò sotto;</l>
<l>ma non molto dipoi rivenne sopra,</l>
<l>e s'apprese ad un legno che natava,</l>
<l>ch'era parte de l'arbore divulso;</l>
<l>e poi sovr'esso timido salio</l>
<l>sgorgando per la bocca onda marina.</l>
<l>L'angel Nettunio ebbe di lui pietate,</l>
<l>e in forma d'una folega gli apparve</l>
<l>e disse a lui parlando in tal maniera:</l>
<l>Non ti perder, Giustin, benché sia grave</l>
<l>l'acerbo caso tuo; va pur natando,</l>
<l>che non sei lunge al lito di Durazzo:</l>
<l>ove passegia la tua bella sposa</l>
<l>e per te priega il Re de l'universo</l>
<l>che ti conduca salvo entr'al gran porto.</l>
<l>Lascia poi questo legno, il quale intrica</l>
<l>il tuo camino, e mettite ne l'onde;</l>
<l>ché tosto aggiungerai natando a terra.</l>
<l>Come ebbe detto questo, dipartissi,</l>
<l>ponendo in quel bel corpo ardire e lena;</l>
<l>e racchettando i venti, il sol ridusse.</l>
<l>L'affannato Giustin prese conforto</l>
<l>dal ragionar di quel celeste messo;</l>
<l>pur non ardiva abandonare il legno,</l>
<l>né lasciato l'aria, se non che un'onda</l>
<l>venne feroce, e sottosopra il volse:</l>
<l>tal che a forza convenne indi lasciarsi</l>
<l>e gir sott'acqua, e quando venne sopra</l>
<l>vide il legno da sé molto lontano;</l>
<l>onde a natar si pose in vèr levante,</l>
<l>e gustava il meschin natando spesso</l>
<l>contra la voglia sua quell'onda amara:</l>
<l>ma tanto a poco a poco inanzi il trasse</l>
<l>il flusso, ed il valor de le sue braccia,</l>
<l>che si potean veder le torri e i muri</l>
<l>del gran Durazzo, ed ei non le conobbe;</l>
<l>perché si ritrovava esser sì rotto</l>
<l>dal faticoso mar, che appena appena</l>
<l>movea le braccia e potea trare il fiato.</l>
<l>Pur la fortuna sua tant'oltra il pinse</l>
<l>che 'l pose come morto in su l'arena</l>
<l>del palazzo regal vicino al porto.</l>
<l>Quivi era la bellissima Sofia,</l>
<l>che stava ad aspettar qualche novella</l>
<l>del suo diletto ed onorato amante,</l>
<l>perciò che Asteria già le avea narrato</l>
<l>come deveva per marito averlo,</l>
<l>e che l'imperador gli aveva scritto,</l>
<l>e la regina, ch'ei tornasse in dietro:</l>
<l>onde stava pensosa ad aspettarlo,</l>
<l>e passeggiava sopra quell'arena</l>
<l>maledicendo il mar ch'era turbato,</l>
<l>e ritardava troppo il suo disio.</l>
<l>Ma che s'asconde a gli occhi de gli amanti?</l>
<l>Com'ella il vide, subito il conobbe,</l>
<l>e poco vi mancò che non morisse.</l>
<l>Poi come stupefatta da saetta</l>
<l>scesa dal cielo, tacita n'andava</l>
<l>intorno intorno a quel bel corpo estinto;</l>
<l>e quivi non sapendo altro che farsi,</l>
<l>chinossi, e gli basciò l'umida vesta:</l>
<l>d'indi si dibatteo palma con palma</l>
<l>e mandò fuori un smisurato crido;</l>
<l>tal che la gente corse a quella voce</l>
<l>fuor del palazzo, e giunta in su la riva</l>
<l>videro il bel Giustin giacersi in terra:</l>
<l>ma come fu riconosciuto, allora</l>
<l>incominciossi un doloroso pianto.</l>
<l>Quindi poi fu levato, e fu portato</l>
<l>piangendo in una camera terrena,</l>
<l>e sopra un ricco letto fu disteso.</l>
<l>La misera Sofia se n'andò poi</l>
<l>di sopra, e vista per ventura aperta</l>
<l>la camera di Fusca sua donzella,</l>
<l>e che non v'era dentro, ivi si chiuse;</l>
<l>da poi piangendo e sospirando forte</l>
<l>disse fra se medesma este parole:</l>
<l>Pensa, pensa, Sofia, dove t'ha posto</l>
<l>l'ingorda voglia e 'l smisurato amore:</l>
<l>il tuo caro Giustino a morte è giunto</l>
<l>per venirti a trovare, e tu pur vivi?</l>
<l>Tu pur ardisci di guardare il sole,</l>
<l>sendo stata cagion del suo morire?</l>
<l>Lassa, non fia mai ver ch'io resti viva</l>
<l>senza 'l diletto mio caro consorte.</l>
<l>E detto questo, poi volea gettarsi</l>
<l>da una fenestra, e terminar la vita,</l>
<l>ma per tema d'infamia si ritenne;</l>
<l>e pur disposta di morire al tutto</l>
<l>in qualche modo, volse gli occhi e vide</l>
<l>acqua con sullimato in un fiaschetto,</l>
<l>che la donzella sua, per esser bruna,</l>
<l>l'adoperava a far la faccia bianca.</l>
<l>Questa, perché sapeva esser veneno,</l>
<l>tutta quanta beveo senza paura,</l>
<l>sperando andar subitamente a morte;</l>
<l>e fatto questo, con sicura fronte</l>
<l>ne l'usata sua stanza si ritrasse,</l>
<l>quivi aspettando l'ultimo suspiro.</l>
<l>La savia Asteria, come intese il caso</l>
<l>del misero Giustin summerso in mare,</l>
<l>venne con gran prestezza a ritrovarlo:</l>
<l>ed avea seco un onorato vecchio</l>
<l>nominato Filebo, uom di gran senno,</l>
<l>che avea del mondo esperïenza molta;</l>
<l>costui già s'allevò col buon Silvano</l>
<l>padre d'Asteria, il qual venendo a morte</l>
<l>lo lasciò per compagno a sue figliuole.</l>
<l>Questi come qui giunse, riguardando</l>
<l>il bel Giustino, e lui toccando, disse:</l>
<l>Certo questo signor non è ancor morto.</l>
<l>Onde lo pose con li piedi in alto</l>
<l>e con la bocca in giù, perché gli uscisse</l>
<l>l'acqua del petto, e risvegliasse i spirti.</l>
<l>L'accortissima donna, quando vide</l>
<l>che il giovine Giustino era ancor vivo,</l>
<l>mandò a chiamare il buon Elpidio, ch'era</l>
<l>medico eletto, e d'eccellenzia tale</l>
<l>che darìa vita agli uomini defonti;</l>
<l>questi subitamente a lei ne venne,</l>
<l>ma ne la giunta sua trovò che l'acqua</l>
<l>era uscita di corpo al giovinetto,</l>
<l>e 'l spirito e la voce eran tornati:</l>
<l>onde con vini eletti e sughi d'erbe</l>
<l>rese le forze a le affannate membra.</l>
<l>Come fu ristorato il bel Giustino,</l>
<l>la buona Asteria se n'andò di sopra</l>
<l>per narrare a Sofia questa novella;</l>
<l>e quivi giunta allegramente disse:</l>
<l>Diletta mia sorella, or ti rallegra,</l>
<l>che 'l tuo caro Giustino è vivo e sano,</l>
<l>e l'acqua, che 'l facea parere estinto,</l>
<l>uscita è fuori, e son tornati i spirti:</l>
<l>sì che tosto l'arai per tuo marito.</l>
<l>Per marito non già, ch'io sarò morta,</l>
<l>rispose la bellissima Sofia,</l>
<l>e pose il capo suspirando in grembo.</l>
<l>Il che vedendo Asteria, si confuse</l>
<l>dentr'a la mente, e non potea pensarsi</l>
<l>qual fosse la cagion del suo dolore,</l>
<l>e perché di Giustin non s'allegrasse;</l>
<l>però la prese per la mano, e disse:</l>
<l>Se tu non credi, cara mia sorella,</l>
<l>quel ch'io t'annunzio, tu potrai vederlo;</l>
<l>ma s'altro male ancor t'offende o preme,</l>
<l>non me 'l voler celar, ch'io te ne priego</l>
<l>per quel perfetto amor che tu mi porti.</l>
<l>Rispose allor Sofia: Non vuo' celarti</l>
<l>cosa che si rinchiuda entr'al mio petto.</l>
<l>Quando m'apparve morto in su l'arena</l>
<l>l'infelice Giustin, tanto mi dolve</l>
<l>che mi disposi anch'io voler morire;</l>
<l>e giunta ne la camera di Fusca,</l>
<l>volgendo gli occhi, vidi in un fiaschetto</l>
<l>acqua con sullimato ch'ella usava</l>
<l>perch'era bruna a far la faccia bianca:</l>
<l>questa, perch'io sapeva esser veneno.</l>
<l>tutta quanta bibb'io, per ire a morte.</l>
<l>Or egli è vivo, ed io lasciar convengo</l>
<l>lui che tant'amo e la mia vita insieme,</l>
<l>ingannata da l'onde e da i martiri;</l>
<l>né tanto duolmi ne i miei floridi anni</l>
<l>morir, quanto mi duol di quella noia</l>
<l>grave che arà Giustin de la mia morte.</l>
<l>Così diss'ella, e lagrimando tacque.</l>
<l>Come ebbe inteso Asteria il caso amaro</l>
<l>de la sorella sua, che amava tanto,</l>
<l>non stette a lacrimar né a far lamenti,</l>
<l>come fanno le donne alcuna volta;</l>
<l>ma se n'andò con fretta a ritrovare</l>
<l>il buon Elpidio, e poi narrolli il bere</l>
<l>di quel venen, ma la cagion si tacque,</l>
<l>fingendo che l'avea bevuto in fallo.</l>
<l>Il medico gentil vi venne, e tolse</l>
<l>olio con acqua tiepida, e gli el porse:</l>
<l>ed ella il bebbe, e vomitò il veneno.</l>
<l>Poscia un perfetto antidoto le diede</l>
<l>che ogni maligna qualità rimosse,</l>
<l>e nel suo primo stato la ripose.</l>
<l>Mentre che si facean questi rimedi,</l>
<l>fu narrato a Giustin da una donzella</l>
<l>che la sua donna avea preso il veneno;</l>
<l>ond'ei si dolse amaramente e pianse,</l>
<l>e seco stesso sospirando disse:</l>
<l>Non credo mai che più infelice amante</l>
<l>si trovasse di me sotto la luna.</l>
<l>Arsi gran tempo di sì bella fiamma</l>
<l>quant'alcun'altra mai che 'l mondo avesse;</l>
<l>ma troppo era crudele, e troppo altera.</l>
<l>Dapoi la fece amor tanto pietosa,</l>
<l>che credendomi morto a lato al mare</l>
<l>per soverchio dolor se stessa uccise;</l>
<l>ed io dolente son tornato in vita,</l>
<l>per provar doglia poi peggior che morte.</l>
<l>Non starò vivo no, non starò vivo:</l>
<l>anciderommi con le proprie mani.</l>
<l>E poi che 'l ciel mi niega il mio bel sole</l>
<l>in questa luce debile e terrena,</l>
<l>forse morendo il vederò ne l'altra</l>
<l>vita, vestito di bellezza eterna.</l>
<l>E così detto furibondo uscìo</l>
<l>de la camera sua piangendo forte,</l>
<l>e venne per veder la donna estinta</l>
<l>e quivi appresso lei finir la vita.</l>
<l>Ma giunto in quella stanza, ritrovolla</l>
<l>già liberata, e fuor d'ogni periglio:</l>
<l>onde gli nacque al cuor tanta dolcezza</l>
<l>che quasi non sapea dove si fosse.</l>
<l>E come il mercatante, il quale ha nuova</l>
<l>che 'l ricco suo naviglio è in mar sommerso</l>
<l>ove ha il figliuolo ed ogni sua sustanza,</l>
<l>corre sul lito, e si lamenta e plora;</l>
<l>ma quivi poi lo vede entrar nel porto</l>
<l>con le persone e con la robba salva,</l>
<l>onde s'admira; e dentr'al cuor si sente</l>
<l>diletto e gioia fuor d'ogni misura;</l>
<l>così facea quel giovinetto amante,</l>
<l>vedendo viva e fuor d'ogni periglio</l>
<l>la donna sua che già tenea per morta.</l>
<l>Quando Sofia volgendo intorno gli occhi</l>
<l>vide Giustino, il pallido colore</l>
<l>che paura di morte avea dipinto</l>
<l>nel suo bel volto, in fiamma si converse;</l>
<l>e parimente anch'ei divenne ardente:</l>
<l>né mai però fu detta una parola</l>
<l>da alcun di loro, anzi si stavan cheti,</l>
<l>cibando gli occhi de le lor figure;</l>
<l>né sarian mossi ancor, ma venne un messo,</l>
<l>il qual mandolli il correttor del mondo</l>
<l>come ebbe inteso quello orribil caso,</l>
<l>che disse al bel Giustin queste parole:</l>
<l>Signore, in cui riposa la speranza</l>
<l>del nostro invitto e glorïoso impero,</l>
<l>l'ordinator de le romane leggi</l>
<l>vi fa saper che se voi state in modo</l>
<l>che gir possiate agevolmente a corte</l>
<l>sopra la mula over ne la lettica,</l>
<l>che senza alcuno indugio a lui vegniate:</l>
<l>perché ha gran desiderio di vedervi</l>
<l>dopo 'l vostro acerbissimo periglio.</l>
<l>Come Giustino udì quella ambasciata,</l>
<l>dolente si partì da la sua donna;</l>
<l>e montò poi sopra un gentil corsiero,</l>
<l>e se n'andò söavemente a corte.</l>
<l>Asteria poi mandò per la carretta</l>
<l>de la regina, che volea con essa</l>
<l>condur la nuova sposa entr'al palazzo,</l>
<l>e prestamente il carrattier menolla;</l>
<l>questa avea d'oro la coperta, ed era</l>
<l>il mattarasso tutto quanto d'oro,</l>
<l>d'oro i guanciali, e d'oro i fornimenti</l>
<l>de i gran corsieri, i quali erano quattro,</l>
<l>arditi e forti e come neve bianchi:</l>
<l>il primo a man sinistra avea la sella</l>
<l>coperta d'oro, e 'l carrattier sovr'essa,</l>
<l>che ne la destra mano avea la sferza</l>
<l>e le rétine d'oro avea ne l'altra;</l>
<l>né molto dimorò nel gran cortile</l>
<l>che venne la bellissima Sofia,</l>
<l>di panni eletti e di costumi adorna:</l>
<l>che parea proprio il sol ch'ascenda in cielo.</l>
<l>Poi con Asteria sopra la carretta</l>
<l>salì contenta e vergognosa in vista;</l>
<l>e da molti baroni acompagnate</l>
<l>adagio se n'andor verso 'l palazzo</l>
<l>per dar principio a l'onorate nozze,</l>
<l>ch'ebber poi lieto e glorïoso fine.</l>
</lg>
<trailer>FINE DEL TERZO LIBRO</trailer>
</div1>
<div1 type="libro">
<head>IL QUARTO LIBRO</head>
<head>DE LA ITALIA LIBERATA DA GOTTHI</head>
<argument><p>Il quarto entra in Brandizio, e prende Paulo.</p></argument>
<lg type="non-definito">
<l>L'occhio del ciel, che la divina luce</l>
<l>porge e nasconde a l'emisferio nostro,</l>
<l>usciva allegro fuor de l'onde salse,</l>
<l>quando 'l governator de l'occidente</l>
<l>prima ch'alcun s'approssimasse al lito</l>
<l>chiamò il forte Aquilino e 'l buon Traiano,</l>
<l>e disse lor queste parole tali:</l>
<l>Valorosi,prudenti,almi baroni,</l>
<l>per dar principio a la felice impresa</l>
<l>siate contenti entrar dentr'a la terra,</l>
<l>e dire a quei che siedeno al governo</l>
<l>di quella glorïosa alma cittade</l>
<l>come il supremo imperador del mondo</l>
<l>ha qui mandato la sua bella armata</l>
<l>con infinita gente, a liberarli</l>
<l>da la superba servitù de' Gotti</l>
<l>e tuor la Italia fuor de le lor mani:</l>
<l>perché la libertà de le cittadi</l>
<l>è 'l più bel don che sia sopra la terra.</l>
<l>Però ci apran le porte, che saranno</l>
<l>conservati da noi come fratelli.</l>
<l>Così gli disse il capitanio, ed essi</l>
<l>non udir già quelle parole indarno,</l>
<l>ma ratto s'avvior verso la terra.</l>
<l>Brandizio è una città che 'n riva al mare</l>
<l>ne la punta d'Italia s'incorona,</l>
<l>ed ha un famoso, anzi mirabil porto</l>
<l>che già fu scala a tutto l'orïente:</l>
<l>il duro lito quivi si divide</l>
<l>fra dui gran scogli, ov'entra la marina</l>
<l>che si diffonde intorno a la cittade,</l>
<l>e quasi un cerchio fa con l'onde salse,</l>
<l>che paion corna d'un annoso cervo.</l>
<l>Poi da ciascuna parte de la foce</l>
<l>surge una torre, e va verso le stelle:</l>
<l>ove son poste due catene immense</l>
<l>che chiuder possan l'onorato porto,</l>
<l>il quale ha di rimpetto a la sua bocca</l>
<l>una isoletta, ed un castel sovr'essa,</l>
<l>che l'assicuran dal furor de' venti.</l>
<l>Qui non bisognan ancore né funi</l>
<l>per tener salde le già sorte navi,</l>
<l>ché sempre l'onda si ritruova in calma.</l>
<l>Traiano adunque ed Aquilin passando</l>
<l>tra quelle torri discendero in terra;</l>
<l>e ne l'entrar de la città trovaro</l>
<l>una vergine bella che portava</l>
<l>l'acqua dal fonte al suo fedele albergo:</l>
<l>ed era ne l'andar tanto leggiera,</l>
<l>che non parea ch'ella toccase il suolo</l>
<l>con le sue belle e dilicate piante;</l>
<l>onde Traiano a lei parlando disse:</l>
<l>Diteci, grazïosa damigella,</l>
<l>ove stan quei che siedeno al governo</l>
<l>di questa nobilissima cittade.</l>
<l>Ed ella fatta di color di fiamma,</l>
<l>rispose: Se ne stan presso a mio padre;</l>
<l>venite dietro a me, che mostrerovvi</l>
<l>la vera intrata de l'albergo loro.</l>
<l>Udito questo, i dui gentil baroni</l>
<l>senza dir altro se n'andor con ella;</l>
<l>e giunti ne la casa che mostrolli</l>
<l>trovaron quivi i primi de la terra</l>
<l>raccolti insieme, che facean consiglio,</l>
<l>mossi da l'apparir di tante navi:</l>
<l>ma come vider giunti quei signori,</l>
<l>con meraviglia prima gli guardaro,</l>
<l>poscia attendero a la proposta loro,</l>
<l>la qual fece Traiano in questo modo:</l>
<l>Signori eletti ed al governo posti</l>
<l>di questa glorïosa alma cittade,</l>
<l>deh se 'l Mottore eterno de le stelle</l>
<l>empia il vostro terren di tutti e' beni</l>
<l>che danno aiuto e commodo a le genti;</l>
<l>volgete il cuore a le parole nostre,</l>
<l>le quai v'apportan beneficio grande.</l>
<l>L'imperador de la città del mondo</l>
<l>ha qui mandato la sua bella armata</l>
<l>con infinita gente, a liberarvi</l>
<l>da la superba servitù de' Gotti</l>
<l>e tor l'Italia fuor de le lor mani:</l>
<l>perché la libertà de le cittadi</l>
<l>è il più bel don che sia sopra la terra.</l>
<l>Piacciavi adunque tuorci allegramente</l>
<l>dentr'a le vostre ben fondate mura,</l>
<l>che noi vi tratterem come fratelli.</l>
<l>Così disse Traiano, e quei signori</l>
<l>udendo la sua nuova alta proposta</l>
<l>stettero prima in sè molto suspesi,</l>
<l>dapoi parlaron pianamente insieme;</l>
<l>e la risposta che voleano farsi</l>
<l>commissero a Tiberio, ch'era il primo</l>
<l>d'autorità che fosse in quel paese:</l>
<l>ed ei rispose loro in tal maniera:</l>
<l>Signori ambasciadori, al parlar vostro</l>
<l>che cerca mutamento di quel stato</l>
<l>in cui la patria nostra or si ritruova,</l>
<l>non può dar sì subita risposta;</l>
<l>perché 'l mutar di stato è cosa grande,</l>
<l>e mai non si suol far senza periglio:</l>
<l>e poi questo negozio importa a tutti,</l>
<l>e consultar con tutti ci bisogna.</l>
<l>Però tornate allegramente in dietro,</l>
<l>ché manderemo i nostri a dechiarirvi</l>
<l>ciò che sarà il voler de la cittade.</l>
<l>Questo disse Tiberio, e 'l buon Traiano</l>
<l>ed Aquilin se ne tornaro al porto.</l>
<l>In questo tempo Belisario il grande</l>
<l>facea discender le imbarcate genti</l>
<l>giù de le navi in su la destra riva</l>
<l>di san Lionardo, ov'è il mirabil pozzo,</l>
<l>che ha l'acqua che già mai non si corrompe;</l>
<l>ed egli ingenocchiato in su la prora</l>
<l>del suo naviglio, con le palme giunte</l>
<l>e verso il lito risguardando disse:</l>
<l>O Re del cielo, e voi sustanze eterne</l>
<l>che di sì bel paese avete cura,</l>
<l>date favore a questa degna impresa,</l>
<l>che si fa sol per porre in libertade</l>
<l>l'antica Esperia: acciò che quella gente</l>
<l>che vinse il mondo, e lungamente il resse,</l>
<l>possa fruire ancor gli antiqui onori.</l>
<l>Così diss'egli, e poi discese in terra</l>
<l>con un salto leggier, che parve un pardo;</l>
<l>e dietro a lui ciascun scendea sì ratto,</l>
<l>che tosto si coprì tutto 'l terreno</l>
<l>di cavalieri e d'animosi fanti.</l>
<l>I Gotti poi, che stavano a la guarda</l>
<l>de la città, come fu detto loro</l>
<l>che sopra il lito dismontava gente,</l>
<l>s'armaron tutti e s'adunaro insieme</l>
<l>per voler contraporsi a i lor nimici.</l>
<l>Il che come fu noto a i buon romani,</l>
<l>si fecen dar subitamente l'armi</l>
<l>giù de le navi con prestezza immensa.</l>
<l>Né gelati vapori in grosse falde</l>
<l>di fredda neve, né l'algente bruma</l>
<l>fioccan sì spessi a far la terra bianca;</l>
<l>come le lance spesse e le corazze,</l>
<l>i scudi rilucenti e gli elmi adorni</l>
<l>piovean con fretta giù da l'alte navi:</l>
<l>né quelli prima avean toccato il suolo,</l>
<l>ch'ognun di lor se l'avean poste intorno.</l>
<l>Come neve che cade in su 'l terreno</l>
<l>che sia da l'acque madefatto e molle,</l>
<l>quand'ella il tocca, subito si sface</l>
<l>e non appar di lei vestigio alcuno;</l>
<l>così non si vedean sopra 'l gran lito</l>
<l>fermarsi punto l'armi de i romani.</l>
<l>I Gotti, come vider tanta gente</l>
<l>starsi con l'arme in dosso in su l'arena,</l>
<l>se ne tornaro prestamente in dietro</l>
<l>pieni di maraviglia e di paura:</l>
<l>e fecer come il can, che vede i cani</l>
<l>venir nel chiuso, e se gli aventa contra;</l>
<l>ma poi vedendo lor rizzarsi i peli</l>
<l>su per lo dorso e dighignarsi i denti,</l>
<l>torna temente ne l'usato albergo</l>
<l>con la coda ristretta fra le gambe:</l>
<l>così quei Gotti con temenza molta</l>
<l>si ritornaron dentro a la cittade.</l>
<l>La qual stava suspesa, e con gran cura</l>
<l>si consultava circa la dimanda</l>
<l>che avean fatta Aquilino e 'l buon Traiano,</l>
<l>ed eran molto varie le sentenze:</l>
<l>quando l'angel Latonio in forma d'uomo,</l>
<l>che parea Timbro capitan de i Gotti</l>
<l>che stavano a la guardia de la terra,</l>
<l>venne a trovare Ebrimiro, ch'allora</l>
<l>era in Brandizio con la sua famiglia,</l>
<l>e v'avea Teodinante sua consorte,</l>
<l>figlia del re de i Gotti, ond'onorato</l>
<l>era da tutti lor come signore;</l>
<l>a cui Latonio astutamente disse:</l>
<l>Se voi non provedete, alto barone,</l>
<l>di prender patti, e dar questa cittade</l>
<l>tosto a l'imperio, ella sarà distrutta,</l>
<l>e tutti quanti andremo a fuoco e sangue,</l>
<l>perché la resistenza oltra le forze</l>
<l>spesso è cagion d'altissima ruina.</l>
<l>Noi siamo pochi, e in mal sicura parte;</l>
<l>e d'ogn'intorno avem tanti nimici,</l>
<l>che se le mura fosser di diamanti</l>
<l>non potrebbon durar contra costoro.</l>
<l>Quando Ebrimiro udì queste parole,</l>
<l>divenne tutto pallido nel volto,</l>
<l>e dentr'al petto gli tremava il cuore:</l>
<l>e poi, come il nocchier che la sua nave</l>
<l>circondar vede da tempesta orrenda</l>
<l>resta confuso, e trema di paura,</l>
<l>che pensa ad or ad or perir ne l'onde:</l>
<l>pur parla poi co i marinari, e fagli</l>
<l>callar le vele e trar la robba in mare,</l>
<l>credendo a far così fuggir la morte;</l>
<l>cotal divenne Ebrimiro, e con fretta</l>
<l>molta n'andò dov'era il gran consiglio:</l>
<l>e disse lor parlando in questa forma:</l>
<l>Signori, che ridotti in questo loco</l>
<l>vi siete per trovar qualche rimedio</l>
<l>a la ruina de la patria vostra:</l>
<l>pensiamo bene, e discorriamo quello</l>
<l>che far debbiamo in tale aspra fortuna.</l>
<l>Questa cittade ha poca gente dentro,</l>
<l>e manco vetovaglia, e d'ogn'intorno</l>
<l>circondata sarà da tante mani</l>
<l>e per terra e per mar, ch'a viva forza</l>
<l>la prenderanno e metteranla a sacco,</l>
<l>e tutti quanti andremo a fil di spada:</l>
<l>acciò che 'l nostro mal divenga essempio</l>
<l>a l'altre terre che vorran tenersi;</l>
<l>perché la crudeltà ne i primi ingressi</l>
<l>suol metter gran terrore entr'a i paesi.</l>
<l>Però meglio sarà che cerchiam patti</l>
<l>con qualche scorno, che voler star forti</l>
<l>con danno estremo e vituperio immenso.</l>
<l>Questo parlar d'Ebrimiro commosse</l>
<l>tutto il consiglio, e fece ognun più pronto</l>
<l>a dar Brandizio al correttor del mondo:</l>
<l>onde mandor subitamente al campo</l>
<l>Tiberio e dieci ambasciadori eletti,</l>
<l>che gli portor le chiavi de le porte.</l>
<l>Costoro aggiunti dentr'a la gran tenda</l>
<l>s'ingenocchiaro umilemente prima,</l>
<l>poi presentaro un bel bacil d'argento</l>
<l>al vice imperador de l'occidente</l>
<l>ov'eran entro l'onorate chiavi</l>
<l>de le gran porte de la lor cittade,</l>
<l>e quelle accompagnor con tai parole:</l>
<l>Altissimo signore, ecco il sigillo</l>
<l>e 'l cuore insieme de la terra nostra,</l>
<l>ch'ora si dà liberamente a voi</l>
<l>e si rimette ne la vostra fede</l>
<l>e nel vostro prudente alto valore;</l>
<l>ma ben vi priega che 'l presidio Gotto</l>
<l>ch'avemo dentro sia lasciato andare</l>
<l>libero e senza danno a i lochi loro.</l>
<l>Così Tiberio dolcemente espose</l>
<l>la su'ambasciata, e Belisario il grande</l>
<l>prese il bacile allegramente e disse:</l>
<l>Prudenti e saggi ambasciadori eletti</l>
<l>da quest'alma città ch'a noi si rende,</l>
<l>io piglio molto volentier le chiavi</l>
<l>d'essa, ma ancor con più diletto il cuore;</l>
<l>e sforzerommi di trattarla in modo,</l>
<l>che ognun conoscerà che l'abbiam cara,</l>
<l>sì come primogenita figliuola:</l>
<l>sendo la prima che in Italia avemo.</l>
<l>Poi farò noto al correttor del mondo</l>
<l>le grate liberal vostre parole:</l>
<l>che certo non saran senza mercede.</l>
<l>I Gotti ancor che per presidio avete</l>
<l>saran lasciati a suo piacere andarsi,</l>
<l>per non disdire a la dimanda vostra.</l>
<l>Così rispose, e poi chiamò Traiano</l>
<l>con Aquilino, e disse este parole:</l>
<l>Signori, e' sarà buon che voi torniate</l>
<l>dentr'a Brandizio senza far dimora</l>
<l>per prendere il possesso de la terra</l>
<l>e preparar le stanze, perciò ch'io</l>
<l>voglio venirvi, ed alloggiarvi dentro,</l>
<l>prima ch'a questo dì s'asconda il sole.</l>
<l>Come i baroni udir queste parole,</l>
<l>senz'altro replicar si dipartiro</l>
<l>con quattro validissime coorti,</l>
<l>e se n'andor ne la città renduta.</l>
<l>Quivi Aquilin, che governava il tutto</l>
<l>perché Traiano er'ito entr'al castello,</l>
<l>pose a l'antica porta di Misagno</l>
<l>Tarmuto, e seco due centurie intere;</l>
<l>a la porta di Leccie ancor ne pose</l>
<l>due, sotto il buon governo di Catullo:</l>
<l>poi messe a l'altre porte de la terra</l>
<l>una sola centuria per ciascuna,</l>
<l>che Arasso e Faniteo n'avean la cura.</l>
<l>E fatto questo, venne in su la piazza</l>
<l>e menò seco il resto de la gente,</l>
<l>ove fermò l'imperïal bandiera.</l>
<l>Poscia mandò Gualtier fuor de la porta</l>
<l>a dire al capitan come ogni cosa</l>
<l>s'era essequita, e che potea venirsi</l>
<l>ad ogni suo piacer dentr'a le mura.</l>
<l>Quand'ebbe inteso il capitanio eletto</l>
<l>quell'ambasciata, subito levossi,</l>
<l>poi montò sopra il suo corsier Vallarco,</l>
<l>e lento s'avviò verso la terra.</l>
<l>Molti baroni e principi e signori</l>
<l>e duchi e re l'accompagnaron entro,</l>
<l>e tutti i cittadin gli andaro incontra,</l>
<l>coronati d'ulivo, in veste allagre;</l>
<l>e per le larghe strade onde passaro</l>
<l>pendean tapeti giù da le fenestre,</l>
<l>e bellissime donne eran sovr'essi</l>
<l>gioiose e liete, e con le bianche mani</l>
<l>spargeano un nembo d'odorati fiori.</l>
<l>Le porte ancor de le superbe case</l>
<l>erano aperte, e si vedeano in esse</l>
<l>vaghe fanciulle e pargoletti infanti</l>
<l>cantare insieme con söavi voci:</l>
<l>Sia benedetto il dì ch'a noi vi mena,</l>
<l>e che la dolce libertà n'apporta;</l>
<l>poi le piazze e le strade erano piene</l>
<l>di genti allegre, che cridavan forte</l>
<l>Imperio imperio con romore immenso:</l>
<l>di che 'l gran Belisario entr'al suo petto</l>
<l>molto godeva, e così passo passo</l>
<l>cavalcando n'andò fin a la rocca,</l>
<l>ch'era sotto la guardia di Traiano.</l>
<l>Or quivi giunto subito si volse,</l>
<l>e diè licenza umanamente a tutti,</l>
<l>poscia in quella alloggiò; ma l'altra gente</l>
<l>sparsa albergò per l'onorate case</l>
<l>ove con gran diletto erano accolti;</l>
<l>e quivi riposor tutta la notte,</l>
<l>dormendo fino a l'apparir de l'alba.</l>
<l>Ma come venne la vermiglia aurora</l>
<l>a rimenare il dì sopra la terra,</l>
<l>il capitanio si levò del letto,</l>
<l>e si vestì de i consüeti panni;</l>
<l>poi chiamar fece il principe Aldigieri,</l>
<l>il qual subitamente appresentossi,</l>
<l>e Belisario a lui parlando disse:</l>
<l>Signor, da poi che 'l Re de l'universo</l>
<l>n'ha conceduto ne la prima giunta</l>
<l>questo bel porto e quest'alma cittade</l>
<l>ch'è la chiave d'Italia, possiam dire</l>
<l>che in essa abbiamo omai firmato un piede:</l>
<l>l'altro mi par che in Napoli si ponga,</l>
<l>u' la Scicilia e l'Africa dismonti;</l>
<l>però fia ben che subito n'andiate</l>
<l>con dugento galee nel mar Tirreno</l>
<l>a star presso a quei liti, infin ch'io giunga,</l>
<l>che tosto ivi sarò con tutto 'l campo.</l>
<l>Quest'altre navi poi che ci han condotti</l>
<l>se ne ritorneran verso Durazzo</l>
<l>sotto l'obedïenza di Narsete,</l>
<l>come è 'l voler del nostro alto signore.</l>
<l>Così diss'egli, e 'l principe di Rodi</l>
<l>subito se n'andò verso l'armata,</l>
<l>e seco andava il venerando Paulo</l>
<l>con gli occhi e con le man cennando i luoghi</l>
<l>e i modi da passar Scilla e Cariddi.</l>
<l>I Gotti ch'eran poi ne la cittade,</l>
<l>la matina per tempo se n'andaro</l>
<l>pallidi e stretti, e risguardando intorno.</l>
<l>Temeano sempre di ricever onta:</l>
<l>come fa il prigionier che si ritruova</l>
<l>in carcer tetro condannato a morte,</l>
<l>poi ch'egli ha avuto grazia de la vita</l>
<l>e tratto è fuor de la prigione oscura,</l>
<l>non crede esser sicuro e in libertade</l>
<l>fin che non si ritruova entr'al su' albergo;</l>
<l>così fecean' allor tutti quei fanti,</l>
<l>che mai non si credero esser sicuri</l>
<l>fin che non furo entr'a le lor cittadi.</l>
<l>In questo tempo Ebrimiro se 'n venne</l>
<l>avanti Belisario, e ingenocchiossi:</l>
<l>ma come il capitan seppe chi egli era,</l>
<l>fece levarlo in piedi ed abbracciollo;</l>
<l>onde Ebrimiro a lui parlando disse:</l>
<l>Illustre capitan mastro di guerra,</l>
<l>io sono il primo de le nostre genti</l>
<l>che vengo ad onorarvi ed ubidirvi:</l>
<l>perché il valore e la virtù ch'è in voi</l>
<l>tira ad amarvi ogni persona umana,</l>
<l>e perché ancora il mio maggior disio</l>
<l>è di vedere il correttor del mondo</l>
<l>e dimorar sotto 'l suo degno impero;</l>
<l>però vi priego che non vi dispiaccia</l>
<l>di far ch'io vada a l'alta sua presenza.</l>
<l>Belisario ascoltò con gran diletto</l>
<l>quelle parole, e poscia gli rispose:</l>
<l>Signor, io lodo il bel vostro pensiero,</l>
<l>che certo avete eletto a questa volta</l>
<l>la più salubre e più sicura parte.</l>
<l>Sò che l'imperador v'arà sì caro,</l>
<l>e v'apparecchierà sì larghi onori</l>
<l>e sì bei doni, che sarete sempre</l>
<l>lieto e contento del vïaggio vostro.</l>
<l>Così diss'egli, e poi chiamò Narsete,</l>
<l>e disse a lui queste parole tali:</l>
<l>Or che devete ritornarvi in dietro,</l>
<l>come v'impose il correttor del mondo,</l>
<l>condurrete con voi questo signore,</l>
<l>e l'appresenterete al nostro sire:</l>
<l>e pregherete lui per mie parole</l>
<l>che sia contento di trattarlo in modo,</l>
<l>che disir faccia a tutti gli altri Gotti</l>
<l>di star sugetti al suo divino impero.</l>
<l>Il buon Narsete senz'alcuno indugio,</l>
<l>udito quel parlare, indi partissi,</l>
<l>e se n'andò ne l'ordinate navi:</l>
<l>ne le quali anco Ebrimiro se 'n venne</l>
<l>con Teodinante sua fedel consorte,</l>
<l>e poscia dispiegor le vele al vento;</l>
<l>e tanto navigor, che l'altro giorno</l>
<l>si ritrovaro al porto di Durazzo.</l>
<l>Il vicimperador de l'occidente,</l>
<l>come vide espediti il buon Narsete</l>
<l>e 'l valoroso principe di Rodi,</l>
<l>così propose a gli altri suoi baroni:</l>
<l>Signori, e' sarà buon che noi mandiamo</l>
<l>qualcun de i nostri cavalier pregiati</l>
<l>fuor de la terra, per veder se i Gotti</l>
<l>chiudeno i passi o fan nuova adunanza:</l>
<l>e questi tai ci recheranno ancora</l>
<l>qualche notizia e gusto del paese.</l>
<l>Apena Belisario avea fornite</l>
<l>le sue parole, che levossi in piedi</l>
<l>l'ardito Corsamonte, il qual si offerse</l>
<l>di andare a quella perigliosa impresa:</l>
<l>levossi Achille e si levò Aquilino,</l>
<l>si levò il re Cosmondo e 'l forte Arasso,</l>
<l>levossi Magno e si levò Traiano</l>
<l>con tutta l'altra Compagnia del Sole</l>
<l>e con molti altri capitani eletti;</l>
<l>ognun de' quali con ardita fronte</l>
<l>voleano andare a far quella scoperta.</l>
<l>Allora disse il capitanio eccelso:</l>
<l>Io veggio disiar tanti baroni</l>
<l>d'andare a questa faticosa impresa,</l>
<l>ch'io non vuo' far di loro alcuna scelta;</l>
<l>ma di tutti costor che s'hanno offerto</l>
<l>torremo i nomi, e ponerenli a sorte:</l>
<l>e quattro ne trarrem che in una parte</l>
<l>vadano del paese, e quattro in altra.</l>
<l>E così detto, ognun scrisse il suo nome</l>
<l>e diello al vecchio e venerando Paulo,</l>
<l>che la celada si levò di testa</l>
<l>e posevi entro tutti quanti e' brievi;</l>
<l>poscia squassolla e dimenolla alquanto,</l>
<l>e si rivolse con la faccia a dietro</l>
<l>ed al gran Belisario appresentolla,</l>
<l>che trasse fuori i nomi ad uno ad uno.</l>
<l>Il primo brieve disse il re Cosmondo,</l>
<l>l'altro Massenzo, il terzo fu Aquilino,</l>
<l>Mondello il quarto, il quinto era Lucillo,</l>
<l>Sindosio il sesto, il settimo Catullo,</l>
<l>e l'ultimo era il re de' saraceni.</l>
<l>Come ognun ebbe letta la sua sorte</l>
<l>con occhi allegri, subito s'armaro</l>
<l>e saliro a caval con gran disio:</l>
<l>accompagnati poi fin a la porta</l>
<l>da molti valorosi alti guerrieri,</l>
<l>si poser lieti in quel camino audace.</l>
<l>Ma mentre i quattro primi separarsi</l>
<l>volean da gli altri, venne una donzella</l>
<l>tanto leggiadra e grazïosa in vista,</l>
<l>ch'arebbe accesa ogni gelata mente:</l>
<l>ben era piena di fallaci inganni</l>
<l>quanto alcun'altra mai di quella etade.</l>
<l>Questa mostrossi sconsolata e mesta,</l>
<l>e disse sospirando a quei baroni:</l>
<l>Voi mi parete cavalieri eccelsi,</l>
<l>di gran valore e di pietade adorni:</l>
<l>però prendo ardimento di pregarvi</l>
<l>che m'aiutate in questo mio bisogno!</l>
<l>Io fui figliuola già d'una gran donna</l>
<l>signora del paese di Bitonte,</l>
<l>che maritommi al duca di Crotone;</l>
<l>e diedemi per dote un solo anello</l>
<l>di pregio estremo, e di valore immenso.</l>
<l>Questo avea tal virtù, che s'io il basciava</l>
<l>e poi toccava ogni qualunque cosa,</l>
<l>quella si convertiva in seta o in oro</l>
<l>o in tutto quel ch'i' avea dentr'al pensiero.</l>
<l>Or io tornando al dolce mio terreno</l>
<l>per rivedere i miei con questo anello,</l>
<l>ch'io nol lasciava mai da me lontano,</l>
<l>passai vicina ad una bella fonte;</l>
<l>e veduta ch'io l'ebbi, ivi discesi</l>
<l>per bere, e l'anel presi e lo basciai,</l>
<l>volendo farmi un'ottima bevanda;</l>
<l>ma mentre che volea toccar con esso</l>
<l>l'acqua del fonte, e trarmi ivi la sete,</l>
<l>mi sopravenne un cavaliere armato</l>
<l>con dui giganti, e con orribil voce</l>
<l>sì mi sgridaro, ch'io lasciai l'anello</l>
<l>cadermi per timor ne la fontana.</l>
<l>Poi quei crudeli mi tiraro indietro,</l>
<l>né voller più ch'io m'appressasse ad essa;</l>
<l>ond'io per non lasciar sì ricca gioia</l>
<l>qui mi rimasi, e vo cercando aiuto:</l>
<l>e s'alcun mi sarà tanto cortese</l>
<l>ch'atterri il cavaliere, ond'io racquisti</l>
<l>la mia sì cara e prezïosa gemma,</l>
<l>i' sarò più di lui che di me stessa.</l>
<l>Così diss'ella, e tutti quei baroni</l>
<l>s'acceser d'un disio troppo fervente</l>
<l>di far piacere a sì leggiadra donna,</l>
<l>onde ognun le facea promesse larghe;</l>
<l>e fuvvi alcun di lor che si pensava</l>
<l>di guadagnar quel virtüoso anello,</l>
<l>e lasciar la donzella a gli altri amanti.</l>
<l>Così, chi d'avarizia e chi d'amore</l>
<l>spronato, lieti s'avviaro insieme</l>
<l>dietro a le poste de le belle piante:</l>
<l>ed arrivaro in un fiorito prato</l>
<l>cinto di pini a lato a una fontana,</l>
<l>presso a la quale un cavalier sedea</l>
<l>con l'arme indosso e con la spada al fianco;</l>
<l>ma l'elmo gli giacea davanti i piedi.</l>
<l>Questi, come venir vide i baroni,</l>
<l>si levò ritto in piè, che parve un orso,</l>
<l>e prese l'elmo, e se lo pose in testa:</l>
<l>poscia il destrier ch'era legato a un pino</l>
<l>sciolse, e saltò d'un salto in su la sella</l>
<l>e prese in man la sua robusta lancia;</l>
<l>e gli andò contra arditamente e disse:</l>
<l>Audaci cavalier, se voi volete</l>
<l>ire al vostro camino, eccovi il ponte:</l>
<l>e non calcate le mie tener'erbe,</l>
<l>che forse vi porian parere amare.</l>
<l>Massenzo gli rispose: Aspro barone,</l>
<l>cercar volemo dentro a quella fonte</l>
<l>d'un vago anello, e darlo a questa donna,</l>
<l>senza aver tema de le tue minaccie.</l>
<l>La fonte disse, alcun non può toccare</l>
<l>se non pruova il valor de le mia lancia.</l>
<l>Io mi dimando Faulo, e son figliuolo</l>
<l>del grande Iperbio ch'è signor di Bari:</l>
<l>e la sorella mia, ch'ha nome Acratia,</l>
<l>ed ha potere estremo in queste parti,</l>
<l>armato mi tien qui la notte e 'l giorno</l>
<l>con dui giganti, sol perch'io non lasci</l>
<l>a labbro umano mai gustar quell'onde.</l>
<l>E però se volete entro cercarvi,</l>
<l>converrà che ciascun si pruovi meco,</l>
<l>e s'io l'abbatto, resti mio prigione:</l>
<l>ma s'ei mi vince, io lascio in suo domino</l>
<l>me stesso ed i giganti e la fontana.</l>
<l>Questo patto per Dio non mi dispiace,</l>
<l>disse Massenzo, e volse il suo destriero</l>
<l>credendo porlo in terra al primo colpo:</l>
<l>ma fu l'effetto al suo pensier diverso.</l>
<l>Faulo si volse anch'egli, e preso campo</l>
<l>si vennero a incontrar con l'aste basse,</l>
<l>ed ambi si colpiro in mezzo i scudi:</l>
<l>e feceno un rumor tanto profondo,</l>
<l>che tutto 'l prato gli tremava intorno.</l>
<l>Come quando s'incontra in mezz'al mare</l>
<l>Garbino e Greco, onde con gran rimbombo</l>
<l>si muove l'acqua, e s'urta onda con onda</l>
<l>mandando verso 'l ciel la schiuma bianca;</l>
<l>così fér quei baroni, e la gran lancia</l>
<l>del fier Massenzo andò volando in pezzi:</l>
<l>ma Faulo in Ligridonia risguardando,</l>
<l>ch'era quella fallace damigella</l>
<l>che indusse i cavalieri a la battaglia,</l>
<l>prese tanto vigor, che a viva forza</l>
<l>andar convenne il buon Massenzo a terra.</l>
<l>Com'egli si trovò disteso al prato,</l>
<l>rimase stupefatto entr'al suo petto,</l>
<l>e salì tosto arditamente in piedi;</l>
<l>poi disse a Faulo: Cavalier valente,</l>
<l>secondo il nostro patto, i' son prigione:</l>
<l>ma se non fosse per servar la fede,</l>
<l>che m'è più cara che la propria vita,</l>
<l>ancor vorrei mostrar ch'io non son vinto.</l>
<l>Così diss'egli, e la tagliente spada</l>
<l>prese poi per la punta e appresentolla</l>
<l>a Faulo vincitore, ed ei la tolse;</l>
<l>e diè Massenzo in guardia a i suoi giganti,</l>
<l>che con catene forti lo legaro.</l>
<l>Quando vide Aquilin legar Massenzo</l>
<l>tutto s'accese di vergogna e d'ira,</l>
<l>e disse: Aspetta cavalier, ch'io vengo</l>
<l>a scior con questa lancia il mio compagno.</l>
<l>E così detto volse il suo destriero</l>
<l>e prese campo, e s'assettò ne l'arme,</l>
<l>e Faulo vincitor fece altretanto:</l>
<l>poi l'un ver l'altro con la lancia in resta</l>
<l>correndo fieramente si colpiro;</l>
<l>ma come l'asta del superbo Faulo,</l>
<l>ch'era incantata, diede ad Aquilino,</l>
<l>subito lo mandò disteso a l'erba,</l>
<l>e fu fatto prigion da i dui giganti.</l>
<l>Dietro a costui fu preso a simil giostra</l>
<l>Mondello il forte e 'l forte re Cosmondo,</l>
<l>il bel Sindosio e 'l giovane Lucillo;</l>
<l>né l'accorto Catullo ebbe riparo</l>
<l>che non andasse trammortito al piano.</l>
<l>Quando ciò vide il re de' Saraceni,</l>
<l>che sol di quei compagni era rimaso,</l>
<l>non curò di provarsi in quella giostra,</l>
<l>ma volse il velocissimo corsiero;</l>
<l>e quel spronando e rallentando il freno</l>
<l>corse subitamente inver la terra.</l>
<l>In questo mezzo il scelerato Faulo</l>
<l>chiamò Talpone e cento altri sergenti</l>
<l>ch'erano in una casa ivi vicina</l>
<l>parati e pronti ad ogni suo comando,</l>
<l>e disse a lui queste parole tali:</l>
<l>Talpon, tu vedi quei baroni armati;</l>
<l>menali a Gnatia, a l'alta mia sorella,</l>
<l>incatenati sopra i lor destrieri;</l>
<l>e dille come io gli ho giostrando presi</l>
<l>e glie li mando, ed ho speranza ferma</l>
<l>in brieve tempo ancor prenderne tanti,</l>
<l>ch'empier potrà l'amato suo giardino.</l>
<l>Così comandò Faulo, e quei sergenti</l>
<l>non udir già le sue parole indarno,</l>
<l>ma se n'andor co i cavalier prigioni</l>
<l>de là dal ponte a ritrovar la maga.</l>
<l>In questo tempo l'affannato Areto</l>
<l>giunse a Brandizio, e benché molta gente</l>
<l>gli dimandasse nuova de i compagni,</l>
<l>ei nulla rispondeo fin che non venne</l>
<l>avanti Belisario, ove disceso</l>
<l>del suo destriero a lui narrò quel caso</l>
<l>e la presura de i baroni eletti.</l>
<l>Come ebbe il capitan questa novella,</l>
<l>divenne adolorato entr'al suo petto,</l>
<l>e due pensier gli andaron per la mente:</l>
<l>l'un era di mandar parte del campo</l>
<l>con un legato, e circondar quel prato</l>
<l>e prender Faulo e i fieri suoi giganti;</l>
<l>l'altro fu che l'ardito Corsamonte,</l>
<l>ch'era il miglior guerrier che fosse in terra,</l>
<l>con tre buon cavalieri in compagnia</l>
<l>andasse a fare ogni possibil pruova</l>
<l>di liberare i cari suoi compagni:</l>
<l>e tal partito a lui parve più degno, </l>
<l>perciò che l'altro ancor poteva farsi</l>
<l>se Corsamonte fosse andato indarno.</l>
<l>Onde chiamato il gran duca de i Sciti</l>
<l>narrò la presa a lui di quei baroni,</l>
<l>e lo pregò che andasse a liberarli:</l>
<l>ed ei rispose arditamente, e disse:</l>
<l>Veramente signor, molto mi dolve</l>
<l>quando vid'io che la mia dura sorte</l>
<l>non m'avea tratto fuor con quei guerrieri:</l>
<l>ma quale è quel sì pellegrino ingegno</l>
<l>che sappia indivinar ciò che gli è buono?</l>
<l>Or ecco in gran diletto s'è rivolto</l>
<l>quel che mi spiacque e m'aggravava tanto.</l>
<l>Poi che novellamente son chiamato</l>
<l>da sì raro giudizio a tanta impresa,</l>
<l>non vedo l'ora di trovarmi a petto</l>
<l>con quell'altero e di combatter seco,</l>
<l>però ch'io spero aver vittoria grande:</l>
<l>e non ritornerò dentr'a le mura</l>
<l>che arò con meco i miei fedeli amici.</l>
<l>Così diss'egli; e Belisario a questo</l>
<l>soggiunse: I' so che 'l vostro alto valore</l>
<l>potria far anco più difficile opra.</l>
<l>Andate adunque, e menerete vosco</l>
<l>il buon Traiano ed il cortese Achille,</l>
<l>e 'l savio Areto che vi guidi al prato.</l>
<l>Disse alor Corsamonte: Io non saprei</l>
<l>trovare al mondo compagnia migliore.</l>
<l>E prese a braccio il callido Traiano,</l>
<l>e se n'andaro insieme al loro albergo</l>
<l>per porsi l'armi e gir verso la fonte.</l>
<l>Mentre poi che ciascun di lor s'armava,</l>
<l>venne l'angel Palladio, ch'avea presa</l>
<l>la vera effigie del canuto Paulo,</l>
<l>e salutolli, e poi così gli disse:</l>
<l>Io non so bene, altissimi guerrieri,</l>
<l>se voi sapete ciò che avete a fare,</l>
<l>ed in che loco periglioso andiate.</l>
<l>Sapiate prima come quella fonte</l>
<l>si dimanda la fonte del sanaio,</l>
<l>e nacque da le lacrime di Areta,</l>
<l>ch'era molto onorata in questi luoghi.</l>
<l>Ella avea per nipote una donzella</l>
<l>nominata Sinesia, ch'era figlia</l>
<l>di Andrologo e de l'alta Calimnesta,</l>
<l>ed era cara a lei come figliuola.</l>
<l>Or questa giovinetta a morte venne</l>
<l>per l'insidie d'Acratia, a cui fu detto</l>
<l>che la sua terra e 'l vago suo giardino</l>
<l>doveano per Sinesia esser summersi:</l>
<l>onde mandò il fratello a darli morte,</l>
<l>il quale ascoso in una oscura macchia</l>
<l>l'accolse di saetta in mezzo il cuore.</l>
<l>E l'infelice Areta, che la vide</l>
<l>iacersi morta in quello erboso prato,</l>
<l>tanto la pianse, che 'l Signor del cielo</l>
<l>n'ebbe pietade e quel bel corpo estinto</l>
<l>con le lagrime sue converse in fonte:</l>
<l>e gli donò virtù che chiunque beve</l>
<l>di sì dolce acqua, tutto si risana,</l>
<l>onde è detta la fonte del sanaio;</l>
<l>e giova ancor quella santissim'onda</l>
<l>contra ogni incanto, e ratto lo dissolve.</l>
<l>Acratia poi com'ebbe inteso questo,</l>
<l>mandò il fratello e molta gente seco,</l>
<l>che prese Areta e quattro sue figliuole,</l>
<l>e tienle ancora in prigionia distrette.</l>
<l>Dapoi pose per guardia de la fonte</l>
<l>il detto suo fratel ch'ha nome Faulo,</l>
<l>con Dolone e Crisonio, aspri giganti:</l>
<l>a cui comandato ha che veglin sempre</l>
<l>la notte e 'l dì perché nessun non beva</l>
<l>né tocchi pur quella mirabil acqua.</l>
<l>Ella poi diede a Faulo una armatura</l>
<l>tutta incantata ed un destrier fatato</l>
<l>che da l'umane ingiurie lo diffende;</l>
<l>ed agli data una robusta lancia</l>
<l>che fa cadere a terra ognun che tocca,</l>
<l>ed una spada ancor che smaglia ogni arme,</l>
<l>e come piombo la divide e parte.</l>
<l>Poscia gli ha fatto avere una donzella</l>
<l>per moglie, di bellissima presenza:</l>
<l>che come guarda in lei, prende tal forza</l>
<l>che nulla cosa al suo contrasto dura.</l>
<l>Questo Faulo dipoi con sì fort'armi</l>
<l>ha presi i nostri cavalier pregiati;</l>
<l>e s'ancor tu vorrai combatter seco,</l>
<l>Corsamonte gentil, non gioveranti</l>
<l>l'animo ivitto e le feroci membra,</l>
<l>che vinto rimarrai da quello incanto.</l>
<l>Ma se v'andrai col modo che dirotti,</l>
<l>arai vittoria, e con eterno onore</l>
<l>darai salute a i presi tuoi compagni.</l>
<l>Prima farai che Ligridonia resti</l>
<l>lontana, sì che Faulo in lei non possa</l>
<l>fermar la vista: ché mirando in ella</l>
<l>non lo potrebbe superare il mondo.</l>
<l>Poi piglia questo scudo e questo elmetto</l>
<l>che tinti fur ne l'acqua del sanaio,</l>
<l>contra li quali non aran potere</l>
<l>l'empia sua spada e l'incantata lancia:</l>
<l>ma guarda ben ch'ei non ti tocchi altrove.</l>
<l>Tu poi,Traiano, in quel che si combatte</l>
<l>cercherai di pigliar l'acqua del fonte:</l>
<l>il che tu potrai far, correndo ad esso</l>
<l>come da quel si partano i giganti;</l>
<l>e presa che l'arai con le tue mani</l>
<l>gettala in fronte a Faulo, che vedrai</l>
<l>quindi risorger la vittoria vostra.</l>
<l>Come ebbe detto questo, l'elmo e 'l scudo</l>
<l>pose giù in terra, e subito spario</l>
<l>sì leggiermente che ciascun conobbe</l>
<l>ch'egli era un messaggier del paradiso;</l>
<l>onde in Traiano e 'n Corsamonte fece</l>
<l>diversi effetti quel celeste messo:</l>
<l>Traian si rallegrò, ma Corsamonte</l>
<l>non dimostrò di ciò molto diletto,</l>
<l>e disse: Veramente a me non piace</l>
<l>vincer con artificio e con inganni,</l>
<l>ma per viva virtù, per viva forza:</l>
<l>però prender tu pòi lo scudo e l'elmo</l>
<l>che ha qui recati il messaggier del cielo,</l>
<l>ch'io no i voglio portar, né voglio usarli.</l>
<l>Così diss'egli, e 'l callido Traiano</l>
<l>di questo suo voler molto si dolse;</l>
<l>poi disse: Almo baron, tu prendi errore,</l>
<l>al mio parere, a non voler pigliare</l>
<l>il buon soccorso che dal ciel t'è dato.</l>
<l>Già non è male usare ingegni e fraudi</l>
<l>contra il nimico suo, pur che si vinca:</l>
<l>ché più la fraude il vincitore onora</l>
<l>che non onora la fortezza il vinto.</l>
<l>Poi, se tu lasci il ben che 'l ciel ti porge,</l>
<l>il Signor de là su poria sdegnarsi,</l>
<l>né più voler ne' tuoi bisogni udirti.</l>
<l>Così disse Traiano, e poscia prese</l>
<l>le diffese del petto e de la testa</l>
<l>ch'avea recate il messagier divino;</l>
<l>dapoi, venuto Areto e 'l forte Achille,</l>
<l>montaro in sella tutti, e se n'andaro</l>
<l>verso l'antica porta di Misagno:</l>
<l>né molto s'allongor per quella strada,</l>
<l>che Ligridonia con söave aspetto</l>
<l>e nuovi inganni se gli fece incontra;</l>
<l>ma non conobbe il re de' Saraceni,</l>
<l>perché cangiato avea 'l destriero e l'arme.</l>
<l>Esso ben lei conobbe, e disse a gli altri:</l>
<l>Questa è quella fallace damigella</l>
<l>che mal condusse i cavalieri al prato.</l>
<l>Ma Traian gli cennò, ponendo il dito</l>
<l>sopra la bocca, e 'l saracin si tacque.</l>
<l>Ed ella andando appresso a Corsamonte</l>
<l>incominciò parlarli in tal maniera:</l>
<l>Illustre cavaliero, io vi dimando</l>
<l>aiuto a questo mio periglio estremo.</l>
<l>Io fui figliuola del signor di Trani,</l>
<l>e me n'andava a Taranto a marito;</l>
<l>ed avea meco un unico fratello,</l>
<l>il più caro donzel ch'Italia alberghi:</l>
<l>quando trovammo un cavalier fellone,</l>
<l>che sta di là dal ponte in una rocca.</l>
<l>Ei prese quel garzone a tradimento,</l>
<l>e mi minaccia ancor, s'io non gli recco</l>
<l>subitamente una gran salma di oro,</l>
<l>che vivo lo farà mangiare a i cani:</l>
<l>ed io lassa non l'ho, sì che non spero</l>
<l>mai più vedere il dolce mio fratello</l>
<l>se qualche buon guerrier per forza d'arme</l>
<l>no 'l toglie da le man di quel crudele.</l>
<l>Però vi priego, cavalier soprano,</l>
<l>che pigliate per me questa fatica:</l>
<l>ché da mio padre arete immensi doni,</l>
<l>ed io vostra sarò mentre ch'io viva.</l>
<l>Così diss'ella, e i suoi sospiri ardenti,</l>
<l>il vago aspetto e 'l suo parlar suave</l>
<l>ebber tal forza in Corsamonte ardito,</l>
<l>che 'l precetto divin pose in oblio:</l>
<l>e ratto acceso di fervente amore</l>
<l>pensò di guadagnar quella donzella,</l>
<l>onde si offerse pronto al suo servigio,</l>
<l>e se n'andò con lei di là dal ponte.</l>
<l>Traian dolente il richiamava indarno</l>
<l>ma Corsamonte non l'udia, ch'avea</l>
<l>da quel fiero disio chiuse l'orecchie;</l>
<l>e Ligridonia, poi che tanto bello</l>
<l>il vide, si pensò con questo inganno</l>
<l>condurlo a poco a poco entr'al palazzo</l>
<l>d'Acratia, e qui tenerlo a suo comando:</l>
<l>onde con sguardi e con parole dolci</l>
<l>seco il menava, e caminavan forte,</l>
<l>che parean navi spinte da buon vento,</l>
<l>tal che da gli occhi lor si dileguaro.</l>
<l>Traian rimase con dolore immenso,</l>
<l>giudicando il baron perduto e morto,</l>
<l>poi che seguir volea quella sirena;</l>
<l>e come quando il mar con onda sorda</l>
<l>si turba, e dentro a sè tutto s'annera,</l>
<l>ma non si muove in questa parte o in quella</l>
<l>fin che non spira apertamente il vento:</l>
<l>così quel gran baron dentr'al suo petto</l>
<l>stava turbato, e in dui pensier suspeso;</l>
<l>l'uno era di tornarsi entr'a la terra</l>
<l>e dire il tutto a Belisario il grande,</l>
<l>l'altro fu poi di esporsi a quel periglio</l>
<l>per trar gli amici suoi dal duro incanto.</l>
<l>Così pensando, a lui parve esser meglio</l>
<l>seguir l'impresa senza Corsamonte;</l>
<l>a questo ancor spronollo il buon Achille,</l>
<l>che disse a lui queste parole tali:</l>
<l>Almo baron pien d'animo e d'ingegno,</l>
<l>se Corsamonte è disvïato altronde,</l>
<l>non restiam noi di far l'officio nostro:</l>
<l>per ch'io combatterò con quell'altero;</l>
<l>e s'egli avesse ben le man di fuoco,</l>
<l>le man di fuoco e 'l cuor di ferro ardente,</l>
<l>m'affronterò con lui senza paura,</l>
<l>e spero ancor di riportarne onore.</l>
<l>Così gli disse Achille, e 'l buon Traiano</l>
<l>rispose: Cortesissimo barone,</l>
<l>tu non intendi la mirabil arte</l>
<l>di quest'incanto, e in che consista il fatto.</l>
<l>Pur, se combatter vuoi, piglia quest'elmo</l>
<l>e questo scudo, e non temer di morte,</l>
<l>ma desta arditamente il tuo valore.</l>
<l>Io poscia essequirò quell'altre cose</l>
<l>che comandommi il messaggier del cielo.</l>
<l>E così detto, tutti quanti insieme</l>
<l>si dipartiro, e giunsero nel prato</l>
<l>ov'era Faulo a lato a la fontana,</l>
<l>Questi, come gli vide a sè venire,</l>
<l>saltò d'un salto armato su la sella</l>
<l>e gli andò contra con feroce aspetto;</l>
<l>e 'l buon Achille incontro a lui si fece,</l>
<l>e parlando gli disse in questo modo:</l>
<l>Io penso, cavalier pien di virtute,</l>
<l>che presi abbiate alcuni miei compagni;</l>
<l>ond'io vi priego che vogliate darli</l>
<l>in dietro a me, ch'io vi sarò cortese:</l>
<l>e se no 'l fate, io li vorrò per forza.</l>
<l>Forza non conosch'io che me gli tolga,</l>
<l>rispose Faulo; e sono aggiunti in loco</l>
<l>che poco teme di argumento umano.</l>
<l>Se volete però con noi provarvi,</l>
<l>i' son contento: e s'io vi getto in terra</l>
<l>sarete mio prigione, o sarò vostro,</l>
<l>quando m'abbiate voi disteso a l'erba.</l>
<l>Così parlava Faulo, e questo patto</l>
<l>non spiacque punto a l'onorato Achille,</l>
<l>il qual rispose: I' son molto contento</l>
<l>di tal partito, e gli toccò la mano.</l>
<l>Poi volsero i destrieri e preser campo,</l>
<l>e vennersi a incontrar con gran furore.</l>
<l>L'acerbo Faulo con la forte lancia</l>
<l>accolse Achille in mezzo al forte scudo</l>
<l>che l'angelo gli diede, il qual difese</l>
<l>quell'ardito baron dal duro incanto:</l>
<l>né sta sì ferma una robusta quercia</l>
<l>nata e cresciuta in qualche aprica riva</l>
<l>quando è percossa da rabbioso vento,</l>
<l>come allor fece il buon Achille in sella.</l>
<l>E parimente anch'ei percosse Faulo</l>
<l>con la sua lancia in cima de la testa,</l>
<l>e per l'elmo incantato a lui non nocque:</l>
<l>ma ben sopra le groppe del corsiero</l>
<l>lo stese, onde perdeo la staffa manca.</l>
<l>Dapoi rizzossi, e come vide in sella</l>
<l>esser l'incontro suo, tutto s'accese</l>
<l>di sdegno e d'ira, e biastemando disse:</l>
<l>Può fare Iddio che tu non sia caduto?</l>
<l>La tua mala fortuna, o 'l mio destino</l>
<l>t'ha tenuto a caval per ch'io ti faccia</l>
<l>morder la terra e insanguinare il prato.</l>
<l>E detto questo trasse fuor la spada</l>
<l>et andò verso lui con gran fierezza;</l>
<l>e dielli un aspro colpo in su la testa,</l>
<l>credendolo partir fin a le spalle:</l>
<l>ma l'elmo santo lo campò da morte.</l>
<l>Il fiero Achille anch'ei menava spesso</l>
<l>spietati colpi, e tutti erano indarno,</l>
<l>ché l'aversario suo possente e forte</l>
<l>da l'incantate piastre era diffeso.</l>
<l>In questo tempo l'angelo dal cielo</l>
<l>venne a la fonte, in forma di valetto:</l>
<l>e parea che furasse i forti scudi</l>
<l>e le mazze e le spade a quei giganti,</l>
<l>e le portasse via di là dal ponte;</l>
<l>ond'essi dietro gli correan cridando</l>
<l>Al ladro, al ladro, or ora i' te ne pago;</l>
<l>e tanto ben fu quella cosa ordita,</l>
<l>che ognun di loro aria giurato certo</l>
<l>di non averle, e pur le aveano a canto:</l>
<l>ma ben coperte d'una nebbia oscura,</l>
<l>che la lor vista non potea vederle;</l>
<l>però gli andavan dietro con furore</l>
<l>cercando d'acquistar quel ch'era seco,</l>
<l>e così andando abbandonar la fonte.</l>
<l>Il che vedendo, il callido Traiano</l>
<l>s'accostò ad essa, e prese con le mani</l>
<l>l'onda divina, e verso Faulo corse:</l>
<l>il qual si volse, e nel medesmo tempo</l>
<l>si sentì l'acqua dar dentr'a la fronte,</l>
<l>onde cridò, con una voce orrenda</l>
<l>tre volte: Ligridonia, Ligridonia,</l>
<l>Ligridonia crudel, perché mi lasci?</l>
<l>Ed ella era da lui tanto lontana,</l>
<l>che non udì quella terribil voce,</l>
<l>e risponder non pote al suo chiamare.</l>
<l>Come poi l'arme ch'egli avea d'intorno</l>
<l>toccate fur da la santissim'onda,</l>
<l>cadder sul prato, ed ei rimase senza:</l>
<l>onde gli nacque al cuor dolore immenso.</l>
<l>Dapoi discese in terra per pigliarle,</l>
<l>e subito il destrier se ne fuggìo:</l>
<l>il che vedendo, disperossi in tutto,</l>
<l>e prese lagrimando la sua spada</l>
<l>per darsi morte con la propria mano.</l>
<l>Questo vedendo, l'onorato Achille,</l>
<l>che giù del suo corsiero era disceso</l>
<l>per combatter con lui senza vantaggio,</l>
<l>lo prese per lo braccio e disse: Adunque</l>
<l>voi volete in voi stesso esser crudele?</l>
<l>non perdiate la speme, perciò ch'io</l>
<l>generato non fui senza pietade:</l>
<l>e sol combatto per aver onore,</l>
<l>non per veder la morte de le genti.</l>
<l>Faulo, come si vide anco impedire</l>
<l>la propria morte, suspirando disse:</l>
<l>Illustre cavaliero, a voi mi rendo,</l>
<l>che così vol la mia fortuna adversa;</l>
<l>e presa la sua spada per la punta</l>
<l>appresentolla a l'onorato Achille.</l>
<l>Achil la tolse, e poi così gli disse:</l>
<l>Non temiate, baron, d'alcun oltraggio.</l>
<l>Fate pur che i diletti miei compagni</l>
<l>vengan qui tosto, ch'io sarò cortese.</l>
<l>Ed egli: E' sono a Gnatia imprigionati</l>
<l>nel bel giardin d'Acratia mia sorella,</l>
<l>né gli potrete aver se non v'andate;</l>
<l>e se v'andate ancor, forse ch'arete</l>
<l>fatica e danno assai nel trarli quindi.</l>
<l>Sdegnossi il forte Achille, e risguardollo</l>
<l>con gli occhi torti, e poi così gli disse:</l>
<l>Sfacciato cavalier, tu pensi adunque</l>
<l>tener gli amici miei legati e presi?</l>
<l>Io ti farò pentir di tanto errore</l>
<l>ben teniroti vivo infin ch'io gli abbia;</l>
<l>poi si farà di te quel che conviensi</l>
<l>a così vile e perfido prigione.</l>
<l>E detto questo, subito legollo</l>
<l>con le catene de la briglia a un pino.</l>
<l>Era de là dal ponte una gran torre,</l>
<l>cinta di fossi e di superbe mura,</l>
<l>la quale avean quella mattina i Gotti</l>
<l>lasciata, e v'era una sol vecchia dentro,</l>
<l>povera, e che vivea de le sue mani.</l>
<l>Quivi l'angel Palladio a poco a poco,</l>
<l>mostrando di fuggir, guidò i giganti;</l>
<l>e 'l prudente Traian, che gli avea visti</l>
<l>con quel valetto andar de là dal ponte,</l>
<l>gli tenne dietro, per veder se questo</l>
<l>fosse un inganno, o se facean ritorno.</l>
<l>Ma come giunto fu su 'l ponte, vide</l>
<l>l'angel Palladio uscir fuor de la rocca,</l>
<l>che parea proprio un cavaliere errante;</l>
<l>che disse a lui queste parole tali:</l>
<l>Entra, savio guerrier, nel bel castello</l>
<l>che fu staman da i Gotti abandonato</l>
<l>con tanta fretta, che lasciaron ivi</l>
<l>e molte vittüarie e molte robbe.</l>
<l>Quivi vedrai che i perfidi giganti</l>
<l>si son per sè medesmi imprigionati.</l>
<l>Così disse, e disparve come un vento:</l>
<l>onde rimase il buon Traiano allegro,</l>
<l>ché ben conobbe il messaggier del cielo.</l>
<l>E subito n'andò dentr'a la porta</l>
<l>de l'alta rocca che trovossi aperta;</l>
<l>e vide una vecchietta che sedeva</l>
<l>presso l'entrata, e che filava lana:</l>
<l>la qual veduti non avea i giganti,</l>
<l>perché d'oscura nebbia eran coperti;</l>
<l>ma ben vide Traiano, e in piè levossi</l>
<l>timida, e fece riverenza a lui,</l>
<l>ed ei le dimandò con tai parole:</l>
<l>Ditemi, madre mia, che gente alberga</l>
<l>in questo bel castello ove voi siete?</l>
<l>Ed ella prestamente gli rispose:</l>
<l>Signor, qui solean star cinquanta Gotti;</l>
<l>ma questa man per tempo se n'andaro,</l>
<l>e mi lasciaro, come voi vedete,</l>
<l>sola, per guardia di sì gran fortezza.</l>
<l>Il buon Traian sorrise, e disse: Adunque</l>
<l>voi lascierete a me questa alta rocca,</l>
<l>che molto meglio guarderolla, e forse</l>
<l>vi farò compagnia non manco buona</l>
<l>di quella che facea quell'altra gente.</l>
<l>E detto questo, si fé dar le chiavi</l>
<l>del gran castello, e ricercandol tutto</l>
<l>vide serrati in un serraglio oscuro</l>
<l>i dui giganti, e chiuse lor la uscita,</l>
<l>sì che più non poteano indi partirsi.</l>
<l>Dapoi tornossi a l'onorato Achille</l>
<l>ed ad Areto, e disse come avea</l>
<l>vista una torre, e i dui giganti presi,</l>
<l>che saria buona ancor da porvi Faulo;</l>
<l>e tutto gli narrò ciò che avea fatto,</l>
<l>che fu giocondo a quei baroni eletti.</l>
<l>Poi sciolser Faulo dal fronduto pino</l>
<l>subitamente, e lo condusser ivi,</l>
<l>e lo rinchiuser ne l'estremo fondo</l>
<l>de la più forte e inespugnabil torre.</l>
<l>Or mentre che facean questi negozi</l>
<l>vi sopragiunse l'ombra de la notte:</l>
<l>Onde per non tornar dentr'a la terra</l>
<l>senz'aver sprigionati i lor compagni</l>
<l>rimaser quivi ad aspettar l'aurora. </l>
</lg>
<trailer>FINE DEL QUARTO LIBRO</trailer>
</div1>
<div1 type="libro">
<head>IL QUINTO LIBRO</head>
<head>DE LA ITALIA LIBERATA DA GOTTHI</head>
<argument><p>Il Quinto piglia Acratia e solve Areta.</p></argument>
<lg type="non-definito">
<l>Quel sommo Re che tempera e governa</l>
<l>ciò che 'l ciel cuopre e che circonda il mare</l>
<l>se ne sedea nel suo dorato seggio</l>
<l>posto ne l'alto pavimento, ch'era</l>
<l>fitto co i chiodi suoi di lucid'oro,</l>
<l>ed avea intorno le sustanze eterne;</l>
<l>quando, volgendo ne l'Italia afflitta</l>
<l>gli occhi divini, umanamente disse:</l>
<l>Or ch'è propinquo il destinato tempo</l>
<l>da por l'antica Esperia in libertade,</l>
<l>sarà ben fatto che si sciolga Areta,</l>
<l>e la superba Acratia s'imprigioni.</l>
<l>Però, Palladio mio, prenderai cura</l>
<l>di far che quei baron ch'han preso Faulo</l>
<l>faciano ancor questa lodata impresa,</l>
<l>ch'agevol le sarà, se tu gli insegni.</l>
<l>Discendi adunque prestamente in terra,</l>
<l>e dagli il modo da fornir tal opra.</l>
<l>Così parlava il Re de l'universo;</l>
<l>quando l'angel Sofronio a lui si volse</l>
<l>e disse: O Padre eterno, onde procede</l>
<l>tutto quel ben di che s'adorna il mondo,</l>
<l>deh fate ancor che l'impudica Gnatia,</l>
<l>ricetto d'ogni vizio, si summerga,</l>
<l>né di quella si truovi altro che 'l nome.</l>
<l>I' pur v'udi' narrar che a questo fine</l>
<l>l'avea dannata la giustizia eterna:</l>
<l>fate che 'l suo destino ora s'adempia.</l>
<l>Così dicea quell'angelo modesto;</l>
<l>al cui parlare il gran Motor del cielo</l>
<l>piegò la fronte, e sorridendo disse:</l>
<l>Veramente, Sofronio, amor ti spinge</l>
<l>di vero bene e di lodevoli opre</l>
<l>a portar odio a quella avara terra,</l>
<l>nido di tradimenti e di menzogne</l>
<l>e nimica mortal d'ogni virtute.</l>
<l>I' son contento ch'ella sia summersa.</l>
<l>E detto questo, la divina testa</l>
<l>mosse, affirmando, e fé tremare il mondo;</l>
<l>dapoi si volse al gran Nettunnio e disse:</l>
<l>Nettunio, tu che siedi al bel governo</l>
<l>di tutta l'acqua che s'accolge in mare,</l>
<l>come tu vedi esser disciolta Areta</l>
<l>esci con gran furor sopra quei liti,</l>
<l>e fa' che Gnatia tutta si summerga,</l>
<l>tal che di lei non resti altro che 'l nome.</l>
<l>Così fu detto a quei celesti messi;</l>
<l>onde l'angel Palladio in un momento</l>
<l>si pose due grand'ali in su le braccia</l>
<l>e due minor presso a l'estreme piante,</l>
<l>e scese in terra giù come un baleno:</l>
<l>a la cui scesa le compresse nebbie</l>
<l>si dilattaro, e serenossi il cielo.</l>
<l>Poi sotto forma del canuto Paulo</l>
<l>venne a Traiano ed al cortese Achille,</l>
<l>che allora allor gli avea lasciati il sonno,</l>
<l>e dolcemente ragionando disse:</l>
<l>Prudenti cavalier mastri di guerra,</l>
<l>io m'allegro con voi ch'abbiate preso</l>
<l>l'astuto Faulo e i perfidi giganti.</l>
<l>Ma dove è Corsamonte, e gli altri sette</l>
<l>che Faulo avea pigliati appresso 'l fonte?</l>
<l>Perché non son con voi? Dove son iti?</l>
<l>Rispose allora il callido Traiano:</l>
<l>Savio signore onor de l'età nostra,</l>
<l>Corsamonte n'andò con quella donna</l>
<l>che pria condusse i cavalieri al prato,</l>
<l>sì che di lui non penso altro che male.</l>
<l>Gli altri baroni poi, m'ha detto Faulo</l>
<l>che si trovano a Gnatia impregionati</l>
<l>nel bel giardin d'Acratia sua sorella,</l>
<l>né si potranno aver se non v'andiamo:</l>
<l>e se v'andiamo ancor, pensa che aremo</l>
<l>fatica e danno assai nel trarli quindi.</l>
<l>Pur ardo d'un disio troppo fervente</l>
<l>di girvi; ma non ho chi mi vi guidi.</l>
<l>L'angel Palladio poi così gli disse:</l>
<l>Almo baron che mai non siete sazio</l>
<l>d'acquistar gloria e di pigliar fatiche,</l>
<l>se voi volete andare a tanta impresa</l>
<l>mi v'offerisco esser la vostra guida:</l>
<l>ch'altre volte son stato in quel paese,</l>
<l>e nel giardino ancor di quella maga:</l>
<l>di cui poco mancò che non restassi</l>
<l>anch'io prigion, ma liberommi Areta,</l>
<l>che m'insegnò com'io dovea partirmi.</l>
<l>Lasciate adunque a guardia de la rocca</l>
<l>il re de' Saraceni, e voi venite</l>
<l>meco, e recate ancor quei doi fiaschetti</l>
<l>di stagno così bel che par d'argento;</l>
<l>poi vi dirò ciò che n'arete a fare.</l>
<l>Così disse Palladio e i dui baroni</l>
<l>non udir già quelle parole indarno,</l>
<l>ma se n'andor con lui verso 'l sanaio;</l>
<l>e giunti quivi, l'angelo gli fece</l>
<l>spogliarsi tutti i consüeti panni,</l>
<l>e poscia entrar ne la santissim'acqua</l>
<l>e con essa lavar tutte le membra:</l>
<l>poi dire inverso il sol quete parole:</l>
<l>O bel occhio del ciel che vedi il tutto</l>
<l>e 'l tutto intendi, allumaci le menti</l>
<l>con la virtù che t'ha concessa Iddio,</l>
<l>tanto che noi possiam con qualche ingegno</l>
<l>trarre i presi baron dal duro incanto.</l>
<l>Come ebber detto questo, si levaro</l>
<l>in piedi, e si vestiro i panni e l'armi,</l>
<l>d'indi i fiaschetti empier di liquid'onda;</l>
<l>e poi che gli ebber posti a i loro arcioni</l>
<l>salirono a caval leggieri e destri</l>
<l>come se fusser dui pennuti ucelli,</l>
<l>e seguitaron la divina scorta:</l>
<l>la qual messe un vigor ne i lor destrieri,</l>
<l>ed una lena tal, che givan forte</l>
<l>per quella strada come avesser ali;</l>
<l>e pareva a i baron che andasser lenti,</l>
<l>tant'era il moto lor söave e queto.</l>
<l>Or così andando l'angelo gli disse:</l>
<l>Prudenti cavalier mastri di guerra,</l>
<l>voi non sapete il sito del giardino</l>
<l>d'Acratia, e come in quel si soglia intrare.</l>
<l>Io vel dirò, perciò ch'il vidi tutto</l>
<l>allor che d'indi liberommi Areta.</l>
<l>Venendosi da Roma inver levante,</l>
<l>ne la città di Gnatia a man sinistra</l>
<l>siede un bel prato, che trecento braccia</l>
<l>è largo tutto, e cinquecento è lungo.</l>
<l>Questo è coperto di minuta erbetta,</l>
<l>e circondato ancor d'alti cupressi</l>
<l>che con l'acute cime equidistanti</l>
<l>ascendon verso 'l ciel, che paion mete.</l>
<l>In ogni capo de l'ameno prato</l>
<l>nel mezzo apunto surge una fontana</l>
<l>tra bianchi marmi di purissim'acqua,</l>
<l>che inaffia il suolo e tien l'erbetta verde.</l>
<l>Intorno a queste fonti siedon sempre</l>
<l>bei damigelli e candide donzelle</l>
<l>tenere e fresche e di leggiadro aspetto,</l>
<l>che invitan tutti a ber quell'acqua dolce:</l>
<l>e con le bianche man la porgon loro</l>
<l>in coppe di finissimi cristalli.</l>
<l>Ma chi de l'una beve de le fonti</l>
<l>tanto s'accende di pensier lascivi,</l>
<l>ch'altro non cura poi che balli e canti,</l>
<l>conviti e giuochi e ragionar d'amore:</l>
<l>e vien più molle assai che se lavato</l>
<l>l'avesse in Caria la salmacia limfa;</l>
<l>ma chi beve de l'altra, ha in odio estremo</l>
<l>ogni virtute e ogni virile impresa.</l>
<l>Il lato lungo poi di quel bel prato</l>
<l>ch'è posto di rimpetto al primo ingresso</l>
<l>chiude un gran muro altissimo, e superbo</l>
<l>di finissimi marmi e d'alabastri:</l>
<l>ch'ha in sè tre porte, e quella che è nel mezzo</l>
<l>è tutta d'oro, e di cristallo è l'altra;</l>
<l>la terza è fatta poi di avorio bianco.</l>
<l>Queste tre porte per diversa intrata</l>
<l>spuntano in uno amplissimo cortile</l>
<l>lastricato di porfido e d'ofite,</l>
<l>che ha la medesma simmetria del prato;</l>
<l>e quel cortile è circondato intorno</l>
<l>di larghe logge, con collonne tonde</l>
<l>che son tant'alte quanto è la larghezza</l>
<l>del pavimento, e sono grosse ancora</l>
<l>l'ottava parte e più di quella altezza,</l>
<l>ed han sovr'esse capitei d'argento</l>
<l>tant'alti quanto la colonna è grossa:</l>
<l>e sotto han spire di metal che sono</l>
<l>per la metà del capitello in alto.</l>
<l>Queste sustengon gli epistili immensi,</l>
<l>sopra cui si riposa il palco d'oro.</l>
<l>Or queste logge istorïate sono</l>
<l>di figure gentil, che paion vive.</l>
<l>Quivi è l'amor de la famosa greca</l>
<l>che Troia sosteneo d'esser disfatta</l>
<l>pria che volerla rendere al marito.</l>
<l>Quivi è dipinta ancor la lunga fame</l>
<l>di Lidia, col trovar diversi giuochi</l>
<l>per passar tempo ed ingannare il ventre.</l>
<l>Evvi Sardanapalo e Galïeno,</l>
<l>e le nozze di Ippodame e mill'altre</l>
<l>cose da dar diletto a i riguardanti.</l>
<l>Veggonsi poi per le superbe logge</l>
<l>in molti luoghi cavalieri e dame</l>
<l>prender vari diletti e bei diporti,</l>
<l>ciascun secondo l'appetito loro:</l>
<l>chi giuoca a carte, o a tavoliero, o a dadi,</l>
<l>chi mangia e beve, e chi l'amata donna</l>
<l>tien per la mano, e i suoi pensier le conta;</l>
<l>e tutti son serviti da fanciulli</l>
<l>accorti e presti e da gentil donzelle</l>
<l>che paion messaggier del paradiso.</l>
<l>Da queste quattro logge s'entra poi</l>
<l>per una porta in una sala grande,</l>
<l>e di quella in un'altra: e tutte quante</l>
<l>sono guardate da portieri eletti,</l>
<l>ed han le viste lor sopra verzieri</l>
<l>pieni d'aranzi e d'odorate piante;</l>
<l>in queste sale sono uomini e donne</l>
<l>che si diportan con delizie immense.</l>
<l>D'indi si viene a l'onorata stanza</l>
<l>d'Acratia, ch'ha diversi camerini</l>
<l>con dilicati letti e specchi grandi,</l>
<l>con oro e gemme, e con figure ignude</l>
<l>di marmi e di color che paion vive:</l>
<l>e con tante delizie e tanti odori</l>
<l>e bagni d'acque tiepide e profumi,</l>
<l>che 'l sol non vide mai cosa più molle.</l>
<l>Di questa s'entra sotto due gran logge</l>
<l>fatte di pietre prezïose e d'oro,</l>
<l>tanto leggiadre, e dilicate tanto,</l>
<l>quanto possa pensar persona umana.</l>
<l>L'una ha l'aspetto suo verso levante</l>
<l>con colonne d'argento, e l'altra poi</l>
<l>ha le colonne d'or verso ponente.</l>
<l>Ciascuna d'esse dal suo vago aspetto</l>
<l>possiede un bel giardin, con pure fonti</l>
<l>di limpid'acque che raccolte insieme</l>
<l>fanno laghetti ch'han diversi pesci</l>
<l>piccioli e vaghi e di color d'argento</l>
<l>che van guizzando per le lucid'onde.</l>
<l>Sonovi alcune selve ombrose e piene</l>
<l>di fiere innocue e di loquaci augelli.</l>
<l>Quivi non mancano arbori né frutti</l>
<l>d'ogni maniera né verdissim'erbe</l>
<l>tutte dipinte d'odorati fiori</l>
<l>che non si spengon mai la state o 'l verno.</l>
<l>Da la postrema parte de la stanza</l>
<l>de la superba Acratia è un picciol uscio</l>
<l>che non si vede mai, perché è coperto</l>
<l>da i panni d'oro ond'ella è sempre adorna.</l>
<l>Questo è di ferro e d'ebeno contesto,</l>
<l>e chiuso se ne sta la notte e 'l giorno</l>
<l>con tai puntelli e con sì forti chiavi,</l>
<l>che muover non lo può fortezza umana:</l>
<l>ma sol talora Inopia lo disserra.</l>
<l>Per questo s'esce in una selva orrenda</l>
<l>ove son l'erbe livide, ch'odore</l>
<l>mandano d'assafetida e di solfo;</l>
<l>e questa orribil selva è circondata</l>
<l>d'un gran muro di ferro, e quindi s'esce</l>
<l>per un sol uscio picciolo e coperto</l>
<l>di amare ortiche e di pungenti spine,</l>
<l>ove una vecchia imperïosa siede</l>
<l>con una sferza in man, ch'ognun perquote:</l>
<l>e le percosse sue son tanto amare,</l>
<l>che vanno infino a le midole e a gli ossi.</l>
<l>Per questa porta vi conviene intrare,</l>
<l>se liberar volete i vostri amici:</l>
<l>perché ne l'altre son tanti perigli</l>
<l>e tante guardie e sì sottili incanti,</l>
<l>che non potreste mai cavarne i piedi.</l>
<l>Ma come abbiate tocche le sferzate</l>
<l>de l'empia vecchia, e per l'orribil selva</l>
<l>fatta la via con le taglienti spade,</l>
<l>itene a l'usciolin che vi conduce</l>
<l>ne la stanza d'Acratia, e quel spruzzate</l>
<l>con l'acqua che portate entr'a i fiaschetti,</l>
<l>che lo vedrete per se stesso aprirsi:</l>
<l>e quivi intrando armati a l'improviso,</l>
<l>pigliarete a traverso quelle maghe;</l>
<l>né le lasciate mai, se ben vedete</l>
<l>che sian converse in paventose forme.</l>
<l>Che visto quel che la lor vesta asconde</l>
<l>sen fuggiranno, o vi daranno aiuto.</l>
<l>Mentre che l'angel ragionava questo,</l>
<l>giunsero a Gnatia, ov'era un largo prato</l>
<l>ch'avea quasi nel mezzo un alto faggio</l>
<l>con rami sparsi e con bellissim'ombra.</l>
<l>L'angel seguì parlando: Questa è quella</l>
<l>città d'Acratia che ora vi dicea:</l>
<l>quivi presso a le mura sta nascosto</l>
<l>l'uficio di Metanéa, che è quella vecchia</l>
<l>ch'io v'ho narrato, ch'ha la sferza in mano.</l>
<l>Smontate de i destrieri, ed ivi andate</l>
<l>per trarre i buon guerrier da quella morte:</l>
<l>ite senza timor, ché l'uom ch'è audace</l>
<l>meglio essequisce ogni negozio umano.</l>
<l>E così detto trasse fuor la spada,</l>
<l>e sopra i scudi lor fece una croce:</l>
<l>dapoi sparì da gli occhi lor, volando</l>
<l>su l'alto faggio in forma di colomba;</l>
<l>onde i baron si rallegraron molto,</l>
<l>perché lo vider messaggier del cielo.</l>
<l>Dapoi disceser giù de i lor cavalli</l>
<l>subitamente, e gli legaro al faggio;</l>
<l>e ratto s'avvior verso la macchia,</l>
<l>avendo ognuno il suo fiaschetto a canto</l>
<l>con l'acqua in cui Sinesia era conversa.</l>
<l>Né stetter molto, ch'arrivaro a l'uscio</l>
<l>di Metanéa, la qual sedea sovr'esso;</l>
<l>e come venir vide quei baroni,</l>
<l>guardolli prima, e poi conobbe chiaro</l>
<l>ch'avean ne i scudi la divina insegna,</l>
<l>onde gli disse: Altissimi signori</l>
<l>cari a l'eterno Iddio, quest'è l'entrata</l>
<l>che la grazia del cielo a voi concede;</l>
<l>e mìssei dentro a la ferrata porta:</l>
<l>ma ne l'entrar toccollii in su le spalle</l>
<l>con la sua scurïada, onde sentiro</l>
<l>tanto dolore e sì spietata pena,</l>
<l>che poca più gli aria condotti a morte,</l>
<l>e quasi stetter per cadersi a terra.</l>
<l>Pur andor oltre, e per la selva amara</l>
<l>si fecer via con le taglienti spade:</l>
<l>ma non poter fuggir tutte le spine,</l>
<l>che molte gli passor l'audaci piante.</l>
<l>Al fine andaro a l'uscio, il quale intrava</l>
<l>ne la stanza d'Acratia, e ritrovorlo</l>
<l>chiuso; e però con l'acqua del sanaio</l>
<l>che seco aveano lo spruzzaro, ed esso</l>
<l>divinamente subito s'aperse:</l>
<l>onde intrar entro i dui baroni armati</l>
<l>a l'improviso, con orribil vista.</l>
<l>E come quando in una corte, piena</l>
<l>di pollicini e d'anitre, si calla</l>
<l>il nibbio per carpirne alcun di loro,</l>
<l>con gran paura le galline e i polli</l>
<l>e gli anadrotti per diversi luoghi</l>
<l>corron fuggendo a i lor securi alberghi;</l>
<l>così ne l'apparir di quei guerrieri</l>
<l>le dame e i damigei fuggiron tutti,</l>
<l>chi qua chi là, per quel famoso albergo:</l>
<l>onde rimaser sbigottite e sole</l>
<l>Acratia e Ligridonia, e furon prese</l>
<l>da gli arditi baron senza tardanza.</l>
<l>Quando si vider prese, quelle maghe</l>
<l>mutorsi in acqua per voler fuggire,</l>
<l>e quasi che gli uscir fuor de le braccia:</l>
<l>pur le ritenner fortemente; e poi</l>
<l>volsersi in foco e in paventose serpi,</l>
<l>volsersi in fumo, in nube, in tigre e in orse:</l>
<l>né mai però lasciorle i buon guerrieri.</l>
<l>Ond'elle, visto che 'l cangiar figura</l>
<l>non le giovava, ne la prima forma</l>
<l>tornaro, e tutte liete si voltaro</l>
<l>a dolci prieghi, a parolette e ciance:</l>
<l>ma parimente fur gettate al vento,</l>
<l>ché la virtù del cielo avea sì chiuse</l>
<l>le orecchie a quei baron, che non sentiro</l>
<l>la forza e 'l suon de i lor süavi accenti;</l>
<l>e già volean portarle inver la selva,</l>
<l>quando cridor con una voce orrenda:</l>
<l>Aiuto, aiuto, aiuto, che siam morte.</l>
<l>A questa voce un numero d'armati</l>
<l>si mosse insieme, che parea una nube</l>
<l>piena d'amara grandine e tempesta</l>
<l>che vien per l'aria con colore oscuro;</l>
<l>onde la gente fa sonar le squille,</l>
<l>e l'accorto pastor conduce tosto</l>
<l>in qualche speco il suo lanoso armento:</l>
<l>così venian fremendo quei guerrieri.</l>
<l>Avanti a tutti eran dui gran baroni,</l>
<l>Corsamonte e Aquilin, con l'arme in mano;</l>
<l>il che vedendo l'onorato Achille</l>
<l>e 'l callido Traian si rallegraro,</l>
<l>e poi gli disse Achil queste parole:</l>
<l>Ove correte, o cari miei fratelli?</l>
<l>non ci vedete qui, che siam venuti</l>
<l>per selve e spine e per sentieri amari</l>
<l>a trarvi fuor di questo orribil nodo?</l>
<l>Così parlava il buon duca d'Atene;</l>
<l>ma Corsamonte non rispose nulla,</l>
<l>ché non conobbe lui né la sua voce,</l>
<l>tanto era oppresso dal feroce incanto:</l>
<l>anzi volea menarli su la testa</l>
<l>con la sua spada, quando il buon Traiano,</l>
<l>che Acratia in braccio avea, levò la gonna</l>
<l>di lei, mostrando le secrete parti.</l>
<l>Come a quei cavalier furon scoperte</l>
<l>quelle brutture che coprian la veste,</l>
<l>e le vider le coscie esser due biscie</l>
<l>di fiero aspetto, e d'indi uscirne un lezzo</l>
<l>che superava ogni altra orribil puzza;</l>
<l>Quasi svegliati da mortal letargo</l>
<l>si risentiro, e si disciolse il velo</l>
<l>che gli era stato intorno a gli occhi avolto:</l>
<l>onde l'un l'altro subito conobbe.</l>
<l>Poi, conoscendo i lor fedeli amici,</l>
<l>gli andaro incontra, e lieti gli abbracciaro</l>
<l>con le luci di lagrime coperte;</l>
<l>a i quali il buon Traian parlando disse:</l>
<l>Illustri cavalier che foste oppressi</l>
<l>dal grave incanto, e libertà v'appare,</l>
<l>bevete ancor de la santissim'acqua</l>
<l>che avemo acanto, che daravvi aiuto</l>
<l>a risanar la tramutata mente;</l>
<l>né vi smarrite perché abbiamo in braccio</l>
<l>queste nimiche vostre, che terrenle</l>
<l>a lor mal grado invillupate e ferme.</l>
<l>Così diss'egli, e quei signor cortesi</l>
<l>poser la bocca a gli onorati fiaschi</l>
<l>e gustor la dolce acqua del sanaio;</l>
<l>or questo ber gli fu tanto salubre,</l>
<l>che gli allumò la tenebrosa mente.</l>
<l>Come s'alluma qualche oscura stanza</l>
<l>la notte, allor ch'ognun riposa e dorme,</l>
<l>se 'l buon Vulcan da cenere coperto</l>
<l>s'avvolge intorno a gli aridi legnami</l>
<l>che sopra i grandi alari fur distesi</l>
<l>per asciugarli, acciò che la mattina</l>
<l>più agevolmente gli accendesse il fuoco:</l>
<l>onde ciascun da la soverchia luce</l>
<l>ratto si sveglia, e risguardando intorno</l>
<l>si vede cinto di novello albore;</l>
<l>così dal ber de la mirabile onda</l>
<l>furo allumati i cavalieri eletti.</l>
<l>Dapoi si volse Corsamonte ardito</l>
<l>a i dui saggi guerrieri, e così disse:</l>
<l>Gentil baroni il cui valore immenso</l>
<l>è noto omai da le Colonne a gli Indi,</l>
<l>quant'obligo v'avem che i vostri piedi</l>
<l>sian mossi insin a qui per darci aiuto</l>
<l>e liberarci fuor di questo inferno</l>
<l>che n'avea torta sì la mente e i sensi,</l>
<l>che l'un di noi non conosceva l'altro;</l>
<l>ed eravamo solamente intenti</l>
<l>al nostro male e a la ruina nostra,</l>
<l>tanto n'avea quell'acqua de le fonti,</l>
<l>la qual bevemmo nel primiero ingresso,</l>
<l>fatti da noi medesmi esser diversi.</l>
<l>Però saremo a voi sempre tenuti,</l>
<l>ché l'esser grato è una virtù divina</l>
<l>ch'adorna e lega il bel commerzio umano.</l>
<l>Drizzate adunque il vostro almo vïaggio</l>
<l>verso quei luoghi che vi son più grati,</l>
<l>che verrem dietro a le pedate vostre.</l>
<l>Così parlavan quei baroni allegri;</l>
<l>e quelle maghe non dicevan nulla,</l>
<l>ma lagrimavan che parean due fonti</l>
<l>con acqua bruna e di copiosa vena</l>
<l>che scendan giù per dui sassosi colli.</l>
<l>E mentre quei signor faceano festa</l>
<l>per la lor libertà ch'aveano avuta,</l>
<l>venne l'antica Metanéa su l'uscio</l>
<l>de l'aspra selva, e con parole gravi</l>
<l>riprese lor dicendo in tal maniera:</l>
<l>Che negligenzia in questo alto negozio</l>
<l>usar vi veggio? Non perdete il tempo,</l>
<l>che è di pregio maggior che non si stima:</l>
<l>itene a quella torre - ed una torre</l>
<l>di vive pietre gli mostrò col dito -</l>
<l>e quindi tratte fuor la buona Areta</l>
<l>aprendo l'uscio con la nobil onda;</l>
<l>poi ritornate insieme a l'alto faggio.</l>
<l>Così disse la vecchia, e quei baroni</l>
<l>tutti cospersi di vergogna in fronte</l>
<l>andaro a la prigion dov'era Areta</l>
<l>e spruzzor l'uscio, e subito s'aperse.</l>
<l>Com'egli aperto fu, se n'uscì fuori</l>
<l>la cattivella e quattro sue figliuole,</l>
<l>ch'eran per lunga prigionia venute</l>
<l>pallide in faccia e di color di morte;</l>
<l>quindi tornaron per la selva orrenda</l>
<l>tenendo sempre le nimiche in braccio,</l>
<l>e l'aspra Metanéa gli accompagnava</l>
<l>dando sferzate a Corsamonte altiero,</l>
<l>che penetravan le midole e gli ossi;</l>
<l>batteva ancor Massenzo ed Aquilino</l>
<l>e gli altri cinque, e non avean riparo:</l>
<l>perch'ella er'ombra, e nessun corpo umano</l>
<l>potea tenerla, o farle alcuna offesa.</l>
<l>Or così caminando, usciron fuori</l>
<l>de l'empia selva, e quella vecchia altiera</l>
<l>gli chiuse dietro la ferrata porta:</l>
<l>ond'essi andaro al disïato faggio;</l>
<l>e come giunti fur sotto quell'ombra,</l>
<l>legarono ambe due le belle maghe</l>
<l>con le capezze forti de i cavalli.</l>
<l>E già voleano ritornarsi a casa,</l>
<l>quando disse a Traian la buona Areta:</l>
<l>Signore illustre e di supremo ingegno,</l>
<l>deh, se conceda il Re de l'universo</l>
<l>felice effetto a i vostri alti pensieri:</l>
<l>poi che ci avete in libertà ridotte,</l>
<l>di che siam per avervi obligo eterno,</l>
<l>non vi sia grave fare un altro bene</l>
<l>ch'a l'infelice Italia fia salubre.</l>
<l>Questo è levare il disonesto incanto</l>
<l>de le due fonti de l'ameno prato,</l>
<l>ch'empion le menti di pensier lascivi</l>
<l>e recan odio a le virili imprese.</l>
<l>E questo agevol fia, se voi volete</l>
<l>andare ad esse, e con le vostre mani</l>
<l>porvi una stilla d'acqua del sanaio,</l>
<l>che tutta solverà la lor possanza.</l>
<l>Così parlava Areta, e 'l buon Traiano</l>
<l>stava sospeso, e non sapea che farsi:</l>
<l>da l'una parte disïava andarli,</l>
<l>da l'altra gli increscea lasciar le donne,</l>
<l>perché temea qualche celato inganno;</l>
<l>quando l'angel Palladio, che su 'l faggio</l>
<l>stava ad udire in forma di colomba,</l>
<l>sciolse parlando la divina voce:</l>
<l>Non temer, no, Traian, siegui il consiglio</l>
<l>de la prudente e valorosa Areta</l>
<l>ch'ora ti lascio per fidata scorta:</l>
<l>quivi averete ancora i buon cavalli</l>
<l>di questi altri signor che sono a piedi.</l>
<l>E così detto, andò volando al cielo.</l>
<l>Traiano, udito quel celeste messo,</l>
<l>subito s'avviò verso la terra,</l>
<l>e menò seco l'onorato Achille</l>
<l>e 'l bel Sindosio e 'l giovane Lucillo,</l>
<l>e lasciò gli altri a guardia de le donne.</l>
<l>Come fur giunti su l'ameno prato</l>
<l>ov'eran le bellissime fontane,</l>
<l>quelle trovaro abbandonate e prive</l>
<l>de i lor ministri, che per quel rumore</l>
<l>erano corsi tutti entr'al palagio;</l>
<l>e però quivi senz'alcun disturbo</l>
<l>presero i fiaschi che teneano a canto</l>
<l>e gli versor ne l'incantate limfe:</l>
<l>dapoi subitamente si partiro</l>
<l>senza rivolger mai la faccia indietro.</l>
<l>In questo mezzo il giovane Lucillo</l>
<l>vide i cavalli che venian da bere,</l>
<l>ed eran per entrar ne l'ampie stalle</l>
<l>che sono a punto di rimpetto al prato;</l>
<l>onde si volse al bel Sindosio, e disse:</l>
<l>Ecco, Sindosio mio, che la fortuna</l>
<l>render ci vole i nostri almi destrieri:</l>
<l>andiam con essi, che pigliar si vuole</l>
<l>sempre l'occasïon, quand'ella appare.</l>
<l>E così detto, andaro entr'a la stalla,</l>
<l>e tolsero di mano a quei ragazzi</l>
<l>tutti i cavalli lor senza contrasto,</l>
<l>e poi con essi ritornaro al faggio.</l>
<l>Come i baron ch'eran rimasi quivi</l>
<l>s'avvider che veniano i lor corsieri,</l>
<l>volser la faccia prestamente a quelli,</l>
<l>e s'allegraron tutti ne l'aspetto</l>
<l>quale Elitropia a l'apparir del sole;</l>
<l>poi vi montaro arditamente sopra,</l>
<l>e tolte in groppa l'onorate donne</l>
<l>e le due maghe, s'avvïaro insieme</l>
<l>verso Brandizio con letizia immensa.</l>
<l>né furon molto dilungati quindi</l>
<l>che sentir prima un terremoto orrendo,</l>
<l>e dietro a quello i dispietati venti</l>
<l>correr per l'aria, e 'l mar turbato e fiero</l>
<l>muggiar fremendo, e far tanto rimbombo</l>
<l>e venir tanti folgori e baleni</l>
<l>e troni e pioggia e grandine e tempesta,</l>
<l>che parea che n'andasse il mondo a terra.</l>
<l>Il che vedendo i cavalieri accorti</l>
<l>si ritiraro in un famoso albergo</l>
<l>lungo la strada, ove chiamato l'oste</l>
<l>si dismontaro, e rinfrescorsi alquanto</l>
<l>fin che passasse quella orribil pioggia.</l>
<l>Ed ecco, avanti al dichinar del giorno,</l>
<l>sendo Traian ridotto su la porta</l>
<l>de l'osteria per riguardare il tempo,</l>
<l>venne un bel vecchio con maniere oneste</l>
<l>ch'avea un fanciullo in braccio, e due fanciulle</l>
<l>modeste e vaghe gli veniano a canto:</l>
<l>onde 'l savio baron così gli disse:</l>
<l>Padre gentile il cui pensoso aspetto</l>
<l>vi mostra degno di miglior fortuna,</l>
<l>deh, grave non vi sia di dirci un poco</l>
<l>chi voi vi siete e di che terra, e d'onde</l>
<l>ora venite in questo orribil tempo.</l>
<l>A cui rispose l'affannato vecchio:</l>
<l>Leggiadro cavalier, non vuo' far niego</l>
<l>di satisfare a la dimanda vostra.</l>
<l>Io nacqui già ne l'infelice Gnatia:</l>
<l>quivi sempre abitai, quindi ne vengo;</l>
<l>e fui testor di lacrimabil carmi.</l>
<l>Or mentre ch'io scrivea certe mie ciance,</l>
<l>venne una voce altissima dal cielo,</l>
<l>che disse: Eugenio mio,vattene tosto,</l>
<l>esci di questa scelerata terra,</l>
<l>che oggi verrà dal ciel la sua ruina:</l>
<l>e mena l'innocente tua famiglia</l>
<l>sola con teco, e lascia ogni altra cosa.</l>
<l>Così diss'ella; ed io, che sempre fui</l>
<l>pronto a seguir ciò ch'ordinava il cielo,</l>
<l>partimmi con le figlie e con la moglie,</l>
<l>ch'aveva in braccio questo mio figliuolo</l>
<l>il qual di poco avea lasciato il latte;</l>
<l>e quando fummo fuor de la cittade,</l>
<l>a me si volse l'infelice donna,</l>
<l>e sospirando disse in questa forma:</l>
<l>Caro marito mio, tenete un poco</l>
<l>questo fanciul, ch'io vuo' tornare indietro</l>
<l>a farmi render la mia cuffia d'oro</l>
<l>ch'i avea prestata a Livia mia cugina;</l>
<l>non v'incresca aspettar fin ch'io la reco.</l>
<l>Così diss'ella, ed io dipoi risposi:</l>
<l>Deh non tornar, diletta mia consorte,</l>
<l>ne la città, non ti curar di robba;</l>
<l>cerchiam pur di salvar queste persone</l>
<l>e d'ubidire al Re de l'universo.</l>
<l>Così le dissi lagrimando forte;</l>
<l>ed ella, non curando il mio parlare,</l>
<l>lasciò il fanciullo e ritornossi dentro;</l>
<l>io poi mi posi sopra di una altura</l>
<l>fuor de la porta, e stava ad aspettarla.</l>
<l>Or mentre ch'i' era al suo ritorno intento,</l>
<l>senti' venire un terremoto orrendo,</l>
<l>e 'l mar muggiare, e folgori e tempesta</l>
<l>cader a terra con sì larga pioggia,</l>
<l>come se avesse a rüinarsi il mondo.</l>
<l>I fiumi tutti eran ridotti insieme</l>
<l>verso la terra, ed il gonfiato mare</l>
<l>sorse tant'alto, che copria le mura</l>
<l>de l'infelici e sventurate case,</l>
<l>piene di pianti e gemiti e sospiri</l>
<l>di genti che moriano: e sopra i tetti</l>
<l>vedeansi star le scapigliate madri</l>
<l>co i figliolini in collo, che piangendo</l>
<l>tendeano indarno le manine al cielo.</l>
<l>L'angel Nettunnio col tridente in mano</l>
<l>andava intorno, e gli angeli nocivi</l>
<l>gli tenean dietro, e con cridori orrendi</l>
<l>facean tremare e suffocar le genti,</l>
<l>le quai volean natando uscir de l'onde.</l>
<l>Ma quando l'acqua fu vicina al loco</l>
<l>ov'io mi stava a l'ombra d'un sacello</l>
<l>che mi copria da la terribil pioggia,</l>
<l>allor sgridommi la divina voce:</l>
<l>Che fai misero qui? Vattene omai,</l>
<l>non aspettare Antinoa tua consorte:</l>
<l>ch'ella è affogata dentr'a la cittade</l>
<l>per non voler seguire il tuo consiglio.</l>
<l>Com'i' udi' questo, subito partimmi;</l>
<l>e son venuto qui, come vedeste,</l>
<l>lasciando tutta la città summersa.</l>
<l>Così parlò il buon vecchio: a cui Traiano</l>
<l>söavemente sospirando disse:</l>
<l>Eugenio, questa vostr'aspra sciagura</l>
<l>mi pesa sì, ch'a lagrimar m'invita;</l>
<l>ma pur mi piace che 'l presidio eterno</l>
<l>da la vostra virtù non s'allontana.</l>
<l>Poi, se la nostra compagnia v'aggrada,</l>
<l>ve la offerisco pronta a darvi aiuto,</l>
<l>e farvi parte de la mia sustanza.</l>
<l>Questo disse Traiano, ed ei rispose:</l>
<l>Gentil barone e di regale aspetto,</l>
<l>il sommo Iddio per me premio vi renda</l>
<l>di queste gentilissime proferte,</l>
<l>le quali io serbo a mio maggior bisogno.</l>
<l>Or voglio andar qui presso ad un castello,</l>
<l>e ritrovare alcuni miei parenti</l>
<l>per star con essi, e con l'aiuto loro</l>
<l>dar nutrimento a questa mia famiglia.</l>
<l>Così tra lor fu detto, e poi Traiano</l>
<l>e tutti gli altri si partiro insieme;</l>
<l>e tanto cavalcor, che a mezza notte</l>
<l>giunsero appresso l'acquistata rocca</l>
<l>ov'era preso Faulo e i suoi giganti.</l>
<l>Quivi gridò tre volte il buon Achille:</l>
<l>Areto, Areto, apriteci le porte,</l>
<l>che siam tornati con vittoria grande.</l>
<l>Areto, che conobbe la sua voce,</l>
<l>subito scese, e poi per un portello</l>
<l>tolse entro ad un ad un tutti e' baroni;</l>
<l>e poste in prigionia quelle due maghe</l>
<l>si riposaro insino a la mattina.</l>
<l>Ma come venne fuor la bella aurora</l>
<l>coronata di rose in vesta d'oro,</l>
<l>subitamente quei signori allegri</l>
<l>si levor su da l'ozïoso letto</l>
<l>e si vestiro i panni e poscia l'armi.</l>
<l>In questo venne la prudente Areta</l>
<l>a visitarli, e poi così gli disse:</l>
<l>Signori illustri e di mirabil forza,</l>
<l>poiché,vostra mercé, condotta sono</l>
<l>vicina al caro mio fedele albergo</l>
<l>ch'è di rimpetto là sopra quel monte,</l>
<l>piacciavi infino ad esso accompagnarci,</l>
<l>acciò che ancora più vi siam tenute:</l>
<l>benché i meriti vostri son tant'alti,</l>
<l>e ci han legate d'obligo sì grande,</l>
<l>che poca o nulla vi si può far giunta.</l>
<l>Se volete condurre anco i prigioni</l>
<l>al nostr'albergo, vi porrem tal guardia</l>
<l>che non saranci traffurati o tolti.</l>
<l>Così diss'ella, e quei baron cortesi</l>
<l>senza far scuse o replicar parole</l>
<l>seguir con l'opra la dimanda onesta;</l>
<l>e fatti ben legar tutti e' prigioni,</l>
<l>andaro insieme a l'onorato monte.</l>
<l>Quivi trovar due strade: una era larga</l>
<l>e piana e senza impedimento alcuno,</l>
<l>tal, che vi potean ir cavalli e carri;</l>
<l>l'altra era stretta, e sì sassosa ed erta,</l>
<l>ch'a pena l'uom potea salirvi a piedi,</l>
<l>e non senza fatica e senza affanni.</l>
<l>Il bel Lucillo, il quale andava inanzi,</l>
<l>già s'avviava per la larga strada,</l>
<l>però che Edonia, giovinetta allegra</l>
<l>che si trovava in essa, a lui si volse</l>
<l>e lo sospinse con parole tali:</l>
<l>Leggiadro cavalier cortese e saggio,</l>
<l>come dimostra la sembianza vostra,</l>
<l>questo sentier che è quivi a man sinistra</l>
<l>è più söave e di minor fatica</l>
<l>assai de l'altro ch'a man destra sale.</l>
<l>Entrate adunque arditamente in esso,</l>
<l>ch'io ne verrò con voi parlando sempre</l>
<l>di rime e versi e bei pensier d'amore,</l>
<l>e la mia compagnia forse fia tale</l>
<l>che v'agevolerà tutto 'l camino.</l>
<l>Questo diss'ella; e quel barone, acceso</l>
<l>da le parole dolci e da i begli occhi</l>
<l>di quella vaga e grazïosa donna,</l>
<l>già s'avviava dietro a le sue piante:</l>
<l>quando lo rivocò la buona Areta,</l>
<l>e disse: Almo baron, quell'ampia via</l>
<l>che par sì piana al cominciar primiero,</l>
<l>sempre s'inaspra, e ne la fine ha molti</l>
<l>sassi precipitosi, onde non puote</l>
<l>senza miracol grande uscirci uom vivo;</l>
<l>e quella damigella che or v'essorta</l>
<l>non verrà vosco poi per quei perigli,</l>
<l>ma lascieravvi senza alcuna scorta</l>
<l>in mezzo i precipizi, in mezzo i scogli.</l>
<l>Però volgete in dietro i vostri passi:</l>
<l>gite per l'altra via che voi vedete</l>
<l>ivi a man destra, e se vi par noiosa</l>
<l>e stretta ed erta ne i primieri ingressi,</l>
<l>non vi smarrite, che dapoi fia piana</l>
<l>quando s'appressi al disïato fine:</l>
<l>il qual vi mena in certi ameni campi</l>
<l>che han bei riposi e dilettevoli ombre.</l>
<l>Quivi vedrete ancor sott'altri panni</l>
<l>la bella Edonia ch'or v'aggrada tanto:</l>
<l>la qual starà con voi la notte e 'l giorno.</l>
<l>Così gli disse l'onorata areta;</l>
<l>onde venne il baron vermiglio in faccia</l>
<l>per la vergogna del commesso errore,</l>
<l>e prestamente ritornossi indietro:</l>
<l>poi s'avviò con gli altri al destro calle.</l>
<l>Ma prima tutti dismontaro a piedi</l>
<l>e lasciaro i cavalli appresso il monte,</l>
<l>ché non potea salir destriero alcuno</l>
<l>per quelle pietre discoscese ed aspre:</l>
<l>ed anco i buon guerrier, ch'eran pedoni,</l>
<l>spesse fïate, per fermar le piante,</l>
<l>convenian tòr da le lor mani aiuto.</l>
<l>Quivi un bel vecchio rubicondo e grasso</l>
<l>stava da l'un de' lati de la strada,</l>
<l>e accompagnava quei baroni afflitti</l>
<l>su per gli alpestri e faticosi balzi.</l>
<l>Da l'altro lato v'era una vecchietta</l>
<l>con gli occhi gravi e con le membra lasse</l>
<l>ch'avea una lonza incatenata seco;</l>
<l>questa iva inanzi a l'onorata Areta,</l>
<l>ed aiutava i cavalieri erranti</l>
<l>ne i più dubbiosi e più difficil passi.</l>
<l>Poi ne l'andare in su sempre più lata</l>
<l>venìa la strada, e men sassosa ed erta,</l>
<l>onde i dui vecchi ritornaro a basso:</l>
<l>però che Areta a lor si volse, e disse:</l>
<l>Tornate in dietro, o miei fedeli amici,</l>
<l>a custodir la strada in cui vi pose</l>
<l>il grande Architettor de l'universo;</l>
<l>e quivi accompagnate ogni persona</l>
<l>ch'ascender voglia al glorïoso monte:</l>
<l>sopra il qual senza voi non può salirsi.</l>
<l>Ma tu, Sudor, perché sei grasso e lento,</l>
<l>lascia pur gire avanti la Fatica,</l>
<l>e siegui poi gli amati suoi vestigi.</l>
<l>Come udir questo, i dui concordi vecchi</l>
<l>subitamente quindi si partiro;</l>
<l>poscia i baroni al fin di quella via</l>
<l>sassosa ed aspra e malagevol tanto</l>
<l>si ritrovaro in un söave piano</l>
<l>pien d'ogni frutto che è salubre al mondo:</l>
<l>ove trovaro ancor sott'un gran lauro</l>
<l>la bella Edonia in abito regale,</l>
<l>che 'n contra se gli fé tanto gioconda,</l>
<l>che porse a gli occhi lor nuovo diletto.</l>
<l>Nel mezzo di quel pian sopra una pietra</l>
<l>viva era posto un forte e bel castello,</l>
<l>cinto di quattro altissime muraglie:</l>
<l>la prima, che chiudea tutto quel loco</l>
<l>da la parte di fuori, era d'acciale,</l>
<l>e la seconda cinta ad andar dentro</l>
<l>parea di lucidissimo ametisto,</l>
<l>la terza or fino, e l'intima diamante.</l>
<l>Questa fortezza poi, ch'è la più bella</l>
<l>che si trovasse mai sotto la luna,</l>
<l>era la stanza u' solea far dimora</l>
<l>la buona Areta pria che fosse presa:</l>
<l>e stando in prigionia, fu poi tenuta</l>
<l>da Leuteria gentil sua fida amica.</l>
<l>Come la dama vide il suo bel nido</l>
<l>s'allegrò molto, e dolcemente pianse</l>
<l>per la memoria de l'amato albergo;</l>
<l>poi si volse a i baroni, e così disse:</l>
<l>Signori eletti a liberare il mondo</l>
<l>da la superba servitù de' Gotti,</l>
<l>quest'è l'antico alloggiamento nostro,</l>
<l>che sarà sempre parimente vostro:</l>
<l>perché non ho da voi cosa divisa.</l>
<l>E detto questo, andò presso a la entrata,</l>
<l>e dimandò Carterio e 'l presto Anchino,</l>
<l>e disse: O fedelissimi ministri,</l>
<l>aprite omai queste serrate porte:</l>
<l>ché la vostra regina si ritorna</l>
<l>dopo molti travagli al suo terreno.</l>
<l>Così diss'ella, e i portinari allegri</l>
<l>apriro un picciol fenestrin, volendo</l>
<l>veder con gli occhi lor se questo è vero;</l>
<l>ma come vider la regina salva,</l>
<l>calaro i ponti e spalancar le porte</l>
<l>per onorar l'altissima lor donna:</l>
<l>e come entrata fu dentr'al seraglio,</l>
<l>se le gettor per adorarla a i piedi,</l>
<l>e per letizia lagrimavan sempre.</l>
<l>Dapoi chiamaron tutta la famiglia</l>
<l>che venisse a mirar tanto diletto:</l>
<l>onde subito corse la Clemenza,</l>
<l>corse la Castità, corse l'Onore,</l>
<l>la Magnanimità, la Cortesia,</l>
<l>la Liberalità, con altre molte;</l>
<l>e accompagnate da la Gloria, tutte</l>
<l>vennero ad abbracciar la lor regina.</l>
<l>Fornite le accoglienze oneste e liete,</l>
<l>la buona Areta co i baroni eccelsi</l>
<l>entror per gli altri cerchi ad uno ad uno:</l>
<l>ché le lor porte ritrovaro aperte,</l>
<l>e i fidi portenari esser sovr'esse</l>
<l>giocondi e lieti per sì gran venuta.</l>
<l>Quindi arrivaron poi sopra la piazza</l>
<l>ch'era davanti al suo regale albergo;</l>
<l>questo avea ne l'ingresso una gran loggia</l>
<l>più ricca assai che dilicata o molle,</l>
<l>con tanta simmetria, con sì bell'arte,</l>
<l>che dava a gli occhi altrui molto diletto.</l>
<l>Ciascun de i canti di quel gran palazzo,</l>
<l>ch'erano quattro, aveano un'alta torre</l>
<l>fatta di larghe punte di diamante;</l>
<l>nel mezzo poi s'apriva un bel cortile</l>
<l>da quattro logge circondato intorno.</l>
<l>Di queste l'una, ove finia l'entrata,</l>
<l>e l'altra opposta a quella eran più lunghe</l>
<l>de l'altre due che lo cingean da i lati,</l>
<l>perciò che le più lunghe fur distinte</l>
<l>in trentadui pilastri e trentun vano,</l>
<l>sì come l'altre che chiudeano i capi</l>
<l>ognuna in ventun foro era divisa.</l>
<l>Quei gran pilastri poscia avean nel mezzo</l>
<l>colonne eccelse sopra piedistali</l>
<l>che sosteneano il solido architrave,</l>
<l>ch'avea sovr'esso e zoforo e cornice.</l>
<l>Poi quel palazzo tutto era composto</l>
<l>con gran giudizio in dorica misura,</l>
<l>ed era ancor d'una materia eterna</l>
<l>che vincea di bellezza ogni altro marmo.</l>
<l>Ma come i nobilissimi baroni</l>
<l>entraro in esso, e vider quelle logge,</l>
<l>rimaser pieni sì di meraviglia</l>
<l>che non potean formar parola alcuna:</l>
<l>ma rivolgeano gli occhi intorno intorno</l>
<l>tacitamente, e lo miravan tutto;</l>
<l>dapoi vedendo una concordia grande</l>
<l>di camere, di sale e d'altri luochi,</l>
<l>con bella rispondenza d'ogni cosa,</l>
<l>si generava in lor piacere estremo;</l>
<l>onde gli disse la divina Areta:</l>
<l>Valorosi, leggiadri, alti baroni,</l>
<l>a me non par che sia da spender tempo</l>
<l>nel contemplar questo edificio nostro,</l>
<l>ché veder lo potrete a più bell'agio.</l>
<l>Entriamo prima in questa destra sala,</l>
<l>che voi riposarete i corpi lassi</l>
<l>e darete a le forze alcun ristauro</l>
<l>con cibi eletti e prezïosi vini.</l>
<l>Così gli disse l'onorata Areta;</l>
<l>e quei baroni entrar ne l'ampia sala</l>
<l>che di mirabil gemme era dipinta,</l>
<l>e poi s'assiser ne le sedie d'oro</l>
<l>ch'eran vicine a l'ordinate mense,</l>
<l>u' ristoraron le affannate membra.</l>
<l>Poi che la sete e l'importuna fame</l>
<l>fur rintuzzate, disse il buon Traiano:</l>
<l>Donna gentil d'ogni bellezza adorna</l>
<l>e di costumi altissimi e reali,</l>
<l>or che v'abbiam condotte al vostro albergo</l>
<l>ritorneremo a Belisario il grande,</l>
<l>che forse accusa la tardanza nostra:</l>
<l>e qui si rimaran tutti e' prigioni</l>
<l>ch'entrar con noi ne la primiera cinta;</l>
<l>perché volemo a voi lasciar la cura</l>
<l>di custodirli, e porvi intorno nodi</l>
<l>tai, che non possan più fuggirsi quindi.</l>
<l>Così diss'egli, e poi rispose Areta:</l>
<l>Gentil signor, sì come egli è il dovere</l>
<l>d'accarezzar quell'ospite che avemo</l>
<l>ne i nostri alberghi fin che vi dimora;</l>
<l>così sta ben, quando vuol ir, mandarlo</l>
<l>con le commodità del suo vïaggio.</l>
<l>Dunque, se star volete in questi luochi,</l>
<l>voi ci sarete sommamente cari;</l>
<l>e se pur ir vi piace, i' son per darvi</l>
<l>ogni cosa opportuna al vostro andare;</l>
<l>e farò che le quattro mie figliuole</l>
<l>vi faran compagnia dovunque andrete,</l>
<l>e sempre vi saran ministre e guide.</l>
<l>Né vi prendete poi pensiero alcuno</l>
<l>di questi prigionier ch'a noi lasciate,</l>
<l>ch'userem diligenza in custodirli.</l>
<l>Ben voglio fare al mio Traiano un dono</l>
<l>di questa bella e prezïosa gemma;</l>
<l>la qual, se voi la porterete in bocca,</l>
<l>farà che asseguirete ogni dimanda.</l>
<l>E detto questo, un bel anel gli diede,</l>
<l>la cui pietra era di color di mele</l>
<l>ma scintillava come fiamma ardente;</l>
<l>dapoi si volse a Corsamonte, e disse:</l>
<l>A voi, che siete oltra misura forte,</l>
<l>voglio donare una maniglia d'oro,</l>
<l>la quale ha in sè questa virtù miranda,</l>
<l>che chi la tien vicina a la sua carne</l>
<l>non può da ferro alcuno esser trafitto.</l>
<l>Così diss'ella, e si slegò dal braccio</l>
<l>la sua bella maniglia, e a lui la porse;</l>
<l>l'altra volea donare ad Aquilino,</l>
<l>ma non la poté svilupar da quello.</l>
<l>Poi Corsamonte con la faccia allegra</l>
<l>prese l'alta maniglia, e le rispose:</l>
<l>Nobilissima donna, io non saprei</l>
<l>né con lingua mostrar né con sembianti</l>
<l>quanto grato mi sia questo bel dono;</l>
<l>pur sforzerommi farlo a voi palese</l>
<l>con l'onorarvi sempre e sempre amarvi.</l>
<l>Ma ben però non vuo' restar di dirvi</l>
<l>che 'l mandar or con noi le vostre figlie</l>
<l>mi par cosa soverchia, perché tutti</l>
<l>sapremo al campo andar senz'altra scorta.</l>
<l>e se venisser damigelle nosco,</l>
<l>ci darian qualche biasmo apò le genti,</l>
<l>che 'l vulgo mai non suol pensare il dritto:</l>
<l>sì che meglio sarà lasciarle a casa.</l>
<l>Così diss'egli, a cui rispose Areta:</l>
<l>Quel che dentr'al suo cuor sa ch'e' non erra</l>
<l>non dee aver tema de l'altrui menzogne;</l>
<l>pur, per schiffar le suspettose lingue,</l>
<l>queste mie figlie, che con voi verranno,</l>
<l>saran coperte d'una nebbia oscura</l>
<l>che non potrà vederle umana vista;</l>
<l>onde staransi a i ministeri vostri</l>
<l>senza potervi dare infamia alcuna.</l>
<l>Questo gli disse Areta, e 'l buon Traiano</l>
<l>rispose a lei: Poi che così v'aggrada,</l>
<l>noi menerem queste donzelle nosco,</l>
<l>e non rifiuterem sì care scorte.</l>
<l>E così detto, ognun prese licenza</l>
<l>da l'onorata Areta e si partiro;</l>
<l>e come furon giù de l'alto colle,</l>
<l>trovaro i lor cavai ch'avean lasciati</l>
<l>al piè di quella faticosa costa.</l>
<l>Quivi montar subitamente in sella</l>
<l>e tolser quelle damigelle in groppa:</l>
<l>Traian tolse Fronesia, e Corsamonte</l>
<l>tolse Andria, e tolse Dicheosina Achille</l>
<l>e Sofrosina il giovane Lucillo;</l>
<l>poi tutti insieme se n'andaro al campo.</l>
</lg>
<trailer>FINE DEL QUINTO LIBRO</trailer>
</div1>
<div1 type="libro">
<head>IL SESTO LIBRO</head>
<head>DE LA ITALIA LIBERATA DA GOTTHI</head>
<argument><p>Il sesto muove il campo, e fa il gran vallo.</p></argument>
<lg type="non-definito">
<l>Nel tempo che si stava entr'a le mura</l>
<l>il capitanio a far ripari e fossi</l>
<l>e che quei cavalier ch'avean pigliato</l>
<l>Faulo eran iti a liberare Areta,</l>
<l>i buon legati co i tribuni insieme</l>
<l>che si trovar ne l'adunato stuolo</l>
<l>faceano essercitar tutte le genti:</l>
<l>tal che i tironi almen due volte al giorno</l>
<l>si riduceano sopra la quintana,</l>
<l>ed imparavan quivi a fare il passo</l>
<l>pare di tempo e di lunghezza equale,</l>
<l>da gir con esso almen tre miglia a l'ora;</l>
<l>poi si davano al corso ed al saltare</l>
<l>saraglie e fossi, ed a natar ne l'onde:</l>
<l>e dopo questo ivano contra un palo</l>
<l>nodoso e grosso e di robusto legno</l>
<l>ch'avanzava sei piè sopra la terra;</l>
<l>e con un scudo grave ed una mazza</l>
<l>ch'era di peso doppio d'una spada</l>
<l>combattean seco, e come a un lor nimico</l>
<l>tentavan di ferirlo or ne la gola</l>
<l>ora nei fianchi ed ora ne la faccia:</l>
<l>né gli menavan mai se non di punta.</l>
<l>Erano ancor quei giovinetti intenti</l>
<l>a tirar aste e trar balestre ed archi</l>
<l>ed a saltar sopra cavai di legno</l>
<l>e destramente maneggiarsi in essi;</l>
<l>ed imparavan anco a portar pesi,</l>
<l>a cavar fossi e far tutti i ripari</l>
<l>ch'eran mestieri a circondare il vallo.</l>
<l>Onde venendo Belisario il grande</l>
<l>una mattina nel spuntar de l'alba</l>
<l>a riveder come si stava il campo</l>
<l>per farlo caminar verso Tarento,</l>
<l>il vecchio Paulo se gli fece incontra,</l>
<l>ed in tal modo a lui parlando disse:</l>
<l>Illustre capitan, luce del mondo,</l>
<l>divisi avem gli alloggiamenti tutti,</l>
<l>ed avem posto ogni centuria insieme</l>
<l>sotto il suo contestabile, che stansi</l>
<l>a mangiare e dormir sempre in un loco;</l>
<l>et ordinato avem che ogni promosso</l>
<l>abbia i suoi fanti, e stian presso al sergente;</l>
<l>e che i sergenti stian co i caporali,</l>
<l>e quei co i loro iconomi e squadrieri,</l>
<l>tenendo sempre i consüeti luochi.</l>
<l>Ed io gli facio stare in questa forma</l>
<l>acciò che meglio si conoscan tutti</l>
<l>l'un l'altro, e cerchi ognun di farsi onore,</l>
<l>né mai si turbin gli ordini e le schiere:</l>
<l>anzi turbati si racconcin tosto.</l>
<l>Ancora i contestabili e i tribuni</l>
<l>fan sempre essercitare i lor soldati</l>
<l>ne' modi et ordinanze de le guerre:</l>
<l>tal che si voltan tutti quanti al scudo</l>
<l>e tutti a l'asta, over si mutan tutti,</l>
<l>e tutti tornan prestamente al dritto,</l>
<l>secondo il comandar del capitano.</l>
<l>San condensare e rarefar le squadre,</l>
<l>doppiarle e triplicarle, e per i giughi</l>
<l>congiunger le decurie e per i versi,</l>
<l>o intercallarle in mezzo o porle a dietro.</l>
<l>Sanno voltare ancor tutte le schiere</l>
<l>col modo macedonico o 'l coreo,</l>
<l>o co 'l lacedemonio, ch'è il migliore.</l>
<l>Sanno indurre e dedurre ogni falange,</l>
<l>san farla obliqua over trasversa o dritta,</l>
<l>san farla in cuneo, in rostro, avanti inflessa</l>
<l>o dietro o in plinto o tutta implessa o curva;</l>
<l>e similmente i cavaglier san porsi</l>
<l>in quadro, in rombo, in pendola od in uovo:</l>
<l>di che possete esperïenza farne,</l>
<l>e veder s'egli è ver quel ch'io ragiono.</l>
<l>Così disse il buon vecchio, a cui rispose</l>
<l>l'invitto capitanio de le genti:</l>
<l>O sommo Re de le sustanze eterne,</l>
<l>quant'obligo v'avem d'aver sì buoni,</l>
<l>sì bene instrutti e prattichi soldati:</l>
<l>onde per far che siano ancor migliori</l>
<l>ne gli essercizi ed arte de la guerra,</l>
<l>vuo' porre a tutti quest'almo certame:</l>
<l>che quel soldato che sarà più pronto</l>
<l>e diligente ad ubidire i capi,</l>
<l>ed arà l'armi sue lucenti e nette</l>
<l>e saprà meglio star ne l'ordinanze</l>
<l>e fia più ardito a porsi entr'a i perigli</l>
<l>cercando sempre d'acquistarsi onore,</l>
<l>costui fia eletto subito promosso;</l>
<l>e de i promossi quel che fia più cauto</l>
<l>a governare i fanti a lui commessi,</l>
<l>fia creato sergente, e de i sergenti</l>
<l>iconomi sian fatti, e poi squadrieri;</l>
<l>ed i miglior di questi sian creati</l>
<l>centurïoni, e d'indi colonnelli:</l>
<l>e poi di colonnelli sian tribuni.</l>
<l>Oltre di questo, quel che ne la guerra</l>
<l>ferirà il suo nimico, arà una spada</l>
<l>che arà il manico d'oro e l'elsa e 'l pomo;</l>
<l>ma a chi lo getterà giù del cavallo</l>
<l>o spoglierallo, fian donati ancora</l>
<l>dui sproni d'oro appresso a quella spada,</l>
<l>e farol cavalier con le mie mani.</l>
<l>Chi poi di lor ne la battaglia orrenda</l>
<l>diffenderà da morte il suo compagno,</l>
<l>arà per premio una collanna d'oro</l>
<l>di peso grave e di gentil disegno;</l>
<l>e chi ne l'espugnar de le cittadi</l>
<l>sarà il primiero a gir sopra le mura,</l>
<l>fia coronato di corona eletta</l>
<l>che arà le foglie sue di quel metallo</l>
<l>che tanto è disïato da le genti,</l>
<l>con le insegne de i merli intorno intorno.</l>
<l>A tutti poi costor daremo ancora</l>
<l>le paghe doppie, oltra i predetti doni.</l>
<l>Così dicea quel capitanio eccelso;</l>
<l>ed ascoltato fu con gran diletto</l>
<l>da tutti quei guerrier ch'eran presenti:</l>
<l>onde a lui disse l'onorato Magno:</l>
<l>Supremo capitan, mastro di guerra,</l>
<l>io vuo' narrarvi un ordine che tiene</l>
<l>Pompeio contestabil de gli astati,</l>
<l>perché possiate dar qualche più laude</l>
<l>a queste diligenti sue fatiche.</l>
<l>Egli si lieva nel spuntar de l'alba,</l>
<l>e mena tutta la centuria fuori,</l>
<l>l'un dopo l'altro, ed ei precede a tutti;</l>
<l>e poco stando, poscia la divide</l>
<l>tutta in due squadre co i squadrieri avanti,</l>
<l>dapoi la parte ancora in quattro parti,</l>
<l>e gli iconomi allor son posti in fronte;</l>
<l>d'indi la face in otto, e vengon poscia</l>
<l>i caporali tutti esser primieri;</l>
<l>e dopo questo fa ridurla ancora</l>
<l>in sedeci altre parti, onde i sergenti</l>
<l>tengono il primo giugo de la schiera.</l>
<l>Poi la fa porre in trentadue quadriglie</l>
<l>l'una apo l'altra dietro a i suoi promossi,</l>
<l>che tutti in giugo se ne vanno avanti;</l>
<l>ma quando s'avvicinano a la tenda</l>
<l>la torna ne le due primiere squadre,</l>
<l>ed entran poi nel contubernio loro</l>
<l>a due a due, con ordine mirando:</l>
<l>e vanno con quell'ordine a la mensa,</l>
<l>ove ancor siede ognun sempre al suo loco.</l>
<l>Ma, finito il mangiar, se n'escon fuori,</l>
<l>ed il tergiduttore allor vien prima,</l>
<l>poi gli altri sieguen dietro ad uno ad uno</l>
<l>cominciando da gli ultimi: onde adviene</l>
<l>che quei che fur postremi ne l'entrare</l>
<l>sono i primi a l'uscire, e restan dietro</l>
<l>color che ne l'entrar furono i primi;</l>
<l>sì che il centurïon vien dopo tutti,</l>
<l>e pur comanda a tutti ovunque sia.</l>
<l>Questo medesimo ordine si tiene</l>
<l>quando vuol passeggiar con le sue squadre:</l>
<l>ch'egli è il primier, se vanno inver levante,</l>
<l>e tutti ad un ad un gli tengon dietro;</l>
<l>ma quando poi camina ver ponente,</l>
<l>allora il suo tergiduttore è il primo,</l>
<l>e gli altri van con l'ordine ch'io dissi,</l>
<l>ond'ei riman postremo; ed a tal modo</l>
<l>imparano a marchiar verso i nimici,</l>
<l>e parimente a ritirarsi in dietro</l>
<l>senza disordinarsi in parte alcuna.</l>
<l>Così gli disse Magno, a cui rispose</l>
<l>l'eccelso capitanio de le genti:</l>
<l>Quanto mi piace l'essercizio ch'odo</l>
<l>che tien Pompeio circa i suoi soldati:</l>
<l>il qual farete ancor servarsi a gli altri,</l>
<l>ché l'ordine servato ne le guerre</l>
<l>è di momento estremo a le vittorie.</l>
<l>E poi, se ben la più onorevol cura</l>
<l>del capitanio è di nutrir le genti,</l>
<l>tal che non manchi vittüaria al campo,</l>
<l>e la seconda è di tenerle sane</l>
<l>con frequenti essercizi e con fatiche;</l>
<l>la terza è pur che siano instrutte e dotte</l>
<l>ne l'ordinanze ed arti de la guerra:</l>
<l>come la quarta è ch'animose e pronte</l>
<l>le facia a voler porsi entr'a i perigli;</l>
<l>e poi la quinta è ch'ubidiscan tutte</l>
<l>al capo lor senza tardanza alcuna.</l>
<l>Adunque le farete esser maestre</l>
<l>in codeste ordinanze, perché noi</l>
<l>con diligenza attenderemo al resto.</l>
<l>Mentre che si dicean queste parole,</l>
<l>ecco apparir quegli undeci guerrieri</l>
<l>ch'erano stati a liberare Areta;</l>
<l>ma come il capitan gli vide insieme</l>
<l>tutti quanti tornar giocondi e sani,</l>
<l>divenne molto allegro entr'al suo petto.</l>
<l>Da l'altra parte i cavalieri adorni,</l>
<l>vedendo il capitan, scendero in terra</l>
<l>de i lor destrieri, e se n'andaro a lui</l>
<l>con gesto umile, ed inchinor la fronte:</l>
<l>ed ei giocondamente gli raccolse.</l>
<l>Poi prese Corsamonte con la destra</l>
<l>mano, ed il buon Traian con la sinistra,</l>
<l>e si rivolse verso gli altri, e disse:</l>
<l>O valorosi miei diletti amici,</l>
<l>veramente son stato in gran pensiero</l>
<l>de le vostre fortissime persone;</l>
<l>e dentr'al cuore avea molta temenza</l>
<l>che qualche fraude non v'avesse colti</l>
<l>e fatti andare indegnamente a morte:</l>
<l>or sia lodato Iddio, che siete salvi.</l>
<l>E però voi starete a pransar nosco,</l>
<l>poi ci direte quel che avete fatto</l>
<l>per liberar questi compagni vostri.</l>
<l>Così diss'egli; e volse che Costanzo</l>
<l>restasse e Paulo con Bessano e Magno</l>
<l>in compagnia di questi a mangiar seco.</l>
<l>Poi tutti quanti si lavar le mani</l>
<l>e s'assettaro a l'onorata mensa</l>
<l>l'un presso a l'altro; indi pigliando i cibi</l>
<l>che in quella posti fur di tempo in tempo,</l>
<l>rintuzzaron la fame, e poi la sete</l>
<l>scacciaro ancor co i prezïosi vini</l>
<l>che gli fur porti in lucidi cristalli.</l>
<l>Allora il capitanio de le genti</l>
<l>narrar si fece a l'ottimo Traiano</l>
<l>tutto 'l vïaggio, e ciò che gli era occorso</l>
<l>da la partenza lor fino al ritorno:</l>
<l>che fé stupire ognun di meraviglia.</l>
<l>Ma poi che furon di stupore scarchi,</l>
<l>il capitanio si rivilse, e disse:</l>
<l>Valorosi, leggiadri, alti baroni,</l>
<l>noi loderemo il Re de l'universo</l>
<l>che v'ha tornati con vittoria al campo</l>
<l>fuor di tanti perigli e tanti inganni.</l>
<l>Dapoi fia ben che proseguiam la guerra,</l>
<l>ch'el differir ne l'ordinate imprese</l>
<l>spesso è un venen ch'atterra ogni ventura.</l>
<l>Vuo' lasciar in Brandizio Atenodoro</l>
<l>con tre buone coorti in compagnia</l>
<l>che guarderanno e teniran quel loco,</l>
<l>se tutta Europa gli venisse a torno.</l>
<l>E noi diman ne l'apparir de l'alba</l>
<l>quinci si partirem con tutto il stuolo,</l>
<l>ed anderemo a la città che siede</l>
<l>su la marina tra 'l Vesevo e Baia:</l>
<l>e cercherem d'averla ne le mani,</l>
<l>né gli risparmierem fatica o tempo.</l>
<l>E detto questo, subito levossi</l>
<l>per gire a la quintana, e per vedere</l>
<l>come si essercitavano i soldati;</l>
<l>quando eccoti apparir due belle schiere</l>
<l>di genti disarmate, i quali in mano</l>
<l>portavan rami di canuta oliva:</l>
<l>e tutta quanta la minuta plebe</l>
<l>del campo lieta gli correa dintorno.</l>
<l>Il che vedendo Belisario il grande</l>
<l>si fermò nel pretorio, e come intese</l>
<l>ch'erano ambasciador d'alcune terre,</l>
<l>subitamente a sè chiamar gli fece,</l>
<l>ed in tal modo a lor parlando disse:</l>
<l>Leggiadri cavalier che 'n vista siete</l>
<l>degni di ogni alto ed onorevol grado,</l>
<l>poiché venite a me con questa insegna</l>
<l>che tanto piace al Re de l'universo,</l>
<l>solvete arditamente i parlar vostri,</l>
<l>e dite quel che voi da noi cercate,</l>
<l>perché sarem disposti a compiacervi.</l>
<l>A cui rispose un venerando vecchio</l>
<l>che si nomava Policasto, ed era</l>
<l>il principal de gli orator di Leccie;</l>
<l>e disse a lui parlando in questa forma:</l>
<l>Illustre capitan, mastro di guerra,</l>
<l>noi siamo quattro ambasciador venuti</l>
<l>da la città di Leccie a vostra altezza:</l>
<l>la quale avendo già tre giorni inteso</l>
<l>che 'l corretor del mondo a noi vi manda</l>
<l>per por l'antica Esperia in libertade,</l>
<l>vi vuol far un presente di se stessa,</l>
<l>ché fia gran giovamento a tanta impresa.</l>
<l>E queste son le chiavi de le porte</l>
<l>ch'ella vi manda, ed io ve le consegno;</l>
<l>onde a voi sta mandarvi quella gente</l>
<l>che vi paia opportuna a mantenerla,</l>
<l>ché noi la piglierem con gran diletto:</l>
<l>ed oltre a quella, le persone nostre</l>
<l>s'ingegneran di ritenerla sempre</l>
<l>divota e serva de l'imperio vostro.</l>
<l>Né per questo cerchiam se non quei patti</l>
<l>ch'al bel Brandizio fur da voi concessi.</l>
<l>Così parlò l'ambasciadore al duca</l>
<l>di Benevento, ed ei prese le chiavi</l>
<l>allegramente, e poi così rispose:</l>
<l>La città vostra m'è tanto più grata,</l>
<l>quanto d'averla avea minor speranza</l>
<l>senza nostri travagli e vostri danni.</l>
<l>Or sia lodato il Re de l'universo</l>
<l>che v'ha rivolti per sicura strada:</l>
<l>dunque noi la pigliam di buona voglia,</l>
<l>e mostrerenli quanto ci sia caro</l>
<l>questo suo degno e prezïoso dono;</l>
<l>e gli faremo ancor più larghi patti</l>
<l>de i brandusini che ci avete chiesti.</l>
<l>A pena Belisario ebbe fornita</l>
<l>la sua risposta, che si fece avanti</l>
<l>un altro cavaliero, e così disse:</l>
<l>Ancor io sono ambasciador d'Idrunto,</l>
<l>che vien divoto ne le vostre mani;</l>
<l>e parimente manda a voi le chiavi</l>
<l>de le sue porte, ed io ve le appresento:</l>
<l>né vi voglio laudare il nostro porto,</l>
<l>né dir che siam vicini a la Valona</l>
<l>ed a Corfù, perché sapete meglio</l>
<l>di noi ciò che v'è commodo a l'impresa.</l>
<l>Sol questo vi dirò, che noi speriamo</l>
<l>di far tal pruova de la nostra fede,</l>
<l>che sarete di quella assai contento.</l>
<l>Or mentre ch'e' dicea queste parole,</l>
<l>apparve una bellissima donzella</l>
<l>ch'avea le veste di colore oscuro,</l>
<l>e venia sopra un palafren morello</l>
<l>con quattro nobil cavalieri intorno,</l>
<l>gravi d'aspetto e di matura etade:</l>
<l>che parimente anch'essi eran vestiti</l>
<l>con le famiglie lor tutti di nero.</l>
<l>Belisario si volse a quella vista</l>
<l>con desiderio di saper chi fosse</l>
<l>la damigella e i cavalier pregiati:</l>
<l>ma prima prese l'onorate chiavi,</l>
<l>e disse al cavalier ch'a lui le diede,</l>
<l>ch'era nomato Salentin da Castro:</l>
<l>Gentile ambasciador prudente e saggio,</l>
<l>accetto volentier la terra vostra,</l>
<l>e più con fatti assai che con parole</l>
<l>conoscer vi farem quanto siam grati.</l>
<l>Era già scesa la donzella al piano</l>
<l>dal palafreno, e in mezzo a i dui più vecchi</l>
<l>de i quattro cavalier ch'eran con essa</l>
<l>giunse umilmente a Belisario avanti,</l>
<l>e cominciava ingenocchiarsi a i piedi</l>
<l>del capitan, quand'ei, che se n'accorse,</l>
<l>per man la prese e sollevolla e disse:</l>
<l>Dite, donna gentil, ciò che vi piace,</l>
<l>e non usiate cerimonie meco:</l>
<l>ch'io son così mortal come voi siete,</l>
<l>ed ubidisco al correttor del mondo,</l>
<l>come denno ubidir tutte le genti.</l>
<l>Questo diss'egli; e la donzella poi</l>
<l>levossi in piedi, e vergognosa in vista</l>
<l>le dolci labbra in tai parole aperse:</l>
<l>Invitto capitan che vinto avete</l>
<l>quasi le tre gran parti de la terra,</l>
<l>e siete or giunto ne l'Italia afflitta</l>
<l>per liberarla da le man crudeli</l>
<l>e da la dura servitù de i Gotti:</l>
<l>io sono Elpidia, figlia di Galeso</l>
<l>e de la nobilissima Safena,</l>
<l>che diede a lui per dote il bel Tarento</l>
<l>con altre terre che gli sono intorno,</l>
<l>de le quai tutte son rimasa erede.</l>
<l>Perché Tebaldo, capitan de i Gotti</l>
<l>che son ne la Calabria e ne la Puglia,</l>
<l>mi volea dar per moglie a un suo figliuolo</l>
<l>ch'è il più brutto, il più sciocco e 'l più dapoco</l>
<l>che si ritruovi tra la gente loro,</l>
<l>tal che mio padre a lui non volse darmi;</l>
<l>ond'e' s'empìo di tanto sdegno ed ira,</l>
<l>che giorno e notte non pensava ad altro</l>
<l>che a far di tal repulsa aspra vendetta.</l>
<l>Or aspettando tempo al suo proposto</l>
<l>finse più non curar le nostre nozze.</l>
<l>Advenne poi che 'l mio diletto padre,</l>
<l>andando un giorno sconosciuto a Roma</l>
<l>con un famiglio ed un ragazzo soli</l>
<l>perché volea parlar col re de i Gotti</l>
<l>secretamente, che l'avea richiesto,</l>
<l>fu sopragiunto da la notte oscura</l>
<l>su quella strada che divide i boschi</l>
<l>Pontini, e se ne va sotto Priverno.</l>
<l>Quivi alloggiar convenne in un albergo</l>
<l>mal proveduto e in solitario loco:</l>
<l>ove trovossi ancora il fier Tebaldo,</l>
<l>che da Roma venia verso Campagna,</l>
<l>e smontato era un quarto d'ora avanti;</l>
<l>ma nostro padre a lui non dimostrossi,</l>
<l>perché volea celar quella sua gita.</l>
<l>Pur Tebaldo il conobbe, e nulla disse:</l>
<l>anzi in tutto mostrò di non vederlo;</l>
<l>dapoi la notte, in su 'l profondo sonno,</l>
<l>entrò con dui compagni in quella stanza,</l>
<l>ch'era mal chiusa, ove dormia Galeso,</l>
<l>e lo scannor miseramente in letto</l>
<l>co i lor pugnali che teneano in mano;</l>
<l>poi, fatto questo, uccisero il famiglio</l>
<l>che dormia quivi sopra il pavimento,</l>
<l>e morto ancor avrebbono il ragazzo,</l>
<l>ch'era svegliato e stava appresso l'uscio:</l>
<l>ben finse di dormir, come gli vide,</l>
<l>ma cheto cheto poi se n'uscì fuori</l>
<l>mentre ch'erano intorno al suo padrone;</l>
<l>e d'indi caminò tutte le notti,</l>
<l>dormendo i giorni, fin che a noi pervenne</l>
<l>e ci narrò quel doloroso caso.</l>
<l>Il fier Tebaldo poi come ebbe ucciso</l>
<l>Galeso, il prese per l'antica chioma,</l>
<l>e via dal busto gli spiccò la testa,</l>
<l>e quella si portò dentr'al su' albergo;</l>
<l>ancor gli tolse il consüeto anello,</l>
<l>e i deti gli tagliò per trarlo fuori.</l>
<l>Fatto quel grave e scelerato eccesso,</l>
<l>il perfido assassin partissi quindi,</l>
<l>e portò seco l'infelice teschio;</l>
<l>poi non credendo che ci fosse nota</l>
<l>la dispietata morte di mio padre,</l>
<l>fece presso a Tarento una imboscata,</l>
<l>e mandò quivi un simulato messo</l>
<l>da parte di Galeso co 'l su' anello,</l>
<l>che mi pregava assai per sue parole</l>
<l>ch'i' andasse a ritrovarlo a Benevento,</l>
<l>perch'era oppresso da sì grave febbre,</l>
<l>che in brieve si credea finir la vita,</l>
<l>e mi volea vedere anz'il suo fine.</l>
<l>Come la madre mia, che avea già udito</l>
<l>dal suo ragazzo il maleficio orrendo,</l>
<l>vide quel messo e intese la proposta,</l>
<l>subito gli fé por le mani adosso,</l>
<l>e poscia gli fé dar molti tormenti:</l>
<l>ond'ei le confessò che 'l fier Tebaldo</l>
<l>era in una imboscata ivi propinqua,</l>
<l>e dissegnava, com'io usciva fuori</l>
<l>de la città, d'avermi ne le mani</l>
<l>e far di me vittuperosi strazi,</l>
<l>udendo questo, l'infelice donna,</l>
<l>mossa da sdegno e da dolore acerbo,</l>
<l>fece impiccar quel messaggiero a un merlo;</l>
<l>che s'ella il tenea vivo, e poi mandava</l>
<l>il popol nostro intorno a la imboscata,</l>
<l>gli arebbe presi facilmente tutti,</l>
<l>e facea del marito aspra vendetta:</l>
<l>ma la meschina si accecò ne l'ira,</l>
<l>e diede morte a quel che avea men colpa,</l>
<l>il cui morir fu poi salute a gli altri:</l>
<l>ché sendo visto lui da quei di fuori</l>
<l>impeso, si pensor d'esser scoperti,</l>
<l>e quella istessa notte si partiro;</l>
<l>ma ben lasciaro un miserabil segno,</l>
<l>ché fecer porre il teschio di Galeso</l>
<l>presso a la porta sopra un alto palo.</l>
<l>E quel dapoi ne l'apparir de l'alba</l>
<l>fu conosciuto da la nostra gente,</l>
<l>e quindi fu spiccato, e con gran pianto</l>
<l>fu riportato a la sua cara moglie:</l>
<l>la qual poi trammortì com'ella il vide,</l>
<l>né si poteo più rivocare in vita</l>
<l>con medicine ed argumenti umani;</l>
<l>onde sepulta fu con quella testa</l>
<l>che gli era più che se medesma cara;</l>
<l>ed io rimasi poscia in gran dolore,</l>
<l>priva del padre e de la madre a un tempo.</l>
<l>Né mi conforta punto perch'io sia</l>
<l>di tanta facultà rimasta erede,</l>
<l>ch'altro germe non è nel nostro sangue:</l>
<l>anzi son vissa in un continuo pianto</l>
<l>da l'ora in qua, che son quaranta giorni,</l>
<l>che seguitor quelle infelici morti.</l>
<l>Poi, come intesi de la vostra giunta,</l>
<l>venuta sono a voi senza dimora,</l>
<l>che siete il più giust'uom che in terra alberghi:</l>
<l>e qui ripongo ne l'arbitrio vostro</l>
<l>la robba ch'i' aggio e la persona e 'l stado,</l>
<l>e prenderò colui per mio consorte</l>
<l>che mi fia dato da la vostra altezza;</l>
<l>e s'ei fosse il più vil di tutto il stuolo,</l>
<l>sempre l'onorerò per mio signore.</l>
<l>Così parlò quella fanciulla onesta;</l>
<l>e nel suo ragionar, la bella faccia</l>
<l>di rugiadose lacrime bagnava:</l>
<l>onde mosse a pietà tuti e' baroni;</l>
<l>e chi di lor per la beltà miranda,</l>
<l>chi per la dote, e chi per i costumi</l>
<l>disïava d'averla per consorte:</l>
<l>ma sopra tutti Corsamonte il fiero</l>
<l>di lei s'accese, e la volea per moglie;</l>
<l>né il feroce Aquilin da l'altra parte</l>
<l>avea per lei d'amor men caldo il petto,</l>
<l>e così aveano Achil, Traiano e Ciro</l>
<l>e tutti gli altri principi e signori</l>
<l>che si trovor nel padiglione a udirla;</l>
<l>ma non ardian di far parola alcuna,</l>
<l>se Belisario non parlava prima:</l>
<l>il quale a lei rispose in questa forma:</l>
<l>Leggiadrissima donna, assai mi dole</l>
<l>de i vostri affanni e de le gravi offese</l>
<l>che avete avute da la gente Gotta:</l>
<l>ma spero in Dio ch'io ne farò vendetta,</l>
<l>se vivo resterò sopra la terra.</l>
<l>Da l'altra parte poi molto m'aggrada</l>
<l>che abbiate tanta confidenza in noi,</l>
<l>e che vogliate prender per marito</l>
<l>colui che noi destinerem di darvi:</l>
<l>a la qual cosa io vuo' pensarci alquanto,</l>
<l>ché difficil sarà trovar barone</l>
<l>che sia condegno di sì rara moglie.</l>
<l>Però mi par di non andare in fretta</l>
<l>a tale elezïon, che si dee sempre</l>
<l>usar consiglio ben maturo e saldo</l>
<l>in quel che s'ha da far sol una volta.</l>
<l>Fra questo tempo voi potrete starvi</l>
<l>nel bel Tarento, o se volete ancora</l>
<l>andare ov'è Teodora imperadrice,</l>
<l>io vi farò condur dentr'a Durazzo;</l>
<l>e sarete da lei sì bene accolta,</l>
<l>che non vi spiacerà d'esservi andata.</l>
<l>Questo diss'egli, ed ella a lui rispose:</l>
<l>Signor mio caro, ecco la vostra ancella,</l>
<l>parata a far di sè quel ch'a voi piace;</l>
<l>e d'ogni cosa ella sarà contenta</l>
<l>che giudicata fia da voi per buona.</l>
<l>Allora il capitan soggiunse: Adunque</l>
<l>potrem pigliar la più sicura strada,</l>
<l>che è di mandarvi a l'onorata corte.</l>
<l>Come udì questo Corsamonte altiero</l>
<l>crollò prima la testa, e poscia disse:</l>
<l>Eccelso capitanio, io so che siete</l>
<l>tanto prudente ne le vostre imprese,</l>
<l>che non vi fa mestier l'altrui consiglio:</l>
<l>pur non starò di dir quel che a me pare.</l>
<l>E se ben sono anch'io di quei ch'han voglia</l>
<l>d'aver sì cara ed onorata donna,</l>
<l>non è però ch'io non conosca il dritto,</l>
<l>e ch'io non dica il ver senza menzogna.</l>
<l>Non indugiate, no, sì lungo tempo</l>
<l>a ritrovar marito a la donzella:</l>
<l>ché l'indugiare è 'l tosco de gli amanti;</l>
<l>ma scelgete un di noi, qual più v'aggrada:</l>
<l>ché scelto ch'ei sarà, farà qualche opra</l>
<l>degna di gloria contra i fieri Gotti</l>
<l>che lo dimostrerà quanto sia degno</l>
<l>d'aver sì bella e virtüosa moglie.</l>
<l>Ma se voi non volete esser colui</l>
<l>che facia questa invidïosa scelta,</l>
<l>non la lasciate trappassare il mare;</l>
<l>ma fate che ciascun che brami averla</l>
<l>per moglie venga qui con l'armi in dosso,</l>
<l>ch'io vuo' con lor provarmi ad uno ad uno;</l>
<l>e s'io gli vinco o gli conduco a morte</l>
<l>la damigella allor mi sarà data,</l>
<l>che onorerolla ed amerolla tanto,</l>
<l>quanto si possa amar persona umana:</l>
<l>ma se per caso io fosse o vinto o morto,</l>
<l>colui che fia vittorïoso al campo</l>
<l>ancor sarà signor de la donzella.</l>
<l>Così parlò quel giovane feroce,</l>
<l>e 'l superbo Aquilin dapoi gli disse:</l>
<l>Io son parato, Corsamonte altero,</l>
<l>d'essere il primo che combatta teco</l>
<l>per questa nobilissima signora:</l>
<l>che ancora a gli occhi miei le donne belle</l>
<l>paiono belle, e so cercar d'averle;</l>
<l>ché la mia lancia e la mia spada punge</l>
<l>come la tua, sì che non ho paura</l>
<l>né di te né d'altr'uom che monti in sella.</l>
<l>Questo diss'egli, e Corsamonte tutto</l>
<l>si rodea dentro di disdegno e d'ira,</l>
<l>e gli occhi suoi parean di fiamma ardente;</l>
<l>poi disse: A che più star? Vegnamo a l'arme,</l>
<l>proviam con esse chi è di noi più forte.</l>
<l>E detto questo, pose la gran mano</l>
<l>sopra la fiera spada per cavarla</l>
<l>e combatter con lui senza dimora;</l>
<l>ma Bessan ch'era quivi lo ritenne,</l>
<l>e tutti gli altri cavalieri e duchi</l>
<l>gli erano intorno, e con parole accorte</l>
<l>cercavan di placare il suo disdegno</l>
<l>ma non potean, ch'egli era come un scoglio</l>
<l>che sta nel mare, ed è percosso intorno</l>
<l>ccontinuamente da terribili onde,</l>
<l>che non si muove per soffiar de' venti</l>
<l>né per la schiuma che 'l percuota o l'alga.</l>
<l>Aquilin stava poi da l'altra parte</l>
<l>a l'erta, e non volea cederli punto.</l>
<l>Allora surse il venerando Paulo</l>
<l>conte d'Isaura, e disse in questa forma:</l>
<l>Veramente il parlar di Corsamonte</l>
<l>non merta al parer mio d'esser ripreso:</l>
<l>ben si devrebbe commutare alquanto</l>
<l>ne la seconda sua narrata parte,</l>
<l>perché la prima non poria dir meglio.</l>
<l>Egli ha pur detto nel principio come</l>
<l>sarebbe ben che 'l capitanio nostro</l>
<l>scelgesse quel di noi che più gli aggrada;</l>
<l>ché scelto ch'ei sarà, farà qualche opra</l>
<l>degna di gloria contra i fieri Gotti</l>
<l>che lo dimostrerà quanto sia degno</l>
<l>d'aver sì bella e virtüosa donna.</l>
<l>Questo non merta già d'esser corretto;</l>
<l>ma l'altra parte si, la qual disfida</l>
<l>ogni baron che la disia per moglie,</l>
<l>ecc vuol combatter con ciascun di loro.</l>
<l>Certo questo parlar non fu mai buono,</l>
<l>per ciò che non è ben fra noi medesmi</l>
<l>far così acerbe e sanguinose pruove,</l>
<l>le quai son da serbar contra i nimici.</l>
<l>Ma a voi, signor, che tutto 'l pondo avete</l>
<l>di questo eletto essercito romano,</l>
<l>non sarà grave il far quel ch'io vi dico:</l>
<l>perch'io son vecchio, e non ragiono indarno.</l>
<l>Tegnam pur la donzella entr'a Tarento,</l>
<l>come fu il primo bel vostro disegno,</l>
<l>che sarà più giocondo a questi amanti.</l>
<l>Dapoi scelgete dieci almi baroni</l>
<l>de i miglior cavalier del nostro campo;</l>
<l>e quel di lor che di maggior valore</l>
<l>si mostrerà contra la gente Gotta,</l>
<l>eletto fia da lei per suo marito</l>
<l>quando arem presa la città di Roma.</l>
<l>Così parlò il buon vecchio, e tutto il stuolo</l>
<l>laudava mormorando il suo consiglio;</l>
<l>onde l'eccelso capitanio disse:</l>
<l>O valoroso mio conte d'Isaura,</l>
<l>molto mi piace il consigliar che fate</l>
<l>e però son disposto di essequirlo.</l>
<l>Adunque scelgeremo a questa pruova</l>
<l>tutta la nostra Compagnia del Sole,</l>
<l>che sono undeci eletti almi baroni:</l>
<l>perch'io, che son duodecimo, non v'entro,</l>
<l>ché avendo moglie non potrei sposarla.</l>
<l>Chi adunque di costor maggior prodezza</l>
<l>dimostrerà contra la gente Gotta,</l>
<l>eletto fia da lei per suo consorte:</l>
<l>perché la elezïone a lei s'aspetta,</l>
<l>se 'l matrimonio libero esser deve.</l>
<l>A quel parlar di Belisario il grande</l>
<l>fu poi soggiunto dal cortese Achille:</l>
<l>Valoroso signor, sendo ancor io</l>
<l>un de gli eletti a quest'almo certame,</l>
<l>non voglio risparmiar fatica alcuna</l>
<l>per acquistar tant'onorato pregio;</l>
<l>e se per caso il ciel me ne fa degno,</l>
<l>ché certo mi sarà il maggior contento</l>
<l>ch'i' avesse mai, né ch'io potesse avere,</l>
<l>vorrò dar la mia sorte a Corsamonte,</l>
<l>poi che è sì vago e cupido d'averla:</l>
<l>ché sempre amato l'ho come fratello,</l>
<l>ed ho più cari i suoi piaceri onesti</l>
<l>e 'l suo verace ben che 'l mio medesmo.</l>
<l>Udendo questo, Corsamonte ardito</l>
<l>slargò le braccia e corse ad abbracciarlo,</l>
<l>e lo basciò teneramente in fronte;</l>
<l>poi disse: Almo fratel, sempre t'amai,</l>
<l>e sempre t'amerò mentre ch'io viva;</l>
<l>e sapea parimente esser amato</l>
<l>da te, che noi siamo allevati insieme</l>
<l>da giovinetti in su col gran Giustino,</l>
<l>e siamo stati insieme in ogni guerra.</l>
<l>Pur non credea che tu m'amassi tanto</l>
<l>quanto mi mostran or le tue parole:</l>
<l>che 'l dare altrui la sua diletta donna</l>
<l>ben è signal d'un inaudito amore.</l>
<l>Però mi sforzerò non esser vinto</l>
<l>da te di questo sì cortese affetto:</l>
<l>ché chi si lascia vincere in amore</l>
<l>è di cuor basso, e di natura ingrata.</l>
<l>Così diss'egli, e da quel giorno inanzi</l>
<l>furo i più cari e i più leali amici</l>
<l>che si trovasser mai sopra la terra.</l>
<l>Il vecchio Paulo, poi che pur vedea</l>
<l>l'ira che Corsamonte avea nel petto</l>
<l>e la natura acerba di Aquilino,</l>
<l>sì dubitava assai che queste cose</l>
<l>parturissero ancor qualche disconcio;</l>
<l>però si volse a Belisario, e disse:</l>
<l>Eccelso capitanio de le genti,</l>
<l>poi che s'è fatta la mirabil scelta</l>
<l>de tutti quei signor che prender puonsi</l>
<l>da l'onorata Elpidia per mariti,</l>
<l>perciò che l'alta Compagnia del Sole</l>
<l>tiene i miglior guerrier che portin arme,</l>
<l>fia bene ancor che mitighiate l'ire</l>
<l>del fiero Corsamonte e di Aquilino,</l>
<l>da cui nascer poria qualche disturbo.</l>
<l>No no, rispose Corsamonte ardito;</l>
<l>Lasciateci pur star come noi semo,</l>
<l>ché in brieve tempo vuo' chiarirlo al tutto</l>
<l>qual sia miglior di noi con l'armi in mano.</l>
<l>Allora disse Belisario il grande:</l>
<l>Corsamonte gentil, molto mi piace</l>
<l>che tu vogli chiarir qual sia migliore,</l>
<l>od Aquilino o tu, con l'armi in mano:</l>
<l>ma cotesto chiarir vuo' che si facia</l>
<l>per amor mio contra la gente Gotta,</l>
<l>e non si volga verso i nostri petti:</l>
<l>che quel che fia miglior contra costoro</l>
<l>possederà la disïata donna,</l>
<l>la qual non si può aver per altro modo;</l>
<l>ed io voglio esser giudice di questo.</l>
<l>Appresso i' priego voi che mi doniate</l>
<l>per questa volta le querele vostre,</l>
<l>e che vi piaccia a me lasciar la cura,</l>
<l>ed a l'imperador, di rassettarle:</l>
<l>a cui vuo' dar di questa cosa avviso.</l>
<l>Così diss'egli, ed ambe due le parti</l>
<l>restor di ciò contente, e fu promesso</l>
<l>da ciascun d'essi di non farsi offesa.</l>
<l>Come fornite fur queste parole,</l>
<l>il capitanio volse che tornasse</l>
<l>la bella Elpidia a star dentr'a Tarento,</l>
<l>e con lei fece andare il buon Terpandro</l>
<l>con una compagnia di eletti fanti:</l>
<l>poi mandò a Leccie il provido Marullo;</l>
<l>ma Calisteo se n'andò verso Idrunto,</l>
<l>avendo tutti le centurie loro.</l>
<l>Belisario, dapoi si volse, e disse</l>
<l>a quegli altri baron ch'avea dintorno:</l>
<l>Signori, è ben ch'andiate entr'a le tende</l>
<l>e che vi prepariate al gran vïaggio:</l>
<l>ché domattina i' vuo' partirmi quinci</l>
<l>per essequir l'incominciata impresa.</l>
<l>Come udir questo, tutti si partiro</l>
<l>e se n'andaro a i consüeti alberghi,</l>
<l>e quivi preparor le cose loro</l>
<l>ed aspettaron la futura luce.</l>
<l>Ma come apparve il dì sopra la terra,</l>
<l>il capitanio si levò del letto,</l>
<l>e tosto si vestì di panni e d'arme;</l>
<l>d'indi uscì fuor del padiglione armato,</l>
<l>avendo udita una divota messa</l>
<l>da l'onorato vescovo di Tebe:</l>
<l>poi fece por la bocca a gli oricalchi</l>
<l>e dare il primo segno al dipartirsi.</l>
<l>Ma quei soldati, come lo sentiro,</l>
<l>prima abbassaro il padiglion superbo</l>
<l>di Belisario, e poscia lo legaro,</l>
<l>e legar anco quei de i lor tribuni;</l>
<l>d'indi legate fur trabacche e tende</l>
<l>di tutti gli altri cavalieri e fanti</l>
<l>con gran destrezza e con prestezza immensa:</l>
<l>che pareano i messor, quando un bel piano</l>
<l>han posto in terra di matura biada,</l>
<l>che, sopragiunta una profonda nube</l>
<l>piena di pioggia e di crudel tempesta,</l>
<l>ciascun a pruova lega le sue faglie</l>
<l>per porle in cappe o per condurle a casa</l>
<l>prima che l'acqua le corrompa o guasti;</l>
<l>così faceano allor quei buon romani</l>
<l>legando in fretta careaggi e salme</l>
<l>per porle sopra le carrette e i muli</l>
<l>dietro a la voce di quell'altro suono.</l>
<l>Or, fatto questo, le sonore trombe</l>
<l>mandaro il grido del secondo segno:</l>
<l>onde la salmaria fu posta tutta</l>
<l>sopra i lor validissimi giumenti.</l>
<l>Ma come carghe fur tutte le some,</l>
<l>il capitan fé ragunar le schiere,</l>
<l>e subito salì sopra un sugesto</l>
<l>e la sua bocca in tai parole aperse:</l>
<l>Io penso, valorosi almi guerrieri,</l>
<l>che tutti quei di voi ch'han qualche etade</l>
<l>sian stati in molte perigliose imprese,</l>
<l>ed abbian combattuto co i nimici,</l>
<l>ma nondimeno mai non sono usciti</l>
<l>con sì gran stuolo e con sì gran possanza,</l>
<l>come or condutta avemo in queste parti:</l>
<l>perciò che andremo a pendere un paese</l>
<l>che è posseduto da feroci genti.</l>
<l>Vogliate adunque dimostrarvi equali</l>
<l>a voi medesmi, e non parer men forti</l>
<l>di quel che foste ancor ne l'altre guerre.</l>
<l>La bella Italia è sollevata tutta,</l>
<l>e spera di veder felice fine</l>
<l>al buon principio che mostrato avemo</l>
<l>per l'odio grande ch'ella porta a i Gotti.</l>
<l>Però bisogna ben che siamo cauti</l>
<l>nel nostro andare ed avvisati molto,</l>
<l>ed aver cura che i nimici nostri</l>
<l>non ci facesser poi qualche vergogna</l>
<l>che c'impedisse il già sperato onore.</l>
<l>Adunque i duchi, i cavalieri e i fanti</l>
<l>si stiano a l'erta, in ordine e parati</l>
<l>come s'avessen da combatter ora,</l>
<l>ché i tempi de le guerre sono ascosi,</l>
<l>e da lieve principio, o da qualch'ira,</l>
<l>si fan più volte i fatti d'arme orrendi;</l>
<l>e spesso i pochi proveduti e cauti</l>
<l>vincono i molti che non han paura</l>
<l>de i lor nimici, e sproveduti vansi.</l>
<l>Sempre color che ne i terreni ostili</l>
<l>fan guerra, denno aver le menti audaci,</l>
<l>ma star con l'opre timide e sicure;</l>
<l>perciò che quei che fanno a questo modo</l>
<l>sono ne l'assalir sempre animosi,</l>
<l>e se sono assaliti da i nimici</l>
<l>si truovano anco preparati e forti.</l>
<l>Pensate poi che andiam contra persone</l>
<l>possenti, ed atte a far diffesa grande:</l>
<l>e se non sono or fuori a la campagna,</l>
<l>non gli crediate neghitosi o lenti;</l>
<l>anzi pensate che verranno a l'arme,</l>
<l>quando si veggian ribellar le terre</l>
<l>e tòr le mogli e saccheggiar le case:</l>
<l>perché tutti color che veggion farsi</l>
<l>avanti gli occhi vituperio e danno</l>
<l>s'accendon d'ira, e più furrore han quelli</l>
<l>ne le cui menti men raggione alberga;</l>
<l>e tanto più s'addireranno i Gotti,</l>
<l>quanto son usi a non patire oltraggi,</l>
<l>ma soglion depredar gli altrui paesi</l>
<l>e le lor terre conservare intatte.</l>
<l>Seguiamo adunque l'onorata impresa:</l>
<l>state continui a l'ordine e provisti,</l>
<l>e pronti ad essequir ciò ch'io comandi.</l>
<l>Così parlò quel capitanio eccelso;</l>
<l>e poscia descendeo giù del suggesto</l>
<l>e montò sopra il suo destrier Vallarco:</l>
<l>d'indi fece sonar le terze trombe,</l>
<l>e tutto 'l campo cominciò avviarsi.</l>
<l>Il primo avanti gli altri era Costanzo</l>
<l>duca di Candia e mastro de i pedoni,</l>
<l>con quattro re superbi in compagnia,</l>
<l>Cosmondo, Albino, Gordio e 'l fier Suarto;</l>
<l>e la gentil Nicandra e 'l forte Arasso</l>
<l>e gli strasordinari ivan con essi.</l>
<l>Dopo costoro andava il destro corno,</l>
<l>che dietro a sè tenea le proprie some;</l>
<l>d'indi seguìa l'ardito Corsamonte</l>
<l>con cinque buon tribuni: e fur Mundello,</l>
<l>Longino e Achille con Sertorio e Bocco,</l>
<l>soli a cavallo; e tutti gli altri capi</l>
<l>con la lor legïon seguianli a piedi,</l>
<l>la qual menava i carrïaggi dopo;</l>
<l>e dietro a quella il provido Orsicino</l>
<l>venia con fabri e machine eccellenti,</l>
<l>dapoi si mosse Belisario il grande</l>
<l>con cinquecento alabardieri eletti</l>
<l>che d'ogni parte lo cingeano intorno;</l>
<l>e 'l feroce Aquilino il seguitava</l>
<l>con cinque buon tribuni, e fur Massenzo,</l>
<l>Traian, Catullo con Olando e Magno,</l>
<l>soli a cavallo; e tutti gli altri capi</l>
<l>con la lor legïon veniano a piedi,</l>
<l>la quale avea gli 'mpedimenti dopo.</l>
<l>L'ultimo loco ebbe il sinistro corno,</l>
<l>che sol mandava i carrïaggi avanti,</l>
<l>ed il suo capo gli veniva dietro:</l>
<l>quest'era il gran Bessan duca di Dacia,</l>
<l>co 'l re de i Saraceni e 'l re de i Lazi</l>
<l>e quel de Iberia e quel de gli Azumiti,</l>
<l>con Teodorisco e co 'l gigante Olimpo.</l>
<l>I cavalieri poi seguiano parte</l>
<l>gli ordini loro, e parte ivan da i lati,</l>
<l>per sicurezza de i giumenti carghi.</l>
<l>E così andando, giunsero in un piano</l>
<l>venti miglia lontan, presso a un bel fiume;</l>
<l>allora il vecchio e venerando Paulo</l>
<l>mastro del campo, ch'era andato avanti</l>
<l>con Ennio, con Procopio e con Lucillo,</l>
<l>volto a Procopio disse este parole:</l>
<l>Procopio mio, quest'è un mirabil piano</l>
<l>da porvi il campo: ecco qui presso il fiume,</l>
<l>ecco quel lato poi che guarda a l'ostro</l>
<l>quant'atto è a girne a saccomano, e quanto</l>
<l>è destro a l'acqua e buon da far la fronte</l>
<l>e collocarvi la pretoria porta.</l>
<l>Così parlava il buon conte d'Isaura;</l>
<l>a cui Procopio rispondendo disse:</l>
<l>Gentil signor d'ogni virtute adorno,</l>
<l>che dite poi de l'eminente loco</l>
<l>posto nel mezzo, e che vagheggia il tutto?</l>
<l>Non vi par egli che potremo porvi</l>
<l>sicuramente il bel pretorio nostro?.</l>
<l>Queste parole a l'onorato vecchio</l>
<l>non spiacquer punto, e se n'andò sovr'esso:</l>
<l>e come l'ebbe contemplato alquanto</l>
<l>scese giù del cavallo, e di sua mano</l>
<l>vi piantò sopra una bandiera bianca.</l>
<l>Poi fece misurar da ciascun lato</l>
<l>de la predetta candida bandiera</l>
<l>piè cento, che venian per ogni fianco</l>
<l>ducento piedi, e quel quadrato scelse</l>
<l>e deputollo a Belisario il grande:</l>
<l>nel quale ancora, a l'ultime confine,</l>
<l>verso l'aspetto attissimo a gir fuori,</l>
<l>fé porre un altro bel stendardo rosso;</l>
<l>d'indi passò cinquanta piedi inanzi,</l>
<l>e tirovvi una linea equidistante</l>
<l>al gran quadrato, e qui doveano porsi</l>
<l>i padiglion de gli ottimi tribuni:</l>
<l>però piantovvi una vermiglia insegna.</l>
<l>Poi fece misurar cent'altri piedi,</l>
<l>per far la bella piazza avanti ad essi:</l>
<l>ove una linea lunga fu distesa</l>
<l>parallela a quell'altra, e posto un segno</l>
<l>ch'era il principio da locar le genti.</l>
<l>Or questa linea in mezzo fu divisa,</l>
<l>e fecer quinci la primiera strada,</l>
<l>larga cinquanta piedi, e lunga poi</l>
<l>quasi due millia piè verso la porta,</l>
<l>signando quella con notabil aste;</l>
<l>ne la qual strada deputati foro</l>
<l>gli alloggiamenti a i cavalieri armati</l>
<l>che ne le legïoni eran descritti,</l>
<l>facendo tutti i contuberni loro</l>
<l>cent'e cinquanta piè per ogni banda;</l>
<l>dietro a costoro stavano i trïari,</l>
<l>che guardavano poi sovr'altre vie</l>
<l>tutte segnate con notabil aste:</l>
<l>ma i contuberi loro erano larghi</l>
<l>la metà sola i quegl'altri primi,</l>
<l>quantunque fosser di lunghezza equali.</l>
<l>Poi di rimpetto a questi era l'albergo</l>
<l>de i principai, che rietro avean gli astati,</l>
<l>con le lor tende in su le estreme calli;</l>
<l>e furo i contuberni di costoro</l>
<l>cent'e cinquanta piè per ogni lato,</l>
<l>come eran quei de i cavalier ch'io dissi;</l>
<l>ed era ognuna de le cinque strade</l>
<l>larga cinquanta piè come la prima.</l>
<l>Dirimpetto a gli astati avean gli alberghi</l>
<l>i cavaliar descritti ne gli aiuti;</l>
<l>e dietro a questi erano i fanti loro,</l>
<l>che avean l'entrata sua verso 'l steccato,</l>
<l>ch'era lontano almen dugento piedi;</l>
<l>e tutti i contuberni de gli aiuti</l>
<l>avean la lor lunghezza equale agli altri,</l>
<l>ma ne l'altezza poscia eran maggiori:</l>
<l>perciò che i cavalieri avean d'altezza</l>
<l>dugento piedi, ed i pedon trecento.</l>
<l>Forniti i cinque contuberni primi,</l>
<l>così divisi per ciascuna strige,</l>
<l>fece una strada che partiva questi</l>
<l>da gli altri cinque, e si dicea quintana,</l>
<l>che le strige partìa tutte a traverso:</l>
<l>e quivi essercitavano i soldati.</l>
<l>Da l'un de i lati poi del padiglione</l>
<l>del capitanio era una piazza grande</l>
<l>pretoria, e l'altra dal sinistro canto</l>
<l>questoria, ch'era data al camerlingo.</l>
<l>Da i capi de le piazze erano stanze</l>
<l>di quei baron che non avean condotta,</l>
<l>e di molt'altri cavalieri eletti</l>
<l>ch'eran venuti in campo ad onorare</l>
<l>il capitanio e quella bella impresa.</l>
<l>Ma lungo la larghezza de le piazze</l>
<l>confinava una via di cento piedi,</l>
<l>partita in mezzo da una corta strada</l>
<l>larga cinquanta piè, che se n'andava</l>
<l>a la postrema parte del steccato.</l>
<l>Sopra quell'ampia via verso le piazze</l>
<l>stavano i cavalier strasordinari,</l>
<l>e dietro i fanti de l'istesso grado,</l>
<l>ch'avean l'entrata loro inver la fossa</l>
<l>che sostenea la decumana porta:</l>
<l>ed erano le stanze di costoro</l>
<l>cent'e cinquanta piè per ciascun lato.</l>
<l>Or, fatto tutto quest'alto dissegno,</l>
<l>sonor le trombe; e subito fu posto</l>
<l>il padiglion del capitanio eccelso</l>
<l>nel mezzo, ov'era la bandiera bianca,</l>
<l>D'indi i soldati con prestezza immensa</l>
<l>cinser di fossa poi tutto 'l steccato,</l>
<l>ch'era quadrato, e quella fossa larga</l>
<l>fecer cubiti dieci ed alta cinque;</l>
<l>dapoi drizzate fur tutte le tende</l>
<l>in brieve spazio di pochissime ore.</l>
<l>E come quando in un teatro grande,</l>
<l>che i spettator sono assettati, e vaghi</l>
<l>d'udir qualche amenissimo poema,</l>
<l>il buon corago fa callar le vele</l>
<l>che nascondeano l'onorata scena,</l>
<l>subitamente a gli occhi di ciascuno</l>
<l>appar che nasca una città novella</l>
<l>con piazze e tempi e con teatri e logge,</l>
<l>onde cupidamente ognun la mira</l>
<l>e nota il bel che si ritruova in essa;</l>
<l>così, munito quello aperto piano,</l>
<l>subito nacque una città miranda</l>
<l>che dava albergo a tutta quella gente.</l>
<l>Poi messi fanti a guardia de le porte</l>
<l>ed ordinate le vigilie tutte,</l>
<l>si stetter quivi ad aspettare il giorno.</l>
<l>Or mentre si facea questo vïaggio</l>
<l>da l'onorato essercito romano,</l>
<l>Tarsilogo re d'arme, che partissi</l>
<l>già da Durazzo, e se n'andava in fretta</l>
<l>ad intimar la guerra al re de' Gotti,</l>
<l>giunse in Ancona, e ritrovollo a caso</l>
<l>far dimoranza in quell'alma cittade;</l>
<l>onde smontò del suo veloce grippo,</l>
<l>e si vestì la bella cotta d'arme</l>
<l>di veluto rosin cosperso d'oro</l>
<l>che un'aquila dorata avea nel petto</l>
<l>ed un'altra n'avea dopo le spalle:</l>
<l>così vestito andò verso 'l palazzo</l>
<l>ove alloggiava il re con le sue genti,</l>
<l>e quivi giunto l'animoso araldo</l>
<l>a lui non fece riverenza alcuna,</l>
<l>ma disse audacemente in questo modo:</l>
<l>L'imperador de le mondane genti</l>
<l>vi fa saper che v'ha più volte chiesto</l>
<l>ch'usciate fuor d'Italia, e rilasciate,</l>
<l>come è 'l dever, l'antico suo paese;</l>
<l>ma sin qui fatto non l'avete, e sempre</l>
<l>con parole cortesi e fatti avversi</l>
<l>cercaste di menar la cosa in lungo.</l>
<l>Però vi dice ch'egli s'è rissolto</l>
<l>di far questa richiesta omai con l'arme:</l>
<l>preparatevi adunque a far diffesa,</l>
<l>che tosto vi sarà con l'oste adosso.</l>
<l>Come Teodato udì l'aspra proposta,</l>
<l>si cangiò tutto quanto di colore:</l>
<l>e stando un poco poi prese ardimento,</l>
<l>e con molta arroganza gli rispose:</l>
<l>Superbo messaggier, che tanto ardire</l>
<l>hai di venir a minacciarmi guerra,</l>
<l>se non ti parti fuor di questi luochi</l>
<l>farò che tu darai de' calzi al vento.</l>
<l>Porta poi per risposta al tuo signore</l>
<l>ch'io vuo' l'Italia per la gente Gotta,</l>
<l>che posseduta l'ha presso a cent'anni;</l>
<l>e s'egli ci verrà con l'oste adosso,</l>
<l>non potrà forse più tornarlo indietro:</l>
<l>ché rimarrà da noi sconfitto e morto.</l>
<l>Così parlò quel re feroce in vista,</l>
<l>ma dentro a l'alma travagliato e mesto;</l>
<l>onde il re d'arme ritornossi al grippo,</l>
<l>e tosto lo drizzò verso Durazzo.</l>
<l>Ma non era anco diece miglia in mare,</l>
<l>che da Brandizio sopravenne un messo</l>
<l>nativo Gotto, e nominato Alfano,</l>
<l>che disse avanti il re queste parole:</l>
<l>Signore, i' porto a voi novelle amare:</l>
<l>Brandizio è perso, e la figliuola vostra</l>
<l>co 'l suo marito son partiti quindi,</l>
<l>ed han seguito le nemiche insegne.</l>
<l>Poi ch'a Teodato la novella amara</l>
<l>fu manifesta interamente tutta,</l>
<l>divenne prima pallido nel volto,</l>
<l>e dentr'al petto gli tremava il cuore:</l>
<l>e poco stando, poscia si rinchiuse</l>
<l>ne la camera sua, traendo fuori</l>
<l>dal cuor profondo altissimi sospiri.</l>
</lg>
<trailer>FINE DEL SESTO LIBRO</trailer>
</div1>
<div1 type="libro">
<head>IL SETTIMO LIBRO</head>
<head>DE LA ITALIA LIBERATA DA GOTTHI</head>
<argument><p>Nel settimo Parthenope si piglia.</p></argument>
<lg type="non-definito">
<l>Il vicimperador de l'occidente</l>
<l>avea cangiato sette volte il vallo</l>
<l>e sette volte ancor l'avea munito</l>
<l>con minor fossi e con minor ripari;</l>
<l>e poi lasciando Taranto, Altamura,</l>
<l>Canosa, Ascoli forte e la Tripalda,</l>
<l>che non aveano alcun presidio dentro,</l>
<l>l'ottavo giorno a Napoli pervenne:</l>
<l>e quivi s'alloggiò da quella parte</l>
<l>ond'il Sebeto va correndo al mare,</l>
<l>e munì il vallo suo con maggior cura</l>
<l>che fatto non avea quei giorni avanti.</l>
<l>Il che come fu noto a quei signori</l>
<l>che stavano al governo de la terra,</l>
<l>ebber gran doglia, e di comun parere</l>
<l>mandaron fuori Stefano Catoldo,</l>
<l>uom di gran senno e di valore immenso:</l>
<l>il qual sen venne avanti al capitano,</l>
<l>e la sua bocca in tai parole aperse:</l>
<l>Illustre capitan che sì gran stuolo</l>
<l>condotto avete intorno a queste mura</l>
<l>per oppugnarle e tuorci la cittade;</l>
<l>veramente ci par che abbiate torto</l>
<l>a farci danno alcun, perciò che mai</l>
<l>da noi non riceveste alcuna offesa.</l>
<l>Poi dentro avemo il gran pressidio Gotto,</l>
<l>ch'ha il fren in mano e la custodia insieme</l>
<l>de la cittade: onde non ci è permesso</l>
<l>dar questa terra a voi contra lor voglia.</l>
<l>Eglino ancor, quando sen venner quivi</l>
<l>per custodirla, dietro a sè lasciaro</l>
<l>ne le man del suo re le care mogli,</l>
<l>la robba, i figli: onde non posson darvi</l>
<l>questa città senza tradir se stessi.</l>
<l>Ma s'a dir lice apertamente il vero,</l>
<l>i' vi dirò, signor, quel ch'a me pare.</l>
<l>Il venir contra noi con tanta gente</l>
<l>non fu salubre ed ottimo consiglio:</l>
<l>ché devevate andar di lungo a Roma,</l>
<l>e presa quella, areste avuta ancora</l>
<l>la terra nostra senza alcun divieto;</l>
<l>ma se repulsi voi sarete quindi,</l>
<l>non vi crediate Napoli esser vostro,</l>
<l>che con gran forza fia da noi difeso.</l>
<l>E però il poner qui l'assedio intorno</l>
<l>altro non è che un discipare il tempo.</l>
<l>Così diss'egli, e Belisario il grande</l>
<l>con dolce aspetto a lui così rispose:</l>
<l>Se 'l venir qui con tanta gente a campo</l>
<l>è stato buono o pessimo consiglio,</l>
<l>non vuo' riporlo nel giudizio vostro:</l>
<l>ché l'util mio co i miei pensier misuro,</l>
<l>e non con quei de gli adversari nostri.</l>
<l>Ma voi devete ciò che noi volemo</l>
<l>ben ruminare, e prender quella parte</l>
<l>che fia salubre al vostr'almo paese:</l>
<l>perché noi siam venuti a liberarlo</l>
<l>da la superba servitù de' Gotti,</l>
<l>e tor l'Italia fuor de le lor mani.</l>
<l>Ma se voi bramerete il vostro male,</l>
<l>e per far strada a la ruina vostra</l>
<l>ci vorrete venir con l'arme contra,</l>
<l>ne sarà forza di trattarvi tutti</l>
<l>senza rispetto da mortai nimici.</l>
<l>Color che son da servitute oppressi</l>
<l>ed a combatter van per liberarsi</l>
<l>dal duro giogo che gli è posto al collo,</l>
<l>non possono aver poi se non diletto:</l>
<l>perché vincendo liberati sono</l>
<l>da la lor servitute, e se son vinti</l>
<l>hanno questo contento, ch'han seguito</l>
<l>contra lor voglia la peggior fortuna.</l>
<l>Ma quei che posson tòr la libertade</l>
<l>ed a combatter van per far più fermi</l>
<l>i duri nodi che gli sono intorno,</l>
<l>non possono acquistar se non dolore:</l>
<l>perché vincendo restano ancor servi,</l>
<l>ch'è il maggior mal ch'abbia il comercio umano;</l>
<l>e poi perdendo si ritruovan carchi</l>
<l>de le calamità che acquista il vinto.</l>
<l>Sì che pensate ciò che far volete;</l>
<l>e se vi piace darci la cittade,</l>
<l>io v'offerisco quell'istesso accordo</l>
<l>e quella libertà che fu donata</l>
<l>a la Sicilia, onde s'allegra tanto:</l>
<l>ed anco a i Gotti m'offerisco dare</l>
<l>perpetuo soldo, e se non voglion questo</l>
<l>mandarli salvi ne le lor cittadi.</l>
<l>Così gli disse Belisario il grande;</l>
<l>onde con tal risposta il buon Catoldo</l>
<l>tosto si ritornò dentr'a le mura,</l>
<l>e fece quella manifesta a tutti:</l>
<l>e tutti finalmente l'accettaro.</l>
<l>Dapoi fu posta prestamente in carte</l>
<l>quell'ampia libertà, quei patti onesti</l>
<l>che disïava Napoli gentile</l>
<l>di conseguir dal correttor del mondo;</l>
<l>e furon dati a Stefano Catoldo</l>
<l>per farli sottoscriver di sua mano</l>
<l>al vicimperador de l'occidente:</l>
<l>ond'ei si dipartì senza dimora,</l>
<l>e menò seco il vescovo Ricardo</l>
<l>col piuviale in dosso e con la mitra</l>
<l>gemmata in testa e col messale in mano,</l>
<l>per far giurar sovr'esso ogni promessa.</l>
<l>Ma giunti ne la piazza de i tribuni</l>
<l>smontaro in terra giù de i lor destrieri,</l>
<l>e Belisario se gli fece incontro,</l>
<l>avendo seco il buon conte d'Isaura,</l>
<l>e molto allegramente gli raccolse;</l>
<l>onde Catoldo a lui parlando disse:</l>
<l>Signore, ho detta la dimanda vostra</l>
<l>a la nostra città, ch'allegramente</l>
<l>l'accetta, e vi torrà dentr'a le mura;</l>
<l>ma prima ha scritto sopra questa carta</l>
<l>tutta la libertà, tutti quei patti</l>
<l>ch'aver disia dal correttor del mondo:</l>
<l>ed arà caro che di vostra mano</l>
<l>vi piaccia sottoscriverli e giurarli.</l>
<l>Così disse Catoldo, e poscia diede</l>
<l>la carta in mano al capitanio eccelso;</l>
<l>ed ei la lesse, e tolse poi la penna</l>
<l>e di sua propria man la sottoscrisse.</l>
<l>E dopo questo fé portar del vino</l>
<l>söave e dolce in una tazza d'oro,</l>
<l>e libò prima quel con le sue labbra,</l>
<l>e poi la diede a Stefano ed a gli altri;</l>
<l>d'indi pose la man sopra il messale</l>
<l>che gli avea porto il vescovo davante</l>
<l>e disse verso 'l ciel queste parole:</l>
<l>O suprema Cagion d'ogni cagione,</l>
<l>e tu che 'l tutto vedi e 'l tutto ascolti,</l>
<l>occhio del cielo, e voi fontane e fiumi,</l>
<l>sarete testimoni a questi patti:</l>
<l>che la città di Napoli promette</l>
<l>darsi a l'imperadore e a' suoi ministri,</l>
<l>ed io prometto lor da l'altra parte</l>
<l>franchigia e libertà, né volemo altro</l>
<l>che aver le porte e la famosa rocca.</l>
<l>Giurato ch'ebbe il capitanio eletto</l>
<l>da l'una parte, poi da l'altra ancora</l>
<l>Catoldo e quei di Napoli giuraro;</l>
<l>ond'alcun di color ch'eran presenti</l>
<l>disse: O Motore eterno de le stelle,</l>
<l>deh fa che quei che romperanno prima</l>
<l>queste promesse sian distrutti e morti,</l>
<l>e giacciano insepulti su la terra;</l>
<l>e le lor case e lor famiglie e donne</l>
<l>sian date in preda tutte a i lor nimici.</l>
<l>Così diceano; e 'l capitanio poi</l>
<l>chiamò Costanzo e 'l buon conte d'Isaura,</l>
<l>e disse lor queste parole tali:</l>
<l>Signori, e' sarà ben che andiate insieme</l>
<l>con questi ambasciadori entr'a la terra</l>
<l>a prendere il possesso de la rocca,</l>
<l>e far giurar la fedeltade a tutti.</l>
<l>Andate tosto, e non perdete tempo,</l>
<l>ché sempremai ne l'opre de la guerra</l>
<l>più la prestezza val che la virtute.</l>
<l>Così diss'egli, e quei signori allegri</l>
<l>s'apparecchiaron tosto ad ubidirlo.</l>
<l>Ma mentre si facean questi negozi,</l>
<l>il Re del ciel, che nel sublime Olimpo</l>
<l>se ne sedea tra le sustanze eterne,</l>
<l>tentar volendo il buon Sofronio, disse:</l>
<l>Sofronio, che ti par di questi patti?</l>
<l>Napoli sarà pur, come tu vedi,</l>
<l>libera e franca, e senza alcun oltraggio.</l>
<l>A cui rispose l'angelo in tal modo:</l>
<l>O Padre eterno, adunque voi volete</l>
<l>che la città di Napoli si resti</l>
<l>ne le delizie sue tutta summersa?</l>
<l>Saria pur buon che gli angeli nocivi</l>
<l>inducessero in lei qualche ruina</l>
<l>che di tante delizie la disgombre:</l>
<l>perciò che sempre le delizie sono</l>
<l>il seme e la cagion d'assai delitti.</l>
<l>Non fate, Signor mio, che le fatiche</l>
<l>tante ch'i' ho prese per sanar quei spirti</l>
<l>sian state vane, over gettate al vento.</l>
<l>Onde soggiunse il gran Motor del cielo:</l>
<l>Io son disposto far ciò che ti piace,</l>
<l>ché molto mi son cari i tuoi costumi.</l>
<l>Dapoi chiamò l'angel Latonio, e disse:</l>
<l>Or va, Latonio, a la città superba</l>
<l>che siede sopra il mar presso al Vesevo,</l>
<l>e fa ch'ella sia prima a fare oltraggio</l>
<l>a i buon romani, e non servar la fede,</l>
<l>acciò che tutto 'l ciel le sia nimico,</l>
<l>e del pregiurio suo riporti pena.</l>
<l>Questo diss'egli, e l'angelo discese</l>
<l>in quell'alta città come un baleno</l>
<l>che 'l bello aere seren fende e le nubi;</l>
<l>e presa poi l'effigie di Sincero,</l>
<l>uom di gran senno e di costumi eletti,</l>
<l>se n'andò ratto a ritrovar Pastore.</l>
<l>Questo Pastore era uom molto eloquente</l>
<l>ed atto a persuader ciò ch'e' voleva,</l>
<l>e molto favorìa la gente Gotta;</l>
<l>onde Latonio a lui parlando disse:</l>
<l>Gentil dottore, onor de l'età nostra,</l>
<l>come puoi tu patir che questa terra</l>
<l>sia tolta a i Gotti, e prenda altro signore?</l>
<l>Il che tosto sarà, se non si sturba</l>
<l>l'incominciato accordo. Adunque ratto</l>
<l>entra nel mezzo a l'adunata plebe</l>
<l>ch'attende la tornata di Catoldo;</l>
<l>e con la dotta ed eloquente lingua</l>
<l>dille quelle ragion che 'l ciel ti porge,</l>
<l>che la farai seguire il tuo volere:</l>
<l>e tanto acquisterai l'amor de i Gotti</l>
<l>e la grazia del popolo, che sempre</l>
<l>Partenope t'arà come signore.</l>
<l>Così disse Latonio, e quel leggiero</l>
<l>gli porse orecchie e fece il suo consiglio;</l>
<l>ed entrò in mezzo l'adunata gente</l>
<l>avendo il fido Asclepiodoro acanto,</l>
<l>e la sua bocca in tai parole aperse:</l>
<l>Io vedo, generosi miei fratelli,</l>
<l>che voi vi preparate a dar la terra</l>
<l>a Belisario, ed ingannar voi stessi:</l>
<l>e ciò v'induce a far ch'ei v'ha promesso</l>
<l>di mantenervi sempre in libertade.</l>
<l>Ma se prometter vi potesse ancora</l>
<l>d'aver vittoria certa contra i Gotti,</l>
<l>io già non vi direi che nol faccessi,</l>
<l>che 'l non far cosa grata a quei che sono</l>
<l>per dominarci è una sciocchezza espressa.</l>
<l>Ma se 'l fin de le guerre è sempre incerto</l>
<l>e non si truova alcun sopra la terra</l>
<l>che conosca il voler de la fortuna,</l>
<l>considerate a che periglio estremo</l>
<l>questo tal mutamento vi conduce:</l>
<l>ché se saranno vincitori i Gotti</l>
<l>vi tratteranno poi come nimici,</l>
<l>perché senza vedere un'arma ignuda</l>
<l>di propria volontà vi siete resi;</l>
<l>e se per caso Belisario vince</l>
<l>sempre vi guarderà come suspetti:</l>
<l>ché 'l tradimento al vincitor diletta,</l>
<l>ma poscia il traditor non gli è giocondo,</l>
<l>né s'assicura mai de la sua fede.</l>
<l>Ma se la terra serberemo a i Gotti</l>
<l>tolerando per essi ogni periglio,</l>
<l>quando aran vinto i lor nimici in guerra</l>
<l>ci faran molto bene, e ci aran cari,</l>
<l>come divoti sudditi e fedeli;</l>
<l>e se pur Belisario ancor vincesse</l>
<l>agevolmente ci darà perdono,</l>
<l>ché l'amor che si porta al suo signore</l>
<l>non si dee mai punir da quel che vince.</l>
<l>Oltre di questo, a che paura tanta</l>
<l>avete d'aspettar l'assedio intorno?</l>
<l>La terra è forte, e vettovaglia ha dentro;</l>
<l>e voi possete star ne' vostri alberghi</l>
<l>e lasciar gire i Gotti in su le mura,</l>
<l>che diffenderan con molto ardire.</l>
<l>Pensate ancor, se Belisario avesse</l>
<l>speme d'aver questa città per forza,</l>
<l>che fatto non v'aria sì larghi patti;</l>
<l>e se sperasse vincere in battaglia</l>
<l>il re de' Gotti, andrebbe a ritrovarlo</l>
<l>a la campagna, e non starebbe intorno</l>
<l>a le cittadi a consumare il tempo:</l>
<l>ché vinto il re guadagnarebbe il stato,</l>
<l>e le terre averia senza contrasto.</l>
<l>E poi, se noi si teneremo alquanto,</l>
<l>essi per forza converranno andarsi:</l>
<l>onde staremo con vittoria e laude.</l>
<l>Così parlò Pastore, e 'l popol tutto</l>
<l>già cominciava aver nuovi pensieri.</l>
<l>E come soglion far l'onde marine</l>
<l>dal suspirar di Zefiro commosse,</l>
<l>che lentamente si diffondon prima</l>
<l>nel mar, che sotto lor tutto s'annera:</l>
<l>da poi sopravenendo ancor Lebecchio</l>
<l>s'ergono mormorando, e intorno a i scogli</l>
<l>comincian vomitar la schiuma e l'alga;</l>
<l>tal fece allor quella commossa gente,</l>
<l>che parlò prima pianamente insieme</l>
<l>di ritener la signoria de' Gotti:</l>
<l>ma poscia andando il gran Latonio intorno</l>
<l>con l'onorata forma di Sincero</l>
<l>pregando or questo ed essortando or quello</l>
<l>a discostarsi in tutto da i romani:</l>
<l>fece che ognun correa con l'arme in dosso</l>
<l>verso la porta che scendea nel campo</l>
<l>per non lasciar che alcun venisse dentro:</l>
<l>ma già s'approssimava il fier Costanzo</l>
<l>e 'l savio Paulo e Stefano e Ricardo</l>
<l>co i nuovi patti e co 'l giurato accordo.</l>
<l>Da l'altro lato poi su la gran porta</l>
<l>de la città, che si chiudea con fretta,</l>
<l>Asclepiodoro era dinanzi a tutti</l>
<l>coperto d'arme, e con una asta in mano</l>
<l>parea superbo minaciare al mondo.</l>
<l>Come vide costor vicini al ponte,</l>
<l>disse cridando: Non venite avanti,</l>
<l>che non vi volem dar la terra nostra.</l>
<l>E detto questo, lasciò gir quell'asta</l>
<l>verso Costanzo, e non lo poté accorre,</l>
<l>ch'apena lo toccò nel braccio manco:</l>
<l>ben poscia accolse il vescovo Ricardo,</l>
<l>che gli era appresso, e gli traffisse il petto;</l>
<l>onde cadette in terra, e le sue membra</l>
<l>dormiro un lungo e dispietato sonno.</l>
<l>Allor Costanzo ritirossi indietro</l>
<l>con tutti gli altri, e poi così gli disse:</l>
<l>Ah scelerato can, s'io son ferito</l>
<l>non son già morto, e ne farò vendetta;</l>
<l>e faranne anco Iddio, ché avete ucciso</l>
<l>il sacerdote suo, ch'a noi mandaste:</l>
<l>e non mi partirò da questo assedio</l>
<l>ché la vostra città daremo in preda</l>
<l>a i nostri validissimi guerrieri;</l>
<l>e quel ribaldo che lanciò quell'asta</l>
<l>vedrò diviso in più di mille parti.</l>
<l>Questo diss'egli, e ritornossi al campo</l>
<l>con Paulo e gli altri che venian con lui,</l>
<l>accesi il petto di disdegno e d'ira.</l>
<l>Quindi n'andaro al capitanio eletto,</l>
<l>e raccontaro a lui tutto 'l disturbo</l>
<l>ch'erali occorso in quell'ampia cittade,</l>
<l>di che ne prese un dispiacere immenso;</l>
<l>e poi fece chiamar senza dimora</l>
<l>al solito consiglio ogni barone,</l>
<l>che tosto s'adunaro, ed ei gli disse:</l>
<l>Prudenti, valorosi, almi signori,</l>
<l>poi che fallita c'è tanta ventura</l>
<l>d'aver questa città senza periglio,</l>
<l>buono è tentar che la pigliam per forza:</l>
<l>e forse noi l'arem, perciò che è giunto</l>
<l>in questa notte il principe Aldigieri,</l>
<l>che la terrà da mar rinchiusa e stretta;</l>
<l>e molto tempo mai non può tenersi</l>
<l>città ch'abbia la terra e 'l mar rinchiuso.</l>
<l>Noi poneremo ancor per ogni porta</l>
<l>un capitanio con feroci genti,</l>
<l>ch'intrar non vi potrà pur un ucello;</l>
<l>e poi darenle acerrime battaglie,</l>
<l>né lascierenla prender mai riposo.</l>
<l>Ancor farò tagliar quell'acquedutto</l>
<l>che portavi entro la fredissim'acqua,</l>
<l>tal che di quella aran molto bisogno;</l>
<l>onde ho speranza che fra poco tempo,</l>
<l>parte dal ferro e parte da la fame</l>
<l>ed altre sue necessità costretta,</l>
<l>le converrà pigliar le nostre leggi.</l>
<l>Così diss'egli, e poi Bessan rispose:</l>
<l>Illustre capitan mastro di guerra,</l>
<l>se ben non spero che per forza d'arme</l>
<l>possiamo aver questa città munita,</l>
<l>né per assedio ancor, se non vi stiamo</l>
<l>con gran disconcio lungo tempo intorno,</l>
<l>pur lodo d'ambedue farne la pruova:</l>
<l>perché ciò che si tenta aver si puote,</l>
<l>e non si piglia ciò che s'abbandona.</l>
<l>Questa fu la risposta di Bessano;</l>
<l>e dopo quella il capitanio eccelso</l>
<l>lasciò il consiglio, e tutto il suo pensiero</l>
<l>volse a pigliar quella città per forza.</l>
<l>L'angel Palladio dopo il terzo giorno</l>
<l>apparve in sogno al sir dell'Ellenoponto</l>
<l>sotto la forma d'Albio suo cugino,</l>
<l>e disse lui queste parole tali:</l>
<l>Paucaro, se tu vòi ch'eternamente</l>
<l>resti il tuo nome e la tua gloria al mondo,</l>
<l>entra ne l'acquedutto, il qual portava</l>
<l>l'acqua a la terra pria che fosse guasto,</l>
<l>e nota bene il sasso e 'l suo pertugio;</l>
<l>poi dillo al capitanio de le genti,</l>
<l>che quindi prenderà questa cittade:</l>
<l>e tu sarai di ciò sempre lodato.</l>
<l>Così gli disse il messaggier del cielo,</l>
<l>e poi sparì come se fosse un'ombra.</l>
<l>Il cavalier di subito levossi,</l>
<l>et andò ratto a ritrovare il foro</l>
<l>de l'acquedutto dirrupato e guasto</l>
<l>che gli avea detto quel celeste messo;</l>
<l>poi v'entrò dentro, e vide la gran pietra:</l>
<l>e misurato ben tutto 'l pertugio</l>
<l>sen venne ratto a Belisario il grande,</l>
<l>e lieto gli narrò ciò che avea visto.</l>
<l>Belisario l'udì con gran diletto,</l>
<l>perché conobbe ben che quel forame</l>
<l>gli daria presa la città per forza;</l>
<l>e poscia disse a lui queste parole:</l>
<l>Gentil signor che per virtù del cielo</l>
<l>porgete sì gran lume a questa impresa,</l>
<l>non lascierò che voi per sì bell'opra</l>
<l>restiate senza il meritato onore:</l>
<l>perché l'onor nutrisce le virtuti.</l>
<l>Or voglio darvi alcune lime sorde,</l>
<l>onde allargar possiate quella bucca</l>
<l>tanto, che un uomo armato a scudo e lancia</l>
<l>agevolmente vi potesse entrare;</l>
<l>e fatto questo, narrerovvi il tutto</l>
<l>che arete a far ne la futura impresa.</l>
<l>Così gli disse Belisario il grande,</l>
<l>e Paucaro pigliò quelli instrumenti</l>
<l>e ritornò nel consüeto albergo.</l>
<l>Dapoi la notte intrò nel gran pertugio</l>
<l>ed essequì ciò che doveva farvi,</l>
<l>e riferillo al capitanio eletto:</l>
<l>il qual tenendo omai sicura e certa</l>
<l>la presa di Partenope, gli increbbe</l>
<l>veder andar sì bella terra a sacco;</l>
<l>onde fece chiamar per un trombetta</l>
<l>fuor de le mura Stefano Catoldo,</l>
<l>ed in tal modo a lui parlando disse:</l>
<l>Stefano mio, più volte aggio veduto</l>
<l>ispugnar terre e prenderle per forza,</l>
<l>e so ciò che suol farsi in simil casi:</l>
<l>perché i soldati, senza aver rispetto</l>
<l>alcuno a donne, a fanciullini o a vecchi,</l>
<l>fanno ogni cosa andare a fil di spada,</l>
<l>ed arden poi le desolate case;</l>
<l>né si posson frenar da i capitani.</l>
<l>Però conoscend'io che questi mali</l>
<l>in brieve tempo a Napoli saranno,</l>
<l>molto m'incresce de la sua ruina:</l>
<l>Napoli è pur fratel del mio terreno</l>
<l>nativo, e siegue pur la nostra fede,</l>
<l>onde vorrei ch'e' si svegliasse omai,</l>
<l>e conoscesse omai la sua salute.</l>
<l>Vedete quante machine e tormenti</l>
<l>qui sono, e quanta bella gente armata</l>
<l>che non si partiran da queste mura,</l>
<l>che piglieranle, e manderanle a terra:</l>
<l>poi poneranno la cittade a sacco,</l>
<l>a ferro, a foco ed a ruina e a sangue.</l>
<l>Adunque provedete a tanti mali,</l>
<l>mentre possete, e dateci la terra:</l>
<l>ché vi conserverem come fratelli.</l>
<l>Così diss'egli, e Stefano tornossi</l>
<l>dentr'a le mura, e spose al popol tutto</l>
<l>quella ambasciata con suspiri e pianti,</l>
<l>ma nulla fece: per ch'avean sì chiuse</l>
<l>l'orecchie e 'l cuor dal lor destino acerbo,</l>
<l>che non poteano udir la lor salute;</l>
<l>onde non gli rendero altra risposta.</l>
<l>Come fu nota al capitanio eccelso</l>
<l>tanta lor pertinacia, ebbe gran doglia:</l>
<l>poscia aspettò che tramontassi il sole,</l>
<l>e come giunse il terzo de la notte</l>
<l>comesse ad Aquilino ed a Traiano,</l>
<l>a Magno, ad Ennio, a Paucaro e Lucillo</l>
<l>ch'andasser con mill'altri cavalieri</l>
<l>per quella bucca dentro a la cittade:</l>
<l>e come fusser arrivati quivi,</l>
<l>toccar faccessen la sonora tromba,</l>
<l>che verria dentro il campo de i romani.</l>
<l>Così comesse il capitanio, ed essi</l>
<l>non udir già quelle parole indarno;</l>
<l>ma seguitando Paucaro n'andaro</l>
<l>per l'acquedutto dentr'a l'alte mura.</l>
<l>Poi, come furo al fin di quella cava,</l>
<l>videro il cielo, e ritrovorsi a punto</l>
<l>essere in mezzo la città nimica;</l>
<l>onde Aquillino disse al buon Traiano:</l>
<l>Traian, come faremo a uscirsi quinci,</l>
<l>che le spalle del muro son tropp'alte</l>
<l>ed evvi sopra un edificio grande?</l>
<l>Traian gli disse: Aspetta, io vuo' tentare</l>
<l>d'andarvi. E messe giù l'armi di dosso;</l>
<l>poscia aggrappossi con le mani e i piedi,</l>
<l>e tanto fece, che salì di sopra.</l>
<l>Quivi trovossi un dirrupato albergo,</l>
<l>ove abitava una vecchietta sola:</l>
<l>questa volse cridar, come lo vide,</l>
<l>ma quel baron di subito la prese,</l>
<l>e messe mano al suo brando affilato</l>
<l>minacciando di darle, ond'ella tacque.</l>
<l>Poi fece darsi a quei ch'eran di sotto</l>
<l>ne l'acquedutto una possente fune</l>
<l>ch'avean recata seco in quel forame;</l>
<l>ed attacolla al tronco d'una oliva,</l>
<l>onde saliron tutti ad uno ad uno</l>
<l>fuor de la cava, che parean formiche</l>
<l>che vadan su per un bel tronco enode</l>
<l>di verde pianta, con proposto fermo</l>
<l>di porre in preda i suoi maturi frutti.</l>
<l>Ma come fur saliti in quella casa</l>
<l>si dipartiro, e se n'andaro insieme</l>
<l>con passi lunghi sopra l'alte mura.</l>
<l>Quivi amazzaro Arnesto e Polifago,</l>
<l>che stavano per guardia in quella parte.</l>
<l>Arnesto, come udì venir costoro,</l>
<l>credeo che fosser qualche suoi compagni,</l>
<l>e disse ad Aquilin, ch'era il primiero:</l>
<l>Hai tu sentito, frate, che Bessano</l>
<l>ci promette buon soldo, se volemo</l>
<l>seguir l'imperio e abbandonar noi stessi?</l>
<l>E mentre il suo parlar verso Aquilino</l>
<l>drizzava, Aquilin tacque, e per risposta</l>
<l>lo ferì ne la gola: onde in un tempo</l>
<l>conobbe i suoi nimici e la sua morte.</l>
<l>Ma Polifago sonnacchioso e stanco</l>
<l>morì, ché Magno gli tagliò la testa:</l>
<l>poi ruïnaron giù di quelle mura.</l>
<l>Come dui faggi sopra un erto monte</l>
<l>tagliati dal boschier per farne borre</l>
<l>che cadden giù ne la profonda valle</l>
<l>donde si possan poi condurre a l'acqua</l>
<l>e fan d'intorno risonar le selve;</l>
<l>così quei Gotti se n'andaro a terra:</l>
<l>e feccion nel cader tanto rimbombo,</l>
<l>che tutte l'altre guardie si destaro.</l>
<l>Aquilin fece allor sonar la tromba</l>
<l>e dare il segno a Belisario il grande,</l>
<l>che stava sul destrier fuor de la terra</l>
<l>ed avea seco il resto de la gente:</l>
<l>e facea che Bessan parlava a i Gotti</l>
<l>promettendoli soldo, per tenerli</l>
<l>a bada, acciò che se per sorte fosse</l>
<l>fatto strepito alcun dentr'al gran foro,</l>
<l>che quella guardia nol potesse udire.</l>
<l>Come fu noto il segno de la tromba</l>
<l>al sommo capitan che l'aspettava,</l>
<l>si volse, e disse verso la sua gente:</l>
<l>Poniam le scale tosto a la muraglia,</l>
<l>ché 'l tempo è giunto d'acquistarsi onore</l>
<l>e da pigliar questa città per forza:</l>
<l>perché Aquilino e molti altri baroni</l>
<l>vi sono entrati con ingegno dentro,</l>
<l>e chiedenci sonando alcun soccorso.</l>
<l>Salite adunque su con molto ardire,</l>
<l>ch'io vuo' donare a quel che sarà il primo</l>
<l>a gir sopra le mura un bel corsiero,</l>
<l>oltra la consüeta sua corona;</l>
<l>ed al secondo un'armatura fina</l>
<l>fregiata intorno di lamette d'oro:</l>
<l>al terzo poi sarà donato un scudo.</l>
<l>Ancora acquisteran molta richezza,</l>
<l>perché averan quella cittade a sacco;</l>
<l>e nel divider l'onorata preda</l>
<l>saran sì ben riconosciuti i primi,</l>
<l>ch'assai si loderan del lor vantaggio.</l>
<l>Così diss'egli, e poi con gran prestezza</l>
<l>tutte le scale s'accostaro a i muri:</l>
<l>ma quelle si trovaro esser sì corte,</l>
<l>che poco poco trapassaro il mezzo</l>
<l>de l'alta e superbissima muraglia.</l>
<l>Però due ne fur perse, e fur legate</l>
<l>insieme forti, onde aggiungero a i merli;</l>
<l>poi tutti a pruova le salivan sopra.</l>
<l>Inanzi a gli altri era il cortese Achille,</l>
<l>e pose prima il piè su l'alto muro,</l>
<l>dapoi si volse a Belisario, e disse:</l>
<l>Illustre capitanio de le genti,</l>
<l>serbatemi il corsier, ch'io sono il primo</l>
<l>che sia salito sopra l'alte mura;</l>
<l>e poscia il buon Mundel sarà il secondo,</l>
<l>onde guadagnerà il secondo onore:</l>
<l>ché le sue mani son presso a i miei piedi.</l>
<l>Così parlava l'onorato Achille;</l>
<l>ma l'ardito Mundel non fu 'l secondo,</l>
<l>ch'apena fur quelle parole ditte,</l>
<l>ch'Eridano, che quivi era venuto</l>
<l>con molti Gotti, lasciò gire un'asta,</l>
<l>che aria passato Achil di banda in banda</l>
<l>e fattol gire anzi 'l suo tempo a morte,</l>
<l>se 'l buon Palladio per voler del Cielo</l>
<l>non faceva calar quel colpo a basso</l>
<l>e girli fra le coscie, ond'esso accolse</l>
<l>Mondel, che su salìa, ne la celada,</l>
<l>la cui finezza gli salvò la vita;</l>
<l>ma ben convenne ruïnar nel fosso,</l>
<l>e perder, lasso, il già sperato onore:</l>
<l>il quale ebbe Sertorio, ch'ivi appresso</l>
<l>salì sul muro per un'altra scala</l>
<l>e fu il secondo, e 'l bel Sindosio il terzo.</l>
<l>Mentre che si facean questi negozi</l>
<l>da quella porta ch'era ver levante,</l>
<l>il fiero Corsamonte, che mandato</l>
<l>da Belisario fu la sera inanzi</l>
<l>per assalir la parte appresso il mare,</l>
<l>avea passato la famosa grotta,</l>
<l>e s'era messo a campo a quella porta</l>
<l>che a man sinistra tien Castel da l'Uovo</l>
<l>ed ha la bella Mergilina avanti.</l>
<l>Or sendo qui con tutta la sua gente,</l>
<l>passate le due parti de la notte</l>
<l>sentì là dentro il suon de l'oricalco,</l>
<l>e ben conobbe l'ordinato segno;</l>
<l>però si mosse, e con prestezza e forza</l>
<l>prese una scala ed accostolla al muro,</l>
<l>e sopra vi salì con gran furore,</l>
<l>cridando: Or su fratelli, ognun mi siegua</l>
<l>che ha cuore in corpo ed animo virile.</l>
<l>Ma non era bisogno esto conforto,</l>
<l>però che a un tempo ne saliron tanti,</l>
<l>che pria ch'egli aggiungesse in su la cima</l>
<l>la debil scala si rompeo nel mezzo,</l>
<l>e tutti quanti ruïnaro a valle:</l>
<l>onde i Giudei, che stavano a la guardia</l>
<l>in quella parte, udirono il romore</l>
<l>nel fosso giù de la caduta gente,</l>
<l>e prestamente corsero in quel loco</l>
<l>e sopra lor gettor saete e sassi.</l>
<l>Ma Corsamonte intrepido e virile</l>
<l>si levò in piedi presto come un gatto,</l>
<l>e tosto fece darsi un'altra scala</l>
<l>ed accostolla un'altra volta al muro,</l>
<l>e sopra vi salì con molto ardire.</l>
<l>I Gotti ed i Giudei ch'erano a i merli</l>
<l>con sassi e fuoghi e saëttami e lance</l>
<l>gli furo adosso; ed ei col scudo in braccio</l>
<l>sempre si ricopriva, e con destrezza</l>
<l>faceva andar tutti i lor colpi al vento.</l>
<l>E tanto in su salì, che con la mano</l>
<l>s'apprese a un merlo, e poi vi pose i piedi.</l>
<l>Ma come fu sopra la gran muraglia,</l>
<l>incominciò menar la spada a cerco;</l>
<l>e ferì d'una punta Salimbeco</l>
<l>Gotto, ch'avea il governo di Crotone,</l>
<l>e netto lo passò dopo le spale:</l>
<l>quel cadde morto, e nel cader che fece</l>
<l>l'armi sue tutte gli sonaro intorno,</l>
<l>onde quegli altri Gotti ebber paura.</l>
<l>Ma Corsamonte poi non stette a bada,</l>
<l>e saltò giù del muro entr'a la terra.</l>
<l>Allor tutti i pagan, tutti i Giudei</l>
<l>ch'erano corsi in frotta in quella parte</l>
<l>gli furo intorno con cridori orrendi:</l>
<l>che gli tirava d'arco e chi di lancia,</l>
<l>e chi 'l feria di sasso e chi di dardo,</l>
<l>cercando a pruova ognun di darli morte.</l>
<l>Ei nulla teme: anzi col scudo in braccio</l>
<l>pien di saette, che parea una selva,</l>
<l>si cuopre, e dove va si fa far largo.</l>
<l>Come un gran sasso che da un monte spiombi</l>
<l>che spezza e manda a terra arbori e piante</l>
<l>e tutto quel che gl'impedisce il corso;</l>
<l>così facea quel buon guerrier con l'arme.</l>
<l>Or ecco avanti gli altri il gran Tebaldo</l>
<l>duca di Capua, uom di fortezza immensa,</l>
<l>ch'avea in governo tutti quanti i Gotti</l>
<l>che fur posti a la guardia del paese;</l>
<l>costui tenendo una gross'asta in mano</l>
<l>e minacciando a Corsamonte disse:</l>
<l>Ah cane, adesso è pur venuta l'ora</l>
<l>che morto rimarrai da le mie mani,</l>
<l>troppo bel fine a tua rabbiosa vita.</l>
<l>E detto questo, lasciò gir quell'asta</l>
<l>e colse Corsamonte ne l'elmetto</l>
<l>di sbrisso, onde n'uscir molte faville:</l>
<l>ma a lui non nocque, anzi passando avanti</l>
<l>si fisse in terra in mezzo de la strada.</l>
<l>Corsamonte dapoi se gli fé sotto</l>
<l>e lo toccò di punta ne la gola,</l>
<l>e disse: Or vedi chi di noi più tosto</l>
<l>porterà pena del fallace ardire.</l>
<l>E detto questo, il gran Tebaldo cadde</l>
<l>disteso in terra come un'alta pioppa</l>
<l>ch'un tempo si nutrì lungo la Brenta,</l>
<l>grossa di tronco e di superbi rami:</l>
<l>la quale il legnaiuol mandò per terra</l>
<l>con la sicure, e poi giacer lasciolla</l>
<l>sopra la riva del corrente fiume</l>
<l>fin che la sega la divida in asse;</l>
<l>tale il feroce duca allor si giacque.</l>
<l>Ma come la sua gente il vide morto</l>
<l>ebbe paura, e si ristrinse in uno;</l>
<l>e Corsamonte con la spada in mano</l>
<l>entrò fra lor, come se fosse vento</l>
<l>ch'entri nel mare e che commuova l'onde:</l>
<l>tal che gli volse prestamente in fuga.</l>
<l>Poi seguitando lor con molto ardire</l>
<l>sempre mandava gli ultimi a la morte:</l>
<l>e tanti n'uccidea, che 'l sangue sparso</l>
<l>facea sott'essi rosseggiar la terra.</l>
<l>Così sopra costor sfogava l'ira,</l>
<l>come leon famelico che truovi</l>
<l>pecore e capre assai senza pastore,</l>
<l>che sfuoga in esse le bramose voglie.</l>
<l>Tanto poi gli cacciò, che giunse in piazza:</l>
<l>allora apparve fuor la bella aurora</l>
<l>ch'avea le guanze di color di rose,</l>
<l>e fece vergognar la gente Gotta</l>
<l>d'esser da un sol guerrier fugata e vinta;</l>
<l>onde voltossi, e prese tanto ardire</l>
<l>che forse l'averian condotto al fine,</l>
<l>però che ador ador crescea la gente</l>
<l>fresca e bramosa di vederlo in terra;</l>
<l>se Aquilin, ch'era nel spuntar de l'alba</l>
<l>giunto a la porta, non avesse uccise</l>
<l>tutte le guardie e non l'avesse aperta</l>
<l>e colto dentro il campo de i romani:</l>
<l>il qual con cridi e con rumori immensi</l>
<l>dietro al grande Aquilino e al buon Traiano</l>
<l>correa per la città: come un torrente</l>
<l>cresciuto in alto per celeste pioggia</l>
<l>che volge mormorando arbori e sassi</l>
<l>tal che i ripari fa cadere e i ponti;</l>
<l>poi trappassando gli argini e le rive</l>
<l>si sparge fuor per le cresciute biade,</l>
<l>onde l'agricoltor si batte l'anca</l>
<l>vedendo gir le sue faticche a terra;</l>
<l>così la gente de i romani, intrata</l>
<l>novellamente dentro a l'alte mura,</l>
<l>giva ferendo et occidendo ognuno</l>
<l>senza guardar più giovani che vecchi,</l>
<l>e depredavan le infelici case</l>
<l>menando in servitù fanciulli e donne.</l>
<l>Né ben contenti de i privati alberghi</l>
<l>in mezzo i monasteri, in mezzo i templi</l>
<l>v'eran soldati, e con le spade ignude</l>
<l>davano morti, ed asportavan quindi</l>
<l>tutta la robba che v'avean riposta</l>
<l>quelle infelici e sfortunate genti,</l>
<l>e poscia ardeano i desolati tetti;</l>
<l>tal che la fiamma e 'l pianto de gli afflitti</l>
<l>e 'l strepito de l'arme e de i soldati</l>
<l>ch'ivan col fummo mescolati al cielo</l>
<l>arian mosso a pietà leoni e tigri.</l>
<l>Tra gli altri il fier Massenzo, essendo giunto</l>
<l>con molti fanti dietro in Santa Marta,</l>
<l>vide Rodolfo Vandalo ch'avea</l>
<l>le trezze in man d'una fanciulla onesta,</l>
<l>di tanta venustà, tanta bellezza,</l>
<l>ch'arebbe accesa ogni gelata mente;</l>
<l>questi la volea trar fuor de la chiesa,</l>
<l>ma la meschina lagrimando forte</l>
<l>si tenea con le mani ad uno altare</l>
<l>e, lassa, non volea partirsi quindi.</l>
<l>Com'ella vide il gran Massenzo armato</l>
<l>che aveva aspetto ed abito regale,</l>
<l>cridò: Signor, pigliatemi per serva,</l>
<l>non mi lasciate in sì feroci mani;</l>
<l>io son Messina, figlia di Salerno,</l>
<l>conte di Nola, che dimanda aiuto.</l>
<l>Allor Massenzo ebbe di lei pietate;</l>
<l>onde si volse, e disse a quel villano:</l>
<l>Lassa costei, se tu non vuoi la morte.</l>
<l>E perché a lasciar lei non fu sì presto,</l>
<l>gli dié d'un pugno armato in su la faccia,</l>
<l>che quattro denti gli cacciò di bocca;</l>
<l>et ei se dipartì con gran timore,</l>
<l>sputando in terra i sanguinosi denti.</l>
<l>Massenzo poi la prese per la mano</l>
<l>e, ragionando seco in un sacello,</l>
<l>s'accese sì d'amor, che le fé forza,</l>
<l>e quivi a mal suo grado la conobbe;</l>
<l>onde l'imago de la Donna eletta</l>
<l>per l'umana salute a quel delitto</l>
<l>voltò la faccia vergognosa indietro,</l>
<l>e fu dapoi cagion de la sua morte.</l>
<l>Da l'altra parte Corsamonte ardito,</l>
<l>ch'era di gente circondato intorno,</l>
<l>come udì 'l crido d'uomini e di trombe</l>
<l>pensò che fosse il campo entr'a la terra:</l>
<l>onde s'accrebbe in lui vigore e forza</l>
<l>e, pel contrario, a gli altri suoi nimici</l>
<l>un gelido tremor con quelle voci</l>
<l>corser per l'ossa e gli occupò le membra;</l>
<l>tal che si poser facilmente in fuga,</l>
<l>in fuga generata dal timore</l>
<l>e parturita poi da la paura:</l>
<l>al parto de la qual dié molto aiuto</l>
<l>la dura morte del crudele Erode.</l>
<l>Questi, venendo contra Corsamonte,</l>
<l>ferito fu da lui sopra la testa,</l>
<l>e quella gli divise insin al petto:</l>
<l>tal che cadeo con gran rumore al piano;</l>
<l>onde ciascun che vide il colpo orrendo</l>
<l>voltò le spalle, e via correndo andava,</l>
<l>perché così credean salvar la vita:</l>
<l>ma la perdero, che scontraro il campo</l>
<l>che 'l feroce Aquilin conducea dentro.</l>
<l>Costui parve un asperrimo leone</l>
<l>che si riscontre in un smarrito armento,</l>
<l>e gli entra in mezzo, e con l'ungia e col morso</l>
<l>sazia la fame sua de le lor membra:</l>
<l>cotal parve Aquilin fra quella gente,</l>
<l>onde mandolla tutta a fil di spada.</l>
<l>Poi Corsamonte, che si vide a canto</l>
<l>i suoi guerrier ch'eran venuti dentro,</l>
<l>gli pose tutti intorno a l'alta rocca</l>
<l>ov'era la ricchezza di Tebaldo</l>
<l>e l'oro ancor di tutti quanti e' Gotti</l>
<l>che 'n quell'alma città facean dimora.</l>
<l>Quivi ciascun s'affaticava a pruova</l>
<l>per entrarv'entro: e chi salia con scale</l>
<l>e chi con picchi lacerava i muri;</l>
<l>altri tentavan la serrata porta</l>
<l>aprir per forza o disserar con arte;</l>
<l>alcun vi fu di più sottile ingegno</l>
<l>che salì suso ov'eran le catene</l>
<l>e spiccò quelle, e fé callare il ponte.</l>
<l>I Gotti s'eran posti a le diffese</l>
<l>arditamente, e non cedeano punto:</l>
<l>anzi facean come sdegnose vespe</l>
<l>ch'hanno i lor nidi prossimi a le strade,</l>
<l>che, perché sian da gli uomini percosse,</l>
<l>lasciar non voglion le forate stanze,</l>
<l>ma fan di chi le offende aspra vendetta.</l>
<l>Come poi vide Corsamonte a basso</l>
<l>esser il ponte, prese una gran pietra,</l>
<l>la qual trovò giacer presso a la fossa,</l>
<l>rotonda e salda e di mirabil peso,</l>
<l>tanto che dui fachin de l'età nostra</l>
<l>a pena la porrian levar da terra </l>
<l>e porla sopra una carreta vota:</l>
<l>ma Corsamonte la portava solo,</l>
<l>che parea un pastor che porti un vello</l>
<l>di lana in man, che non gli aggrava il pondo;</l>
<l>e giunto di rimpetto a la gran porta</l>
<l>si fermò sopra i piedi, e poi la spinse</l>
<l>fuor de le man con un furor, che parve</l>
<l>fulgure ardente che dal ciel discenda:</l>
<l>e dié nel mezzo a quella porta, chiusa</l>
<l>con dui gran cadenazzi e due gran chiavi</l>
<l>che rotte fur da la percossa acerba</l>
<l>e dal voler de la divina Mente;</l>
<l>onde s'apperson le ferrate poste</l>
<l>stridendo sopra i cardini d'acciale,</l>
<l>e le asse sgangherate andaro in pezzi</l>
<l>che tocche fur da l'ostinata selce,</l>
<l>la qual poi si posò dentr'a la porta:</l>
<l>e fé la stada a Corsamonte il fiero,</l>
<l>che dietro vi saltò, come un leone</l>
<l>ch'entri di notte in una ricca mandra</l>
<l>quando truova la porta esser dischiusa.</l>
<l>L'arme sue fine gli splendeano intorno</l>
<l>e gli occhi suoi parean di fiamma viva;</l>
<l>dietro a costui v'entrò tutta la gente.</l>
<l>Come l'acqua del Po, quando s'ingrossa</l>
<l>per molta pioggia e liquefatta neve,</l>
<l>che rode intorno gli argini e le rive:</l>
<l>se poi ritruova un bucco, ivi si caccia</l>
<l>con gran furore, e si diffonde tosto</l>
<l>per le campagne, e i bei villaggi inonda</l>
<l>e mena via le pecore e gli armenti;</l>
<l>così faceano i Tartari, seguendo</l>
<l>l'amato lor signor che gli era inanzi.</l>
<l>Allor s'empier di gemiti e di pianto</l>
<l>e di tumulto le infelici stanze.</l>
<l>Stavan le afflitte e miserabil donne</l>
<l>fuor di se stesse, sbigottite e smorte;</l>
<l>e chi di lor traeva alti suspiri,</l>
<l>chi si battea le palmi e chi piangeva;</l>
<l>chi si stringeva i figlioletti al petto</l>
<l>e chi basciava le dorate porte</l>
<l>de i consüeti suoi diletti alberghi.</l>
<l>Ma i feroci soldati, avendo morti</l>
<l>prima color che si trovar con arme,</l>
<l>entravan dentro a le superbe stanze;</l>
<l>e chi spogliava l'onorate mense</l>
<l>e i ricchi letti e chi rompea le casse</l>
<l>traendo fuor le prezïose robbe,</l>
<l>le vaghe gemme e i belli argenti e gli ori,</l>
<l>e le portavan via con gran rapina;</l>
<l>altri menavan le infelici donne</l>
<l>per forza seco, e le fanciulle oneste</l>
<l>tollean di braccio a le dolenti madre</l>
<l>che le faceano compagnia col pianto.</l>
<l>Così chi da una parte e chi da un'altra</l>
<l>recava preda, e tutta quanta insieme</l>
<l>era condotta in un capace loco</l>
<l>sotto la fida guardia di Traiano</l>
<l>e del prudente Paulo e 'l giusto Arato.</l>
<l>In questo tempo l'onorato Achille</l>
<l>e Sertorio e Sindosio eran discesi</l>
<l>ultimi giù de le famose mura</l>
<l>con quelli pochi che gli avean seguiti:</l>
<l>ch'Eridano gli fé con la sua gente</l>
<l>restare a lor mal grado in quella parte,</l>
<l>però che posti avea cinquanta Gotti</l>
<l>contra ciascun de i cavalier romani;</l>
<l>e se non gli aiutava il luogo stretto</l>
<l>e la mirabil forza de i baroni</l>
<l>senz'alcun dubbio arian patito oltraggio.</l>
<l>Ma, combattendo ognun con molto ardire,</l>
<l>furon vittorïosi in su la fine,</l>
<l>perché Sertorio uccise Bugamante,</l>
<l>e netto gli tagliò la coscia destra:</l>
<l>onde convenne ruïnare a basso</l>
<l>con gran rumor come caduta torre.</l>
<l>Eridano ancor egli fu ferito</l>
<l>da Achille d'una punta sotto l'ala</l>
<l>che giunse al cuore, e lo distese in terra</l>
<l>come tagliata pianta che ruïni.</l>
<l>Allor si messe totalmente in fuga</l>
<l>la desolata gente, perché vide</l>
<l>la città presa, e saccheggiarsi tutta.</l>
<l>Ma i cortesi baron non la seguiro,</l>
<l>o per non imbruttare in sì vil sangue</l>
<l>le lor possenti e generose mani</l>
<l>o per pietà di quella alta ruina;</l>
<l>ma se n'andaro a Belisario il grande,</l>
<l>che si stava pensoso in su la piazza</l>
<l>e pochi avea de la sua gente intorno,</l>
<l>per ch'eran corsi tutti a la gran preda.</l>
<l>Ed e', ch'avea disio di poner fine</l>
<l>a la rapina ed a l'orribil morti,</l>
<l>come vide venir quei gran baroni</l>
<l>sciolse la lingua, e disse este parole:</l>
<l>Leggiadri cavalier, che siete albergo</l>
<l>d'ogni rara virtù, d'ogni costume</l>
<l>pietoso e santo che si truovi al mondo,</l>
<l>non vi sia grave andar per la cittade</l>
<l>ed aiutare i miseri innocenti</l>
<l>che son mandati indegnamente a morte.</l>
<l>Poi, per dar fine a questa orribil strage,</l>
<l>i' manderò con voi cinque trombetti</l>
<l>che chiamino a la piazza ogni soldato:</l>
<l>perché son tanto a la lor preda intenti,</l>
<l>che non verrian da sè, se non fien mossi</l>
<l>da le vostre accortissime parole.</l>
<l>Però non vi sia grave il porger mano</l>
<l>a questa bella ed onorevol opra.</l>
<l>Così diss'egli, e quei baroni accorti</l>
<l>subito se n'andar per la cittade,</l>
<l>ed or con parlar dolce, or con amaro</l>
<l>posero modo a quella orribil stragge,</l>
<l>facendo prima ne gli usati fodri</l>
<l>ripor le gravi e sanguinose spade;</l>
<l>poi dietro al suon de le canore trombe</l>
<l>ridursi tutti quanti ne la piazza.</l>
<l>Ma come furon ragunati quivi,</l>
<l>Belisario salì sopra un suggesto,</l>
<l>e sciolse la sua lingua in tai parole:</l>
<l>Gentil soldati e cavalieri adorni,</l>
<l>poi che 'l Motore eterno de le stelle</l>
<l>ci dà tanta vittoria e tanto onore,</l>
<l>che presa avemo una città per forza</l>
<l>che inespugnabil si tenea da tutti,</l>
<l>e' buon che noi con la clemenza nostra</l>
<l>ci mostriam degni del divino aiuto,</l>
<l>e non cerchiamo eradicare il seme</l>
<l>di questa afflitta e sfortunata gente.</l>
<l>Pensiamo ancor tra noi che non sta bene</l>
<l>con odio eterno vindicar le offese,</l>
<l>né per ingiurie trapassare il segno</l>
<l>de i buon soldati e de la guerra onesta.</l>
<l>Che sdegno aver debbiam contra costoro</l>
<l>che con tanto lor danno e tal ruina</l>
<l>si son condotti ne l'arbitrio nostro?</l>
<l>Poi la lor morte non fa male a i Gotti,</l>
<l>ma reca solo a noi vergogna e danno,</l>
<l>come al pastor la morte de gli armenti.</l>
<l>Però, fratelli miei, ponete freno</l>
<l>a tanto sangue e a tant'aspra ruina:</l>
<l>ch'egli è vergogna aver per forza vinto</l>
<l>molti nostri nimici, e noi lassarci</l>
<l>calcar da l'iracondia e dal disdegno.</l>
<l>Bastivi ben d'aver l'immensa robba</l>
<l>che avete tolta in quest'alma cittade,</l>
<l>senza volere ancor le donne e i figli:</l>
<l>ch'assai punita fia la lor mattezza</l>
<l>con la iattura di sì gran sustanze.</l>
<l>Poniamo adunque in libertà ciascuno,</l>
<l>e restin presi solamente i Gotti</l>
<l>ed i Giudei, co i lor figliuoli e mogli.</l>
<l>Così gli disse Belisario il grande:</l>
<l>e tuti quei soldati alzòr la fronte</l>
<l>affermando con gli occhi il suo sermone:</l>
<l>onde fatte venir le donne prese</l>
<l>subitamente e i pargoletti infanti,</l>
<l>fur date a i padri ed a i mariti loro,</l>
<l>che per letizia lagrimaron forte</l>
<l>e feccion lagrimar la gente intorno.</l>
<l>Ma dopo questo il capitanio eletto</l>
<l>andò per alloggiar dentr'a la rocca</l>
<l>e far divider l'onorata preda,</l>
<l>avendo fatto pria portare i morti</l>
<l>fuor di quei luoghi, e ben nettare il sangue</l>
<l>col stropicciar de le forate sponghe.</l>
<l>Il popol poi de la città dolente</l>
<l>ch'era rimaso vivo in quel furore</l>
<l>deliberò d'andare accolto insieme</l>
<l>a render grazie a Belisario il grande,</l>
<l>che procurato avea la lor salute;</l>
<l>quand'ecco venne Asclepiodoro audace</l>
<l>che fu disturbator del primo accordo,</l>
<l>e volea gire anch'ei tra quella gente</l>
<l>a visitare il capitanio eccelso.</l>
<l>Ma come quivi il buon Catoldo il vidde,</l>
<l>sdegnossi molto, e poi così gli disse:</l>
<l>Ah scelerato, che la patria nostra</l>
<l>hai posta in questa altissima ruina</l>
<l>per troppo amor che tu portavi a i Gotti,</l>
<l>ed or hai fronte d'apparer tra noi,</l>
<l>né sol tra noi, ma vuoi mostrarti a quello</l>
<l>che n'ha salvati, acciò che la tua vista</l>
<l>ci turbi e guasti ogni acquistato bene.</l>
<l>Vatti nascondi, va; ché non devresti</l>
<l>aver ardir di risguardare il sole,</l>
<l>sendo stato cagion di tante morti</l>
<l>e di tante ruine e tanti fuochi</l>
<l>ch'ardeno ancor queste infelici case.</l>
<l>Così disse Catoldo, a cui rispose</l>
<l>l'audace Asclepiodoro in questa forma:</l>
<l>Tu mi riprendi ch'i' abbia amato i Gotti,</l>
<l>ed io potrei riprenderti che gli abbi</l>
<l>ne i lor maggior bisogni abbandonati:</l>
<l>ché, chi abbandona il suo signor primiero,</l>
<l>non suol servar la fedeltade a l'altro.</l>
<l>Io che ho servato la mia fede al vinto,</l>
<l>ancora al vincitor sarò fedele,</l>
<l>ché l'animo fedel sempre è fedele:</l>
<l>ma quel che non è stabil di natura,</l>
<l>come sei tu, già mai non serva fede.</l>
<l>Così l'audace Aslepiodor dicea;</l>
<l>ma non sostenne l'iracondo Ermippo</l>
<l>tanta arroganza e tal parlare altero:</l>
<l>onde, guardando lui con gli occhi torti,</l>
<l>gli disse iratamente in questo modo:</l>
<l>Sfacciato ribaldon che ti rallegri,</l>
<l>come cred'io, de la ruina nostra,</l>
<l>tu sei pur la cagion di tutti i mali</l>
<l>che noi patimmo, tu pur fosti quello</l>
<l>che disturbasti il già concluso accordo.</l>
<l>Or vorresti guastar quest'altra pace,</l>
<l>ma non ti darà il ciel tanta possanza.</l>
<l>E detto questo, trasse fuor la spada</l>
<l>e d'una punta gli passò il costato;</l>
<l>dapoi Miseno gli tagliò la gola</l>
<l>e Fausto gli passò la poppa manca:</l>
<l>poi non fu di quel popolo pur uno</l>
<l>che no 'l ferisse, tal che fu tagliato</l>
<l>in poco d'ora in più di mille pezzi.</l>
<l>E fatto questo, se n'andaro insieme</l>
<l>a casa di Pastor, che fu il primiero</l>
<l>col suo parlar che disturbasse i patti:</l>
<l>onde volean per questo darli morte;</l>
<l>ma non poter, però ch'egli era estinto</l>
<l>al primo suon de la nimica tromba,</l>
<l>o fosse per disdegno o per paura</l>
<l>o per apoplesia che 'l sopraprese.</l>
<l>Ben tolsero così quel corpo essangue</l>
<l>e 'l poser sopra un eminente palo</l>
<l>per satisfare a gli occhi de gli offesi.</l>
<l>In questo tempo il buon Catoldo corse</l>
<l>a ritrovare il capitanio eccelso,</l>
<l>e prima gli narrò come fu morto</l>
<l>da l'empio sdegno de la irata plebe</l>
<l>quel che turbò la già conclusa pace;</l>
<l>poi gli chiese perdon di quello errore</l>
<l>che 'l popol fece per guistissim'ira.</l>
<l>A cui rispose Belisario il grande:</l>
<l>Catoldo mio d'ogni virtute adorno,</l>
<l>il popol vostro usar devea clemenza</l>
<l>ad altri, quando a sè l'avea trovata;</l>
<l>ma non di meno i' son molto contento</l>
<l>di perdonare a lui questo delitto,</l>
<l>per non negare a l'ottimo Catoldo</l>
<l>questa primiera grazia ch'e' dimanda.</l>
<l>Così diss'egli, e Stefano partissi</l>
<l>et andò lieto a riferire a gli altri</l>
<l>l'avuta grazia del commesso errore.</l>
<l>Dapoi Costanzo e 'l buon conte d'Isaura</l>
<l>e Bessano e Traiano e 'l giusto Arato,</l>
<l>ch'erano i divisor de la gran preda,</l>
<l>elessen prima un padiglion mirando</l>
<l>di veluto rosin contesto d'oro</l>
<l>con gemme inserte e con sì bei ricami,</l>
<l>ch'era gran meraviglia a riguardarlo:</l>
<l>questo fu già d'Onorio imperadore,</l>
<l>e poi pervenne a Teodorico il grande</l>
<l>e d'indi al superbissimo Tebaldo;</l>
<l>onde fu scelto fuor di tanta preda</l>
<l>per darlo in parte al capitanio loro.</l>
<l>Scelseno ancora dieci bei corsieri</l>
<l>e mille marche di finissim'oro</l>
<l>e la più bella e grazïosa donna,</l>
<l>che si trovasse allora esser nel mondo;</l>
<l>dapoi fu scelto al sir d'Elenoponto</l>
<l>un'altra bella donna e sei cavalli</l>
<l>e mille marche di polito argento,</l>
<l>come a colui che fu cagion primiera</l>
<l>che per quel foro la città si prese.</l>
<l>Poi fur dati ad Achille e a Corsamonte</l>
<l>eletti doni, et anco ad Aquilino</l>
<l>con tutti quei che ne la bucca entraro;</l>
<l>né fu lasciato alcun notabil atto</l>
<l>senza 'l suo guidardone, e l'altra preda</l>
<l>vendero i camerlinghi a suon di tromba.</l>
<l>Poi fu diviso il premio fra i soldati</l>
<l>per gli ordini equalmente, dando sempre</l>
<l>a tutti i capi lor qualche avantaggio.</l>
</lg>
<trailer>FINE DEL SETTIMO LIBRO</trailer>
</div1>
<div1 type="libro">
<head>L'OTTAVO LIBRO</head>
<head>DE LA ITALIA LIBERATA DA GOTTHI</head>
<argument><p>Nel ottavo si cangia il Re d'e Gotthi.</p></argument>
<lg type="non-definito">
<l>Come divisa fu l'immensa preda,</l>
<l>Costanzo se n'andò verso l'albergo</l>
<l>del sommo capitanio de le genti</l>
<l>per dirli tutto quel che s'era fatto;</l>
<l>e quivi lo trovò con Aldigieri</l>
<l>che discorrea le cose de la guerra:</l>
<l>onde Costanzo a lui parlando disse:</l>
<l>- Invitto capitanio de i romani,</l>
<l>avem divisa l'onorata preda</l>
<l>come voi comandaste, e fuor di quella </l>
<l>è stato scelto un padiglione eletto,</l>
<l>per darvi, e dieci nobili corsieri</l>
<l>e mille marche di finissim'oro</l>
<l>con una leggiadrissima donzella:</l>
<l>e queste cose qui saranno or ora,</l>
<l>perché possiate voi con gli occhi vostri</l>
<l>veder la bella parte che vi tocca - .</l>
<l>Così disse Costanzo, a cui rispose</l>
<l>il buon rettor de l'ordinate squadre:</l>
<l>- Or mi ritruovo inviluppato tanto</l>
<l>ne i gran negozi che la guerra adduce,</l>
<l>ch'io farei male a consumare il tempo</l>
<l>in queste cose deboli e leggiere;</l>
<l>però date a Procopio la mia parte,</l>
<l>che me la serberà fin ch'io la prenda - .</l>
<l>Questo diss'egli, e poi Costanzo a lui:</l>
<l>- Gentil signor, voi non sapete forse</l>
<l>chi sia la bella donna che v'han scelta?</l>
<l>Ella è Cillennia, figlia di Tebaldo,</l>
<l>che fu staman da Corsamonte ucciso;</l>
<l>ed è moglier del valoroso Agrippa,</l>
<l>ch'ora ne la Dalmazia si ritruova</l>
<l>con molti Gotti, e già presso a Salona</l>
<l>Maurizio e Mondo fé venire a morte.</l>
<l>Questa Cillennia è giovinetta d'anni,</l>
<l>ma di senno è matura e di valore,</l>
<l>e grande e dritta e di regale aspetto:</l>
<l>e le sue carne paion latte e rose,</l>
<l>con le più belle man, co i più begli occhi</l>
<l>che mai vedesse alcun mortale in terra,</l>
<l>e poi dal crin fino a l'estreme piante</l>
<l>par tutta adorna di beltà divina.</l>
<l>Appresso, il suo parlar tanto è soave,</l>
<l>ed ha sì mansueti e bei costumi,</l>
<l>che induceno le genti ad adorarla;</l>
<l>onde senza alcun dubbio ognun la tiene</l>
<l>la più leggiadra e la più bella donna</l>
<l>che la natura abbia produtta al mondo.</l>
<l>Fate adunque, signor, che gli occhi vostri</l>
<l>non sian privati di sì caro oggetto - .</l>
<l>Rispose Belisario: - Or tanto meno</l>
<l>voglio vederla, poscia ch'ella è tale</l>
<l>come 'l vostro parlar me l'ha dipinta:</l>
<l>perciò che s'or ch'io son senz'ozio, udendo
solamente narrar la sua bellezza,</l>
<l>fosse tratto da quella a contemplarla,</l>
<l>temo che molto più la bella vista</l>
<l>non m'inducesse a rivederla spesso;</l>
<l>onde forse fariami i gran negozi</l>
<l>scordare, e star nel suo bel viso intento - .</l>
<l>Sorrise il fier Costanzo udendo questo,</l>
<l>e poi gli disse: - O capitanio eccelso,</l>
<l>credete voi che la bellezza umana</l>
<l>possa sforzare alcun mortale, e farlo</l>
<l>a mal suo grado far cosa non giusta?</l>
<l>Se questo fosse, parimente ognuno</l>
<l>saria da lei constretto a seguitarla,</l>
<l>e faria come il fuoco, il quale abbrugia</l>
<l>o scalda ogni persona a cui s'accosta,</l>
<l>perché la fiamma di natura incende.</l>
<l>Ma noi veggiamo ch'una bella donna</l>
<l>non è da tutti parimente amata:</l>
<l>anzi un l'adora, un altro la dispregia;</l>
<l>perché l'amore è volontaria cosa,</l>
<l>e s'inamora ognun di ciò che vuole</l>
<l>e di ciò che non vuol non si riscalda.</l>
<l>Già non s'accende alcun di sua sorella</l>
<l>né di sua figlia, se ben queste sono</l>
<l>degne per lor beltà d'esser amate;</l>
<l>e questo avvien perché la legge vieta</l>
<l>sì fatti amori, e la ragione i caccia.</l>
<l>Ma chi volesse porre un'altra legge,</l>
<l>che chi non mangia non avesse fame</l>
<l>o sete chi non beve, o non sentisse</l>
<l>la state caldo o non gelasse il verno,</l>
<l>mai non si poria far che si facesse:</l>
<l>che ciò non sta ne la possanza umana.</l>
<l>Ma ben si poria far che non s'amasse:</l>
<l>che ciascun ama ciò che vuole amare,</l>
<l>e ciò ch'amar non vuol lascia da canto - .</l>
<l>Così parlò Costanzo, onde rispose</l>
<l>il capitan de l'adunate genti:</l>
<l>- Se questo amore è volontaria cosa</l>
<l>e se si può lasciar quando si vuole,</l>
<l>onde avvien poi che questi afflitti amanti</l>
<l>piangon sovente, e si lamentan forte</l>
<l>per la gran doglia che gli ingombra il cuore</l>
<l>e non lassian però ciò che gli offende,</l>
<l>ma fansi servi de la donna amata,</l>
<l>cosa che prima arian tenuta amara,</l>
<l>e si dispoglian de le lor sustanze</l>
<l>e de gli alberghi loro, e danli altrui,</l>
<l>senz'aver cura de la propria vita?</l>
<l>Questo vien pur da l'amorosa forza</l>
<l>ch'a lor mal grado gli costringe a fare</l>
<l>quel che gli annoia e quel che gli è molesto.</l>
<l>Onde avvien poi che un infelice amante</l>
<l>cerca sottrarsi a l'amoroso incarco</l>
<l>e liberarsen per le mani altrui,
se questo è posto ne la sua possanza,</l>
<l>e quando poi non può disciorre i nodi</l>
<l>né le catene che gli sono intorno</l>
<l>si dà tutto a servir la donna amata;</l>
<l>né per fatiche molte o per affanni</l>
<l>cerca fuggire, anzi con gli occhi d'Argo</l>
<l>l'osserva sempre, acciò ch'ella non fugga</l>
<l>e da la vista sua non si dilegui? - .</l>
<l>Allor disse Costanzo: - Almo signore,</l>
<l>questo si fa da gli uomini non buoni,</l>
<l>i quali ancor, da le miserie vinti,</l>
<l>soglion chiamare e disiar la morte,</l>
<l>ma non la voglion poi, perché hanno al mondo</l>
<l>mille modi gentil da uscir di vita.</l>
<l>Questi mal nati ancor si danno al furto,</l>
<l>e son puniti pur de i furti loro:</l>
<l>perché la robba non constringe alcuno</l>
<l>che l'ami o che la tolga o la nasconda.</l>
<l>Così una bella e graziosa donna</l>
<l>non sforza alcun che l'ami, o da lei cerchi</l>
<l>ciò che non piace a le ben poste leggi;</l>
<l>ma i scelerati corpi, che son vinti</l>
<l>da desideri pessimi ed ingordi,</l>
<l>dicono poi che gli ha sforzati amore,</l>
<l>e volgon sopra quel tutta la colpa.</l>
<l>Non soglion anco disiare i buoni</l>
<l>oro e cavalli e dilicate donne?</l>
<l>Ma agevolmente poi da queste cose</l>
<l>tengono in dietro le bramose mani,</l>
<l>per non far quel che la giustizia vieta</l>
<l>e l'umana ragion non gli conciede.</l>
<l>Io fui pur un di quei che vider prima</l>
<l>questa leggiadra giovine ch'io dico,</l>
<l>e che stimò la sua beltà divina;</l>
<l>ma nondimeno sciolto indi partimmi,</l>
<l>senza esser arso d'amorosa fiamma:</l>
<l>onde cavalco e fo quell'altre cose</l>
<l>ch'io deggio fare in questa grave impresa - .</l>
<l>A cui rispose Belisario il grande:</l>
<l>- Forse che tanto tosto inde partiste</l>
<l>ch'amor non pòte penetrarvi al cuore:</l>
<l>per ciò che quella man che tocca il fuoco</l>
<l>e subito lo lascia non s'abbrugia,</l>
<l>né subito s'accende un verde legno.</l>
<l>Ed io però non vuo' toccar la fiamma,</l>
<l>per ciò che ho gran timor ch'ella non m'arda:</l>
<l>né m'assicuro a tener gli occhi fisi</l>
<l>ne l'umana beltà, ch'io non m'accenda.</l>
<l>E consiglio ancor voi, gentil Costanzo,</l>
<l>che non tegnate lungamente intenta</l>
<l>la vista mai ne i dilicati aspetti:</l>
<l>ché sempre gli occhi de le donne belle</l>
<l>sogliono accender bei pensier d'amore</l>
<l>in quel che fisamente le risguarda - .</l>
<l>Dapoi Costanzo a Belisario disse:
- Non dubitate, o capitanio eccelso,</l>
<l>che per mirar bellissime donzelle</l>
<l>continuamente io non sarò mai preso</l>
<l>dal loro amore, e non sarò constretto</l>
<l>a far cosa già mai contra 'l devere.</l>
<l>Soggiunse Belisario: - Assai mi piace</l>
<l>l'animo invitto e la costanzia grande</l>
<l>che dite aver contra 'l furor d'amore;</l>
<l>e però voglio arditamente porre</l>
<l>la donna, che è da voi tanto lodata,</l>
<l>nel vostro prudentissimo governo,</l>
<l>che me la serberà con molta cura.</l>
<l>Piglieretela adunque, e le farete</l>
<l>onore e pregio, come voi fareste</l>
<l>s'ella fosse Antonina mia consorte:</l>
<l>perciò che forse da costei potrebbe</l>
<l>nascer qualche buon frutto a questa impresa - .</l>
<l>Così detto e risposto, il fier Costanzo</l>
<l>partissi, e fece l'onorata donna,</l>
<l>che piangea forte, andar con le sue serve</l>
<l>dentro al novello a lui dicato albergo.</l>
<l>Ma voi, figliuole de l'eterno Giove,</l>
<l>eterne Muse, or mi donate aiuto</l>
<l>a dire il moto de la gente Gotta</l>
<l>quando udì che Partenope fu presa</l>
<l>e che fu posta crudelmente a sacco.</l>
<l>Teodato re de' Gotti, avendo inteso</l>
<l>il parlar di Tarsilogo in Ancona</l>
<l>e sapendo Brandizio esser perduto,</l>
<l>partissi quindi, e se ne venne a Roma</l>
<l>per congregar la disunita gente</l>
<l>e far la massa là presso a Priverno,</l>
<l>e d'indi poscia andar contra 'l nimico;</l>
<l>ma, disioso di sapere il fine</l>
<l>de la di nuovo cominciata guerra,</l>
<l>fece chiamare un suo famoso Ebreo</l>
<l>ch'era nomato l'indivino Elia,</l>
<l>e disse a lui queste parole tali:</l>
<l>- Elia, se 'l Re de le celesti ruote</l>
<l>t'annunzie tutto il ver d'ogni opra umana</l>
<l>com'Ei sin qui t'ha dimostrato sempre;</l>
<l>deh, grave non ti sia predirmi il fine</l>
<l>che debbia aver la cominciata guerra</l>
<l>che contra me con gran furrore ha mosso</l>
<l>il correttor de le romane leggi - .</l>
<l>Così parlò Teodato, a cui rispose</l>
<l>accortamente l'indivino Elia:</l>
<l>- Signor, io so che voi sapete come</l>
<l>sempre son cieche le terrene menti</l>
<l>circa l'intelligenza del futuro:</l>
<l>perciò che 'l gran Motor de l'universo</l>
<l>l'intende solo, e non conciede a molti</l>
<l>l'aver da i segni suoi chiarezza alcuna;</l>
<l>pur io per ubidir la vostra altezza</l>
<l>m'ingegnerò di farla a voi palese
per quella via che m'ha concesso il cielo.</l>
<l>Farete adunque che mi sian recati</l>
<l>trenta bei porci giovani e robusti:</l>
<l>ch'io vuo' serrarli in tre diverse stanze,</l>
<l>e con alcuni miei divini incanti</l>
<l>farovvi in lor veder tutto l'evento</l>
<l>di questa acerba e perigliosa guerra - .</l>
<l>Così disse l'Ebreo, né disse indarno,</l>
<l>ché fur condotti subito quei porci,</l>
<l>per mandato del re, dentr'al su' albergo:</l>
<l>e poi, serrati in tre diverse stanze,</l>
<l>impose i nomi de i signor de i Gotti</l>
<l>a la metà di lor, con certi segni;</l>
<l>ed a l'altra metà con altre note</l>
<l>impose parimente i veri nomi</l>
<l>de gli onorati principi romani:</l>
<l>poi star lasciolli infino al terzo sole,</l>
<l>ed egli digiunò tutti quei giorni</l>
<l>in pane e in acqua, e con le piante scalze</l>
<l>tre volte circondò quei chiusi alberghi</l>
<l>guardando il cielo e murmurando versi</l>
<l>di salmi e caballistici secreti.</l>
<l>Ma come venne fuor la quarta aurora</l>
<l>a rimenare il dì sopra la terra,</l>
<l>tornò col re ne le serrate mandre,</l>
<l>e trovor morti tutti quanti i porci</l>
<l>che aveano i nomi de i signor de i Gotti:</l>
<l>e quei che aveano il segno de i romani</l>
<l>più che mezzi eran vivi, ed essi ancora</l>
<l>erano tutti dipelati e stanchi;</l>
<l>onde il solenne incantator gli disse:</l>
<l>- Voi vedete, signor, con gli occhi vostri</l>
<l>l'alta ruina de la gente Gotta:</l>
<l>ma quella al vincitor sarà sì amara,</l>
<l>che non sarà di ciò troppo contento.</l>
<l>Così disse il Giudeo; ma il re de' Gotti</l>
<l>non poteo ritener le guance asciutte,</l>
<l>e pianse l'amarissima sua sorte.</l>
<l>Quindi partissi, e poi con gran lentezza</l>
<l>si stava in casa, e non sapea che farsi;</l>
<l>e per desperazion quasi confuso</l>
<l>non mandò in tempo a Napoli l'aiuto</l>
<l>che gli avea dimandato il fier Tebaldo:</l>
<l>onde restò quella infelice terra</l>
<l>da i suoi nimici crudelmente oppressa.</l>
<l>Ma i Gotti allor che si trovor nel campo</l>
<l>sotto Priverno appresso a Teracina,</l>
<l>e stavan quivi ad aspettar Teodato</l>
<l>per andar seco a liberar Tebaldo</l>
<l>e la città da quello assedio amaro:</l>
<l>come sentiron la novella orrenda</l>
<l>che gli narraro alcuni lor compagni</l>
<l>fuggiti di Partenope nel tempo</l>
<l>che se n'andava crudelmente a sacco;</l>
<l>s'acceser tanto di vergogna e d'ira,
che bestemiando si mordean le mani,</l>
<l>e dannavan l'ignavia del signore</l>
<l>che gli recava tanta infamia adosso.</l>
<l>Dapoi ridotti tutti quanti insieme</l>
<l>ne la gran piazza, il principe Aldibaldo</l>
<l>governatore e duca di Verona</l>
<l>da tal occasion prese argumento,</l>
<l>e cominciò parlare in questa forma:</l>
<l>- Signori e cavalieri in cui riposa</l>
<l>la gloria e 'l nome de la nostra gente,</l>
<l>la qual si getta ne le vostre braccia,</l>
<l>perché, se voi non le donate aiuto,</l>
<l>è poco lunge da lo essizio estremo;</l>
<l>non vuo' commemorare a quanta gloria</l>
<l>alzolla e tenne Teodorico il grande,</l>
<l>ché la Francia e la Spagna allora il vide,</l>
<l>e l'infelice Italia ancora il sente,</l>
<l>che liberata per le nostre mani</l>
<l>vive sicura ne l'antiche leggi;</l>
<l>ma dirò solo che in miseria posta</l>
<l>l'ha il nostro re, s'una sì fatta fiera</l>
<l>si dee nomar con sì notabil nome.</l>
<l>Esso, vivendo Amalasunta, volse</l>
<l>dare a l'imperador Toscana tutta,</l>
<l>acciò che quivi pria firmasse il piede</l>
<l>e poscia agevolmente ci togliesse</l>
<l>tutto il resto de Italia, che venduta</l>
<l>gli avea quel tristo e scelerato corpo:</l>
<l>e ciò facea per odio ch'e' portava</l>
<l>a quella Amalasunta sua cugina</l>
<l>o, per dir meglio, a tutto 'l nostro sangue,</l>
<l>sperando empier la sua profunda gola</l>
<l>troppo bramosa di ricchezze e d'oro</l>
<l>con la ruina de la nostra gente.</l>
<l>E dapoi, morto Atalarico, e posto</l>
<l>da noi, per opra di costei, nel regno,</l>
<l>questo ribaldo sopra ogni altro ingrato</l>
<l>subito rilegò quella meschina</l>
<l>che l'avea fatto re ne l'isoletta</l>
<l>che 'n mezzo il lago di Bolsiena è posta;</l>
<l>e quivi poscia strangolar la fece,</l>
<l>per non avere impedimento alcuno</l>
<l>da poter ben tradir la gente Gotta.</l>
<l>Né stette guari, che si pose a farlo,</l>
<l>cedendo prima la Sicilia tutta</l>
<l>al successor del fortunato Augusto:</l>
<l>ed or vuol che l'Italia ancor si prenda,</l>
<l>onde ha mandato il genero e la figlia</l>
<l>a far gli accordi suoi dentro a Durazzo,</l>
<l>sotto pretesto che si sian fuggiti.</l>
<l>E noi siam tanto miseri e dapoco,</l>
<l>che si vedem tradire, e non facemo</l>
<l>al tradimento suo contrasto alcuno;</l>
<l>anzi lasciam menarci in servitute</l>
<l>come si fan le pecore e gli armenti.
Oh se 'n noi fosse ancor qualche scintilla</l>
<l>de l'antico valore, e se vivesse</l>
<l>ne i nostri petti alcun disio d'onore,</l>
<l>tosto provederiasi a tanti mali:</l>
<l>noi siam pur quei medesmi, o siam figliuoli</l>
<l>di quei che ci acquistar col proprio sangue</l>
<l>il bell'imperio che ci vien rubbato;</l>
<l>e siam più che mai forti, e possiam porre</l>
<l>dugento millia in arme a la campagna:</l>
<l>ma il nostro capo è debole ed infermo,</l>
<l>e trade ancora tutte l'altre membra.</l>
<l>Adunque provediam d'un altro capo</l>
<l>che generosamente ci governi:</l>
<l>ché forse acquisterem quel che ha perduto</l>
<l>quest'uom sì vile, e col favor del cielo</l>
<l>ritorneremo in su 'l primiero onore.</l>
<l>Molti son qui di generoso sangue</l>
<l>e di mirabil fede e gran governo</l>
<l>che porian esser capitani e regi</l>
<l>d'ogni ben forte e valorosa gente;</l>
<l>ma nullo, al parer mio, puote agguagliarsi</l>
<l>d'esperienza d'arme e di virtute</l>
<l>a Vitige, che fu da Teodorico</l>
<l>ne la Sirimia già preposto a tutti,</l>
<l>e quindi rapportò vittoria grande:</l>
<l>tal che d'alora in qua ciascun l'estima</l>
<l>il maggior uom ch'abbia la gente Gotta.</l>
<l>Diamoli adunque l'onorato scettro:</l>
<l>ch'e' ci governerà con molto ardire</l>
<l>e con molta prudenza e molta fede - .</l>
<l>Così disse Aldibaldo, e 'l popol tutto</l>
<l>subitamente alzò la destra mano,</l>
<l>e, disioso di mutar signore,</l>
<l>gridando confermò quella proposta.</l>
<l>Poi come l'ocche, dopo il tempo asciutto,</l>
<l>quando veggion dal ciel cader la pioggia</l>
<l>alzano il becco in su, battendo l'ale</l>
<l>per l'allegrezza del cangiar del tempo;</l>
<l>così feceno allor tutti e' soldati</l>
<l>per l'allegrezza del cangiato impero:</l>
<l>onde Asinario corse al padiglione</l>
<l>del deposto Teodato, che non v'era,</l>
<l>e quivi prese una purpurea vesta,</l>
<l>con la qual circondò le larghe spalle</l>
<l>del re ch'avean novellamente eletto;</l>
<l>poscia le diero la corona e 'l scettro,</l>
<l>pur tolte fuor di quel medesmo albergo.</l>
<l>D'indi s'assise in una sedia d'oro,</l>
<l>la qual fu poi su gli umeri levata</l>
<l>di otto soldati, di persona grandi;</l>
<l>e fu sovr'essa da costor portato</l>
<l>per lo steccato con letizia immensa:</l>
<l>e 'l popol tutto con cridori e canti</l>
<l>faceali onore, ed ei con volto allegro</l>
<l>rendea salute umanamente a tutti;
e poi facea gettar denari intorno</l>
<l>per dar diletto a l'adunata plebe,</l>
<l>che i raccogliea correndo or quinci or quindi,</l>
<l>e brancolavan chini per la terra:</l>
<l>come fanno i polami in un cortile</l>
<l>quando la villanella appresso l'uscio</l>
<l>vi getta il grano in terra, e gli dimanda,</l>
<l>che corron quivi tutti quanti a pruova</l>
<l>e gli ultimi s'addossano a i primieri</l>
<l>per dar di becco al disiato cibo;</l>
<l>cotal parea quel populazzo allegro,</l>
<l>che correa dietro a la moneta sparsa.</l>
<l>In questo tempo un gran falcon venendo</l>
<l>da man sinistra fin giù da le stelle</l>
<l>prese sopra il steccato un bel sparvieri</l>
<l>il qual teneva un passerino in piedi</l>
<l>che poco avanti quindi avea rapito:</l>
<l>e ben che si torcesse assai, facendo</l>
<l>e col becco e co i piè molta diffesa,</l>
<l>pur seco nel portò per forza d'ale</l>
<l>sopra il gran monte ove abitò già Circe.</l>
<l>Il che vedendo, il provido Unigasto</l>
<l>parlò verso Aldibaldo in tal maniera:</l>
<l>- Aldibaldo gentil, che foste il primo</l>
<l>ch'ha mosso i Gotti a tòrre altro signore;</l>
<l>se ben talora i fidi miei ricordi</l>
<l>non sono a voi, come devrian, giocondi,</l>
<l>perciò che quel voler ch'è troppo ardente</l>
<l>non ode volentieri buon consigli</l>
<l>quando non son conformi a i suoi desiri:</l>
<l>pur vi dirò ciò che mi pare il meglio,</l>
<l>e voi farete poi quel che vorrete.</l>
<l>Io cercherei d'avere onesto accordo</l>
<l>dal vicimperador de l'occidente,</l>
<l>ché non può contrastare ingegno umano</l>
<l>a quel che vuole e che destina il cielo;</l>
<l>il cui volere or ci dimostra chiaro</l>
<l>con questo augurio che veduto abbiamo:</l>
<l>ché, come quel sparvier che tien in piedi</l>
<l>il passerino è via condotto a forza</l>
<l>dal gran falcone, il qual da man sinistra</l>
<l>venendo il porta a l'isola di Circe;</l>
<l>così anco il nuovo re, che sotto i piedi</l>
<l>tien or Teodato, fia legato e preso</l>
<l>dal capitan del correttor del mondo</l>
<l>e condotto per mar fin a Durazzo;</l>
<l>e tutti noi che rimarremo vivi</l>
<l>ne la gran guerra sarem posti in preda</l>
<l>de i vincitori, o gli saremo servi.</l>
<l>Questo diravvi parimente ogni altro</l>
<l>buon indivino, e de gli auguri esperto - .</l>
<l>Così disse Unigasto, a cui rispose</l>
<l>il superbo Aldibaldo in questo modo:</l>
<l>- Sempre, Unigasto, la tua lingua parla</l>
<l>cose contrarie al bel disir de gli altri.
So che sapresti dir miglior sentenze</l>
<l>se non avessi l'intelletto offeso</l>
<l>da qualche altro pensier che ti confonde.</l>
<l>Tu vuoi che si dia fede a vani auguri</l>
<l>che vengan da man destra o da sinistra</l>
<l>e non si guardi al gran Motor del cielo,</l>
<l>per la cui volontade abbiam possesso</l>
<l>tutta l'Italia omai presso a cent'anni.</l>
<l>Certo il migliore augurio che 'l ciel mostri</l>
<l>è il diffender la patria, e 'l mantenerla</l>
<l>ne la sua libertà col proprio sangue.</l>
<l>Di che hai paura, se la gente nostra</l>
<l>sarà con teco ne l'orribil guerra</l>
<l>e ti diffenderà da l'altrui mani?</l>
<l>Sì che sta cheto, e più parole tali</l>
<l>non ti lasciare uscir fuor de le labbra:</l>
<l>noi siam disposti fare ogni diffesa</l>
<l>fin che sia spirto ne le nostre membra;</l>
<l>e s'alcun pensa di restar da canto,</l>
<l>non pensi già però fuggir la morte,</l>
<l>perch'ucciso sarà da tutto 'l stuolo - .</l>
<l>Il parlar di Aldibaldo ebbe gran loda</l>
<l>quasi da tutti quei che l'ascoltaro;</l>
<l>e poco stando poi fu riportato</l>
<l>Vitige re nel preparato albergo</l>
<l>e quivi egli si diede a le facende:</l>
<l>e chiamò prima in un secreto loco</l>
<l>Ottario, e poscia a lui parlando disse:</l>
<l>- Penso che a te non sia di mente uscita,</l>
<l>Ottario, l'amicizia che tra noi</l>
<l>cominciò fin da la puerizia nostra;</l>
<l>né la grande ingiustizia di Teodato,</l>
<l>il qual ti tolse la gentil Lucilla,</l>
<l>giovine bella e ricca, che per moglie</l>
<l>ti fu promessa, e diella a Rodorico,</l>
<l>facendo a te quella sì grave offesa.</l>
<l>Or che ha voluto il ciel ch'e' sia deposto</l>
<l>del regno, e ch'io salisca a quella altezza,</l>
<l>sarà venuto il tempo che tu mostri</l>
<l>quanto tu m'ami, e quanto io ti sia caro:</l>
<l>ché come il foco fa conoscer l'oro</l>
<l>così l'occasion mostra l'amico;</l>
<l>la quale esser ti dee tanto più cara,</l>
<l>quanto ch'offenderà chi ti fé torto.</l>
<l>Mosso adunque da questo, e da molt'altre</l>
<l>virtù che sempre in te conobbi e vidi,</l>
<l>i' t'aggio eletto per fedel ministro</l>
<l>al primo assicurar de la mia sede.</l>
<l>Va truova dunque il vil Teodato in Roma,</l>
<l>che forse vorrà gir verso Ravenna</l>
<l>com'abbia inteso il mio sublime onore,</l>
<l>per far qualche disconcio al nostr'impero:</l>
<l>fa che tu 'l meni a la presenza nostra</l>
<l>vivo, se puoi; se non, porta il suo capo;</l>
<l>ch'io ti ristorerò d'un premio tale,
che sempre 'l goderai mentre che vivi,</l>
<l>e dopo morte i tuoi ne fien contenti - .</l>
<l>Vitige disse questo, e 'l fiero Gotto</l>
<l>spinto da la speranza e dal disire</l>
<l>di vendicar la sua passata offesa</l>
<l>lieto accettò quel periglioso incarco;</l>
<l>e poi si pose in via con sei compagni,</l>
<l>e tanto cavalcò che giunse a Roma.</l>
<l>Quivi non ritrovando esser Teodato,</l>
<l>partissi, e ratto se gli messe dietro;</l>
<l>e giunto su la strada appresso Terni,</l>
<l>pria ch'arrivasse al ponte de la Nera</l>
<l>lo vide che con pochi suoi famigli</l>
<l>incognito fuggia verso Ravenna.</l>
<l>Onde spronò il cavallo, e con furore</l>
<l>gli corse dietro, che pareva un veltro</l>
<l>a cui si scopra un capriolo avanti.</l>
<l>Sentendo il re deposto quei cavalli</l>
<l>corrersi dietro, rivoltò la testa</l>
<l>vèr loro, e riconobbe Ottario Gotto;</l>
<l>e subito pensò che a lui corresse,</l>
<l>come certo correa, per darli morte,</l>
<l>onde si fece di color di terra,</l>
<l>e tremebonde avea tutte le membra:</l>
<l>poi fuggito saria, ma sì vicino</l>
<l>si vide il ferro, che gli parve il meglio</l>
<l>scendere al piano e co 'l destrier schermirsi,</l>
<l>che i pochi servi suoi s'eran fuggiti</l>
<l>a l'apparir di quella armata gente.</l>
<l>Così gettossi del cavallo in terra</l>
<l>quel infelice re, tanto smarrito</l>
<l>ch'era già quasi per paura morto;</l>
<l>e fece come l'anitra, che vede</l>
<l>il falcon ch'è nel ciel con larghi giri</l>
<l>scender veloce per voler colpirla:</l>
<l>onde si getta con paura a l'acque,</l>
<l>credendo a far così fuggir la morte,</l>
<l>ma non la fugge, che 'l falcon la fiede</l>
<l>avanti che da l'onde sia coperta.</l>
<l>Così fece Teodato in quel periglio,</l>
<l>né però prima del caval discese</l>
<l>ch'Ottario lo toccò nel destro fianco</l>
<l>con l'asta acuta, e gli passò il costato</l>
<l>di picciol colpo e di leggier ferita,</l>
<l>che l'aiutò più tosto a uscir di sella.</l>
<l>Come l'afflitto re fu sceso al piano,</l>
<l>ingenocchiossi umilemente e disse:</l>
<l>- Ottario, se 'l Fattor de l'universo</l>
<l>doni riposo eterno a' tuoi parenti;</l>
<l>deh, non mi tòr questa mia fragil vita,</l>
<l>ch'io te la chieggio per estremo dono:</l>
<l>e darotti per lei tal summa d'oro,</l>
<l>che 'l più ricco sarai ch'Italia alberghi.</l>
<l>E se la piaga poi che tu m'hai fatto</l>
<l>sarà piaga mortal, ben ch'io nol credo,
i' tel perdono, ché maggior peccato</l>
<l>fa chi ti manda a questo officio orrendo</l>
<l>di te che t'apparecchi ad essequirlo.</l>
<l>Lasciami ir vivo a la mia cara moglie</l>
<l>e morir ne le man d'i miei figliuoli,</l>
<l>che ti daran per questo assai tesoro;</l>
<l>e tu poi fuggirai l'infamia grande</l>
<l>d'aver tolta la vita al tuo signore:</l>
<l>perché colui che 'l suo signore uccide</l>
<l>acquista eterno biasmo apo le genti,</l>
<l>sì come ha chi lo salva, eterna laude - .</l>
<l>Così disse Teodato: a cui rispose</l>
<l>Ottario, ch'era già disceso al piano</l>
<l>e giva contra lui per darli morte:</l>
<l>- Tu non dicevi allor tante parole,</l>
<l>né sì soavi, quando mi togliesti</l>
<l>Lucilla, e poi la desti a Rodorico.</l>
<l>Or mi vendicherò di tanta offesa,</l>
<l>e lieto goderò de la tua morte - .</l>
<l>Questo diss'egli, e trasse fuor la spada</l>
<l>e prese il re per la canuta chioma,</l>
<l>che gli basciava i piedi, e su rizzollo</l>
<l>e disse: - Or mori - ; e gli spiccò la testa</l>
<l>dal busto, che rimase ne la strada</l>
<l>resupinato su la polve e 'l sangue.</l>
<l>Tal fu la fin del misero Teodato</l>
<l>che fu gran re d'Italia, ed oltre a quella</l>
<l>tenne Sicilia, Illirico e Provenza.</l>
<l>Poi fatto questo il fiero Ottario Gotto</l>
<l>salì sopra il destrier col teschio in mano</l>
<l>e drizzò il suo camin verso Priverno:</l>
<l>né si ritenne mai per fin che giunse</l>
<l>avanti al nuovo re, che l'aspettava;</l>
<l>d'indi smontato del cavallo in terra</l>
<l>gli fece don de l'infelice testa.</l>
<l>Il re con gli occhi lacrimosi e bassi,</l>
<l>ma col cuor lieto, simulando disse:</l>
<l>- O misero Teodato, io ti bramava</l>
<l>vivo, e non morto, a la presenzia nostra:</l>
<l>ma poi che questo a la tua sorte piacque,</l>
<l>pazienza - ; e volto a quella turba disse:</l>
<l>- Date sepulcro al miserabil capo</l>
<l>che sì mal governò la nostra gente - .</l>
<l>E detto questo entrò dentr'al su' albergo,</l>
<l>e fece a quell'Ottario immensi doni:</l>
<l>al quale, oltre a le robbe che donolli,</l>
<l>diede un castello nominato Argenta</l>
<l>su la riva del Po, presso a Ferrara;</l>
<l>poi, ripensando che sarebbe meglio</l>
<l>ire a Ravenna e stabilire il regno</l>
<l>e poi tornar con più fiorita gente</l>
<l>e maggior sforzo contra i suoi nimici,</l>
<l>chiamar fece al consiglio ogni persona,</l>
<l>e sciolse la sua lingua in tai parole:</l>
<l>- Fratelli miei, poi che m'avete eletto
a così degna e gloriosa altezza</l>
<l>per ch'io governi voi con molta cura</l>
<l>e vi conservi ne la gloria antica;</l>
<l>pensando meco che i negozi grandi</l>
<l>piglian strada miglior da buon consiglio</l>
<l>che da celerità troppo veemente,</l>
<l>e che spesso il tardar ci apporta bene</l>
<l>e l'affrettar ci fa qualche disconzo:</l>
<l>mi par che 'l gir maturo a questa impresa</l>
<l>sarà prudente ed ottimo consiglio.</l>
<l>Veduto ho spesso che la poca gente</l>
<l>che si ritruova proveduta e cauta</l>
<l>vince la molta inordinata e sparsa:</l>
<l>ché, come il mezzo è posto fra gli estremi</l>
<l>e da lor parimente si diparte,</l>
<l>così nel mezzo la virtù dimora</l>
<l>e da i vizi egualmente si dilunga.</l>
<l>Dunque il soverchio ardir saria un estremo,</l>
<l>e 'l soverchio timor sarebbe l'altro:</l>
<l>però pigliamo la virtù, ch'è il mezzo,</l>
<l>il quale ha in sé non men ardir che tema;</l>
<l>e differiamo questa impresa alquanto,</l>
<l>fin che noi siamo a l'ordine e parati:</l>
<l>ché meglio è avere un poco di rossezza</l>
<l>per ritirarsi, e conservarsi illesi</l>
<l>e poi tornare a racquistar l'onore,</l>
<l>che, per fuggir brevissima vergogna,</l>
<l>aver un danno e un vituperio eterno.</l>
<l>Appresso, ancor sapete che le nostre</l>
<l>forze maggiori e la fiorita gente</l>
<l>tutta si sta fra l'Apennino e l'Alpe</l>
<l>nel pian che da Turin fin a Ravenna</l>
<l>divide il Po, signor de gli altri fiumi:</l>
<l>ancora abbiamo una terribil guerra</l>
<l>col re di Francia, e non minor di questa;</l>
<l>tal che non sendo ben disposta quella</l>
<l>saria sciocchezza ad assalir quest'altra:</l>
<l>ché rare volte avvien che non sia vinto</l>
<l>colui c'ha in dui negozi il cuor diviso.</l>
<l>Dunque a me par che andiam verso Ravenna</l>
<l>e che assettiam la guerra co i francesi,</l>
<l>poi ritorniam con tutto il nostro sforzo</l>
<l>e combattiam con Belisario il grande:</l>
<l>ch'allora aver potrem vittoria certa.</l>
<l>Pur, se gli è alcun di voi che forse pensi</l>
<l>d'appellar questa providenzia fuga</l>
<l>e dir ch'ella si faccia per timore,</l>
<l>pensi ancor fra se stesso che la tema</l>
<l>conserva alcuna volta assai negozi,</l>
<l>e che quel che non teme con ragione</l>
<l>incorre spesso in gran vergogna e danno:</l>
<l>ché il cominciare arditamente un'opra</l>
<l>non mostra la virtù, ma il ben finirla;</l>
<l>e non vince il nimico chi l'affronta</l>
<l>con molto ardire, ma chi ben diffende
se stesso al fine il suo contrario atterra.</l>
<l>Non pensi ancora alcun di voi che Roma</l>
<l>per lo nostro partir dapoi si perda:</l>
<l>perché, se 'l popol ci sarà fedele,</l>
<l>non è da dubitar d'alcun sinistro.</l>
<l>Poi lascierovvi un capitanio dentro</l>
<l>con molta buona e valorosa gente,</l>
<l>che la diffenderà fin che vegniamo,</l>
<l>se ben avesse tutta l'Asia contra - .</l>
<l>Così Vitige disse: e gli altri Gotti,</l>
<l>lieti di ritornare a i loro alberghi,</l>
<l>confirmaro il parlar ch'egli avea fatto.</l>
<l>Ma come apparve fuor la bella aurora</l>
<l>con le palme di rose e co i piè d'oro,</l>
<l>i Gotti allegri si levor del letto,</l>
<l>e poi s'incominciaro a vestir d'arme;</l>
<l>e, caricati carriaggi e salme,</l>
<l>sempre cridando, s'accozzaro insieme</l>
<l>per gir col nuovo re verso Priverno:</l>
<l>il qual si stava armato d'arme bianche</l>
<l>ne la gran piazza sopra un suo corsiero</l>
<l>ed aspettava il resto de la gente;</l>
<l>ma come vide ragunato ognuno</l>
<l>spronò il cavallo ed avviossi avanti,</l>
<l>e tutto 'l popol suo gli tenne dietro</l>
<l>con vari gridi, che pareano agnelle</l>
<l>ch'escan del chiuso e sieguano il pastore.</l>
<l>Dapoi lasciar Priverno e Sermonetta</l>
<l>e Linfa, e se n'andar fin a Belletri,</l>
<l>e quivi riposor tutta la notte;</l>
<l>poi la mattina, come il sole apparve,</l>
<l>quindi partirsi, e giunsero a Marino,</l>
<l>e d'indi in brieve si trovaro a Roma.</l>
<l>Come i Romani inteser la venuta</l>
<l>del re novello, andarono a incontrarlo</l>
<l>fuor de la porta con solenne pompa;</l>
<l>e poi l'accompagnaro al gran palazzo</l>
<l>ch'era vicino al tempio de la Pace,</l>
<l>tempio ch'allora si trovava intiero,</l>
<l>ma non molto dipoi fu visto a terra</l>
<l>cader con profondissima ruina.</l>
<l>Vitige riposò fin a l'aurora</l>
<l>su 'l Palatin ne gli onorati alberghi;</l>
<l>dapoi levato, fece che gli araldi</l>
<l>chiamaro il Papa e i senatori ed anco</l>
<l>i consuli e i pretori entr'al palazzo;</l>
<l>e poi che furon ragunati quivi</l>
<l>incominciò parlarli in questa forma:</l>
<l>- Voi sapete, signori, il molto amore</l>
<l>che dimostrovvi Teodorico il grande</l>
<l>nel governarvi con le vostre leggi;</l>
<l>e come sempre Amalasunta e gli altri</l>
<l>re nostri dopo lui v'hanno tenuti</l>
<l>non per sudditi lor, ma per compagni:</l>
<l>ed io, che son salito a quella altezza
dietro a costor, v'arò per miei fratelli.</l>
<l>E però, volend'ir verso Ravenna</l>
<l>per ordinare il stato e le mie genti</l>
<l>e poscia ritornar con tante forze</l>
<l>e tanto ardir, che i miei nimici atterri;</l>
<l>voluto ho primamente esser con voi</l>
<l>e farvi nota la partenza nostra,</l>
<l>e parimente il presto mio ritorno:</l>
<l>e poi pregarvi in questo tempo a stare</l>
<l>col cuor sicuro, e non temer di nulla,</l>
<l>ché essendo saldi arete saldi amici.</l>
<l>Ancor vi lascio un capitanio eletto</l>
<l>con molte buone e valorose squadre</l>
<l>che vi diffenderà con grande ardire,</l>
<l>se Belisario sen venisse a Roma,</l>
<l>com'io non credo, avanti il mio ritorno;</l>
<l>né vuo' da voi di questo altra risposta</l>
<l>che i buoni effetti, perché i veri amici</l>
<l>denno aver fede salda, e non parole:</l>
<l>ma ben però ciascun sarà contento</l>
<l>di giurar fedeltà ne le mie mani,</l>
<l>acciò che più giocondo mi diparta - .</l>
<l>Questo Vitige disse, e poscia il Papa</l>
<l>e gli altri ad un ad un furono astretti</l>
<l>a giurar fedeltà ne le sue mani;</l>
<l>e fatto questo ognun tornossi a casa,</l>
<l>fuor che Lucullo ed Antonino e Marco</l>
<l>e Lentulo e Pompilio e Probo e Calvo,</l>
<l>ch'eran potenti, e capi del senato:</l>
<l>questi ritenne tutti a mangiar seco,</l>
<l>e anco Ovilio fé restar con essi,</l>
<l>fratel di Flavian, ch'era censore;</l>
<l>e poi menolli tutti per ostaggi,</l>
<l>sotto specie d'onor, fino a Ravenna.</l>
<l>Mangiato ch'ebbe, il re chiamò Liodoro,</l>
<l>e poscia disse a lui queste parole:</l>
<l>- Liodoro, i' voglio andar verso Ravenna,</l>
<l>e lascierovvi la città di Roma</l>
<l>in guardia, e molta de la nostra gente:</l>
<l>conservatela ben per fin ch'io torni,</l>
<l>ché tosto tornerò, piacendo a Dio.</l>
<l>In questo mezzo non lasciate a dietro</l>
<l>alcuna cosa per la sua diffesa,</l>
<l>se Belisario gli venisse intorno:</l>
<l>ché conservando a noi questa cittade</l>
<l>acquisterete laude appresso i Gotti,</l>
<l>e poscia arete tutto il nostro amore,</l>
<l>ch'assai vi valerà: ché 'l guadagnarsi</l>
<l>un buono amico è un prezioso acquisto - .</l>
<l>Così disse il re nuovo, e restar fece</l>
<l>le miglior squadre a guardia de la terra:</l>
<l>poi si partì col suon de gli oricalchi,</l>
<l>ed alloggiò la sera a Castelnuovo;</l>
<l>quindi passando il Tebro, e poi la Nera,</l>
<l>c'ha l'acque bianche e di color di solfo,
e la val di Strettura e val Topina,</l>
<l>Nucera, Gualdo, Fossambruno e Fano,</l>
<l>il sesto giorno in Pesaro alloggiossi</l>
<l>ed il settimo a Rimino, e l'ottavo</l>
<l>si volse ritrovar dentr'a Ravenna,</l>
<l>e dismontò nel suo regale albergo.</l>
<l>Quivi ebbe prima tutti i suoi tesori</l>
<l>e tutti i contrasegni de le rocche</l>
<l>ch'eran serbati dentr'al gran palagio;</l>
<l>dapoi, volendo stabilire il regno,</l>
<l>pensò di tòr per moglie Matasunta,</l>
<l>la qual da tutti si nomava Amata,</l>
<l>vergine saggia e di beltà suprema.</l>
<l>Questa figliuola fu di Amalasunta,</l>
<l>madre d'Atalarico, che nel regno</l>
<l>successe a l'avo Teodorico il grande;</l>
<l>volendo adunque aver costei per moglie,</l>
<l>fece chiamare Euterpo, ch'era un vecchio</l>
<l>la cui donna nutrì questa fanciulla,</l>
<l>ed in tal modo a lui parlando disse:</l>
<l>- Euterpo, i' vuo' che tu ritruovi Amata</l>
<l>e che tu dica a lei queste parole:</l>
<l>che per amor di Teodorico il grande</l>
<l>ch'er'avo suo materno e mio signore,</l>
<l>e per sua madre e suo fratel, ch'amai</l>
<l>vivi ed onoro ancora essendo morti,</l>
<l>voglio onorarla molto, e voglio farla</l>
<l>regina e donna de la gente Gotta;</l>
<l>però le dì ch'io la torrò per moglie,</l>
<l>e priega lei che voglia esser contenta</l>
<l>d'accettar questa altissima ventura:</l>
<l>perché 'l sangue regal non dee star basso,</l>
<l>ch'e' non s'acqueta mai s'e' non governa.</l>
<l>Tu poscia le sarai sempre compagno</l>
<l>con grande autoritade e grande onore,</l>
<l>e donerotti amplissime richezze - .</l>
<l>Così parlò il signore, e 'l buon Euterpo</l>
<l>da l'altra parte a lui così rispose:</l>
<l>- Signore eccelso e pien d'ogni valore,</l>
<l>se si puon far queste onorate nozze,</l>
<l>voi prenderete una mirabil moglie:</l>
<l>dico, se si puon far, perch'ella fue</l>
<l>già promessa per moglie a Teodesello,</l>
<l>figliuol primier del misero Teodato;</l>
<l>ond'ella è sua, se ben non l'ha toccata,</l>
<l>perché la fede avanza ogni legame - .</l>
<l>Questo rispose Euterpo, e 'l re gli disse:</l>
<l>- Fa pur, Euterpo mio, quel ch'io t'ho detto,</l>
<l>che ben troverò modo a la dispensa.</l>
<l>Stima pur l'amor mio, che tu sai quanto</l>
<l>beato è quel che ha un generoso amico - .</l>
<l>Euterpo, udito questo, indi partissi;</l>
<l>poi ritrovò la sua diletta moglie</l>
<l>e raccontolle il tutto, onde mandolla</l>
<l>dentr'a la stanza de la bella Amata,
che leggea la cagion ch'uccise Dido</l>
<l>e con le Muse dispensava il tempo.</l>
<l>Quivi poco dipoi venendo anch'egli</l>
<l>trovò quella lettura esser finita,</l>
<l>e cominciò parlarli in questa forma:</l>
<l>- Signora mia, voi siete e la speranza</l>
<l>e 'l ben ch'io posso avere in questa vita:</l>
<l>però convien che sempre mi rallegri</l>
<l>d'ogni vostra grandezza e vostr'onore.</l>
<l>Vitige re che è pien d'ogni bontade</l>
<l>per l'amor ch'ei portava a Teodorico</l>
<l>padre d'Amalasunta vostra madre</l>
<l>vuole onorarvi molto, e vuol ch'abbiate</l>
<l>seco il governo de la gente Gotta,</l>
<l>perché 'l sangue regal non dee star basso;</l>
<l>onde è disposto prendervi per moglie,</l>
<l>ed hammi qui mandato a farvi nota</l>
<l>questa vostra novella alta ventura - .</l>
<l>Al ragionar del vecchio la donzella</l>
<l>si cangiò molte volte di colore,</l>
<l>e poco vi mancò che non piangesse:</l>
<l>pur si ritenne, e disse in questa forma:</l>
<l>- Euterpo, io vi credea mio vero amico,</l>
<l>avendo fatto a voi grazie infinite:</l>
<l>ma il beneficio non acquista amici,</l>
<l>se in animo gentil non si ripone.</l>
<l>Or perché come il ben che si riceve</l>
<l>non si dee mai scordar, così sta bene</l>
<l>le grazie che si fan porre in oblio;</l>
<l>però non vuo' commemorarne alcuna:</l>
<l>ma solo io vi dirò che quell'amico</l>
<l>che per sua volontà m'offende e nòce</l>
<l>non mi par differente dal nimico.</l>
<l>A voi par dirmi una ventura estrema</l>
<l>ch'io possa avere il re per mio consorte;</l>
<l>ed a me par disgrazia tòrre un uomo</l>
<l>mezzo canuto e posto in quella sede</l>
<l>non per sangue o virtù, ma per sciagura:</l>
<l>e più dirovvi che se voi m'amassi</l>
<l>com'io credeva e come voi dovreste</l>
<l>non mi direste mai ch'io lo pigliasse;</l>
<l>anzi, s'un altro m'essortasse a farlo,</l>
<l>devreste contradirli, e darmi ardire</l>
<l>a mantener la mia promessa fede:</l>
<l>perché la fede mai non dee mutarsi,</l>
<l>se ben si muta il corso a la fortuna.</l>
<l>Direte adunque al re che si proveggia</l>
<l>d'un'altra moglie, a cui sarà più grata</l>
<l>e più gioconda assai questa ventura:</l>
<l>ch'io son promessa e destinata ad altri - .</l>
<l>Così disse la donna: e quei buon vecchi</l>
<l>rimaser muti, e risguardando in alto</l>
<l>stavan del suo parlar quasi confusi,</l>
<l>che rifiutava il re con tanto ardire.</l>
<l>Al fin rispose la moglier d'Euterpo,
nomata Emilia, e disse in tal maniera:</l>
<l>- Signora mia gentil, voi dite il vero,</l>
<l>che si dee sempre mantener la fede:</l>
<l>così v'essorto a far, se voi potete.</l>
<l>Ma chi può contrastare a la fortuna?</l>
<l>chi può disdire a i prieghi de i signori?</l>
<l>ché 'l priego del suo re sempre comanda.</l>
<l>I' vidi molti ne le forze altrui</l>
<l>gir co i suoi piè là 've devean morire,</l>
<l>e pur v'andavan senza far contrasto,</l>
<l>ché la necessità troppo è possente.</l>
<l>Considerate oimé quel che voi fate,</l>
<l>ché l'intelletto è 'l fren d'ogni desire.</l>
<l>Se voi volete il ben del primo sposo,</l>
<l>il quale è in prigionia dentr'a Bologna,</l>
<l>pigliate il re per vostro almo consorte:</l>
<l>ché se nol piglierete, ei sarà ucciso</l>
<l>per causa vostra, e voi sarete priva</l>
<l>d'ello e di libertà, ch'è il maggior bene</l>
<l>che possa avere alcun sopra la terra,</l>
<l>e tutti noi saremo in gran ruina.</l>
<l>Voi pur sapete ancor che non si deve</l>
<l>né si può amare altrui più che se stesso - .</l>
<l>A quel parlar d'Emilia la fanciulla</l>
<l>non assentitte, e solamente disse:</l>
<l>- Chi troppo ama se stesso ha pochi amici - ;</l>
<l>e poi bassò la testa, e mandò fuori</l>
<l>dal cuor profondo altissimi sospiri.</l>
<l>Il buon Euterpo riferir non volse</l>
<l>quell'acerba risposta al suo signore,</l>
<l>ma stette ad aspettare a l'altro giorno,</l>
<l>perché potria di quel voler mutarsi.</l>
<l>Ed ella, come fur partiti quindi,</l>
<l>cominciò seco a volger per la mente</l>
<l>le lor parole e la sua dura sorte;</l>
<l>e non prese alcun cibo in quella sera,</l>
<l>ma tutta afflitta si corcò nel letto:</l>
<l>e si volgea per esso, avendo al sonno</l>
<l>chiusa la via da intrar ne i suoi begli occhi.</l>
<l>Poi gli parea la piuma esser più dura</l>
<l>che viva selce o mal polito marmo,</l>
<l>e sospirava e lacrimava forte:</l>
<l>sì gli increscea lasciar quel primo sposo,</l>
<l>giovine, bello e di costumi eletti,</l>
<l>al quale avea tanto disposta l'alma,</l>
<l>che senza lui non gli aggradia la vita.</l>
<l>Pur la stanchezza de i pensieri amari</l>
<l>porse quiete a le sue luci afflitte</l>
<l>un poco avanti l'apparir de l'alba;</l>
<l>onde l'angel Venerio, il quale avea</l>
<l>pietà di quella giovinetta amante,</l>
<l>gli apparve in sogno in forma di sua madre</l>
<l>Amalasunta, che 'l terz'anno avanti</l>
<l>priva di vita fu presso a Bolsiena:</l>
<l>e fattosi vicino a la sua testa
sciolse la dolce e mansueta voce:</l>
<l>- Cara figliuola mia, perché t'affligi?</l>
<l>Perché tanto ti duol d'esser constretta</l>
<l>a tòrre il nuovo re per tuo consorte?</l>
<l>s'egli non è sì giovane e sì bello</l>
<l>come vorresti, egli ha pur il più degno</l>
<l>grado che possa dar la gente Gotta:</l>
<l>ed è colui che la vendetta feo</l>
<l>di quel tiranno che mi diè la morte.</l>
<l>Deh, non stimar la giovinezza tanto,</l>
<l>ch'arrechi un danno eterno a la vecchiezza:</l>
<l>e se ben la beltà che 'l ciel ti diede</l>
<l>con onesta ragion ti face altera,</l>
<l>per ch'ella è un privilegio di natura</l>
<l>ed è un bel don che suol donare Iddio</l>
<l>a chi vuol egli, e non s'acquista altronde;</l>
<l>pur déi pensare ancor fra te medesma</l>
<l>che i vaghi giorni e la fiorita etade</l>
<l>de i miseri mortai fuggon com'ombra:</l>
<l>poi vengon dietro a quei diversi mali,</l>
<l>dolori e febbre e la vecchiezza amara</l>
<l>e 'l colpo irreparabil de la morte.</l>
<l>Però non rifiutar per tuo marito</l>
<l>il nuovo re, che tanto ti dispiace:</l>
<l>ch'egli è pur bella cosa esser regina,</l>
<l>e 'l primo loco aver fra le sue genti.</l>
<l>Non sperar, no, di riveder più mai</l>
<l>il caro sposo a cui promessa fosti</l>
<l>e che t'avea così commosso il cuore:</l>
<l>perché tosto egli andrà dov'è suo padre.</l>
<l>Poi, se 'l corso del ciel che porta ognuno</l>
<l>porta ancor te, supporta, e lascia ch'ello</l>
<l>ti porti; e se di ciò forse t'adiri,</l>
<l>te stessa offendi, e pur ti porta il corso;</l>
<l>sì che, se vuoi seguire il mio consiglio,</l>
<l>fa di tua volontà quel c'hai da fare,</l>
<l>s'el tuo signor vorrà, per viva forza - .</l>
<l>E detto questo, ella disparve e 'l sonno:</l>
<l>onde la damigella in piè levossi,</l>
<l>e si vestì de i consueti panni;</l>
<l>poi visitò molti divoti altari</l>
<l>e porse prieghi a la divina Altezza</l>
<l>per la sua cara e sventurata madre:</l>
<l>d'indi tornò ne l'onorata stanza</l>
<l>e chiamar fece Euterpo, e così disse:</l>
<l>- Euterpo mio, perché la notte oscura</l>
<l>suol esser madre de i pensieri umani,</l>
<l>però pensando sopra il parlar vostro</l>
<l>m'apparve in sogno l'infelice donna</l>
<l>che queste membra mie portò nel ventre;</l>
<l>e m'ha commesso a non dover far niego</l>
<l>di tòrre il nuovo re per mio marito.</l>
<l>Andate adunque a ritrovarlo a corte,</l>
<l>e dite a lui com'io sarò disposta</l>
<l>di far ciò che comandi il mio signore - .
Così parlò la giovane modesta;</l>
<l>ma non poteo nel fin de le parole</l>
<l>ritenere i suspiri, accompagnati</l>
<l>da la rugiada de le belle luci.</l>
<l>Euterpo, come intese la risposta</l>
<l>che disiava aver da la donzella,</l>
<l>se n'andò lieto al re che l'aspettava,</l>
<l>e quasi gli increscea tanta dimora;</l>
<l>or quivi giunto ingenocchiossi e disse:</l>
<l>- Altissimo signor, la bella Amata</l>
<l>sarà disposta a far ciò che vi piace,</l>
<l>e pronta ad ubidir la vostra altezza - .</l>
<l>Il re, di questo oltra misura allegro,</l>
<l>deputò il giorno a le future nozze.</l>
</lg>
<trailer>FINE DEL'OTTAVO LIBRO</trailer>
</div1>
<div1 type="libro">
<head>IL NONO LIBRO</head>
<head>DE LA ITALIA LIBERATA DA GOTTHI</head>
<argument><p>Nel nono il Capitan vede il futuro.</p></argument>
<lg type="non-definito">
<l>La bella Aurora da l'aurato letto</l>
<l>del suo caro Titon si risurgea</l>
<l>per apportare a noi l'eterna luce,</l>
<l>quando 'l gran capitanio de le genti,</l>
<l>essendo stato in Napoli tre giorni,</l>
<l>se n'uscì fuor con tutto quanto 'l campo</l>
<l>e lasciovv'entro Erodiano altero</l>
<l>con molta gente a guardia de le mura;</l>
<l>ed egli se n'andò verso Cassino,</l>
<l>per irsen quindi a la città di Roma:</l>
<l>e come pose il quarto alloggiamento,</l>
<l>trovossi a piè del solitario monte</l>
<l>ov'era posta la sacrata cella</l>
<l>di Benedetto, veramente spirto</l>
<l>benedetto da Dio, salubre al mondo.</l>
<l>Quivi il buon capitan, mandando gli occhi</l>
<l>verso la cima, vide un bel pratello</l>
<l>cinto di alcuni altissimi cupressi</l>
<l>e di tre grandi e ben fronduti allori</l>
<l>avanti ad una piccoletta stanza:</l>
<l>tanto divoto e venerando in vista</l>
<l>quanto altra cosa mai che avesse scorta;</l>
<l>onde gli nacque un desiderio ardente</l>
<l>di visitar quell'onorata cella,</l>
<l>ma non ardiva abbandonare il vallo</l>
<l>per ch'ei non era ancor tutto munito;</l>
<l>e stando in quel pensier, venne la notte.</l>
<l>Poi la mattina anz'il spuntar de l'alba</l>
<l>gli apparve in sogno l'ombra di suo padre,</l>
<l>che spinse fuor di bocca este parole:</l>
<l>Figliuol mio caro, che per tanti mari</l>
<l>e per tanti perigli sei condotto</l>
<l>al söave terren dove ch'io nacqui,</l>
<l>ascendi ancora a la divota stanza</l>
<l>ch'ha quell'adorno e bel pratello avanti.</l>
<l>Quivi dimora un benedetto vecchio,</l>
<l>tantom diletto a Dio, che gli fa noto</l>
<l>tutto 'l secreto suo, tutto 'l futuro:</l>
<l>priegal söavemente ch'e' ti mostri</l>
<l>ciò che tu déi schivare in questa impresa</l>
<l>e ciò che tu déi far per ottenere</l>
<l>certa vittoria de la gente Gotta,</l>
<l>e priegalo anco ad impetrarmi grazia</l>
<l>dal Padre onnipotente de le stelle</l>
<l>ch'io possa alquanto dimorar con teco</l>
<l>visibilmente ne la propria forma.</l>
<l>Così gli disse l'ombra di suo padre,</l>
<l>e poi subitamente indi disparve;</l>
<l>ond'el gran capitanio in piè levossi</l>
<l>e si vestì di panni e poscia d'armi:</l>
<l>e tolto seco il callido Traiano</l>
<l>andò sul monte a la divota cella</l>
<l>senz'altra compagnia, senz'altra scorta.</l>
<l>E come fur tra quelli antiqui allori</l>
<l>che sono intorno al prato, un vecchio aperse</l>
<l>l'uscio d'un oratorio e venne fuora,</l>
<l>degno di tanta riverenza in vista</l>
<l>quanto aver possa una terrena fronte:</l>
<l>egli avea in dosso una cuculla bianca</l>
<l>lunga fino a la terra, e la sua barba</l>
<l>tutta canuta gli copriva il petto.</l>
<l>Questi andò contra Belisario, e disse:</l>
<l>Capitanio gentil, quanto mi piace</l>
<l>vedervi al nostro solitario albergo.</l>
<l>Buon tempo è ch'io v'aspetto in queste parti</l>
<l>per porre in libertà l'Italia afflitta:</l>
<l>or sia lodato Iddio che siete giunto.</l>
<l>Andiamo entr'a la chiesa a render prima</l>
<l>grazie ed onore al Re de l'universo</l>
<l>che n'ha condotti a sì felice giorno;</l>
<l>dapoi ragionerem de l'altre cose.</l>
<l>Così diss'egli, e per la mano il prese</l>
<l>e dolcemente lo stringea, mirando</l>
<l>la faccia sua con un paterno affetto;</l>
<l>poi lo menò ne l'oratorio santo:</l>
<l>e quivi udita una divota messa</l>
<l>che celebrò quel benedetto vecchio,</l>
<l>si poser tutti a ragionare insieme,</l>
<l>e prima il capitan così gli disse:</l>
<l>Padre gentil d'ogni virtute adorno,</l>
<l>grande amico di Dio, quando vi mostra</l>
<l>e v'apre ogni celato suo secreto:</l>
<l>vedendo che sapete e quel ch'io sono</l>
<l>e l'alta impresa ch'io son posto a fare</l>
<l>penso ch'ancor sappiate ogni pensiero</l>
<l>che si ritruovi chiuso entr'al mio petto.</l>
<l>Pur vi discoprirò con la mia lingua</l>
<l>l'onesto mio desire e quel ch'io bramo</l>
<l>da la vostra santissima persona.</l>
<l>Vorrei saper, padre beato, come</l>
<l>si deggia governar quest'alta impresa,</l>
<l>e ciò ch'io debbia far per ottenere</l>
<l>certa vittoria de la gente Gotta.</l>
<l>Ancor vi priego ad impetrarmi grazia</l>
<l>dal Padre onnipotente de le stelle</l>
<l>che 'l caro genitor possa parlarmi</l>
<l>visibilmente ne la propria forma.</l>
<l>Deh fate, padre, questi onesti doni</l>
<l>al divoto orator che ve gli chiede,</l>
<l>ch'agevolmente gli potete fare,</l>
<l>sendo col Re del ciel tanto congiunto.</l>
<l>Non gli negate a me, ch'io vengo a porre</l>
<l>la vostra cara Esperia in libertade</l>
<l>con le nostre fatiche e 'l nostro sangue.</l>
<l>Così disse il barone, a cui rispose</l>
<l>il buon servo di Dio con tai parole:</l>
<l>Illustre capitan, voi dite il vero</l>
<l>ch'io so l'alta cagion ch'a noi vi mena:</l>
<l>perché stamane anz'il spuntar de l'alba
èl'angel Erminio e l'ombra di Camillo</l>
<l>mi disse il tutto, e mi richiese a farlo,</l>
<l>ed io liberamente gli promisi;</l>
<l>ond'ho pregato il Re de l'universo</l>
<l>di queste grazie, ed Ei ne fia cortese.</l>
<l>Ma vi bisogna entrar dentr'a quel speco</l>
<l>senz'altra compagnia che le vostr'arme,</l>
<l>e quest'almo signor starà qui fuori</l>
<l>fin che s'adempia il bel vostro desire.</l>
<l>Così diss'egli, e prese una gran chiave</l>
<l>ch'avea da canto e disserrò la porta</l>
<l>d'una profonda e paventosa bucca,</l>
<l>tal che 'l baron sentì rizzarsi i peli</l>
<l>per la persona a quella orribil vista:</l>
<l>pur entrò dentro, e la ferrata porta</l>
<l>per se medesma se gli chiuse dietro,</l>
<l>onde restò nel cuor tutto confuso.</l>
<l>Ma l'angelo, che stava ad aspettarlo</l>
<l>ne la spelonca, gli toccò la testa</l>
<l>con una verga che teneva in mano,</l>
<l>ond'ei fu preso da profondo sonno</l>
<l>e cadde in terra come fosse morto.</l>
<l>Dapoi lo tolse leggiermente in braccio,</l>
<l>e lo portò sopra un erboso colle</l>
<l>d'un più meraviglioso e lieto mondo.</l>
<l>Questo è la faccia del Signore eterno,</l>
<l>in cui descritte son tutte le cose</l>
<l>che son, che furo e che dovran venire;</l>
<l>ma non la può se non per grazia estrema</l>
<l>vedere uom vivo, e con tal grazia ancora</l>
<l>non gli si mostra mai ne la sua forma.</l>
<l>Ma voi che avete in ciel divino albergo,</l>
<l>eterne Muse, or mi donate aiuto</l>
<l>sì ch'io possa narrar qual ei la vide.</l>
<l>Quel colle avea dal suo sinistro canto</l>
<l>un specchio grande, assai maggior che 'l sole,</l>
<l>ov'eran tutte le passate cose,</l>
<l>ed poi dal destro ne teneva un altro</l>
<l>ch'avea dipinto in sè tutto 'l futuro.</l>
<l>E per quel colle ogni presente effetto</l>
<l>ch'usciva fuor del destro albergo andava</l>
<l>correndo a l'altro con mirabil fuga;</l>
<l>ma questi sono a Dio tutti un sol specchio,</l>
<l>se ben paion diversi a noi mortali.</l>
<l>Or quivi adunque in uno erboso prato</l>
<l>l'angel depose Belisario il grande,</l>
<l>ov'era allegra l'ombra di Camillo</l>
<l>suo padre, uscita del sinistro cerchio</l>
<l>per dimorar col suo figliuol diletto;</l>
<l>ma come poi la smisurata luce</l>
<l>ch'avea quel loco aperse gli occhi gravi</l>
<l>di Belisario, e gli disciolse il sonno,</l>
<l>conobbe il padre, e fattoseli contra</l>
<l>per abbracciarlo lacrimando disse:</l>
<l>O caro padre mio, quanto m'allegro</l>
<l>vedervi in questi fortunati alberghi</l>
<l>dopo tante fatiche e tanti affanni.</l>
<l>Così dicea piangendo e sospirando,</l>
<l>e poi voleva circondarli il collo</l>
<l>con le sue braccia; ma quell'ombra lieve</l>
<l>si risolveva come fa una spera</l>
<l>di sole o come una compressa nebbia:</l>
<l>tal che le braccia non stringevan nulla,</l>
<l>ed ei piangea dicendo: Ah non fuggite,</l>
<l>lasciatemi abbracciar sì care membra.</l>
<l>Dopo queste accoglienze, il buon Camillo</l>
<l>guardava fiso Belisario in volto</l>
<l>com'uom che vede tutto il suo contento;</l>
<l>poi dolcemente sospirando disse:</l>
<l>Diletto mio figliuol, che grave soma</l>
<l>t'ha posto adosso il correttor del mondo!</l>
<l>Guarda ben che sott'essa non trabbocchi,</l>
<l>acciò che poi qualche fortuna avversa</l>
<l>non t'addombrasse le vittorie avute.</l>
<l>L'angelo Erminio allor seguì dicendo:</l>
<l>Dunque, Camillo mio, perch'ei non caschi</l>
<l>ne l'error che tu temi, io vuo' mostrarli</l>
<l>quest'onorato specchio da man destra</l>
<l>ch'ha in sè raccolto tutto l'avenire:</l>
<l>ché 'l Re del ciel m'ha detto ch'io gli mostri</l>
<l>le cose che verran fin a mill'anni,</l>
<l>e ch'io non debbia trappassar quel segno.</l>
<l>Ma perché meglio lo comprenda e noti</l>
<l>fia buon che porga una leggiera occhiata</l>
<l>nel specchio a man sinistra del passato.</l>
<l>E così detto, gli disciolse il velo</l>
<l>che l'incarco d'Adamo intorno gli occhi</l>
<l>gli aveva involto, e poi gli disse: Or mira</l>
<l>l'anime ch'escon da la destra sfera</l>
<l>e se ne van correndo a la sinistra</l>
<l>per questa nostra commutabil parte:</l>
<l>questi son quei che vengono a la vita,</l>
<l>e prendeno un boccon per ciascun vaso</l>
<l>de i dui che son ne' lati de la porta,</l>
<l>l'un pien di dolce e l'altro pien d'amaro,</l>
<l>tenuti saldi in man da dui donzelli:</l>
<l>né ponno a vita andar senza gustarne.</l>
<l>Mira colui che tuol dal destro vaso</l>
<l>il boccon primo, di dolcezza immensa:</l>
<l>poi si rivolge con diletto a l'altro,</l>
<l>perché lo crede parimente dolce,</l>
<l>e pigliane un boccon maggior del primo;</l>
<l>ma truova questo esser sì forte e amaro,</l>
<l>ch'apena a mal suo grado può giottirlo.</l>
<l>Vedi quell'altro che 'l boccon primiero</l>
<l>tuol da l'amaro del secondo vaso,</l>
<l>e poi si volge timoroso a l'altro</l>
<l>perché lo crede parimente amaro:</l>
<l>onde piglia un boccon minor che 'l primo</l>
<l>dal vaso del dolcissimo liquore.</l>
<l>E però adivien che questa vita umana</l>
<l>sempre ha l'amaro suo maggior che 'l dolce.</l>
<l>Quel giovinetto poscia e quella donna</l>
<l>che dopo il manducar gli porgon bere,</l>
<l>l'uno è l'Errore, e l'altra è l'Ignoranza.</l>
<l>Guarda quelle lascive meretrici</l>
<l>varie di veste e d'apparenzia vaga</l>
<l>che vanno intorno a i giovinetti incauti</l>
<l>e cercano d'indurli al loro amore;</l>
<l>queste son le diverse opinïoni</l>
<l>e le diverse voluptati umane</l>
<l>che reggeno la vita de le genti:</l>
<l>mira ch'alcuna guida i loro amanti</l>
<l>a dritto calle, e l'altre i scorgon poi</l>
<l>a mal camino e precipizio orrendo.</l>
<l>Quelle tre belle giovinette ignude</l>
<l>che due di loro a noi mostrano il volto,</l>
<l>ma quella ch'è nel mezzo, e tien le braccia</l>
<l>sul petto a l'altre, volge in qua le spalle</l>
<l>per non mirare il beneficio fatto</l>
<l>poi che quell'altre due con vista allegra</l>
<l>risguardan sempre al ricevuto bene;</l>
<l>queste son le tre Grazie, il cui bel nodo</l>
<l>conferma e lega il buon comerzio umano.</l>
<l>Vedi una donna là sopra un gran sasso</l>
<l>quadrato e sodo: quella è la Dottrina,</l>
<l>e l'altre due che poi le stanno a canto</l>
<l>son sue figliuole, e si dimanda l'una</l>
<l>la Veritade, e la Ragione è l'altra.</l>
<l>Quella che è cieca là sopra una palla</l>
<l>rotonda e che non posa, è la Fortuna;</l>
<l>ma le tre vecchie poi che insieme stanno,</l>
<l>e l'una tien la rocca e l'altra il fuso,</l>
<l>la terza il stame tronca, son le Parche</l>
<l>che filano le vite de i mortali.</l>
<l>Quella che è sì superba, è la Bellezza,</l>
<l>l'altra è la Nobiltà, l'altra la Gloria</l>
<l>e l'altra è la Ricchezza, che non cura</l>
<l>infamia et odio, e' di se stessa gode.</l>
<l>Quel fanciulletto è il Riso, ch'è sì allegro;</l>
<l>quell'altro è 'l Giuoco poi, che con lui scherza.</l>
<l>Vedi due belle donne e dui fanciulli,</l>
<l>che l'una guarda il ciel, l'altra la terra:</l>
<l>quelle son le due Veneri e gli Amori,</l>
<l>celesti l'una e l'un; gli altri, del vulgo.</l>
<l>Quella che è lì, tutta vestita a verde,</l>
<l>e mai non gli abbandona, è la Speranza;</l>
<l>e quello è il Sonno neghitoso e lento.</l>
<l>La donna poi che su quell'alto scoglio</l>
<l>siede gioconda, e tiene il scettro in mano,</l>
<l>è la Felicità, che voi mortali</l>
<l>cercate sempre e mai non la trovate;</l>
<l>e quelle damigelle ch'ivi intorno</l>
<l>stanno al servigio suo son le Virtuti.</l>
<l>Rivolta gli occhi a la sinistra parte:</l>
<l>mira quell'altre sanguinose e crude</l>
<l>donne, che paion sì feroci in vista;</l>
<l>l'una è la Guerra, e l'altra è la Vendetta.</l>
<l>Vedi la Povertà, conosci il Pianto,</l>
<l>e la Pena più fiera assai che un drago.</l>
<l>Conosci l'Avarizia e la Vecchiezza</l>
<l>e la Fame e 'l Fastidio e la Fatica,</l>
<l>la Discordia, l'Affanno e 'l Tradimento</l>
<l>e l'empia Ingratitudine, ch'è sola</l>
<l>causa e radice d'infiniti mali.</l>
<l>Oimé non dimoriam più lungamente</l>
<l>fra queste orrende e venenose serpi.</l>
<l>Andiamo, andiamo a la sinistra sfera</l>
<l>che ha le cose passate; entriamo in essa</l>
<l>per starvi un poco, e poscia andar ne l'altra.</l>
<l>Così parlando, l'angelo menolli</l>
<l>con gran celerità nel manco albergo.</l>
<l>Quella amplissima sfera avea tre porte,</l>
<l>la maggior de le quali era guardata</l>
<l>da le figliuole de l'antico Cadmo:</l>
<l>queste aveano con seco il bel Poema</l>
<l>e la gentile Istoria sua consorte,</l>
<l>con altre molte generose ancelle.</l>
<l>L'altre due porte poi, ch'eran minori,</l>
<l>l'una tenea la Favola per guarda,</l>
<l>l'altra la Statüaria e la Pittura;</l>
<l>ma quello eterno messaggier del cielo</l>
<l>gli fece intrar per la primiera porta</l>
<l>de le brunette giovani Fenici.</l>
<l>Come fur dentro, videro un gran mondo</l>
<l>con più bel lume assai che 'l nostro Sole,</l>
<l>con altra Luna e con più chiare stelle.</l>
<l>Eranvi prati con fontane e rivi,</l>
<l>e sì cari arbuscei, sì vaghi frutti,</l>
<l>ch'era diletto estremo a riguardarli.</l>
<l>Belisario stupì di quella vista:</l>
<l>e rivolgendo gli occhi in ogni parte</l>
<l>vide a man destra un bel fiorito colle,</l>
<l>ne la cui cima era una vaga fonte</l>
<l>con più chiar'acqua, e di più larga vena,</l>
<l>ch'aere converso mai mostrasse al sole.</l>
<l>Quivi un bel vecchio con intonsa chioma</l>
<l>e con barba canuta ed occhi oscuri</l>
<l>l'aveva in guardia, e dispensava a tutti</l>
<l>il buon liquor de l'onorato monte.</l>
<l>Allora nacque un desiderio immenso</l>
<l>a Belisario di saper chi egli era,</l>
<l>e dimandonne a l'angelo in tal modo:</l>
<l>Vero amico di Dio, celeste messo,</l>
<l>non vi sia grave dir chi sia quel vecchio</l>
<l>che dispensa tant'acqua, e quella gente</l>
<l>che sitibonda va d'intorno al colle;</l>
<l>a cui rispose il messaggier del cielo:</l>
<l>Quello è 'l divin da voi chiamato Omero,</l>
<l>che parve cieco al mondo: ma più vide</l>
<l>e seppe più ch'altr'uom che fosse in terra;</l>
<l>per la cui patria ancora Atene e Smirna</l>
<l>e cinque altre città fanno contesa;</l>
<l>e le donne leggiadre che d'intorno</l>
<l>gli stanno e per ancelle e per ministre</l>
<l>son le da voi sì celebrate Muse,</l>
<l>figlie de la Memoria e de l'Ingegno.</l>
<l>Quel che tol l'acqua con sì largo vaso</l>
<l>dal sacro vecchio è il buon Virgilio vostro,</l>
<l>che seguì prima Siracusa ed Ascra</l>
<l>per selve e campi, e poi divenne a l'arme.</l>
<l>Ecco Euripide e Sofocle, ecco il calvo</l>
<l>che parve pietra a quel volante uccello:</l>
<l>onde lasciovvi ir la testugin sopra</l>
<l>per lei spezzare, e lui condusse a morte.</l>
<l>Vedi con lor Pacuvio ed Azio e Varo</l>
<l>fra la non molta tragica caterva.</l>
<l>Mira quell'altra gente, che ridendo</l>
<l>pigliano l'acqua: il primo è il gran Menandro,</l>
<l>poi Filemo, Aristofane e Cratino,</l>
<l>Cecilio grave con Terenzio e Plauto.</l>
<l>Risguarda poi la lirica famiglia,</l>
<l>Pindaro, Saffo, Anacreonte, Alceo,</l>
<l>Catullo il dotto, e poscia Orazio e Basso.</l>
<l>Volgi la vista a l'Elegia, che mena</l>
<l>al dolce ber Callimaco e Fileta</l>
<l>e Properzio e Tibullo, Ovidio e Gallo.</l>
<l>L'Egloga il suo Teocrito conduce</l>
<l>senza null'altro greco; e l'accompagna</l>
<l>il vostro Mantovan da lunge alquanto.</l>
<l>Già ponea fine al suo parlare accorto</l>
<l>l'angel di Dio, quando 'l baron gli disse:</l>
<l>Deh grave non vi sia, celeste messo,</l>
<l>di nominarci ancor quella bell'ombra</l>
<l>che par sì dotta, ed ha la coscia d'oro:</l>
<l>e dir quegli altri che gli stanno intorno.</l>
<l>A cui rispose il messaggier del cielo:</l>
<l>Questi è il dotto Pitagora da Samo,</l>
<l>quell'altro è Archita, e quello è quel che solo</l>
<l>nomò per savio l'apollinea voce,</l>
<l>Socrate ch'ebbe sì ritrosa moglie</l>
<l>e fu il primo inventor de la morale.</l>
<l>L'altro è 'l divin Platone, e quel ch'è seco</l>
<l>è il gran speculator de la natura</l>
<l>onde i peripatetici ebber orto;</l>
<l>e quello è Xenofonte, attica musa.</l>
<l>Vedi il buon Epicuro, e i duri stoici</l>
<l>che volevan fare ogni peccato equale,</l>
<l>e Dïogene cinico e Aristippo,</l>
<l>molto contrari ne le sette loro.</l>
<l>Ecco Nigidio Figulo e Varrone,</l>
<l>fra quella turba italica sì rara.</l>
<l>Volgi la vista un poco a l'altra parte:</l>
<l>vedi Ippocrate, medico eccellente,</l>
<l>con quello eccellentissimo Galeno</l>
<l>che vinse ognun d'esperïenza e d'arte;</l>
<l>vedi Oribasio, e Paulo che 'l seconda,</l>
<l>e fra i latini Antonio Musa e Celso.</l>
<l>Risguarda alquanto quelli acuti ingegni,</l>
<l>Euclide e Tolomeo con quel da Perga</l>
<l>che la materia conica pertratta</l>
<l>con le sue sezïon, che sono il cerchio</l>
<l>e l'elipsi e l'iperbole, con l'altra</l>
<l>che sola è differente dal cilindro.</l>
<l>Ma dove lasciam noi le chiare trombe,</l>
<l>Demostene ed Eschin? guarda più in alto,</l>
<l>che gli vedrai contendere ed urtarsi.</l>
<l>Presso a l'antico Isocrate è Lisia:</l>
<l>vedi quel Marco Tullio fra i romani,</l>
<l>che fu la idea de l'eloquenzia vostra.</l>
<l>Vedi Messalla, vedi il buon Sulpizio,</l>
<l>Antonio e Crasso, fra l'immensa turba</l>
<l>di tanti degni spiriti eloquenti.</l>
<l>Non vuo' lasciar gl'istorici da canto:</l>
<l>quel vecchio che si sta fra quelle Ninfe</l>
<l>Erodoto è, Tucidide è quell'altro</l>
<l>che con lui giostra, e 'l buon Polibio è 'l terzo;</l>
<l>vedi Salustio e Cesare, che vanno</l>
<l>inanzi a Livio, ond'ei gli guarda torti.</l>
<l>Vedi Plutarco e Plinio, e quelli acuti</l>
<l>grammatici, Apollonio e Priscïano.</l>
<l>Ma non star più, baron, fra tanti ingegni:</l>
<l>ché, chi volesse risguardarli tutti,</l>
<l>non si potria mirar null'altra cosa;</l>
<l>bastiti avere i più famosi udito.</l>
<l>Però volgiansi a quei ch'ebber possanza</l>
<l>maggiore, e fur più cari a la fortuna,</l>
<l>dicea l'angel di Dio: d'indi menollo</l>
<l>ov'eran duchi, imperadori e regi,</l>
<l>tutti divisi in tre vallete amene.</l>
<l>E come giunse ne la prima valle,</l>
<l>si volse lieto a Belisario, e disse:</l>
<l>Qui si dimoran l'ombre di coloro</l>
<l>ch'ebbero i regni glorïosi in terra.</l>
<l>Guarda colui ch'a pena si discerne,</l>
<l>tant'è lontan: quello è l'antiquo Nino</l>
<l>ch'ebbe ne l'Asia sì famoso impero;</l>
<l>e la sua moglie Babilonia cinse</l>
<l>di mura laterizie con bitume.</l>
<l>Quel che da gli altri è separato alquanto</l>
<l>è Moise, il qual per volontà divina</l>
<l>condusse il popol suo fuor de l'Egitto;</l>
<l>e quello è David re, che cantò i Salmi,</l>
<l>che son da voi sì frequentati e letti;</l>
<l>quell'altro è Salamon, che fé il gran tempio.</l>
<l>Rivolta gli occhi ov'è quella gran luce:</l>
<l>vedi Agamennon re de gli altri regi</l>
<l>ch'andaro a Troia, e Menelao suo frate;</l>
<l>quell'altro è Achille, che ne l'aspre guerre</l>
<l>non si potea né vincer né ferire.</l>
<l>Vedi Diomede, Aiace, Idomeneo,</l>
<l>Nestor, Ulisse e Stenelo con gli altri</l>
<l>che ster dieci anni intorno a quelle mura.</l>
<l>Da l'altra parte è Priamo ed Alessandro</l>
<l>ed Ettor, quasi inespugnabil torre</l>
<l>de la sua patria, co 'l figliuol d'Anchise</l>
<l>e con Polidamante ed altri molti</l>
<l>che la difeser quel sì lungo tempo.</l>
<l>Dopo costor mira il figliuol di Marte</l>
<l>Romulo: questi diè l'inizio e 'l nome</l>
<l>a la città che ha dominato il mondo,</l>
<l>a la città che la sua gloria inalza</l>
<l>fin al suppremo cerchio de le stelle;</l>
<l>ed ebbe sotto 'l suo divino impero</l>
<l>ciò che 'l ciel copre e che circonda il mare.</l>
<l>Vedi dietro a costui Pompilio e Tullo</l>
<l>sedere, e Marzio, e l'un Tarquinio e l'altro,</l>
<l>che 'l sangue di Lucrezia indi l'espulse.</l>
<l>Mira quel re, ch'ha sì benigno aspetto:</l>
<l>quello è il gran Perso nominato Ciro,</l>
<l>padre de la milizia e de i soldati;</l>
<l>da la cui vita ancor si tol la norma</l>
<l>d'acquistar regni e governare imperi.</l>
<l>Quel ch'è sì ardito, fu Alessandro il grande,</l>
<l>che andò vincendo il mondo fino a gli Indi;</l>
<l>Seleuco e Tolomeo gli vanno dietro,</l>
<l>soldati suoi, poi re de l'orïente.</l>
<l>Non ti vuo' nominar Cambise e Xerse</l>
<l>e Dario ed altri di minor virtute,</l>
<l>se ben fur regi sontüosi e grandi:</l>
<l>basti il notar le più famose teste.</l>
<l>Vedi dui macedonici Filippi,</l>
<l>vedi un Demetrio espugnator di terre;</l>
<l>quello è Pirro epirota, e quello è il vecchio</l>
<l>re Massinissa, e poi Iugurta e Bocco.</l>
<l>Quei sono Antioco, Mitridate e Perseo</l>
<l>ch'ebbero al loro ardir sì dura sorte.</l>
<l>Guarda color che son presso a l'entrata:</l>
<l>Atila il crudo, che Aquileia prese,</l>
<l>mosso dal dipartir de le cicogne.</l>
<l>Vedi Alarico, che dopo mill'anni</l>
<l>e cento e più con ingegnosa fraude</l>
<l>saccheggia e prende la città di Roma:</l>
<l>e poi sepulto fia presso a Cossenza</l>
<l>sotto 'l gran letto del corrente fiume.</l>
<l>Dopo costui Gizerico a tal preda</l>
<l>corre chiamato da l'irata Eudoxa,</l>
<l>e spoglia Roma con rapina immensa.</l>
<l>Vedi poi Teodorico, che in Ravenna</l>
<l>con fraude uccise il perfido Odoacro,</l>
<l>d'indi governa ben l'Italia afflitta;</l>
<l>e quel che gli vien dietro è suo nipote</l>
<l>Teodato re, che qui se 'n venne iersera,</l>
<l>deposto del suo regno e poscia estinto.</l>
<l>Come fu nota l'ombra di Teodato</l>
<l>a Belisario, in lei guardando disse:</l>
<l>O mal felice re, quant'era meglio</l>
<l>a non mandar la tua cugina a morte</l>
<l>e servar fede al correttor del mondo:</l>
<l>perché del mal non suole uscir mai bene;</l>
<l>così diss'egli, a cui rispose l'ombra:</l>
<l>Ognun dopo l'error diventa saggio,</l>
<l>se la fortuna al suo pensier ribella.</l>
<l>Così facc'io, così farà colui</l>
<l>che mi fece ire anz'il mio tempo a morte,</l>
<l>quando sarà prigion ne le tue mani.</l>
<l>E detto questo, subito si tacque.</l>
<l>Allora l'angel glorïoso disse:</l>
<l>Non è da star più tempo in questa valle.</l>
<l>Andiamo a l'altra, ove l'imperio siede</l>
<l>che solea tutto governare il mondo.</l>
<l>Così parlando se n'entraro in essa.</l>
<l>Poi l'angel seguitò: Guarda quell'ombra</l>
<l>che par sì ardente e sì feroce in vista:</l>
<l>quello è 'l gran dittator che vinse i Galli</l>
<l>e poi ruppe in Tesaglia il gran Pompeio,</l>
<l>e si fé serva la città di Roma</l>
<l>che l'avea generato: ond'ei fu morto</l>
<l>da i veri amici de la patria loro.</l>
<l>Colui che 'l siegue è il fortunato Augusto</l>
<l>che fece dirsi imperador del mondo</l>
<l>quando ebbe vinto Marcantonio in mare</l>
<l>con la regina del fecondo Egitto,</l>
<l>e chiuse il tempio del bifronte Iano.</l>
<l>Non risguardar Tiberio e Caio e Claudio</l>
<l>ch'imperar dopo lui, né il fier Nerone,</l>
<l>né Galba ed Oto, né Vitellio il grasso,</l>
<l>che non fur degni di sì gran fortuna.</l>
<l>Guarda Vespasian co 'l figlio Tito,</l>
<l>l'altro non già, ch'ebbe condegna morte.</l>
<l>Guarda ancor Nerva e l'ottimo Traiano</l>
<l>assunto al grande imperio fuor di Spagna,</l>
<l>di Spagna, genitrice de la gente</l>
<l>più vaga de l'onor che de la vita.</l>
<l>Mira Adrïano ed Antonino il Pio,</l>
<l>principi eccelsi, e quel mirabil Marco</l>
<l>di cui non fu giamai signore in terra</l>
<l>di più sant'opre e di maggior virtute.</l>
<l>Non risguardare il suo figliuolo indegno</l>
<l>di tanto padre: mira Pertinace</l>
<l>e lascia Giulïan; guarda Severo,</l>
<l>ma non guardar né il figlio né Macrino,</l>
<l>né Eliogaballo, infamia de le genti.</l>
<l>Mira il bon Alessandro, e lascia stare</l>
<l>Massimino e Balbino e Pupïeno</l>
<l>e gli infelici Gordïani e i tristi</l>
<l>Filippi e Decio e Gallo e Valerano</l>
<l>con Galïeno suo figliuol, ch'afflisse</l>
<l>l'imperio, e fu di molta ignavia carco;</l>
<l>e guarda Claudio poi, che vinse i Gotti</l>
<l>e tanti n'ucideo, tanti ne prese,</l>
<l>che empìo di servi ogni provinzia vostra.</l>
<l>Vedi il valente Aurelïano in arme,</l>
<l>che Zenobia menò nel suo trionfo;</l>
<l>e mira quello eletto dal senato,</l>
<l>Tacito, pien d'ogni gentil virtute.</l>
<l>Guarda il gran Probo, ch'acquistò la pace</l>
<l>universale a tutto quanto il mondo:</l>
<l>onde per sdegno i pessimi soldati</l>
<l>che la guerra volean gli dier la morte.</l>
<l>Quell'altro è Caro, e quello è quel buon prince</l>
<l>Dioclezïan, che poi che 'l mondo vinse</l>
<l>e governò 'l vent'anni in tanta altezza,</l>
<l>depose giù quell'acquistato impero;</l>
<l>e visse poi dieci anni in bei giardini</l>
<l>privatamente là presso a Salona,</l>
<l>né volse ripigliar l'imperio mai,</l>
<l>ben che di ciò ne fosse assai pregato.</l>
<l>Dopo Massimïan, Galerio e Cloro</l>
<l>e Severo e Licinio, che inimico</l>
<l>fu de le lettre, e le appellava peste,</l>
<l>vien il gran Costantino, il qual fu il primo</l>
<l>fautore aperto a la cristiana fede:</l>
<l>questi instaurò Bisanzo, e fecel tale</l>
<l>che concorrea con la città di Roma,</l>
<l>ond'or Constantinopoli si chiama.</l>
<l>Quello è il bon Giulïan, ch'è suo nipote,</l>
<l>e fu sì amico a i studi de le muse,</l>
<l>ma non a Cristo, onde fu forse estinto.</l>
<l>Non risguardar Giovinïano, e mira</l>
<l>quel Valentinïan che gli vien dietro</l>
<l>con Valente suo frate e col figliuolo</l>
<l>nomato Grazïano e col nipote,</l>
<l>ch'imitò l'avo suo se non col nome.</l>
<l>Quello è Teodosio poi, che 'l mondo parte</l>
<l>ad Onorio ed Arcadio suoi figliuoli:</l>
<l>onde ne seguitò sì gran ruina</l>
<l>a l'onorato imperio del ponente,</l>
<l>che Roma fu veduta andare a sacco</l>
<l>dal fiero inganno de la gente Gotta.</l>
<l>Poi Valentinïan ch'Aezio estinse</l>
<l>lascia, ed Avito e Maiorano ed Anco</l>
<l>Severïano, Antemio e poi Liberio</l>
<l>e Glicerio e Nepote, e quello Augusto</l>
<l>in cui finì l'imperio d'Occidente:</l>
<l>perciò che 'l re de gli Eruli il depose,</l>
<l>e dopo lui vacò quella gran sede,</l>
<l>e vacherà, se ben tu la racquisti.</l>
<l>Da l'altra parte è Marzïano, e Leo</l>
<l>mira e Zenone Isauro, che fu vivo</l>
<l>da la moglie sepolto; e dopo lui</l>
<l>vedi Anastagio fulminato in terra,</l>
<l>quand'ebbe gli anni prossimi a nonanta:</l>
<l>costor l'imperio avean de l'Orïente.</l>
<l>Allora il capitan rivolse gli occhi,</l>
<l>e visto che Giustin dopo Nastagio</l>
<l>sedea ne l'alto e glorïoso seggio,</l>
<l>corse divoto ad abbracciarli i piedi,</l>
<l>per onorar l'antiquo suo signore:</l>
<l>ma nulla strinse; onde sorrise l'ombra,</l>
<l>e disse: Belisario mio gentile,</l>
<l>quel che ti mena in questa nostra sfera</l>
<l>ti dovea dir che così fatti offici</l>
<l>mai non si fan tra l'alme de i defonti:</l>
<l>perché siam tutti in questi lochi equali.</l>
<l>Vattene pur al dritto tuo vïaggio;</l>
<l>e se ritorni su, narra al mio figlio</l>
<l>che si prepara a lui quell'ampia sede</l>
<l>che vedi là, sì glorïosa ed alta</l>
<l>quanto alcun'altra de la nostra valle.</l>
<l>Così disse Giustino, e 'l capitano</l>
<l>già volea fare a lui lunga risposta,</l>
<l>quando l'angel di Dio disse: Barone,</l>
<l>non star a consumar parlando il tempo</l>
<l>con l'ombre lievi; bastiti il vederle.</l>
<l>E detto questo, il pose ne la terza</l>
<l>valle, che aveva i capitani antichi:</l>
<l>e gli mostrò Temistocle, che vinse</l>
<l>con trecento galee tre millia navi</l>
<l>nel stretto che è vicino a Salamina;</l>
<l>e Milciade e l'invito Epaminonda,</l>
<l>Alcibiade e Gilipo e Agesilao,</l>
<l>Trasibulo, Lisandro e Timoteo,</l>
<l>con molti e molti valorosi greci.</l>
<l>D'indi rivolto al gran popol di Marte,</l>
<l>mostrolli i dui Scipioni e 'l buon Camillo,</l>
<l>il gran Pompeio e 'l fortunato Silla,</l>
<l>Marcello, Mario, Paulo Emilio e Fabio</l>
<l>e Metello numidico e Lucullo,</l>
<l>e quei di libertà sì grandi amici,</l>
<l>Fabrizio, Decio, Cato, Cassio e Brutto,</l>
<l>con tanti capitan d'una sol terra</l>
<l>quanti di tutti e' popoli del mondo.</l>
<l>Poi fra i Cartaginesi dimostrolli</l>
<l>Annibale, ch'andava inanzi a gli altri,</l>
<l>e 'l suo destr'occhio avea privo di luce;</l>
<l>ed era seco Amilcare suo padre,</l>
<l>cognominato Barca, onde fur poi</l>
<l>detti i Barchini, e Barchinona in Spagna.</l>
<l>Poi seguitando disse a lui rivolto:</l>
<l>Vedi anch'Aezio, ch'Atila sconfisse</l>
<l>ne' campi Catelaunici; e se questi</l>
<l>da l'ingrato signor non era estinto,</l>
<l>Atila mai non vi facea quei danni.</l>
<l>Ve' Bonifacio ed Aspare, che puote</l>
<l>far altri imperador, ma non sé stesso:</l>
<l>per ciò ch'era Arïano, e quella setta</l>
<l>era in quel tempo da l'imperio esclusa.</l>
<l>Qui, Belisario mio, sarà il tuo nido</l>
<l>poi ch'arai vinta l'Africa e l'Europa</l>
<l>e conservata l'Asia al grand'impero,</l>
<l>avendo appresso te dui re prigioni</l>
<l>e dui notabilissimi trionfi.</l>
<l>Come s'avviva al sospirar de' venti</l>
<l>carbone acceso o quasi estinta fiamma,</l>
<l>cotal divenne Belisario in fronte</l>
<l>al dolce suon del destinato onore:</l>
<l>né men fu lieta l'alma di Camillo,</l>
<l>vedendo al suo figliuol sì degno albergo.</l>
<l>Ma: Tempo è che si vada a l'altra sfera,</l>
<l>disse quel angel glorïoso e santo;</l>
<l>Sì che non guardar più quei sacerdoti</l>
<l>né quei ch'han sparso per la patria il sangue,</l>
<l>né i conditor de le ben poste leggi,</l>
<l>né gli ottim'inventor de l'util arti.</l>
<l>E detto questo, uscì di quel gran loco</l>
<l>e s'avviò per gire al destro cerchio</l>
<l>con Belisario e l'ombra di Camillo.</l>
<l>Quel cerchio avea sei porte, onde s'intrava</l>
<l>al contemplar de le future cose.</l>
<l>La prima avea la Profezia per guardia,</l>
<l>e la seconda il Sogno, e la Mania</l>
<l>tenea la terza, e poi l'Astrologia:</l>
<l>ma la Negromanzia regea la quinta,</l>
<l>la sesta era in custodia de le Sorti.</l>
<l>L'angelo Erminio poi menò i baroni</l>
<l>per quella porta che guardava il Sogno;</l>
<l>e come furon ne la destra sfera,</l>
<l>trovaron l'aere nebuloso e bruno,</l>
<l>simile a quel ch'al giunger de la notte</l>
<l>si sparge in ciel con l'oscurata Luna.</l>
<l>Però gli disse il messaggier divino:</l>
<l>Capitanio gentil, volgi la vista</l>
<l>e ben affisa gli occhi in quella gente</l>
<l>che siede intorno ad una gran cittade</l>
<l>e tenta mille modi per pigliarla;</l>
<l>ma quel baron che è dentro la diffende,</l>
<l>onde s'adopra ogni lor forza indarno,</l>
<l>guarda se ti conosci esser colui</l>
<l>che la diffende, e se conosci Roma</l>
<l>e gli aspri Gotti che gli stanno intorno,</l>
<l>più numerosi che non è l'arena</l>
<l>ne' maritimi liti o i pesci in l'onde.</l>
<l>Quivi daranti assai fatiche e danni;</l>
<l>ma guarda un poco in là, che tu gli cacci</l>
<l>con vituperio lor fin a Ravenna:</l>
<l>mira poi che Ravenna ancor si rende,</l>
<l>dopo quelle vittorie, a le tue mani,</l>
<l>e meni il re prigion dentr'a Bisanzo</l>
<l>con tanta preda e tanta gloria teco,</l>
<l>quant'avesse uom giamai che fosse al mondo.</l>
<l>Allora il capitanio alzò le mani</l>
<l>e gli occhi al cielo, e suspirando disse:</l>
<l>Quanto vi debbo, o Providenza eterna,</l>
<l>ch'apparecchiate a le fatiche nostre</l>
<l>questo sì caro e glorïoso pregio.</l>
<l>Poi l'angel santo seguitò 'l suo dire:</l>
<l>Mira color che restano al governo</l>
<l>d'Italia dopo te, come son lenti</l>
<l>a riparare a la surgente fiamma:</l>
<l>onde i rimedi lor saranno indarno.</l>
<l>Vedi Aldibaldo nuovo re de' Gotti</l>
<l>romper Vitellio là presso a Trivigi;</l>
<l>vedi poi Bello ch'Aldibaldo uccide</l>
<l>per la moglie d'Urai, che gli fu tolta,</l>
<l>ne la cui sede Ararico vien posto;</l>
<l>ma poscia anch'egli è parimente ucciso:</l>
<l>onde Totila ascende a quell'altezza.</l>
<l>Mira ancor qui la presa di Verona</l>
<l>dal valoroso Artabazo, e dapoi</l>
<l>l'ignavia de i prefetti che la perde.</l>
<l>Vedi poi come Totila combatte</l>
<l>con quei romani là presso a Faenza,</l>
<l>e tosto i rompe, e parimente ancora</l>
<l>rompe a Fiorenza le romane squadre.</l>
<l>Poi prende Benevento, e manda a terra</l>
<l>le mura, e piglia i Calabri e i Lucani</l>
<l>ed i Pugliesi con prestezza immensa.</l>
<l>Vince Demetrio con l'armata in mare</l>
<l>e poscia il prende, e col capestro al collo</l>
<l>a le mura di Napoli il conduce:</l>
<l>onde la terra misera si rende,</l>
<l>ed ei le spiana le eminenti mura.</l>
<l>Poi mette assedio a la città di Roma,</l>
<l>onde l'imperador ti fa tornarvi</l>
<l>con poca e poco valorosa gente,</l>
<l>e senza alcun favor de la fortuna:</l>
<l>che 'l Re del ciel sarà con lui sdegnato,</l>
<l>ch'avendo avuta una vittoria tale</l>
<l>qual tu gli dai, non riconosce averla</l>
<l>da Dio, né da l'estreme tue fatiche,</l>
<l>e non vi rende i meritati onori.</l>
<l>E però non potrai donare aiuto</l>
<l>a l'infelice assedïata Roma:</l>
<l>onde con tradimento ella fia presa</l>
<l>dal crudo re disposto di spianarla;</l>
<l>e manda i muri primamente a terra,</l>
<l>poi vuol distrugger gli edifici tutti:</l>
<l>ma per lo scriver tuo gli lascia in piedi.</l>
<l>Ben la fa vota d'uomini, onde resta</l>
<l>quella città ch'ha dominato il mondo</l>
<l>con le sue case desolate ed arse.</l>
<l>Né solamente la città di Roma</l>
<l>vedi per terra, ma l'Italia tutta</l>
<l>veder potrai con le spianate mura</l>
<l>de le città ch'a Totila si diero.</l>
<l>Tu ben dapoi ti sforzi ancor munire</l>
<l>l'onorata regina de le terre,</l>
<l>e le fai ritornar la gente dentro;</l>
<l>ma poi che con grand'arte l'hai munita,</l>
<l>quel dispietato Totila ritorna</l>
<l>con l'essercito suo per prenderl'anco:</l>
<l>ma nulla fa, ch'ella è da te diffesa;</l>
<l>onde senza profitto indi si parte</l>
<l>con vergogna e con danno, e qui s'avvede</l>
<l>ch'esser potrebbe alcuna volta vinto.</l>
<l>Tu poi ti parti fuor d'Italia, e vai</l>
<l>a guardar l'Asia dal furor de' Persi</l>
<l>come t'impone il correttor del mondo</l>
<l>per volontà de le superne rote;</l>
<l>ma quando poi serai partito quindi,</l>
<l>Totila piglierà l'afflitta Roma</l>
<l>col nuovo tradimento de gl'Isauri,</l>
<l>e manderà quei cittadini a morte.</l>
<l>Vedi che prende Corsica e Sardegna</l>
<l>e scorre la Sicilia, e fa gran prede:</l>
<l>poi divien possessor d'Italia tutta,</l>
<l>da poche terre infuor ch'avean gli Essarchi;</l>
<l>onde l'imperador placando prima</l>
<l>il Signor di là su, ch'era sdegnato,</l>
<l>manda il prudente e callido Narsete</l>
<l>contra questo crudel, con tanta gente</l>
<l>che cuopre tutta la campagna d'arme:</l>
<l>e quando giunto fia ne la Toscana,</l>
<l>verralli il crudo Totila a l'incontro</l>
<l>con tutto quanto il fior de' suoi soldati;</l>
<l>ivi combatte, ivi fia rotto e vinto</l>
<l>Totila, ed ivi ancor correndo in fuga</l>
<l>vedi che Asbado Gepido il ferisce,</l>
<l>onde ne muore, ed è sepulto a Capra:</l>
<l>e vedi poi la feminetta Gotta</l>
<l>che mostra il loco ove sotterra è posto.</l>
<l>Ecco i romani che lo traggon fuori,</l>
<l>e veduto che l'han, lo tornan sotto;</l>
<l>vedi che 'l forte Teio a lui succede:</l>
<l>vedi ch'ucciso è là presso al Vesevo</l>
<l>mentre che piglia in braccio il terzo scudo,</l>
<l>ch'avea cangiato il primo e poi il secondo</l>
<l>in quella ferocissima battaglia</l>
<l>perch'eran pieni di saette e lance.</l>
<l>Quello è 'l suo capo che si porta intorno</l>
<l>sopra quell'asta, e si dimostra a tutti;</l>
<l>né però i Gotti lascian la battaglia</l>
<l>per esser senza re, ma si combatte</l>
<l>fin a l'oscuro tempo de la notte.</l>
<l>Il dì seguente si combatte ancora</l>
<l>infin al tardi, e poi si viene a patti:</l>
<l>che i Gotti si contentan di lasciare</l>
<l>tutta la Italia libera a i romani</l>
<l>e passar l'alpi con le mogli loro,</l>
<l>né mai per tempo alcun venirgli contra.</l>
<l>Così con questi patti se n'andranno,</l>
<l>e passeranno a l'isola di Tule:</l>
<l>onde arà fin quella terribil guerra</l>
<l>poi che durata fia presso a vent'anni.</l>
<l>A quel parlare il capitanio eletto</l>
<l>s'allegrò tutto, e sorridendo disse:</l>
<l>Or avverrà quel che Procopio espose</l>
<l>nel primo cominciar di quella impresa,</l>
<l>quando mirando il grand'augurio disse</l>
<l>che l'altro drago ancor rimarria morto</l>
<l>per le man nostre, e fia l'Italia sciolta.</l>
<l>Quel drago adunque è Totila, ch'ucciso</l>
<l>sarà per la vittoria di Narsete,</l>
<l>che riporrà l'Esperia in libertade.</l>
<l>Così diceva il figlio di Camillo;</l>
<l>onde l'eterno messaggier del cielo</l>
<l>con la fronte assentilli, e poi seguette:</l>
<l>Vedi che 'l gran Giustinïano arriva</l>
<l>al fine, e satisface a la natura</l>
<l>volando al ciel con le purpuree piume;</l>
<l>vedi poi che succede al grande impero</l>
<l>Giustino e la bellissima Sofia,</l>
<l>e rivocan d'Italia il buon Narsete.</l>
<l>Poi quella donna garula si vanta</l>
<l>che lo farà filar tra le sue serve;</l>
<l>ond'ei per sdegno ordisse un'aspra tela</l>
<l>col fiero Albino re de' Longobardi:</l>
<l>il qual, come Narsete a morte giunga,</l>
<l>si piglierà l'Ausonia intorno al Pado;</l>
<l>sì che l'ingratitudine ancor fia</l>
<l>nuova cagion che Italia si ruini.</l>
<l>Ah vizio intolerabil de le genti,</l>
<l>vizio che mandi a terra ogni virtute</l>
<l>e noci al mondo più d'ogni altro errore.</l>
<l>Vedi poi come il scelerato Albino</l>
<l>fa che Rosmonda sua consorte beva</l>
<l>col vaso de la testa di suo padre</l>
<l>che fia da lui ne la battaglia ucciso;</l>
<l>onde la donna da giust'ira mossa</l>
<l>uccide il fiero suo marito, e fugge</l>
<l>con Almachilde poi dentr'a Ravenna.</l>
<l>Vedi anco come dietro al bel Giustino</l>
<l>siede Tiberio, e poi Maurizio e Foca;</l>
<l>e d'indi il buon Eraclio, che sconfisce</l>
<l>corrode ed arde Persia e ne riporta</l>
<l>un gran trionfo con la croce avanti;</l>
<l>la fiamma là che ne l'Arabia nasce</l>
<l>e ch'arde l'Asia e l'Africa, e trappassa</l>
<l>in mezzo Europa e fagli immensi danni,</l>
<l>fia di Maumetto: il qual con nuova setta</l>
<l>che Sergio gli darà farà adorarsi,</l>
<l>e fia il flagel de la cristiana fede.</l>
<l>Vedi la stirpe che d'Eraclio nasce</l>
<l>governare ottant'anni il grande impero;</l>
<l>mira Leonzo e Absimiro con gli altri</l>
<l>eletti imperador de l'Orïente</l>
<l>infino al tempo de la bella Irene.</l>
<l>Quivi l'imperio occidentale ancora</l>
<l>ritorna in piedi, e si riporta in Francia,</l>
<l>coronandosi in Roma Carlo Magno</l>
<l>da Leon Papa, quando arà difesa</l>
<l>la chiesa e preso il re de' Longobardi</l>
<l>ch'avean tenuto quasi Italia tutta</l>
<l>in dura servitù cento e cent'anni.</l>
<l>Vedi l'imperio d'Orïente poscia</l>
<l>callare, infin che Balduino acquista</l>
<l>la famosa città di Costantino:</l>
<l>la qual il Paleologo poi ripiglia</l>
<l>avendo ucciso il suo pupillo e tolto</l>
<l>al successor de i Lascari l'impero,</l>
<l>che poi starà ne l'onorata stirpe</l>
<l>de i Paleologhi, d'uno in altro erede,</l>
<l>fin che Maumetto gran signor de' Turchi</l>
<l>prenda Costantinopoli, e ruini</l>
<l>la casa Paleologa, perché ucciso</l>
<l>fia Costantino in quel conflitto amaro;</l>
<l>onde arà fin l'imperio d'Orïente.</l>
<l>Come udì questo, il capitanio eccelso</l>
<l>non poteo ritener le guanze asciute,</l>
<l>ma fur d'amare lacrime coperte</l>
<l>per la pietà del miserabil fine</l>
<l>ch'aver dovea quel glorïoso impero.</l>
<l>Poi seguitando l'angelo gli disse:</l>
<l>I'imperio d'Occidente dopo Carlo</l>
<l>arà tre Lodovici con dui Carli,</l>
<l>un Lotario, un Arnolfo; e poi si parte</l>
<l>di Francia, e vien condotto in Alemagna</l>
<l>e dassi ad Oto duca di Sassogna,</l>
<l>a cui succede il second'Oto e 'l terzo.</l>
<l>Questi ritornerà Gregorio Papa</l>
<l>in sede, onde elettori al grande impero</l>
<l>dapoi faransi principi germani.</l>
<l>Tre saran sacri: il primo fia Cologna,</l>
<l>Treveri l'altro e 'l Maguntino è 'l terzo;</l>
<l>e tre soluti: il duca di Sassogna,</l>
<l>il conte Palatino e 'l Brandemburgo;</l>
<l>ma, se fosser discordi, e tre per parte,</l>
<l>allora il re che la Boemia regge</l>
<l>sarà fatto elettore, e potrà dare</l>
<l>a qual parte vorrà vittoria certa.</l>
<l>Ad Oto terzo siegue Arrigo primo</l>
<l>e poi Corrado, e po' il secondo Arrigo;</l>
<l>poi viene il terzo, sì ne l'arme fiero</l>
<l>che combatteo sessantadue battaglie:</l>
<l>a cui seguita il quarto, e poi Lotario</l>
<l>e Currado secondo e Federico</l>
<l>che da la rossa barba ebbe il cognome,</l>
<l>principe eletto e di virtù suprema.</l>
<l>Dietro a lui siede Arrigo, e poi Filippo</l>
<l>ed Oto quarto, a cui siegue il secondo</l>
<l>Federico gentil pien d'ogni loda,</l>
<l>simile a l'avo di prudenzia e d'arme,</l>
<l>ma più fautor d'Italia e de le Muse.</l>
<l>Poi vien la casa d'Austria al grande impero,</l>
<l>la casa d'Austria, veramente capo</l>
<l>de l'altre case che mai furo al mondo:</l>
<l>madre di tanti imperadori e duchi</l>
<l>e re, d'ogni gentil virtute adorni.</l>
<l>Il primo d'essa ch'a l'imperio ascenda</l>
<l>sarà il conte Rodolfo, che combatte</l>
<l>con Ottachiero, e vincelo e l'uccide;</l>
<l>poi vince il falso Federico e l'arde.</l>
<l>Dietro a costui ne l'altro imperio siede</l>
<l>Alberto suo figliuol, che rompe e vince</l>
<l>Adolfo d'Esia, e fallo andare a morte.</l>
<l>Vien poscia Arrigo, quel da Lucimborgo,</l>
<l>e Ludovico di Baviera e Carlo</l>
<l>e Vincilao, Ruberto e Sigismondo,</l>
<l>tutti de i Lucimborghi; e dopo questi</l>
<l>l'imperio torna a la gran casa d'Austria:</l>
<l>e starà in essa ancor di grado in grado</l>
<l>fin che trappasserà questo milesmo</l>
<l>nel quale il sommo Imperador del cielo</l>
<l>vuol ch'io ti mostri le future cose.</l>
<l>Ma quanto durerà dopo mill'anni</l>
<l>l'imperio in Austria, mi convien tacere</l>
<l>per non passare il deputato segno</l>
<l>da questo dì fin al milesimo anno.</l>
<l>Vedi là dietro a Sigismondo altero</l>
<l>Alberto d'Austria ch'a l'imperio ascende,</l>
<l>erede universal de i Lucimborghi.</l>
<l>Dopo costui vien Federico il terzo,</l>
<l>principe giusto ed amator di pace,</l>
<l>ch'anni cinquantaquattro arà il governo</l>
<l>de l'imperio di Roma: a la qual meta</l>
<l>null'altro aggiunse imperador del mondo.</l>
<l>Meravigliossi Belisario il grande</l>
<l>quando l'angel dicea ch'a quella meta</l>
<l>null'altro aggiunse imperador del mondo:</l>
<l>perciò che aver solea per cosa ferma</l>
<l>ch'anni cinquantasei regnasse Augusto.</l>
<l>Ma quel celeste messaggier, che vide</l>
<l>come foglia che è chiusa in lucid'ambra</l>
<l>il dubbioso pensier di quel barone,</l>
<l>a lui si volse, e sorridendo disse:</l>
<l>Valoroso signor che illustri il mondo,</l>
<l>sappi che Ottavio e Marcantonio, poi</l>
<l>che fu 'l ventoso Lepido deposto,</l>
<l>signoreggiar più di dieci anni insieme;</l>
<l>ma come Ottavio vinse il suo collega</l>
<l>in Azio, ch'or la Prevesa si chiama,</l>
<l>allor fu solo imperador di Roma,</l>
<l>allor fu Augusto, allora il mondo resse</l>
<l>quattr'anni o poco men sopra quaranta:</l>
<l>sì che non t'admirar di quel ch'io dissi.</l>
<l>Vedi poi dietro a Federico terzo</l>
<l>quel Massimilïan che è suo figliuolo:</l>
<l>questi sarà sì valoroso in guerra,</l>
<l>sì liberale e sì benigno in pace,</l>
<l>che le delizie fia di quella etade.</l>
<l>Guarda il nepote di costui, ch'arriva</l>
<l>al grande impero anz'il milesim'anno</l>
<l>che m'ha prefisso a dimostrarti il cielo:</l>
<l>questo fia Carlo figlio di Filippo,</l>
<l>mandato a voi da la divina Altezza</l>
<l>per adornare e rassettare il mondo.</l>
<l>Costui farà col suo valore immenso</l>
<l>ritornare a l'Italia il secol d'oro:</l>
<l>né solo andrà da i Garamanti a gl'Indi</l>
<l>e dal gran Nilo al fiume de la Tana</l>
<l>soggiugando a l'imperio ogni paese;</l>
<l>ma ancor trappasserà con grande armata</l>
<l>di là da l'equinozio a l'altro polo,</l>
<l>e piglierà più terra assai che questa</l>
<l>di qua, che 'n tre gran parti fu divisa:</l>
<l>Quindi riporterà tant'oro e gemme,</l>
<l>ch'adorneran tutti e' paesi vostri.</l>
<l>Al muover di costui, tremar vedrassi</l>
<l>la Gallia e spaventarsi il re de' Turchi</l>
<l>e l'Africa adorare il suo vessillo;</l>
<l>ma non ti vuo' più dir, che i suoi gran fatti</l>
<l>trappasseriano in quell'altro milesmo</l>
<l>che 'l Motor de là su vuol ch'io ti celi.</l>
<l>Ma vuo' lasciare i capitani e i regi</l>
<l>e i pontifici summi, in cui vedresti</l>
<l>Nicola quinto e 'l decimo Leone</l>
<l>sì veri amici a i studi ed a gl'ingegni,</l>
<l>che de i lor frutti allegrerassi 'l mondo.</l>
<l>Dunque lasciam tutti costor da canto,</l>
<l>che saria lungo il nominare ognuno,</l>
<l>e voltiam gli occhi al monte de le Muse.</l>
<l>Vedi quel che è là su presso a la cima;</l>
<l>colui fia Dante, mastro de la lingua</l>
<l>ch'allor l'Italia nomerà materna:</l>
<l>questi dipingerà con le sue rime</l>
<l>divinamente tutta quella etade.</l>
<l>L'altro che siegue lui sarà il Petrarca,</l>
<l>che con bel stile e con parole dolci</l>
<l>descriverà quegli amorosi affetti</l>
<l>che desta amor ne gli animi gentili,</l>
<l>vincendo ogni altro che giamai ne scrisse.</l>
<l>Il terzo fia il Boccaccio, le cui prose</l>
<l>saranno ingombre di pensier lascivi.</l>
<l>Risguarda un poco gli inventor de l'arti:</l>
<l>lustra con gli occhi e mira quei tedeschi</l>
<l>ch'han ritrovato l'arte de la stampa</l>
<l>in Argentina, là vicina al Reno;</l>
<l>per cui si scriverà tanto in un giorno</l>
<l>quanto altrimente si faria in un anno.</l>
<l>Ma guarda ancor più là, verso coloro</l>
<l>che prendon nitro con carbone e solfo</l>
<l>e ne fan polve, e pongonla in quel ferro</l>
<l>cavato, e poscia una pallota sopra,</l>
<l>e dangli fuoco, e fan tanto rimbombo</l>
<l>che si vede il terren tremarli intorno.</l>
<l>Questi son quei che truovan la bombarda,</l>
<l>la qual divisa in colubrine e sacri</l>
<l>e canoni e schiopetti ed archibusi</l>
<l>farà tal danno a i muri ed a le genti,</l>
<l>che non si potrà farvi alcun riparo</l>
<l>più che si facia a i fulguri del cielo.</l>
<l>A questo Belisario alzò la fronte,</l>
<l>e risguardando assai quel nuovo ingegno</l>
<l>desiderava di portarlo seco</l>
<l>giù ne la vita, a dibellare i Gotti:</l>
<l>di che s'avvide il messaggier del cielo,</l>
<l>e disse a lui queste parole tali:</l>
<l>Capitanio gentil, volgi la mente</l>
<l>ad altro, perché Dio non ha permesso</l>
<l>ancora al mondo quel flagello orrendo:</l>
<l>che, se indugiasse a darlo ben mill'anni</l>
<l>e mille e mille, fia troppo per tempo.</l>
<l>Mira quella città che 'n mezzo l'acque</l>
<l>surge tra 'l Sile e l'Adige e la Brenta;</l>
<l>quella è Venezia, gloria del terreno</l>
<l>italico e rifugio de le genti</l>
<l>da la scevizia barbara percosse:</l>
<l>questa regina fia di tutto 'l mare,</l>
<l>specchio di libertà, madre di fede,</l>
<l>albergo di giustizia e di quïete:</l>
<l>le cui virtù sempre saranno eccelse</l>
<l>ed ampie in ogni sua futura etade,</l>
<l>ma più sotto l'imperio del buon Griti,</l>
<l>che ponerà la vita in abbandono</l>
<l>e la diffenderà da tutta Europa</l>
<l>che fiali a torto congiurata contra;</l>
<l>e come poi sarà nel gran governo</l>
<l>che quell'ampia città chiamerà duce,</l>
<l>la tenirà sicura in tant'altezza,</l>
<l>che tutti quanti i principi del mondo</l>
<l>a pruova cercheran d'esserli amici.</l>
<l>Ma s'io volesse correr le sue lodi,</l>
<l>mi mancheriano le parole e 'l tempo:</l>
<l>ché forse non fu mai sopra la terra</l>
<l>nessun ch'avesse in sè tante virtuti.</l>
<l>Or sarà ben, dapoi ch'io t'ho mostrato</l>
<l>ciò ch'è piaciuto a la bontà divina,</l>
<l>ch'io ti rimandi al tuo munito vallo:</l>
<l>e costui vada a la sua sede eterna.</l>
<l>Così gli disse l'angelo, e toccollo</l>
<l>poi con la verga ch'ei teneva in mano;</l>
<l>onde l'assalse fieramente il sonno,</l>
<l>e gli fece lasciar quella licenza</l>
<l>che volea tor da l'ombra di suo padre.</l>
<l>Quindi l'angelo il prese, e riportollo</l>
<l>addormentato sopra il bel pratello</l>
<l>ed appoggiollo ad un di quelli allori,</l>
<l>e lieto se n'andò volando al cielo:</l>
<l>ma quel baron cadeo subito a l'erba</l>
<l>e tutte l'armi gli sonaro intorno,</l>
<l>tal che destossi e sollevossi in piedi.</l>
<l>Poi ratto a quel rumore uscì di cella</l>
<l>con dolce aspetto il venerando vecchio:</l>
<l>onde il gran Belisario ingenocchiossi</l>
<l>'nanzi a i suoi piedi, e benedir si fece;</l>
<l>e poi tornossi con Traiano al vallo.</l>
</lg>
<trailer>FINE DEL NONO LIBRO</trailer>
</div1>
<div1 type="libro">
<head>IL DECIMO LIBRO</head>
<head>DE LA ITALIA LIBERATA DA GOTTHI DEL TRISSNO</head>
<argument><p>Il decimo entra in Roma, e conta i Gotthi.</p></argument>
<lg type="non-definito">
<l>Quand'al partir de l'ombra de la notte</l>
<l>dal tenebroso grembo de la terra</l>
<l>venne col giorno la belissim'alba,</l>
<l>il capitan de l'onorata impresa</l>
<l>si levò su da l'ozïoso letto:</l>
<l>poi si fece vestir le licid'arme,</l>
<l>e cinta ch'ebbe la sua spada al fianco</l>
<l>montò sopra il corsier che l'aspettava;</l>
<l>e poscia tolta la celada in testa</l>
<l>fece por bocca a le sonore trombe</l>
<l>e dare il primo segno al dipartirsi;</l>
<l>onde la salmaria si messe in punto,</l>
<l>e caricati carrïaggi e salme</l>
<l>al terzo rimbombar de l'oricalco</l>
<l>si pose in via con tutto quanto 'l stuolo,</l>
<l>ch'era diviso in tre diverse schiere:</l>
<l>gli astati in una e i principai ne l'altra,</l>
<l>e ne la terza v'erano i triari;</l>
<l>ma tutti poi gli impedimenti insieme</l>
<l>seguian la prima schiera de gli astati.</l>
<l>E così andava tacito ed intento</l>
<l>quell'onorato essercito spirando</l>
<l>per la fronte e per gli occhi ardire e forza:</l>
<l>e tutti i passi lor moveano a un tempo.</l>
<l>Allora il Sir de la celeste corte</l>
<l>mandò l'angelo Iridio verso Roma:</l>
<l>questi scendendo giù da l'alte nubi</l>
<l>di molti vari e bei colori adorno</l>
<l>se 'n venne dritto a ritrovare il papa;</l>
<l>e sotto forma del prudente Eufeno</l>
<l>vescovo d'Ostia disse este parole:</l>
<l>O padre santo che tenete il luogo</l>
<l>di quel primo pastor ch'ebbe le chiavi</l>
<l>del cielo in guardia dal Figliuol de l'Uomo,</l>
<l>considerate in che periglio estremo</l>
<l>sarà questa città, se intorno ad essa</l>
<l>accamperassi Belisario il grande</l>
<l>con la sua buona e valorosa gente</l>
<l>che per venirvi già s'è posto in via.</l>
<l>Sapete il mal ch'a Napoli n'avvenne</l>
<l>per voler contrastarli oltra le forze:</l>
<l>però cerchiam di provedersi avanti</l>
<l>che giunga sopra noi questa ruina,</l>
<l>ch'è gran ventura di colui ch'impara</l>
<l>ne gli altrui danni a governar se stesso.</l>
<l>Dite a i consuli adunque ed a i pretori</l>
<l>che consiglien tal cosa col senato,</l>
<l>e prendan libertà d'aver la cura</l>
<l>che 'l popol nostro non patisca danno.</l>
<l>Così gli disse l'angelo, e 'l pastore</l>
<l>del buon gregge di Cristo a lui rispose:</l>
<l>Voi dite, frate mio, pur troppo il vero,</l>
<l>ma non vi posso far rimedio alcuno,</l>
<l>ch'io giurai fedeltà, come sapete,</l>
<l>contra mia voglia a l'empio re de' Gotti:</l>
<l>e s'io facesse contra lui qualch'opra</l>
<l>per la nostra città, sarei pergiuro.</l>
<l>Poi non mi posso lamentar de i Gotti,</l>
<l>che mai non mi mancor del lor favore,</l>
<l>se ben seguiano l'arïana setta;</l>
<l>ma pur m'è cara più la patria nostra</l>
<l>e 'l ben del popol che dimora in essa</l>
<l>che l'amicizia di sì fatta gente.</l>
<l>Questo rispose il papa, e l'angel disse:</l>
<l>Beatissimo padre, assai v'è noto</l>
<l>che non si può chiamar promessa quella</l>
<l>che sia fatta da l'uom contra sua voglia.</l>
<l>Se 'l re de' Gotti ci constrinse a farli</l>
<l>contra nostro voler qualche promessa,</l>
<l>solvianla ancora contra il suo volere,</l>
<l>e l'argento che dan cambiamgli in oro:</l>
<l>che s'alcun deve mai romper la fede,</l>
<l>romper la dee per far la patria salva.</l>
<l>Così disse quell'angelo, e spirolli</l>
<l>amore e carità, tema e paura:</l>
<l>amore al ben del gran popol di Roma,</l>
<l>paura e tema de i futuri danni;</l>
<l>onde mandò a chiamar per un cursore</l>
<l>i consuli e i pretor de la cittade,</l>
<l>e disse lor queste parole tali:</l>
<l>Credo che voi sappiate, almi fratelli,</l>
<l>come l'imperador de l'orïente</l>
<l>manda in Italia Belisario il grande</l>
<l>per liberarla da la man de' Gotti:</l>
<l>questi ha preso Brandizio, e tienlo caro</l>
<l>perché di propria volontà si rese;</l>
<l>ma Napoli ha mandato a fuoco e a sangue,</l>
<l>che volse fare a lui troppo contrasto.</l>
<l>Ed ora se ne vien col campo a Roma</l>
<l>per ritornarla al suo primiero stato:</l>
<l>al cui voler se voi vorrete opporvi</l>
<l>temo di qualche asperrima ruina.</l>
<l>Però fia buon ch'andiate entr'al senato</l>
<l>e che prendiate libertà di fare</l>
<l>che questo popol non patisca danno.</l>
<l>Così parlò il pontifice, e gli accorti</l>
<l>consuli co i pretori indi partiro</l>
<l>e convocaro subito il senato</l>
<l>ne l'onorevol tempio de la pace;</l>
<l>e quivi il buon Latin, ch'era pretore,</l>
<l>incominciò parlare in questa forma:</l>
<l>Signori a le cui mani è giunto il freno</l>
<l>de la città ch'ha dominato il mondo,</l>
<l>mirate l'acerbissima tempesta</l>
<l>che vien fremendo sopra i nostri campi</l>
<l>dietro a l'insegne de l'imperio antico:</l>
<l>le quali omai da Napoli son mosse,</l>
<l>e verranno di lungo a' nostri danni</l>
<l>se noi vorremo contraporsi ad esse;</l>
<l>ben che saremmo veramente sciocchi</l>
<l>se volessimo fin col nostro sangue</l>
<l>comprar l'amara servitù de i Gotti</l>
<l>e rifiutar la libertà che i nostri</l>
<l>con gran periglio vengono a reccarci.</l>
<l>Però v'essorto a non serrar le porte</l>
<l>né fare a Belisario alcun contrasto:</l>
<l>ché l'infelice Napoli v'insegna</l>
<l>e vi fa cauti con la sua ruina.</l>
<l>Né vuo' discorer che lo voglia Iddio:</l>
<l>ché chi ragiona del voler divino</l>
<l>tanto n'entende men quanto più parla.</l>
<l>Mandiamo adunque i nostri ad invitarli</l>
<l>che vengano a veder la patria loro</l>
<l>e le paterne case e i lor parenti;</l>
<l>e faccianli venendo ogni accoglienza</l>
<l>grata che far si soglia a i suoi propinqui,</l>
<l>senza aver tema de la gente Gotta:</l>
<l>perciò che è meglio assai viver co i nostri</l>
<l>in dolce libertà, con qualche tema</l>
<l>del gottico furor, che star sott'esso</l>
<l>sicuri e servi contra il nostro sangue.</l>
<l>Così parlò quel buon pretore, e tutti</l>
<l>lodaro il suo prudente almo consiglio;</l>
<l>e gli dier libertà ch'avesser cura</l>
<l>di trarre il popol fuor d'ogni periglio:</l>
<l>onde chiamor Fidelio, uom di gran cunto,</l>
<l>che carmelingo fu d'Atalarico,</l>
<l>e lo mandaro al capitanio eccelso;</l>
<l>a cui dier lettre, e l'ordinaro appresso</l>
<l>che lo guidasse dentro a la cittade:</l>
<l>ond'ei si dipartì senza dimora</l>
<l>e menò seco sei famigli soli,</l>
<l>drizzando il suo camin verso Cassino;</l>
<l>ove poi caminando il terzo giorno</l>
<l>trovò per strada Belisario il grande</l>
<l>che conduceva il suo gran stuolo a Roma.</l>
<l>Fidelio, avendo il capitanio scorto,</l>
<l>scese del suo cavallo, e ingenocchiossi</l>
<l>avanti lui con un sembiante umile</l>
<l>e gli porse la carta del senato:</l>
<l>ma come Belisario ebbe veduto</l>
<l>il gran sigil de la città di Roma,</l>
<l>levar lo fece prestamente in piedi</l>
<l>e rimontar sopra 'l suo buon destriero;</l>
<l>e letta ch'ebbe l'onorata carta</l>
<l>con fronte allegra a lui parlando disse:</l>
<l>Gentile ambasciador, quanto mi godo</l>
<l>che la nostra città veggia il suo bene</l>
<l>e lo conosca, e sia disposta a farlo;</l>
<l>e voglia star più tosto in libertade</l>
<l>co i suoi che in servitù di gente strana:</l>
<l>di che ringrazio la Divina Altezza,</l>
<l>che sì giusto pensier gli ha posto in cuore.</l>
<l>E, detto questo, gli toccò la mano</l>
<l>e l'abbracciò molto amorevolmente;</l>
<l>poi si rivolse al buon conte d'Isaura,</l>
<l>a Bessano, a Costanzo e a Corsamonte</l>
<l>e, narratoli il tutto, gli comise</l>
<l>che con maggior celerità che prima</l>
<l>facessino marchiar la gente avanti</l>
<l>per giunger tosto a la città di Roma.</l>
<l>E così quei fortissimi baroni</l>
<l>essequir prestamente il suo precetto</l>
<l>facendo a quelle legïoni armate</l>
<l>fare i lor passi più veloci e lunghi;</l>
<l>e quindi caminando ancor dui giorni</l>
<l>si fer vicini a la città miranda:</l>
<l>il che come fu noto al buon Leodoro,</l>
<l>che 'l re de' Gotti avea lasciato in Roma</l>
<l>per mantenerla contra i suoi nimici,</l>
<l>andava risvegliando ogni soldato,</l>
<l>come il pastor che va cerca le mandre</l>
<l>de le pecore sue destando i cani</l>
<l>che sono intenti a qualche altro lavoro;</l>
<l>ond'ei temendo gli affannati lupi</l>
<l>s'afflige, e non sa darli altro soccorso.</l>
<l>Così faceva il buon Leodoro anch'egli,</l>
<l>essortando i suoi Gotti a far difesa</l>
<l>contra le ardite forze de i Romani;</l>
<l>ma quei, sentendo Belisario il grande</l>
<l>approssimarsi a le superbe mura,</l>
<l>s'ammutinaro, ché l'andarli contra</l>
<l>fuor de la terra, e far con lui battaglia,</l>
<l>era un andare a manifesta morte:</l>
<l>poi non ardivan di restarsi in Roma,</l>
<l>che 'l popol tutto si vedeano adverso.</l>
<l>Però lasciando il misero Leodoro</l>
<l>ne la città, che quindi uscir non volle,</l>
<l>andaron fuor per la Flaminia Porta</l>
<l>pigliando il lor camin verso Ravenna.</l>
<l>Mentre che i fieri Gotti uscian di Roma,</l>
<l>v'entrava dentro Belisario il grande</l>
<l>per l'altra porta ch'Asinaria è detta</l>
<l>con le sue buone legïoni armate.</l>
<l>Or chi vedesse la letizia immensa</l>
<l>de l'onorato e buon popol di Marte</l>
<l>quando vedeva intrar l'amato stuolo,</l>
<l>ben la giudicheria cosa miranda:</l>
<l>ché non fu ne i lor templi alcuno altare</l>
<l>che non fumasse d'odorato incenso,</l>
<l>acceso in quei da i sacerdoti casti</l>
<l>per render grazie al Re de l'universo</l>
<l>de la lor libertà, ch'era propinqua.</l>
<l>Le vaghe donne e i fanciulletti allegri</l>
<l>e le persone inferme e i vecchi stanchi</l>
<l>stavano a rimirar sopra i balconi</l>
<l>de le lor case o dentro a le lor porte</l>
<l>con gran diletto quella armata gente;</l>
<l>ma gli altri poi che potean portar arme</l>
<l>s'erano armati, ed erano iti fuori</l>
<l>ad incontrare il campo de i Romani:</l>
<l>e con visi giocondi e canti allegri</l>
<l>e con le rame in man di tarda oliva</l>
<l>gli facean compagnia per l'ampie vie</l>
<l>de la città che gli avea tolti dentro;</l>
<l>e pareano augelini i quai rinchiusi</l>
<l>sian stati in gabbie tenebrose il verno,</l>
<l>che quando appar la primavera e 'l sole</l>
<l>saltano or suso or giuso, e cantan sempre;</l>
<l>così parean quei giovani, giocondi</l>
<l>per la venuta de i novelli amici.</l>
<l>Il vicimperador de l'occidente,</l>
<l>come si vide giunto in mezzo al Foro</l>
<l>ov'è 'l notabil arco di Severo,</l>
<l>fece chiamar Bessano e 'l fier Costanzo,</l>
<l>e disse lor parlando in questa forma:</l>
<l>Saggi legati miei, mastri di guerra,</l>
<l>ponete un capitan per ogni porta</l>
<l>con mille buoni e ben armati fanti;</l>
<l>e fate poi che i miei forieri accorti</l>
<l>alloggin tutta quanta l'altra gente,</l>
<l>unita più che puon, per la cittade</l>
<l>con parole gentil, senza tumulto.</l>
<l>Così diss'egli, ed essi andaro insieme</l>
<l>ad essequir ciò ch'ei gli aveva imposto.</l>
<l>Poi come il capitan partissi quindi,</l>
<l>se n'andò ad alloggiar dentr'al palazzo</l>
<l>con tutta quanta la sua buona guarda:</l>
<l>ma gli altri posti fur per le contrade</l>
<l>in varie case, ognun presso i lor capi;</l>
<l>e i cittadin de la città giocondi</l>
<l>pregavano i forier con gran disio</l>
<l>che facesseno andar qualche soldato</l>
<l>ad alloggiar ne i lor diletti alberghi,</l>
<l>e quel non si credeva esser tenuto</l>
<l>fedel che non avea soldati in casa:</l>
<l>onde accadeo ch'alcun di quei guerrieri</l>
<l>fu posto ad alloggiar nel proprio albergo,</l>
<l>ov'egli fue con gran diletto accolto</l>
<l>da i suoi propinqui che 'l teneano estinto,</l>
<l>ed abbracciando lui con dolce affetto</l>
<l>mandavan fuor più lagrime che voci.</l>
<l>Ad altri avvenne ancor che furon posti</l>
<l>dentr'a le case de i nimici loro:</l>
<l>e quindi poi riconosciuti insieme</l>
<l>divennero fra sé perfetti amici.</l>
<l>E così chi in un loco e chi in un altro</l>
<l>fu posto, e tutti appresso i lor prefetti.</l>
<l>Or mentre s'alloggiava entr'a la terra</l>
<l>con diletto d'ognun la gente d'arme,</l>
<l>Costanzo venne al capitanio, e prima</l>
<l>gli recò le gran chiavi de le porte;</l>
<l>poi disse a lui parlando in questo modo:</l>
<l>Eccelso capitanio, ecco il sigillo</l>
<l>che quel s'è fatto che ci avete imposto;</l>
<l>ed oltre a questo ancora avem trovato</l>
<l>Leodoro Gotto, il quale era nascoso</l>
<l>ne le famose Terme d'Antonino,</l>
<l>e fia qui tosto ne le vostre mani.</l>
<l>Rispose allora Belisario il grande:</l>
<l>Molto grate mi son queste due cose,</l>
<l>le chiavi, e 'l capitan che voi recate;</l>
<l>e manderenle a Dio piacendo insieme</l>
<l>dentr'a Durazzo al correttor del mondo.</l>
<l>Dopo quelle parole, il fier Costanzo</l>
<l>quindi si dipartì senza dimora,</l>
<l>e pria ch'andasse al preparato albergo</l>
<l>rivide tutto quel che aveano fatto</l>
<l>i suoi commessi e i buon forieri accorti.</l>
<l>La Regina del ciel, che del suo parto</l>
<l>non sol fu madre, ma figliuola e sposa,</l>
<l>volgendo gli occhi a la città di Roma</l>
<l>vide il piacer ch'aveano i buon Romani</l>
<l>d'esser tornati ne la patria loro</l>
<l>senza periglio alcuno e senza sangue;</l>
<l>ond'ella rivolgendo entr'al suo petto</l>
<l>l'iniuria che le fece il fier Massenzo</l>
<l>quando in presenza de l'imagin santa</l>
<l>di lei sforzò la vergine Messina,</l>
<l>e l'altre cose perfide e crudeli</l>
<l>ch'aveano fatte quei soldati acerbi</l>
<l>nel tempo che Partenope fu presa,</l>
<l>e non aveano offerto alcuna parte</l>
<l>di così rica e sontüosa preda</l>
<l>a i sacri templi del Signor del cielo;</l>
<l>onde sdegnata la celeste Donna</l>
<l>se n'andò avanti al suo Figliuolo e Padre</l>
<l>e Lo pregò con tai preghiere ardenti:</l>
<l>Signor mio caro, se mai feci al mondo</l>
<l>cosa che fosse a Voi gioconda e grata</l>
<l>da i nove mesi che portai nel ventre</l>
<l>l'umana carne che prendeste in terra</l>
<l>infin al dì che m'accettaste in cielo,</l>
<l>concedete anch'a me questo contento:</l>
<l>fate, Signor, che 'l fier Massenzo, e quelli</l>
<l>ch'hanno fatto con lui tanti delitti</l>
<l>vïolando i templi e le infelici donne</l>
<l>fin nel conspetto de la nostra imago,</l>
<l>portin del lor error condegno merto.</l>
<l>Piacciavi dare a i perfidi Arïani</l>
<l>che fan guerra con loro ardire e forza</l>
<l>tanta, che faccian qualche orribil strage</l>
<l>de le lor crude e scelerate membra;</l>
<l>e così voi farete alta vendetta</l>
<l>de i miei nimici co i nimici nostri.</l>
<l>Udito questo, il Re de l'universo</l>
<l>seco si strinse, e sospirando disse:</l>
<l>Diletta madre mia, ch'aveste tante</l>
<l>fatiche in parturirmi ed allevarmi,</l>
<l>non vuo' né posso dinigarvi alcuna</l>
<l>cosa ch'io veda a voi gioconda e grata;</l>
<l>e d'altro non mi duol, se non ch'io scorgo</l>
<l>che nel punir questi cattivi è forza</l>
<l>far male a molti miseri innocenti:</l>
<l>ma sia come si voglia, i' son per farlo.</l>
<l>Adunque essequirem ciò che v'aggrada,</l>
<l>benché è predestinato al fin che resti</l>
<l>vittorïoso Belisario il grande,</l>
<l>e meni preso Vitige a Bisanzo.</l>
<l>Così rispose il gran Motor del cielo;</l>
<l>e detto questo, la divina testa</l>
<l>mosse affermando, e fé tremare il mondo;</l>
<l>dapoi chiamò l'angelo Erminio, e disse:</l>
<l>Erminio, or te n'andrai verso Ravenna;</l>
<l>e quivi truova il nuovo re de' Gotti</l>
<l>e fallo andar con la sua gente a Roma,</l>
<l>a porli assedio e farli immensi danni.</l>
<l>Così ordinò la Providenza eterna;</l>
<l>e l'angelo andò poi come un baleno</l>
<l>che 'l bell'aere seren fende e le nubi,</l>
<l>e Vitige trovò dentr'a Ravenna.</l>
<l>Quivi tolse l'effigie d'Olderico,</l>
<l>che da fanciullo in su l'avea nutrito,</l>
<l>e cominciò parlarli in questa forma:</l>
<l>Serenissimo re pien di valore,</l>
<l>mentre che siete intento a prender moglie</l>
<l>avem perduta la città di Roma;</l>
<l>e se voi quivi non menate il stuolo,</l>
<l>noi perderemo ancor l'Italia tutta</l>
<l>senza aver pur insanguinata un'asta.</l>
<l>Però siam presti a gir contra i nimici</l>
<l>e racquistar quel che perduto avemo.</l>
<l>Lasciate al re di Francia la Provenza</l>
<l>per non aver disturbo in quella parte,</l>
<l>e esser solo a questa guerra intenti:</l>
<l>ch'egli è men mal che un cantoncin si lasci</l>
<l>del nostro impero, per salvare il resto,</l>
<l>che tenir quello e poi perdere il tutto.</l>
<l>Al ragionar de l'angelo rispose</l>
<l>quel superbo signor con tai parole:</l>
<l>Le nozze mie non son di alcun disturbo</l>
<l>a questa grande efaticosa impresa:</l>
<l>anzi ho fatto adunar la gente Gotta</l>
<l>nel pian che sta tra Rimine e Faenza</l>
<l>per farla quindi poi marchiare avanti.</l>
<l>Venne anco ier sera l'orator di Francia,</l>
<l>che voria far con noi secreta lega</l>
<l>se noi vorremo darli la Provenza;</l>
<l>Dunque l'accorderem con questi patti,</l>
<l>poi che siete ancor voi di tal parere:</l>
<l>et andaremo a por l'assedio a Roma,</l>
<l>s'ivi si fermerà il nimico nostro;</l>
<l>ben che non credo mai ch'e' sia sì folle</l>
<l>né temerario sì ch'ivi m'aspetti.</l>
<l>Questo rispose Vitige, e dapoi</l>
<l>l'angelo se n'andò volando al cielo,</l>
<l>e lasciò quivi la Vergogna e l'Ira</l>
<l>che mordesseno il re la notte e 'l giorno</l>
<l>e lo facessen affrettar l'impresa.</l>
<l>Partito quindi quel celeste messo,</l>
<l>sen venne a corte l'orator di Francia,</l>
<l>e molte volte ragionando insieme</l>
<l>fu conchiusa tra lor secreta lega;</l>
<l>perché i Francesi non volean mostrarsi</l>
<l>palesemente, avendo già promesso</l>
<l>di dare aiuto al correttor del mondo:</l>
<l>a cui non volser mantener la fede</l>
<l>o per la cupidigia del guadagno</l>
<l>o per altra cagion che non ci è nota.</l>
<l>Così fu data la Provenza a i Galli,</l>
<l>e furon quindi rivocati i Gotti</l>
<l>ch'eran con Marzio là presso a Tolosa;</l>
<l>poi come venne in ciel la quarta aurora</l>
<l>dal sigilar di quel secreto accordo,</l>
<l>Vitige si partì fuor di Ravenna</l>
<l>et andò lieto a riveder le genti</l>
<l>ch'erano appresso Rimine ridotte.</l>
<l>Ma voi ch'avete in ciel divino albergo,</l>
<l>vergini Muse, or mi donate aiuto:</l>
<l>voi siete eterne, e voi presenti foste</l>
<l>a quei gran fatti, onde sapete il vero;</l>
<l>ma solamente a noi pervenne il grido,</l>
<l>però nulla sappiàn distinto e chiaro.</l>
<l>Diteci adunque primamente il nome</l>
<l>di tutti quanti e' capitan de' Gotti</l>
<l>ch'andaro a por l'assedio intorno a Roma,</l>
<l>e de le terre ancor ch'aveano in guardia</l>
<l>tra l'Arsia, e 'l Varo e tra 'l Metauro, e l'Ombro:</l>
<l>perché color ch'erano intorno al Tebro</l>
<l>over ne la Calabria o ne la Puglia</l>
<l>parte eran resi, e l'altra parte poi,</l>
<l>per aver i nimici assai propinqui,</l>
<l>non si potean partir da i luochi loro;</l>
<l>e però non andòr con quelle squadre.</l>
<l>Il duca d'Istria valoroso in arme,</l>
<l>d'animo invitto e di fortezza immensa,</l>
<l>nominato Bisandro, fu il primiero</l>
<l>che venne avanti al re, con tutti e' Gotti</l>
<l>che di qua dal anatico Quarnaro</l>
<l>abitavano in Pola e in San Lorenzo,</l>
<l>in Rovigno, in Montona e in Grisignana</l>
<l>ed in Pietrapilosa, in Sdrigna e Raspo,</l>
<l>in Portole, in Primonte ed in Pinguento,</l>
<l>in Parenzo, in Umago, in Città Nuova,</l>
<l>in Capo d'Istria, in Isola ed in Muggia,</l>
<l>con tutti quei che bevon del Quïeto</l>
<l>ed abitan fra l'Arsia e fra 'l Cesano.</l>
<l>Costui portava per insegna un serpe</l>
<l>nero, nel scudo suo ch'era d'argento.</l>
<l>Poi Turrismondo duca d'Aquileia,</l>
<l>figliuol di Baldimarca e d'Alarico,</l>
<l>de la famiglia nobile de' Balti,</l>
<l>che fu il più forte de la gente Gotta</l>
<l>e 'l più superbo e 'l più feroce ed aspro;</l>
<l>questi avea seco tutta quella turma</l>
<l>ch'era in Duin, Trieste e Monfalcone,</l>
<l>in Cormonse, in Gorizia ed in Belgrado,</l>
<l>in Udene, in Gradisca, in Acquileia,</l>
<l>nel forte Osopo e in Cividale ameno,</l>
<l>Portogruar, San Vido e Valvasone,</l>
<l>Tisana e Spilimbergo e San Danielo,</l>
<l>con tutti quei che l'onde del Timavo</l>
<l>rigano e del Lisoncio e Tagliamento</l>
<l>e che si stan fra il Limene e 'l Cesano.</l>
<l>Questi avea per insegna un fier cingiale,</l>
<l>co i peli irsuti su l'orribil dorso.</l>
<l>Totila il crudo, che regea Trivigi,</l>
<l>figliuol di Serpentano e d'Altamonda,</l>
<l>sorella di Alarico: e Serpentano</l>
<l>era fratel del pricipe Aldibaldo;</l>
<l>costui seco menò tutta la gente</l>
<l>di Concordia, la Mota e Pordenone,</l>
<l>di Purlilia, Sacile e Polzanigo,</l>
<l>d'Uderzo, Conigliano e Buffoleto,</l>
<l>Ceneda, Serravalle e Cordignano,</l>
<l>val di Marino, Caneva e Collalto,</l>
<l>Ongarone, Cadoro e San Martino</l>
<l>ed Asolo e Trivigi e Castelfranco,</l>
<l>Novale e Mestre, e gli altri ancor che stanno</l>
<l>fra 'l Sile e fra la Piave e la Livenza.</l>
<l>Questi nel scudo suo potente e forte</l>
<l>portava una caribde per insegna.</l>
<l>E quei di Padoa col feroce Argalto</l>
<l>veniano, e con Ablavio ed Unigasto,</l>
<l>ed avean seco quei di Cittadella,</l>
<l>quei di Camposampiero e quei di Pieve,</l>
<l>di Monsilice e d'Este e Montagnana,</l>
<l>di Rovigo, Cavargere e di Chiogia</l>
<l>e di Loredo e d'Adria e Lendenara,</l>
<l>con quei di Castelbaldo e la Badia</l>
<l>ed altri assai, che l'Adige e la Brenta</l>
<l>chiudon vicini a le paludi salse.</l>
<l>Costui portava entr'al suo scudo d'oro</l>
<l>un cornupia con le fronde verdi;</l>
<l>ed Unigasto poi v'avea una vite,</l>
<l>e l'empio Ablavio vi portava un fico.</l>
<l>Dapoi venia la gente di Vicenza</l>
<l>che bee del Bacchiglione e del Rerone,</l>
<l>nel cui terreno l'Astigo discorre,</l>
<l>la Tesina, il Tribuolo e 'l Ciresone</l>
<l>e l'Agno, e 'l Chiampo e la Diuma e l'Elna</l>
<l>e l'Astighel che l'onde sue d'argento,</l>
<l>poi ch'a l'ameno Cricoli trascorso</l>
<l>col suo dilicatissimo palagio,</l>
<l>fonde nel Bacchiglion presso a l'Arcella;</l>
<l>seco erano quei di Feltro e di Belunno,</l>
<l>di Bassan, di Marostica e di Schivo,</l>
<l>di Malo, di Tiene e Barbarano,</l>
<l>di Cologna, di Brendola e Lonigo,</l>
<l>di Montecchio, Arzignano e Montebello</l>
<l>e della bella val che inonde l'Agno,</l>
<l>ricca di frutti e prezïosi vini,</l>
<l>che poi fu Val de Trissino chiamata</l>
<l>quando fu retta dal cortese Achille</l>
<l>che tolse Carïenta per mogliera,</l>
<l>figliuola di Verialdo e di Merana,</l>
<l>che fur per le sue man condotti a morte</l>
<l>in su quel pian ch'è tra Cereda, e Chiusi.</l>
<l>Questi non avean seco il lor signore</l>
<l>Marzio, ch'er'ito a difensar Tolosa;</l>
<l>ma non eran però senza governo:</l>
<l>che 'l gentil Berimondo suo cugino</l>
<l>la conducea come signore e duce;</l>
<l>ed avea per insegna una ghirlanda</l>
<l>di nera persa in mezzo al campo d'oro.</l>
<l>Né men feroce era Prialdo altero,</l>
<l>da la famiglia d'Amalo disceso;</l>
<l>questi avea quei di Trento e Roveredo,</l>
<l>di Perzene, di Stenego e la Scala,</l>
<l>di San Michiel, di Borgo e di Tollino,</l>
<l>di Maran, di Bolzan, di San Gottardo</l>
<l>e quei di val di Sole e Val d'Anone</l>
<l>con quei di Castelbarco e di Beseno</l>
<l>e d'Arco e di Madruccio e di Lodrone</l>
<l>e di Tene e di Cresta e Castelcorno</l>
<l>e d'Aui e di Brentonico e di Riva,</l>
<l>con quei di Valsugana e di Vallarsa,</l>
<l>ché l'una parte il Lem, l'altra la Brenta</l>
<l>e di molte castella e molte ville</l>
<l>che poste son fra l'Adige e la Sarca.</l>
<l>Costui, portava per antica insegna</l>
<l>tre bei denti d'argento in campo azuro.</l>
<l>Dietro a costoro il principe Aldibaldo</l>
<l>conducea quei che stavano in Verona</l>
<l>ed in San Bonifacio ed in Soave</l>
<l>ed in Val di Paltena e in Monteforte,</l>
<l>con quei di Villafranca e di Valegio,</l>
<l>di Peschiera, di Garda e Bardolino,</l>
<l>di Lacise e Marsesina e di Torri</l>
<l>e di Valpollicella e Valdelagri,</l>
<l>e quelli di Lignago e quei di Porto,</l>
<l>d'Isola, di Cereda e di Nogara</l>
<l>e de la Bivilacqua e di Manerbe,</l>
<l>ch'erano terre alor senza quei nomi,</l>
<l>come molt'altre ancor ch'abbiam nomate</l>
<l>e che nominerem sovr'altri luoghi.</l>
<l>Costui dunque venia con queste genti,</l>
<l>ed altre del terren ch'Adige riga</l>
<l>e che si stan fra 'l Tartaro, e 'l Benaco.</l>
<l>Questi nel scudo suo vermiglio avea</l>
<l>una bandiera d'or spiegata al vento.</l>
<l>Vien poi Canduccio, quel che Mantoa regge,</l>
<l>e menava con lui tutta la gente</l>
<l>di Mantoa, Nuvolara e Cavrïana,</l>
<l>di Castïone e di Castelgiufredo,</l>
<l>di Goito, de la Volta e Redolesco,</l>
<l>Guastalla e Borgoforte e di Viadanna,</l>
<l>di Lucera, Regiuolo e di Brissello,</l>
<l>di Marcaria, di Bozolo e Gazolo,</l>
<l>di Serravalle e Revere e Gonzaga,</l>
<l>di Sacchetta, di Sermene e d'Ostiglia,</l>
<l>e de l'altro terren che riga il Mincio</l>
<l>e 'l Po con l'onde sue profonde bagna.</l>
<l>Dietro a costui seguiva il gran Danastro,</l>
<l>Danastro, ch'avea membra di gigante,</l>
<l>figliuol di Frigiderno e di Bellanda,</l>
<l>e seco era Asinario ed Ulïeno,</l>
<l>con tutti quei ch'albergano in Cremona</l>
<l>ed in Ribecco ed in Casalmaggiore,</l>
<l>in Piadena, in Soncino in Romanengo</l>
<l>ed in Pizegarone ed in Soragna,</l>
<l>in Castïone e ne la Macastorna,</l>
<l>in Trivia ed in Rivolta ed in Pandino,</l>
<l>ed in tutto il terren che l'Adda e l'Oglio</l>
<l>rigando ne l'Eridano sen vanno.</l>
<l>Questi nel scudo suo portava un lauro</l>
<l>fronduto e verde in mezzo 'l campo d'oro,</l>
<l>ed Asinario avea la palma rotta</l>
<l>nel color verde, ed Ulïeno un verme.</l>
<l>Ma quel che porta il scudo azuro e bianco</l>
<l>con due liste a traverso, onde l'azuro</l>
<l>va sopra il bianco e 'l bianco in sul celestro,</l>
<l>questi si chiama il principe Sitalco,</l>
<l>che Bressa fertilissima governa,</l>
<l>e quei di Valcamonica avea seco</l>
<l>e di Valtrompia e quei di Val di Sabbia,</l>
<l>di Pondilegno edi Edolo e di Breno,</l>
<l>di Ceno e Bieno e d'Arfo e di Pisagno,</l>
<l>d'Iseo, di Palazolo e di Castrezago</l>
<l>e di Chiari e de gli Orzi e di Quinzano,</l>
<l>di Pontevigo e Gambara e Virola,</l>
<l>di Manerbe e Bagnolo e Pompïano,</l>
<l>d'Asola, d'Ustiano e di Caneto,</l>
<l>di Gedi e Montechiari e di Gavardo,</l>
<l>di Salò, di Grignan, di Tusculano,</l>
<l>di Materno e Gardone e Rivoltella</l>
<l>e di Limone e de la Rocca d'Amfo;</l>
<l>con tutti quei che stan dal lago Iseo</l>
<l>al lago d'Idri, e bevon de la Mela</l>
<l>e han le terre lor tra Chieso e l'Oglio.</l>
<l>Seguia Fabalto, e Bergamo avea seco</l>
<l>e Martinengo e Caravaggio e Crema</l>
<l>e quelli di Malpaga e di Rumano,</l>
<l>di Lover, di Calepi e di Valsasna</l>
<l>e di Valserïana e Valbrembana,</l>
<l>che 'l Serio l'una, e l'altra addacqua il Brembo,</l>
<l>ov'è Gandin, Cluson, la Costa e Nember,</l>
<l>Albin, Cavrino, Algià, con altri ch'hanno</l>
<l>copia di gente e carestia di biade.</l>
<l>Questi nel scudo suo tenea per arme</l>
<l>un bel castello entr'a una fiamma ardente.</l>
<l>Quel ch'è sì grande è duca di Milano,</l>
<l>nomato Teio, uom di fortezza immensa;</l>
<l>questi ha quei di Milan, di Como e Lodi,</l>
<l>di Marignan, di Trezzo e di Cassano</l>
<l>e di Lieco e di Moncia e di Varese</l>
<l>e quelli di Viglievene e di Sesto,</l>
<l>di Marlïan, Sampiero e Galerana</l>
<l>e d'Angora e di Rona e di Locarno,</l>
<l>con tutti quei che 'l bel lago Verbano</l>
<l>e 'l lago Lario e di Lugano e d'Orta</l>
<l>pascon di pesci e di süavi frutti,</l>
<l>con quei di Valtelina e di Soviga,</l>
<l>di Belinzona e Musso e di Civena,</l>
<l>ed altri assai, che tra Tesino et Adda</l>
<l>mieteno i fertilissimi terreni.</l>
<l>Costor seguiano il bel caval d'argento</l>
<l>che porta Teio entr'al suo scudo rosso.</l>
<l>Il buon Tuncasso, duca di Pavia,</l>
<l>sotto l'insegna sua ch'era una spada</l>
<l>rossa nel bianco co i fratelli Osdeo</l>
<l>e Ragnaro et Asdingo e Valdemiro</l>
<l>conducea i Gotti ch'erano in Pavia,</l>
<l>San Colomban, Sant'Angelo e Binasco,</l>
<l>in Valenza, in Tortona, in Castelnuovo,</l>
<l>in Voghera, in Muletta, inn Castellaro,</l>
<l>Chiastezo e Bobbio, ed in Mombruno e in Vosci</l>
<l>Stradella e Mocenigo ed Arrïano,</l>
<l>in Toiolo, in Nazano, in San Giovanni,</l>
<l>ed altri ancor che fra la Trebbia e 'l Pado</l>
<l>e l'Appennino e 'l Tanaro si stanno.</l>
<l>Ed Agrilupo perfido e rapace,</l>
<l>figliuol di Aristo duca di Vercelli,</l>
<l>ch'era molto indulgente e molto buono:</l>
<l>ma chi è troppo indulgente a' suoi figliuoli</l>
<l>nutrisce contra sé nimici acerbi;</l>
<l>onde questo Agrilupo avendo il padre</l>
<l>buono e indulgente, e la natura ingrata,</l>
<l>divenne il peggior uom ch'avesser' Gotti,</l>
<l>senza religïone e senza fede,</l>
<l>simulator, bugiardo e fraudolente,</l>
<l>persecutor del padre e de i fratelli;</l>
<l>costui condusse seco tutti e' Gotti</l>
<l>di Crevalcuore e quelli di Mortara,</l>
<l>che 'l padre suo mandò con l'altro figlio</l>
<l>Teofilo le genti di Vercelli,</l>
<l>di Novara, di Biella e Villanuova</l>
<l>e quei di Bassignana e Sartirana,</l>
<l>di Trin, di San Germano e Crescentino,</l>
<l>di Verlingo e Civaso e di Salugia,</l>
<l>di Lancisa, di Perga e di Balange</l>
<l>e d'Augusta Pretoria e quei d'Ivrea</l>
<l>e quei di Moncravello e di Noasca,</l>
<l>e gli altri ancor che fra la Dora e Scesia</l>
<l>bevon de l'Orca, e stan fra il Pado e l'alpe.</l>
<l>Poi Filacuto, duca di Turino,</l>
<l>che per insegna sua portava un'arpa,</l>
<l>avea quei di Turino e Carignano,</l>
<l>di Rivole e Vagliano e Villafranca,</l>
<l>Pinarolo e Vigon pien di fontane,</l>
<l>e Piozasco e Frusasco e Lumbrïosco,</l>
<l>quei di Birle e Scarlingo e quei di Susa,</l>
<l>quei di Vinò, di Barge e di Rovello,</l>
<l>con tutti quei che da la Dora a l'alpe,</l>
<l>riga il Chison, la Palla, ed il Sangone.</l>
<l>Dietro a costui veniva il duca d'Asti,</l>
<l>nomato Almondo, e seco avea le genti</l>
<l>d'Asti e di Chieri e di Casal Sanvaso</l>
<l>e d'Acqui e di Alessandria e Castelazo,</l>
<l>di Verva, Pontastura e Filizzano,</l>
<l>di Mondevì, di Conio e di Saluzzo,</l>
<l>di Carmagnola, d'Alba e di Fossano,</l>
<l>e quei di Scarnafiso e Raconigi,</l>
<l>ch'han bellissime donne, e quei di Nizza,</l>
<l>di Ceva e Cortemilia e di Lucerna,</l>
<l>di Savignan, di Tenda e di Cairasco,</l>
<l>di Bra, di Ciresole e Moncaliero,</l>
<l>con quei che beon del Tanaro, ch'alberga</l>
<l>dodici fiumi e riga assai paese</l>
<l>menando l'acque al re de gli altri fiumi.</l>
<l>Questi ha nel scudo suo la salamandra</l>
<l>che vive in mezzo de le fiamme ardenti.</l>
<l>I Gotti ch'eran per Liguria sparsi</l>
<l>tra 'l fiume Varo e l'Appenino e Macra</l>
<l>in Genoa, in Sestri, in Noli ed in Savona,</l>
<l>nel Finale, in Arbenga, in Ventimilia,</l>
<l>in Villafranca, in Monico ed in Nizza</l>
<l>in Torbia, ch'era i Trofei d'Augusto,</l>
<l>in Tabbia e in Mentone, che son noti</l>
<l>da i bonissimi vini, ed in San Remo,</l>
<l>che d'aranci e di cedri e palme abonda,</l>
<l>con tutti quei che bevon de la Centa,</l>
<l>che da cento torrenti accoglie l'acque,</l>
<l>ed abitan tra 'l Varo e tra 'l Bisagno,</l>
<l>e quei di Portofino e di Rapallo,</l>
<l>di Chiavari e Lavagno e di Vernazza,</l>
<l>Lerice e Portovenere e la Speza</l>
<l>e dimezza la val che inonda Macra</l>
<l>verso la costa d'Africa e 'l Tirreno,</l>
<l>ch'era i confini antiqui di Toscana;</l>
<l>Tutti costoro andarono a la guerra</l>
<l>sotto l'ubidïenza di Zamolso,</l>
<l>duca di Genoa, che nel scudo azzuro</l>
<l>avea la nave d'oro per insegna.</l>
<l>Dapoi Pitone, duca di Piacenza,</l>
<l>che porta in campo rosso un'ape d'oro,</l>
<l>avea quei di Piacenza e quei di Parma,</l>
<l>di Regio, di Corregio e di Belforte,</l>
<l>di Montecchio, Pontremolo e Fornuovo,</l>
<l>quei di Borgo Donino e quei d'Arquata,</l>
<l>di Solegnan, Roncovero e Busseto</l>
<l>e di Cortemaggiore e Fidenzola,</l>
<l>con quei che beon del Tarro e de la Parma</l>
<l>e de la Nura, e stan fra Trebbia e Secchia.</l>
<l>Seguia costoro il duca di Bologna,</l>
<l>nominato Boardo, antico e saggio;</l>
<l>questi ha quei di Bologna e di Rubiera,</l>
<l>di Modena e Sassolo e Scandïano</l>
<l>e quei di Graffignana e del Fregnano,</l>
<l>di Concordia e Mirandola e di Carpi,</l>
<l>di Cento e de la Pieve e Sanfelice,</l>
<l>del Finale e di Ruoli e di Sangiorgio,</l>
<l>d'Imola, Solarolo e Tussignano,</l>
<l>di Butri, Varignana e Medicina,</l>
<l>di Castel Bolognese e di Faenza,</l>
<l>e di Val di Lamone e Brisighella,</l>
<l>con quei che dal Lamon fin a Panara</l>
<l>si bagnan de la Savena e del Reno.</l>
<l>Costui portava per antica insegna</l>
<l>tre belle stelle d'oro in campo rosso.</l>
<l>Vien poscia Ulmergo, duca di Ferrara,</l>
<l>con quelli di Ferrara e del Bondeno,</l>
<l>de la Stella, Melara e Figaruolo,</l>
<l>d'Argenta, di Primara e di Comacchio,</l>
<l>quei di Bagnacavallo e quei di Lugo</l>
<l>e quei di Fusignano e Codognuola</l>
<l>e quei di Quartesana e Sabbioncello,</l>
<l>di Francolino e di Castel Gulielmo,</l>
<l>con tutti quei, che 'l Po diviso in rami</l>
<l>cinge et addacqua pria che giunga al mare.</l>
<l>Quei di Ravenna e Rimine e Cesenna,</l>
<l>di Cervia, di Forlì, di Brettinoro,</l>
<l>di Sarsena, di Boibo e Mutigliana,</l>
<l>con quei di Forlimpopoli e Polenza,</l>
<l>di Galeata, Meldola e Sofia,</l>
<l>di Portico e di Cunio e Castrocaro,</l>
<l>d'Ilice e di Maiolo e San Marino,</l>
<l>che di perpetua libertà si gode,</l>
<l>e quei di Sant'Arcangelo e Lungiano,</l>
<l>di Porto Cesenatico, per cui</l>
<l>discorre il Rubicon, che Pissatello</l>
<l>chiama al basso e poi Rucone ad alto,</l>
<l>e quei di Savignano e Roncofreddo,</l>
<l>e molti altri castelli ed altre ville</l>
<l>che stan tra la Marecchia e tra 'l Montone</l>
<l>e si bagnan del Savio e del Santerno;</l>
<l>costor seguian di Vitige la insegna</l>
<l>ch'è re di tutti e' Gotti, ma Belambro</l>
<l>suo capitanio avevali in governo,</l>
<l>ed avea seco la regal bandiera,</l>
<l>ch'è in campo nero una catena d'oro.</l>
<l>Ma quei d'Urbin, di Calli, e Fossambruno</l>
<l>e di Fano e di Pesaro, apo cui</l>
<l>passa la Foglia, che nomossi Isauro,</l>
<l>quei di Montelabbà, di Montefabri</l>
<l>e di Monte Baroccio e Nuvolara</l>
<l>e quei di Puccio e Monteluno e Conca</l>
<l>e di Sassocorbaro e Montefiore,</l>
<l>Gradara, San Giovanni e Mondaino</l>
<l>e del Pian di Meleto e Montecalvo,</l>
<l>di Serraval, Verucchio e di Turano</l>
<l>e di San Leo, Scaulino e Montemaggio,</l>
<l>di Penne e Cicognaro e Montirone,</l>
<l>con tutti que' da l'appenino al mare</l>
<l>che stan fra la Marecchia e fra il Metauro,</l>
<l>seguian la bella insegna di Finalto,</l>
<l>ch'era una pastorella appress'a un pino.</l>
<l>E poscia Ascaltro, duca di Fiorenza,</l>
<l>che per insegna sua portava un giglio,</l>
<l>avea quei di Fiorenza e di Pistoia,</l>
<l>di Fessule, d'Arrezo e di Cortona,</l>
<l>di Città di Castello e San Sepulcro,</l>
<l>Romena e Castïone e Terranuova,</l>
<l>Figino, Montevarchi e San Giovanni</l>
<l>e de la Pieve e Bibïena e Popi</l>
<l>e quei di Campi e quelli di Carrara,</l>
<l>Firenzola, Rivetta e Scarparia,</l>
<l>San Lorenzo, Sant'Elero e Cassano,</l>
<l>e quei di Civitella e San Donato,</l>
<l>di Montelupo e d'Empoli e Pontorno</l>
<l>e di San Minïato e di Certaldo,</l>
<l>San Gimignano e Colle e Poggibonci,</l>
<l>di Prato, Pontaderra e di Fusecchio,</l>
<l>con molti ancor, che ne la bella valle</l>
<l>stanno, ove l'Arno accetta Pesa ed Elsa,</l>
<l>Mugnone ed Era ed altri bei fiumetti</l>
<l>che vengon giù da i monti entr'al suo grembo.</l>
<l>Vien poi Vernolfo, ch'è duca di Siena,</l>
<l>figliuol di Ruscelano e di Turbina,</l>
<l>che da la gente d'Amalo discese,</l>
<l>e porta il lupo d'oro in campo verde;</l>
<l>questi avea quei di Siena e di Volterra</l>
<l>e di Chiusi e di Massa e di Pïenza</l>
<l>e quei di Campagnatico e Malliano,</l>
<l>di Scarlino e Subreto e San Vicenzo</l>
<l>e di Porto Barato e di Campiglia,</l>
<l>di Rossignan, Piombino e Castiglione,</l>
<l>di l'Elba, Naupolonia e di Grossetto,</l>
<l>di San Quirico, d'Ischia e Buonconvento,</l>
<l>con quei de l'altre terre che son poste</l>
<l>da la Cecina fiume fino a l'Ombro.</l>
<l>Ma Rodorico, principe di Pisa,</l>
<l>ch'avea con seco il suo fratel Corillo,</l>
<l>giovine bello e di leggiadro ingegno,</l>
<l>conducea quei di Pisa e di Ligurno</l>
<l>e quei di Luca e quei di Librafatta,</l>
<l>di Pietrasanta, di Carrara e Massa,</l>
<l>di Fosdenovo e l'Acquila e Gragnuola,</l>
<l>Sargiana e Sargianella e Fievegiano,</l>
<l>con tutta Lunegiana infino a Luna,</l>
<l>che 'n la foce di Macra estinta giace,</l>
<l>e quei di Val di Nievole e di Pescia,</l>
<l>con altri assai che tra la Macra e l'Arno</l>
<l>son rigati dal Serchio e dal Bagnone.</l>
<l>Questi avea per insegna un ponte d'oro</l>
<l>sul fiume azzuro, e 'l suo fratel Corillo</l>
<l>portava il fiume d'oro e azzuro il ponte.</l>
<l>Questi fur tutti i capitan de i Gotti</l>
<l>ridotti insieme per andare a Roma:</l>
<l>onde Boardo, rivolgendo gli occhi</l>
<l>a Rodorico, vide che Corillo</l>
<l>suo frate non avea la istessa insegna;</l>
<l>però disse a quel giovane in tal modo:</l>
<l>Ditemi, grazïoso giovinetto,</l>
<l>la causa che portate il vostro scudo</l>
<l>così contrario a la fraterna impresa.</l>
<l>A cui rispose il giovinetto allegro:</l>
<l>Sappiate, cavalier canuto e saggio,</l>
<l>che non per altro porto il mio bel scudo</l>
<l>da quel del mio german diverso alquanto,</l>
<l>se non perché, facendo alcuna pruova</l>
<l>ne la battaglia, sia la gloria mia,</l>
<l>e non di mio fratel, com'è il devere;</l>
<l>benché non è però la nostra insegna</l>
<l>sì contraria a la sua, come voi dite:</l>
<l>ché ha gli stessi color, lo istesso ponte.</l>
<l>Così disse Corillo, a cui soggiunse</l>
<l>Boardo replicando in questa forma:</l>
<l>Il bel vostro pensier certo m'aggrada,</l>
<l>che mostra quanto la virtù vi piaccia</l>
<l>e quanto ancor la vera gloria amiate:</l>
<l>onde vi laudo e vi comendo molto,</l>
<l>perché la gloria da virtù discesa</l>
<l>è vera gloria sola, e reca onore</l>
<l>che ci accompagna ancor dopo la morte;</l>
<l>ma che v'abbiate poi contraria insegna</l>
<l>a quella del fratel, vi farò noto</l>
<l>con queste poche mie parole rozze.</l>
<l>Due cose principali in ogni insegna</l>
<l>fur poste già da quella antica gente:</l>
<l>l'una è i metai, che son l'argento e l'oro</l>
<l>overo il bianco e 'l gial che gli figura;</l>
<l>e l'altra de le due sono i colori,</l>
<l>com'è verde, vermiglio, azzuro e nero;</l>
<l>ond'essi non poneano in alcun scudo</l>
<l>metal sopra metal, né mai colore</l>
<l>sopra color, ma vi poneano sempre</l>
<l>e gli uni e gli altri mescolati insieme:</l>
<l>tal che se 'l campo era d'argento o d'oro</l>
<l>v'andava il color sopra, e se 'l colore</l>
<l>teneva il campo, era il metal sovr'esso.</l>
<l>Or perché fino al tempo de i Troiani</l>
<l>la fraude e la violenza eran discordi,</l>
<l>che Ulisse amava l'una, e l'altra Achille,</l>
<l>dicendo ognun di lor che la sua parte</l>
<l>riportava la gloria de le guerre;</l>
<l>e però quei che han di metallo il campo</l>
<l>tengono in maggior pregio la violenza,</l>
<l>e chi l'han di colore aman gli inganni.</l>
<l>Dunque se 'l scudo vostro ha il campo d'oro,</l>
<l>che fa parer che la vïolenza amiate,</l>
<l>come non è contrario a quel de l'altro,</l>
<l>che è di colore, onde la fraude appreggia?</l>
<l>Né vuo' dir poi che l'aquila e la biscia</l>
<l>e gli altri ch'hanno articulo di donna,</l>
<l>se in sua natura son, son de i vïolenti,</l>
<l>come anco son tutte le cose schiette</l>
<l>e che hanno il proprio lor color nativo;</l>
<l>e le contrarie lor son da l'inganno,</l>
<l>che è più possente assai che altri non pensa;</l>
<l>né ancor dirò che se fian molte liste</l>
<l>di metallo e color pari ed equali</l>
<l>che la prima di lor, ch'è in sommo al scudo</l>
<l>o da la destra man, dimostra il campo,</l>
<l>e l'altra mostra quel che vi sta sopra:</l>
<l>perciò che se la prima lista è d'oro</l>
<l>il campo sarà d'oro, e s'ella fia</l>
<l>poi di colore, il campo arà il colore.</l>
<l>Ma qui voglio lasciar molte altre cose</l>
<l>che io vi potrei narrar circa le imprese,</l>
<l>ché queste fian bastanti a dimostrarvi</l>
<l>la vostra insegna esser contraria a quella</l>
<l>di Rodorico, e di contraria parte.</l>
<l>Così parlò Boardo, e ritornossi</l>
<l>fra la sua gente al deputato luoco.</l>
<l>Vitige poscia andò per tutto 'l campo</l>
<l>guardando e distinguendo i soi soldati;</l>
<l>poi s'affermò sopra il suo buon destriero</l>
<l>e cominciò parlarli in questa forma:</l>
<l>Udite il parer mio, signori e duchi,</l>
<l>e voi, disposti cavalieri e fanti</l>
<l>che siete ragunati in questo piano</l>
<l>per voler ubidir ciò ch'io comandi.</l>
<l>Come spunte doman la bella aurora,</l>
<l>si partiremo quinci, e driziaremo</l>
<l>il camin nostro a la città di Roma,</l>
<l>per cacciar quindi quelli orribil cani</l>
<l>che con le fiere man portan la morte:</l>
<l>la qual penso però che aran portata</l>
<l>con la loro arroganza a se medesmi;</l>
<l>perché, percossi da le nostre spade</l>
<l>o se ne fuggiran dentr'a le navi</l>
<l>o feriti morran ne i loro alberghi:</l>
<l>onde poi qualcun altro arà paura</l>
<l>di muover guerra a i valorosi Gotti.</l>
<l>Vedrò pur, s'io v'aggiungo, se l'altiero</l>
<l>lor Belisario caccierami in dietro,</l>
<l>over s'io gli torrò l'antica Roma</l>
<l>ch'ei m'ha rubbata con inganni e fraude;</l>
<l>e gli farò provar se la mia mano</l>
<l>sa portar asta e sa ferir di spada,</l>
<l>ch'io spero porlo morto in su la terra</l>
<l>con molti e molti suoi compagni intorno.</l>
<l>Così m'aiuti Dio, così mi faccia</l>
<l>degno fra voi di sacrificio e tempio,</l>
<l>come sarà questa presente guerra</l>
<l>ruina estrema a la città di Roma.</l>
<l>Vitige disse questo, e poi si tacque;</l>
<l>ma tutto il stuolo con diversi gridi</l>
<l>confirmaro il parlar del lor signore,</l>
<l>e quindi se n'andaro a i loro alberghi.</l>
<l>Poi come apparve la vermiglia aurora</l>
<l>con le palme di rose e co i piè d'oro,</l>
<l>entrò in camin quell'adunata gente</l>
<l>con gran furore e con minaccie e cridi:</l>
<l>ed era tanta insieme, che sott'essa</l>
<l>facea tremare e sospirar la terra;</l>
<l>e come suole ombrosa e folta selva</l>
<l>di faggi e d'olmi o di robuste quercie,</l>
<l>quando l'autumno vuol dar luogo al verno,</l>
<l>coprir di frondi tutto quanto 'l suolo,</l>
<l>tal che non può vedersi erba né terra;</l>
<l>o come sassi e cogoletti e giare</l>
<l>ne i bassi liti ove si fonde l'Agno</l>
<l>o dove spande l'Astigo e 'l Mugnone</l>
<l>veggonsi folti insieme in sul terreno;</l>
<l>così eran spessi quelli armati Gotti</l>
<l>che givan sopra il spazïoso litto</l>
<l>che frena il mar tra Rimino ed Ancona,</l>
<l>e non cedean di numero a le arene.</l>
<l>L'angel Palladio alor dal ciel discese,</l>
<l>e se ne venne a Belisario il grande</l>
<l>che facea racconciar le fosse e i muri</l>
<l>de la onorata sua città di Roma;</l>
<l>e sotto l'apparenza di Bessano,</l>
<l>ch'era stato da lui mandato a Narni</l>
<l>a speculare i moti de i nimici,</l>
<l>disse al gran capitanio este parole:</l>
<l>Signor, voi fate ricavar le fosse</l>
<l>e racconciar le conquassate mura</l>
<l>di quest'alma città ch'a voi s'è resa:</l>
<l>fatel pur ben, perché vi fia bisogno;</l>
<l>che 'l re de' Gotti è già fuor di Ravenna,</l>
<l>e vien con tanta gente a ritrovarvi</l>
<l>che cuopre Italia di cavalli e d'arme:</l>
<l>onde non credo mai che voi possiate</l>
<l>starli al contrasto con sì poca gente.</l>
<l>però non vi sia grave il dare orecchie</l>
<l>al mio consiglio in quest'alto bisogno,</l>
<l>perché colui che va senza consiglio</l>
<l>ancor che corra s'affatica indarno.</l>
<l>Penso che sarà ben mandare a tòrre</l>
<l>nuovi soldati dal signor del mondo,</l>
<l>ed anche armare il gran popol di Roma,</l>
<l>acciò che voi possiate a loro opporvi.</l>
<l>Così gli disse il messaggier del cielo,</l>
<l>e poi subitamente indi spario;</l>
<l>onde il gran Belisario entrò in pensiero</l>
<l>per le parole sue grave e profondo:</l>
<l>e chiamar fece a corte ogni barone,</l>
<l>i quai si ragunor con gran prestezza;</l>
<l>ed egli, come ragunati foro,</l>
<l>aperse la sua bucca in tai parole:</l>
<l>Signori e cavalier, che in questo luoco</l>
<l>siete ridotti per la mia richiesta,</l>
<l>or è venuto il tempo da mostrarsi</l>
<l>di ingegno e forza e d'animo gagliardi;</l>
<l>che 'l re de i Gotti viene ad assalirci</l>
<l>con infinito numero di gente,</l>
<l>onde dubito assai che sarem pochi</l>
<l>contra la forza di cotante mani.</l>
<l>Però fia ben che 'l buon Peranio vada</l>
<l>a dimandare al correttor del mondo</l>
<l>che mandar voglia ancor venti coorti</l>
<l>appresso a queste che condote avemo:</l>
<l>le quai se ben son valorose e forti,</l>
<l>pur troppo pochi son contra cotanti,</l>
<l>che fian sei volte più che non son questi.</l>
<l>Appresso credo ancor che sarà buono</l>
<l>ch'armar facciamo il gran popol di Roma,</l>
<l>che deve ancor tener, sì come io penso,</l>
<l>qualch'ombra de l'antica sua virtute</l>
<l>che vinse e dominò tutta la terra:</l>
<l>se ben i Gotti gli han spogliati d'arme</l>
<l>tanti e tanti anni sol per invilirli;</l>
<l>onde potrem con quei novelli aiuti</l>
<l>stare al contrasto di sì fiera gente</l>
<l>e tòr da le lor man l'Italia afflitta.</l>
<l>Così diss'egli, e poi scrisse una carta</l>
<l>di propria mano a l'alto suo signore,</l>
<l>la qual dicea queste parole tali:</l>
<l>O sacrosanto imperator del mondo,</l>
<l>noi siam venuti ne l'Esperia antica</l>
<l>come ci comandaste, ed abbiam preso</l>
<l>il bel Brandizio ne la prima giunta;</l>
<l>d'indi prendemmo Napoli per forza,</l>
<l>e dopo quello la città di Roma</l>
<l>con altre terre molte a noi s'è resa:</l>
<l>onde bisogno ci è tenervi dentro</l>
<l>assai soldati per presidio loro;</l>
<l>e per questa cagion la nostra gente</l>
<l>s'è sminuita, ed è rimasa poca.</l>
<l>Or intendendo come il re de' Gotti</l>
<l>vien con dugento millia eletti fanti</l>
<l>e trenta millia cavalieri armati</l>
<l>a ritrovarci a Roma, ove noi semo,</l>
<l>dubito assai di qualche alto disconzo;</l>
<l>ed io per me con questa poca gente</l>
<l>non ardirei di contrapormi a tanti</l>
<l>e star fuor de la terra a la campagna,</l>
<l>ché saria la ruina de l'impresa.</l>
<l>E però pregherò la vostra altezza</l>
<l>che non ci manchi di novel soccorso,</l>
<l>tal che possiam tener questa cittade:</l>
<l>che se per caso ella ci fosse tolta,</l>
<l>voi perdereste poi l'Italia tutta;</l>
<l>onde oltre il danno de le nostre morti</l>
<l>a voi ne seguiria vergogna eterna,</l>
<l>e crederebbe l'onorata Roma,</l>
<l>che con tanta prontezza a voi s'è resa,</l>
<l>che ci aveste mandati in queste parti</l>
<l>per esser causa de la sua ruina.</l>
<l>Pensate ancor ch'una città sì grande,</l>
<l>che tien di spazio quasi venti miglia</l>
<l>e trentaquattro porte ha da guardare,</l>
<l>vuole a difesa sua molte persone:</l>
<l>però bisogna che mandiate ancora</l>
<l>due legïon maggiori in nostro aiuto,</l>
<l>ché mal potrò difendermi senz'esse;</l>
<l>ma spero ben con queste uscire al campo</l>
<l>e riportarne la vittoria meco.</l>
<l>Com'ebbe scritta Belisario il grande</l>
<l>questa sua lettra, subito serolla</l>
<l>con cera verde, e vi prontò il sigillo;</l>
<l>poi la diede a Peranio, e così disse:</l>
<l>Peranio mio, vorrei ch'andaste in posta</l>
<l>fino a Brandizio, e poi passaste il mare</l>
<l>sopra un navilio, e giunto entr'a Durazzo</l>
<l>porgeste in man del correttor del mondo</l>
<l>quest'epistola mia che ora gli scrivo;</l>
<l>e lo pregaste che mi mandi quella</l>
<l>gente ch'io gli dimando in nostro aiuto,</l>
<l>ch'io mi difenderò fin ch'ella guinga.</l>
<l>Peranio, come udì tale ambasciata,</l>
<l>prese la carta, e subito partissi,</l>
<l>ponendosi in camin verso Durazzo.</l>
<l>Il capitanio poi fece chiamare</l>
<l>Amulio, ch'era consule quell'anno,</l>
<l>insieme con Latin, ch'era pretore:</l>
<l>i quali andaro a lui senza tardanza;</l>
<l>ed ei sentendo la venuta loro</l>
<l>gli venne contra, e poi seder gli fece,</l>
<l>e cominciò parlarli in questa forma:</l>
<l>Signori illustri, e posti al bel governo</l>
<l>di questa eccellentissima cittade</l>
<l>che un tempo dominò tutta la terra,</l>
<l>abbiamo inteso che 'l signor de i Gotti</l>
<l>si dee tosto partir fuor di Ravenna</l>
<l>per venir col suo campo a ritrovarci</l>
<l>e farci, se potrà, vergogna e danno;</l>
<l>onde conoscend'io quanto sia buono</l>
<l>ne i gran negozi aver le menti audaci</l>
<l>ma star con l'opre timide e sicure,</l>
<l>v'ho mandati a chiamar per dirvi questo</l>
<l>e per pregarvi che facciate armare</l>
<l>tutto il gran popol de la terra vostra,</l>
<l>ed in centurie il dividiate e squadre</l>
<l>di cui si faccian legïoni elette,</l>
<l>come fu sempre la romana usanza;</l>
<l>ch'io le vuo' fare ammaestrar per tempo</l>
<l>ne gli essercizi ed arti de la guerra:</l>
<l>ne quai mi penso certo che sian radi,</l>
<l>poi che tant'anni fur spogliati d'arme;</l>
<l>ed io, se m'occorresse aver bisogno</l>
<l>di gente, vuo' poter di lor valermi,</l>
<l>e così sveglierò la lor virtute:</l>
<l>perché senza virtute in questa vita</l>
<l>non si può aver diletto che sia fermo</l>
<l>e no vi salverà da questi cani</l>
<l>che cercan sopra voi sfogar la rabbia.</l>
<l>Così gli disse Belisario il grande,</l>
<l>e 'l buon Amulio a lui così rispose:</l>
<l>Illustre capitan pien di valore,</l>
<l>pensate pur ciò che vi fa bisogno</l>
<l>a questa grande e perigliosa guerra,</l>
<l>ché sempre sarem pronti ad ubidirvi</l>
<l>ed a spender per voi la robba e 'l sangue.</l>
<l>La città nostra è populosa tanto,</l>
<l>che in dui superbi amfiteatri e grandi,</l>
<l>in dui famosi circi, in tre teatri</l>
<l>che avemo, il popol vi capisce appena:</l>
<l>ella ha sette bei ponti e sette colli</l>
<l>ed otto campi grandi, undeci fori</l>
<l>e trentasette spacïose logge,</l>
<l>quattordeci acqueduti, undeci terme</l>
<l>e vintinove biblioteche e cinque</l>
<l>grandi obelisci e trentasei grandi archi</l>
<l>tutti di marmo e due colonne a chioccia,</l>
<l>e basiliche dieci e dui colossi,</l>
<l>dui campidogli e dui macelli e cinque</l>
<l>naumachie e mille e novecento bagni</l>
<l>e quattrocento e ventiquattro chiese</l>
<l>e quarantasei millia e settecento</l>
<l>insule intiere di abitabil case.</l>
<l>Appresso ancora pon vedersi in essa</l>
<l>quarantacinque lupanari e mille</l>
<l>e trecento e ciquanta ameni laghi</l>
<l>e dugento e cinquanta almi pistrini;</l>
<l>e tien co i borghi e co i pretorii castri,</l>
<l>misurando le vie per le contrade,</l>
<l>più di settanta miglia di lunghezza;</l>
<l>sì che, signor, pensar potete quinci</l>
<l>la grande ampiezza de la nostra gente:</l>
<l>la qual sarebb'ancor d'alto valore,</l>
<l>se i Gotti non ci avessin tolte l'arme</l>
<l>tanti e tant'anni sol per invilirci;</l>
<l>e però noi faremo in questo modo:</l>
<l>per ogni regïon de la cittade,</l>
<l>che quattordeci son, porremo un capo,</l>
<l>e tutti poi verran con la lor gente</l>
<l>armata ad ubidir la vostra altezza;</l>
<l>e voi gli assegnerete quei maestri</l>
<l>che gli faranno essercitar ne l'arme</l>
<l>secondo i vostri altissimi dissegni.</l>
<l>Questo gli disse Amulio, e 'l capitano</l>
<l>gli rese grazie, e fecelo andar tosto</l>
<l>a dar principio a quel negozio grande.</l>
</lg>
<trailer>FINE DEL DECIMO LIBRO</trailer>
</div1>
<div1 type="libro">
<head>IL LIBRO UNDECIMO</head>
<head>DE LA ITALIA LIBERATA DA GOTTHI DEL TRISSNO</head>
<argument><p>L'Undecimo ha il partir di Corsamonte.</p></argument>
<lg type="non-definito">
<l>La bella principessa di Tarento,</l>
<l>ch'er'ita in compagnia del buon Terpandro</l>
<l>ne l'ampia sua città per starsi quivi</l>
<l>e per quivi aspettar l'estrema scelta</l>
<l>di chi dovea pigliar per suo marito;</l>
<l>com'ella da Brandizio si divise</l>
<l>incominciò pensar circa il gran stuolo</l>
<l>ch'avea veduto in quel munito vallo,</l>
<l>che certo le parea cosa miranda:</l>
<l>ma sopra tutti il capitanio eccelso</l>
<l>lodava seco, e 'l suo parlar divino.</l>
<l>poi discorrendo gli ottimi guerrieri</l>
<l>de l'onorata Compagnia del Sole</l>
<l>che eletti fur da Belisario il grande</l>
<l>al matrimonio suo, per scegliern'uno,</l>
<l>mirabilmente il forte Corsamonte</l>
<l>gli era piacciuto, e gli avea mosso il cuore;</l>
<l>onde pensando intorno a quel barone</l>
<l>pregava spesso Iddio che lo facesse</l>
<l>far qualche pruova, perché avesse causa</l>
<l>giusta di elegger lui per suo consorte.</l>
<l>E mentre stava in questi almi pensieri,</l>
<l>quasi indivina de la sua ventura</l>
<l>fece una sopravesta di sua mano</l>
<l>tutta coperta di ricami eletti,</l>
<l>ov'era Corsamonte che ferìa</l>
<l>il fier Tebaldo e lo mandava a morte.</l>
<l>Or sendo tutta a quel lavoro intenta,</l>
<l>che generava in lei maggiore amore,</l>
<l>venne fuor di Partenope un barone</l>
<l>ch'avea nome Falerno, ed era stato</l>
<l>gran tempo ne la corte di suo padre,</l>
<l>onde caro l'avea come fratello;</l>
<l>costui le raccontò tutto 'l successo</l>
<l>di Napoli, e com'era andato a sacco,</l>
<l>e come l'onorato Corsamonte</l>
<l>saltò giù de le mura entr'a la terra</l>
<l>e sol s'oppose a tutti quanti e' Gotti:</l>
<l>che pareva un leon ch'in una mandra</l>
<l>entra di notte, e fa tremar gli armenti.</l>
<l>Poi le narrò com'egli al primo colpo</l>
<l>fece cadere il fier Tebaldo in terra</l>
<l>e morto lo lasciò disteso al piano;</l>
<l>e disse come prese il gran castello</l>
<l>ov'era la ricchezza di Tebaldo</l>
<l>e l'onesta Cillenia sua figliuola,</l>
<l>che è il più bel viso che si truovi al mondo.</l>
<l>Mentre la giovinetta udia le belle</l>
<l>pruove narrar del suo novello amante,</l>
<l>si cangiò molte volte di colore</l>
<l>e trasse fuor del petto alti suspiri</l>
<l>che da lei solamente erano intesi;</l>
<l>poi talor dimandava al buon Falerno</l>
<l>del divin Belisario e di Aquilino,</l>
<l>del buon Traiano e del cortese Achille;</l>
<l>ma pur tornava spesso a Corsamonte,</l>
<l>interrogandol ben di parte in parte</l>
<l>de l'armi, del cavallo e del cimiero</l>
<l>ch'avea quel dì nel periglioso assalto;</l>
<l>e dimandava ancor con molto affetto</l>
<l>di che ferita egli amazzò Tebaldo</l>
<l>ed a che modo entrò ne la gran rocca</l>
<l>e come si portò con quelle donne,</l>
<l>e se Cillenia gli toccò per sorte:</l>
<l>né d'altro che di lui curava udire</l>
<l>a cui supplì Falerno ovunque seppe:</l>
<l>ma com'ei poscia fu partito quindi,</l>
<l>ella tornò soletta al suo lavoro</l>
<l>ch'era condotto omai vicino al fine;</l>
<l>e dopo certi suspiretti ardenti</l>
<l>si rallegrò fra sé del suo pensiero,</l>
<l>che divinato avea sì caro effetto</l>
<l>di Corsamonte, che Tebaldo uccise:</l>
<l>onde poi ragunò dentr'al suo cuore</l>
<l>con se medesma, e suspirando disse:</l>
<l>Elpidia, sarà ben che 'l tuo ricamo</l>
<l>si doni a quel signor per cui s'è fatto,</l>
<l>egli è pur stato quel che di sua mano</l>
<l>fece la gran vendetta di tuo padre,</l>
<l>che tu bramavi e disïavi tanto.</l>
<l>Appresso ancor fia ben che tu procuri</l>
<l>d'aver questo signor per tuo marito,</l>
<l>che è il più bello, il più forte e 'l più valente</l>
<l>che si trovasse mai sopra la terra;</l>
<l>e tu non puoi di questo esser ripresa,</l>
<l>ché nessun sa ch'amor ti spinga a farlo,</l>
<l>ma crederà ciascun che tu sii mossa</l>
<l>da mente grata e da pietà paterna:</l>
<l>chiedilo adunque a Belisario il grande,</l>
<l>che non tel negherà per tuo consorte.</l>
<l>Così la bella Elpidia fra se stessa</l>
<l>parlava, e discorrea dentr'al suo cuore;</l>
<l>onde com'ebbe poi fornita l'opra</l>
<l>chiamò Favenzo, il qual Favenzo er'uno</l>
<l>de i quattro cavalier che andor con essa</l>
<l>a trovar Belisario entr'al gran vallo.</l>
<l>Questi era il primo gentiluom che avesse</l>
<l>Tarento, e fu cognato di Galeso,</l>
<l>ch'avea per moglie Ardelia sua sorella,</l>
<l>d'anni maturo e di prudenzia pieno:</l>
<l>tal che l'amava e l'onorava molto,</l>
<l>e riposava assai sopra il suo senno.</l>
<l>Costui fu quel che già le diè il consiglio</l>
<l>d'andare a Belisario, e di riporre</l>
<l>se stessa e tutto 'l stato in man di quello.</l>
<l>Come adunque Favenzo a lei fu giunto</l>
<l>seder lo fece, e poi così gli disse:</l>
<l>Io penso, cavalier prudente e saggio,</l>
<l>ch'aver debbiate intieramente udita
èla meritevol morte di Tebaldo</l>
<l>per man de l'onorato Corsamonte,</l>
<l>di che non ebbi mai miglior novella</l>
<l>né che tanto aggradisse a la mia mente;</l>
<l>e però non vorei parere ingrata,</l>
<l>perché si dee la ricevuta grazia</l>
<l>chiuder nel cuore, e dimostrar ne l'opre.</l>
<l>Onde per mandar fuor qualche signale</l>
<l>de l'obligo ch'io tengo a quel barone</l>
<l>vorrei donarli un vestimento d'oro</l>
<l>che tutto è carco di ricami eletti,</l>
<l>con grosse perle e prezïose gemme</l>
<l>che di mia propria man furon distinte;</l>
<l>e manderolli a far questo mio dono,</l>
<l>ed offerirli appresso ogni altra cosa</l>
<l>che noi tenemo in quest'almo paese.</l>
<l>Così parlò la giovinetta onesta,</l>
<l>ed egli a lei rispose in tal maniera:</l>
<l>Signora mia gentil, che per l'etade</l>
<l>e per l'immenso amor vi vuo' dir figlia,</l>
<l>io lodo molto il bel vostro pensiero:</l>
<l>perché la mente grata de le genti</l>
<l>suol esser causa de i gentili effetti</l>
<l>che fanno spesso i generosi spirti,</l>
<l>ch'ella è stimulo e spron de la virtute.</l>
<l>Mandate adunque l'onorato dono</l>
<l>senz'alcuna tardanza a quel signore,</l>
<l>che sarà segno d'animo cortese</l>
<l>e ch'ami la memoria di suo padre:</l>
<l>ma, se faceste ancora il mio consiglio,</l>
<l>di cui non sarà mai cosa migliore,</l>
<l>voi mandareste a Belisario il grande</l>
<l>e gli fareste dimandar di grazia</l>
<l>d'elegger quel signor per vostro sposo,</l>
<l>che non credo giamai che ve lo nieghi.</l>
<l>E penso ancor che 'l Re del cielo incline</l>
<l>a questo onesto matrimonio santo,</l>
<l>avendo posto inanzi a quel barone</l>
<l>il scelerato corpo di Tebaldo;</l>
<l>onde l'uccise, e fece la vendetta</l>
<l>del vostro caro e sventurato padre,</l>
<l>quanto degna sarà questa cittade,</l>
<l>figliuola mia, quanto lodata ancora</l>
<l>sarete voi da tutto quanto 'l mondo</l>
<l>se seguiran queste mirabil nozze:</l>
<l>ch'ognun vi stimerà d'animo grande</l>
<l>e d'intelletto e di giudizio eccelso.</l>
<l>Voi poi vi troverete esser consorte</l>
<l>del miglior cavalier che sia nel mondo,</l>
<l>e che di nobiltà, bellezza e grado</l>
<l>trapassa ogni baron di quella corte:</l>
<l>e tanto più devete esser disposta</l>
<l>a far sì degne e glorïose nozze,</l>
<l>quanto ch'ei dimostrò quel dì nel campo</l>
<l>d'amarvi e quasi d'adorarvi in terra.</l>
<l>Dunque essequite il bel nostro consiglio,</l>
<l>e pregate il Signor de l'universo</l>
<l>che gli voglia largir cortese effetto:</l>
<l>ch'io m'offerisco esser colui che porti</l>
<l>la sopravesta d'oro a Corsamonte,</l>
<l>e che faccia per voi quella richiesta</l>
<l>al vicimperator de l'occidente.</l>
<l>La bella donna con piacere immenso</l>
<l>udì il parlar del cavallier saputo,</l>
<l>onde piangeva e sospirava insieme</l>
<l>per la dolcezza di sì bel consiglio,</l>
<l>ch'era concorde a quel de la sua mente</l>
<l>che per vergogna gli teneva occulto;</l>
<l>però le labbra in tai parole aperse:</l>
<l>Diletto padre mio, che per mio padre</l>
<l>vi tengo e vi terrò mentre ch'io viva;</l>
<l>io son contenta far quel che voi dite,</l>
<l>perché il parlar de gli uomini prudenti</l>
<l>deve esser legge a i giovenili affetti.</l>
<l>Andate adunque a far ciò che vi pare,</l>
<l>ché d'ogni appuntamento che farete</l>
<l>non solamente resterò contenta,</l>
<l>ma loderollo, e lo terrò per buono.</l>
<l>Udito questo, il cavaliero accorto</l>
<l>prese da lei la sopravesta d'oro;</l>
<l>poi la mattina nel spuntar de l'alba</l>
<l>si pose in via con dieci suoi famigli,</l>
<l>e prima s'avviò verso Canosa,</l>
<l>d'indi poi cavalcando otto giornate</l>
<l>si fé vicino a la città di Roma,</l>
<l>ed intrò in essa nel fuggir del giorno.</l>
<l>Quivi alloggiò la sera ad uno albergo</l>
<l>ch'era poco lontan da la Ritonda;</l>
<l>e la mattina, come il sole apparve,</l>
<l>si levò su da l'ozïoso letto</l>
<l>et andò prima al gran duca di Scitia,</l>
<l>e lo trovò nel suo ducale albergo</l>
<l>tutto vestito per andare a corte:</l>
<l>ma come vide il cavalier pregiato,</l>
<l>quasi presago di sì rara nuova,</l>
<l>con volto allegro se gli fece incontra;</l>
<l>onde Favenzo a lui così propose:</l>
<l>Valososo, leggiadro, alto signore</l>
<l>gloria ed onor de i cavalier del mondo,</l>
<l>la bella principessa di Tarento</l>
<l>mi manda a visitarvi, e m'ha commesso</l>
<l>ch'io vi basci le mani, e ch'io vi dica</l>
<l>che avendo inteso che di vostra mano</l>
<l>in Napoli occideste il fier Tebaldo</l>
<l>e feste la vendetta di suo padre,</l>
<l>di che non ebbe mai cosa più grata,</l>
<l>vuol di tal cosa avervi obligo eterno;</l>
<l>e per signal de i suoi pensier divoti</l>
<l>vi manda questa sopravesta d'oro</l>
<l>ch'è tutta carca di ricami eletti</l>
<l>che di sua propria man furon distinti:</l>
<l>e priega che vi piaccia di portarla</l>
<l>per amor suo ne l'onorate imprese;</l>
<l>e se 'l gran Belisario le conciede</l>
<l>grazia, d'elegger voi per suo marito,</l>
<l>il che vogl'ire a dimandarli or ora,</l>
<l>faravvi anco un presente di se stessa:</l>
<l>perché colei che se medesma dona</l>
<l>non può cosa donar ch'abbia più cara.</l>
<l>Come udì questo, Corsamonte ardito</l>
<l>divenne in volto di color di fiamma,</l>
<l>e tal diletto gli ingombrava il cuore</l>
<l>che non potea formar parola alcuna;</l>
<l>ma pur disse a la fin: L'eterno Iddio</l>
<l>pienamente per me grazie le renda</l>
<l>di così degno e prezïoso dono:</l>
<l>ché nol posso far io, né tutte insieme</l>
<l>le Scitie che si stan circa l'Imavo.</l>
<l>Ben quella divinissima proferta</l>
<l>di eleggermi, se può, per suo consorte</l>
<l>voglio accettar, ch'Amor mi stringe a farlo;</l>
<l>e parimente a lei mi dono anch'io,</l>
<l>se ben non sono a sua grandezza equale.</l>
<l>Poi porterò la sopravesta d'oro</l>
<l>e l'alta insegna sua ch'ella mi manda</l>
<l>senza cangiarla mai mentre ch'io viva;</l>
<l>andate adunque a Belisario il grande</l>
<l>a dimandar la grazia che voi dite,</l>
<l>che non posso pensar che ve la nieghi:</l>
<l>et io di ciò sarò tanto contento,</l>
<l>quanto s'io fosse imperador del mondo.</l>
<l>Da poi ritornerete al nostro albergo,</l>
<l>ch'io voglio al tutto che alloggiate meco</l>
<l>fin che vi piaccia dimorarvi in Roma.</l>
<l>Com'ebbe detto questo, prese in mano</l>
<l>la ricca sopravesta, e la distese</l>
<l>sopra una bella e spazïosa mensa;</l>
<l>e risguardolla ben di parte in parte</l>
<l>lodando or questa ben nutrita perla,</l>
<l>or quel grosso rubino, or quel diamante:</l>
<l>ma più lodava l'artificio e 'l senno</l>
<l>de la divina man che le distinse.</l>
<l>Dipoi veggendo se dipinto quivi</l>
<l>ch'uccideva con l'asta il fier Tebaldo,</l>
<l>avea dentr'al suo cuor piacere immenso,</l>
<l>tanto che d'indi non sapea partirsi.</l>
<l>In questo tempo giunse il buon Favenzo</l>
<l>avanti a Belisario, che si stava</l>
<l>nel gran palazzo co i baroni intorno</l>
<l>e disponea le guardie de la terra:</l>
<l>venuto adunque a lui, con gesto umile</l>
<l>gli fece riverenza, e poi gli disse:</l>
<l>Illustre capitan luce del mondo,</l>
<l>la giovinetta Elpidia, che mandaste</l>
<l>con la famiglia sua dentr'a Tarento</l>
<l>per starsi quivi ad aspettar la scelta</l>
<l>di chi devea pigliar per suo marito,</l>
<l>mi manda a riverir la vostra altezza,</l>
<l>e dire a quella ancor che avendo inteso</l>
<l>che Corsamonte uccise il fier Tebaldo</l>
<l>e fece la vendetta di suo padre,</l>
<l>di che non ebbe mai cosa più cara,</l>
<l>elegger lo vorria per suo consorte</l>
<l>e dimostrarsi a lui cortese e grata,</l>
<l>ché tutto 'l popol suo di ciò la priega</l>
<l>e gli amici la essortano e i propinqui.</l>
<l>Onde m'ha spinto ananti i vostri piedi</l>
<l>a dimandarvi questa grazia onesta,</l>
<l>sperando che le debbia esser concessa,</l>
<l>essendo egli un de gli onorati duci</l>
<l>che son ne l'alta Compagnia del Sole</l>
<l>eletta già da voi per questo effetto:</l>
<l>ed ha poi fatta in Napoli tal pruova,</l>
<l>come ognun sa, contra i feroci Gotti,</l>
<l>che non si potrà dir che non la merti;</l>
<l>e tanto più che la città di Roma,</l>
<l>che fu prefisso tempo al dichiarirlo,</l>
<l>si truova or presa ne le vostre mani.</l>
<l>Però, caro signor, non le negate</l>
<l>questa onesta dimanda, e giusti prieghi.</l>
<l>Così diss'egli, e Belisario il grande</l>
<l>già li assentia con gli occhi e con la fronte,</l>
<l>quando il fiero Acquilin, che se n'accorse,</l>
<l>incominciò parlare in questa forma:</l>
<l>Eccelso capitan pien di valore</l>
<l>che siete un forte di giustizia e fede,</l>
<l>s'io pongo mente a le parole prime</l>
<l>che fur dette da voi dentr'al gran vallo</l>
<l>circa il trovar marito a questa donna,</l>
<l>non veggio come possano aver luogo</l>
<l>se la concederete a Corsamonte</l>
<l>prima che i Gotti sian venuti a Roma.</l>
<l>Voi pur scelgeste fuor di tutto 'l campo</l>
<l>la nostra bella Compagnia del Sole:</l>
<l>a cui diceste apertamente alora</l>
<l>che qual poscia di noi maggior prodezze</l>
<l>dimostrerà contra i feroci Gotti</l>
<l>eletto fia da lei per suo consorte.</l>
<l>Ma come si potrà mostrar valore</l>
<l>contra questa tal gente, s'ella ancora</l>
<l>non verrà contra noi con l'arme in mano?</l>
<l>Però ponete indugio a l'alta eletta</l>
<l>fin che i nemici vengano a trovarci,</l>
<l>che sono in strada, ed han passate l'Alpe:</l>
<l>Alor ciascun dimostrerà il su' ardire</l>
<l>e la sua forza, e con le mani ardenti</l>
<l>spargerà tanto sangue in su l'arena,</l>
<l>che sarà noto a tutto quanto 'l stuolo</l>
<l>chi fia più degno di sì nobil donna.</l>
<l>Ma se dicesse alcun che Corsamonte</l>
<l>fece gran prove in Napoli, e che uccise</l>
<l>con le sue proprie mani il fier Tebaldo</l>
<l>facendo la vendetta di Galeso,</l>
<l>e che per questo è da preporlo a tutti;</l>
<l>rispondo lui che è ver che quel barone</l>
<l>non è privo di ardire e di fortezza,</l>
<l>ma non però mi sopravanza tanto</l>
<l>che mi facesse ritirare un passo.</l>
<l>Ei non ha più di me le man di fuoco</l>
<l>né il cuor di ferro, anzi noi siamo equali</l>
<l>di nobiltà, di grado e di fortezza:</l>
<l>né differenti siam molto di etade,</l>
<l>ch'egli ha venticinqu'anni, ed io n'ho trenta;</l>
<l>e però sempre il correttor del mondo</l>
<l>fece la nostra Compagnia del Sole</l>
<l>sedere ad una tavola ritonda,</l>
<l>ove ciascuno è l'ultimo e 'l primiero,</l>
<l>sol per mostrar la equalità di tutti.</l>
<l>Poi nel pigliar di Napoli non credo</l>
<l>d'aver fatto di lui prova minore:</l>
<l>che 'l primo fui ch'entrai dentr'a la terra</l>
<l>per l'oscuro silenzio de la notte</l>
<l>e passai l'acquedutto, e quindi uscito</l>
<l>in mezzo la città, con le mie mani</l>
<l>uccisi Arnesto e molti altri compagni</l>
<l>che stavano a la guardia de le mura;</l>
<l>ed io fui quel che fei sonar la tromba</l>
<l>e diedi il primo segno a quei di fuori</l>
<l>onde ciascun da poi sen venne dentro</l>
<l>chi con le scale e chi per quella porta</l>
<l>che fu da noi primieramente aperta.</l>
<l>E se gli è alcun che Corsamonte ammiri</l>
<l>perché saltò dal muro entr'a la terra,</l>
<l>pensi ancor fra se stesso che quel salto</l>
<l>lo fé parer di me forse più folle,</l>
<l>ma non più ardito, e che s'io non apriva</l>
<l>la porta con prestezza a l'altra gente</l>
<l>che Corsamonte era condotto a morte:</l>
<l>ond'io fui quel che gli salvò la vita,</l>
<l>che fu più che la morte di Tebaldo,</l>
<l>la qual per caso gli è caduta in mano,</l>
<l>e non per far vendetta di Galeso;</l>
<l>bench'io son stato la cagion primiera</l>
<l>di quella, perché intrai ne l'acquedutto</l>
<l>e presi la città facendo in essa</l>
<l>segno ch'io v'era, onde vo' dir ch'io feci</l>
<l>che Corsamonte in Napoli saltasse,</l>
<l>che occidesse Tebaldo e che prendesse</l>
<l>per viva forza l'onorata rocca:</l>
<l>perché la prima causa de i negozi</l>
<l>fa maggior opra che non fan l'estreme,</l>
<l>che senza quella non v'arebbon luoco.</l>
<l>Ma meglio è lasciar ir quel che s'è fatto,</l>
<l>essendo poco a par di quel che resta;</l>
<l>e come i Gotti sian venuti a Roma</l>
<l>provar contra costor le nostre forze,</l>
<l>é mai cessar fin che non sian sconfitti</l>
<l>over constretti a ritornarsi a dietro:</l>
<l>e quel che mostrerà maggior valore</l>
<l>eletto fia da lei per suo marito.</l>
<l>Mentre Acquilin parlava, e che i compagni</l>
<l>de l'alta Compagnia che porta il sole</l>
<l>fremendo confirmavano il suo dire,</l>
<l>vi sopragiunse Corsamonte altiero,</l>
<l>e con poca pazienza e gran disdegno</l>
<l>stette ad udir la renga di Acquilino;</l>
<l>ma come primamente ebbe fornito</l>
<l>il suo parlare, a lui rispose e disse:</l>
<l>O Re del ciel, poi ch'Acquilin s'oppone</l>
<l>sfacciatamente a tutti i miei desiri,</l>
<l>dammi ti priego tanta alta ventura</l>
<l>ch'io mi ritruovi un dì con l'armi in dosso</l>
<l>a patir queste diferenze seco:</l>
<l>ché si vedrà chi sia di noi più forte.</l>
<l>Ma per non lasciar lui senza risposta</l>
<l>dirò queste pochissime ragioni.</l>
<l>Se l'onorata Elpidia aver volesse</l>
<l>il superbo Acquilin per suo marito,</l>
<l>l'arebbe chiesto a Belisario il grande,</l>
<l>e non aria mandato a Corsamonte</l>
<l>quel cavalier col suo mirabil dono;</l>
<l>ma perch'ella è d'altissimo consiglio</l>
<l>e sa ch'ella può tòr chi più gli aggrada</l>
<l>per sposo, eletto m'ha per suo marito,</l>
<l>e mi dimanda al capitanio eccelso</l>
<l>per la sua cortesia, non che bisogni:</l>
<l>ché 'l matrimonio libero esser deve,</l>
<l>e bastali il consenso de le parti.</l>
<l>Quanto al dir poi che con ragione eletto</l>
<l>m'abbia, non vuo' commemorarlo adesso,</l>
<l>per ch'io nol poria far senza lodarmi:</l>
<l>ed io sempre cercai che le mie lodi</l>
<l>volassen per la bocca de le genti</l>
<l>e ne la lingua mia fossen sepolte;</l>
<l>ma dirò ben che questo nostro amico</l>
<l>non conosce se stesso, poi che spera</l>
<l>d'aver per moglie sua sì bella dama.</l>
<l>Pur si devria pensar che pare un corbo</l>
<l>nel suo colore, un cerbero ne gli occhi,</l>
<l>una furia infernal dentr'al suo petto:</l>
<l>tal che una donna non potrebbe amarlo.</l>
<l>Non vuo' poi replicar quel che alor feci</l>
<l>quando fu preso Napoli per forza,</l>
<l>perch'egli è noto a tutto quanto il stuolo;</l>
<l>ben io m'admiro ch'egli ardisca a dire</l>
<l>ch'ei fu cagion che 'l fier Tebaldo uccisi,</l>
<l>send'ei nascoso alor dentr'a quel bucco;</l>
<l>d'onde non uscia mai se 'l buon Traiano</l>
<l>nol trascinava fuor con una fune;</l>
<l>e poi costui s'attribuisce il tutto</l>
<l>sendo de i mille l'un di quei guerrieri</l>
<l>che Paucaro guidò ne l'ampio foro.</l>
<l>Io ben fui sol contra la gente Gotta</l>
<l>e mandai solo il gran Tebaldo a terra</l>
<l>e solo uccisi il scelerato Erode:</l>
<l>onde per questo son chiamato folle</l>
<l>dal mio saggio baron, ch'ha il cuor di cervo.</l>
<l>Ma lasciamo ora il ragionar da parte,</l>
<l>perché le cose d'importanza grande</l>
<l>si dén chiarir con arme, e non con ciance;</l>
<l>vestasi l'arme e monti sul destriero,</l>
<l>ch'i' andarò fuori ad aspettarlo al prato,</l>
<l>al prato di Neron vicino al Tebro:</l>
<l>quivi l'aspetterò fin a la notte,</l>
<l>quivi combatterem, fin che un di noi</l>
<l>rimarrà morto sopra l'erba, e l'altro</l>
<l>ritornerà vittorïoso in Roma.</l>
<l>Così parlò il baron, sì forte acceso</l>
<l>d'ira, che gli occhi suoi parean di fuoco.</l>
<l>Il feroce Acquilin da l'altra parte</l>
<l>tutt'era fiamma, e seco il fier Massenzo</l>
<l>e Mundello ed Olando e 'l bel Lucillo</l>
<l>eran parati per venire a l'arme;</l>
<l>quando il buon Paulo disse in questa forma:</l>
<l>Cari figliuoli miei, che cosa veggio?</l>
<l>Qual furia è intrata dentro a i vostri petti?</l>
<l>Che qui presente Belisario il grande</l>
<l>v'apparecchiate a por le mani a l'arme</l>
<l>senza aspettar la giusta sua sentenza?</l>
<l>Olando gli rispose: Almo barone</l>
<l>d'anni, di senno e di prudenzia carco,</l>
<l>la nostra Compagnia molto si lagna</l>
<l>d'esser privata del sperato onore</l>
<l>prima che mostri il suo valor tra i Gotti;</l>
<l>onde vi accerto che per nostra voglia</l>
<l>Elpidia non darassi a Corsamonte</l>
<l>fin che non siano i Gotti intorno a Roma.</l>
<l>Così diceva il generoso Olando:</l>
<l>ma Belisario, che vedea l'acerba</l>
<l>contesa de i baron de la sua corte,</l>
<l>stava molto suspeso entr'al suo petto,</l>
<l>perciò che gli spiacea vedere adversa</l>
<l>la Compagnia del Sole a Corsamonte,</l>
<l>onde volea cercar di satisfarla:</l>
<l>ché disiava assai che ogni barone</l>
<l>s'affaticasse in quella orribil guerra</l>
<l>per la speranza di sì bella moglie;</l>
<l>Da l'altra parte disïava ancora</l>
<l>che Corsamonte non restasse offeso;</l>
<l>ma non può l'omo in un medesmo tempo</l>
<l>mai satisfare a due contrarie parti.</l>
<l>Pur discorrendo intorno a questa cosa</l>
<l>al fin, li parve esser miglior partito</l>
<l>soprastare, e dare una sentenza</l>
<l>che pasca di speranza ogni guerriero,</l>
<l>onde le labbra in tai parole aperse:</l>
<l>Io veggio ben diletti miei fratelli,</l>
<l>che 'l forte Corsamonte ha tanti merti,</l>
<l>che se gli poria dar questa donzella,</l>
<l>massimamente poi ch'ella il dimanda.</l>
<l>Ma perché gli altri ancor potrebbon fare</l>
<l>prove condegne di sì nobil preda,</l>
<l>mi par di soprastare a la sentenza</l>
<l>per non levare alcun fuor di speranza;</l>
<l>e tu, gentil mio Corsamonte caro,</l>
<l>arai pazienza fin che i fieri Gotti</l>
<l>staranno a campo a la città di Roma;</l>
<l>che come noi gli abbiam cacciati quindi</l>
<l>terminerò chi fia colui che debbia</l>
<l>aver la bella Elpidia per consorte,</l>
<l>ch'alor fia 'l tempo commodo a tal cosa:</l>
<l>perciò che in mezzo de l'orribil guerre</l>
<l>non è ben fatto il far convitti e nozze.</l>
<l>Così parlò quel capitanio eccelso;</l>
<l>ma ben firmato avea dentr'al suo cuore</l>
<l>di dir secretamente a Corsamonte</l>
<l>che a lui si dava l'onorata sposa,</l>
<l>e poi pregarlo di tener celata</l>
<l>questa promessa sua, per non privare</l>
<l>gli altri baroni ancor di quella speme;</l>
<l>e così volea dire anco a Favenzo:</l>
<l>ma la fortuna al suo pensier s'oppose,</l>
<l>che spesso sturba ogni dissegno umano;</l>
<l>perciò che Corsamonte, avendo udite</l>
<l>quelle parole, disse entr'al suo cuore:</l>
<l>Il capitan vuol pur ch'i' abbia pazienza,</l>
<l>ma non la voglio aver, perch'ella è cibo</l>
<l>d'animi vili e di persone inerti;</l>
<l>e prima vuo' morir che mai lasciare</l>
<l>ad Acquilin quest'onorata donna.</l>
<l>E così detto dentr'a la sua mente,</l>
<l>avolse la sua vesta al braccio manco</l>
<l>e pose mano a l'affilato brando,</l>
<l>e ratto s'aventò verso Acquilino,</l>
<l>il quale anch'ei prese la spada in mano;</l>
<l>presela Bocco e presela Massenzo</l>
<l>e Mundello e Catullo e 'l bel Lucillo,</l>
<l>e tutti foro intorno a Corsamonte.</l>
<l>Ei nulla teme, ed or tira una punta</l>
<l>or un man dritto mena, or un riverso,</l>
<l>ora un fendente, e fa mirabil prova:</l>
<l>onde conviene ognun tirarsi a dietro;</l>
<l>e qual selvagio toro in su l'arena</l>
<l>circondato da i cani e da i bifolci,</l>
<l>ch'or questo or quel con le terribil corna</l>
<l>spaventa, e tosto in cerco si fa largo,</l>
<l>né si può ritener ch'ei non persegua</l>
<l>quel ch'a lui fé primieramente offesa;</l>
<l>tal parea Corsamonte in quel conflitto,</l>
<l>cargando sempre adosso ad Acquilino,</l>
<l>il qual si diffendea con molto ardire.</l>
<l>Or eccoti menare al fier Massenzo</l>
<l>un colpo basso verso Corsamonte</l>
<l>che certamente gli aria fatto oltraggio,</l>
<l>se non lo riparava il buono Achille</l>
<l>che dava solo a quel barone aiuto,</l>
<l>ond'era la sua vita e 'l suo soccorso:</l>
<l>perché l'amico è simile a la vita,</l>
<l>come simiglia l'invido a la morte.</l>
<l>Già s'ingrossava la spietata briga,</l>
<l>e già Costanzo con Traiano e Paulo</l>
<l>eran corsi nel mezzo a separarli,</l>
<l>e quasi tutto il stuol prendeva l'arme;</l>
<l>né mai possibil fu che quei baroni</l>
<l>frenar potessen Corsamonte il fiero,</l>
<l>fin che non vide il sangue d'Acquilino</l>
<l>cader a terra, e rosseggiar l'arena,</l>
<l>perché passato avea la coscia manca.</l>
<l>Questo vedendo Belisario il grande</l>
<l>s'accese tutto di disdegno e d'ira;</l>
<l>poi cacciò mano a la possente spada</l>
<l>e venne appresso a Corsamonte e disse:</l>
<l>Corsamonte crudel, tràtti da banda,</l>
<l>se non ch'io ti farò lasciar la vita.</l>
<l>Poi chiamò con gran voce la sua guarda,</l>
<l>ch'eran dugento alabardieri eletti.</l>
<l>Alora il duca si ritrasse in dietro,</l>
<l>più per la riverenza del signore</l>
<l>che perché avesse in sé timore alcuno;</l>
<l>e quegli altri baron dentr'ai lor fuodri</l>
<l>poser le gravi e rilucenti spade.</l>
<l>Il feroce Acquilin da l'altra parte,</l>
<l>che con fatica si reggeva in piedi</l>
<l>pel molto sangue che gli uscitte fuori,</l>
<l>condutto fu da molti suoi compagni</l>
<l>verso la casa sua per medicarsi.</l>
<l>Come quando è cessata una tempesta</l>
<l>ognun si pone a ricercar del danno</l>
<l>che fatto sia ne i culti suoi terreni,</l>
<l>e se lo truova esser leggiero e poco</l>
<l>s'allegra, e da sé caccia ogni paura</l>
<l>che avesse avuta in quello orribil tempo;</l>
<l>così, cessata la terribil zuffa,</l>
<l>essendo sani tutti quei guerrieri</l>
<l>fuor che Acquilino, ognun prese conforto:</l>
<l>ma Belisario con feroce aspetto</l>
<l>si volse inverso Corsamonte e disse:</l>
<l>Baron, superbo e senz'alcun rispetto,</l>
<l>non ti vuo' dar la pena che tu merti</l>
<l>per questo error, da cui non è mancato</l>
<l>di por tutto l'essercito in scompiglio,</l>
<l>che ben è noto a tutto quanto il stuolo</l>
<l>ch'esser devrebbe l'ultimo supplizio:</l>
<l>ma sol ti vuo' punir con questa nota,</l>
<l>ch'io ti trarrò del numero di quelli</l>
<l>che deggian prender l'onorata moglie</l>
<l>ch'ha in dote il principato di Tarento.</l>
<l>E doppo questo disse anco a Favenzo:</l>
<l>Prudente cavallier, quando farete</l>
<l>ritorno al vostro grazïoso albergo,</l>
<l>raguaglierete la signora vostra</l>
<l>del caso che mi muove a non poterle</l>
<l>concieder Corsamonte per marito;</l>
<l>e le direte ancor che scelga un altro</l>
<l>di questi eccellentissimi baroni,</l>
<l>qual ella vuol, che le sarà concesso.</l>
<l>Quando il gran duca udì queste parole,</l>
<l>restò tutto confuso entr'al suo petto;</l>
<l>e poi si dipartì tacito e mesto</l>
<l>col cuor pensoso e gli occhi a terra fissi,</l>
<l>e 'n compagnia del suo fedele Achille</l>
<l>con passi lenti andò verso l'albergo:</l>
<l>e quivi giunto non si pose a mensa,</l>
<l>ma si ritrasse solo entr'al bel orto</l>
<l>del suo palagio, che è vicino al Tebro.</l>
<l>Quivi piangendo e sospirando forte</l>
<l>disse fra se medesmo este parole:</l>
<l>Il mio destino e la fortuna e l'ira</l>
<l>m'han pur condotto a perder quella donna</l>
<l>che m'è più cara assai che la mia vita;</l>
<l>ma non la perderò, se non si muta</l>
<l>dal buon voler che mi narrò Favenzo:</l>
<l>ben ch'io dubito assai, perché le donne</l>
<l>son di natura mobili e leggiere,</l>
<l>né duran molto i loro ardenti amori.</l>
<l>Ma sia ciò che si voglia: io son disposto</l>
<l>non esser d'altra mai mentre ch'io viva;</l>
<l>che l'empio capitan può ben vietarmi</l>
<l>che sposa non mi sia, ma non può tormi</l>
<l>ch'io non l'osservi sempre, e sempre adori.</l>
<l>Ben fu tropo crudel la sua sentenza</l>
<l>e troppo ingiusta, a non voler ch'ell'abbia</l>
<l>per suo consorte un uom che le talenti,</l>
<l>e voler che Acquilin governi 'l tutto.</l>
<l>Deh non star Corsamonte in questo campo</l>
<l>ove non si dà premio a la virtute,</l>
<l>ma proccàcciati pur d'altra ventura!</l>
<l>Perciò che quel baron che cerca onore</l>
<l>non dee mai dimorar sotto 'l governo</l>
<l>d'un capitan volubile ed ingiusto.</l>
<l>E detto questo, uscì del bel giardino,</l>
<l>e se n'entrò ne l'onorata sala:</l>
<l>quivi chiamò Cratidio e Feracuto,</l>
<l>suoi cari e fedelissimi ministri,</l>
<l>e si fece recar le lucide arme,</l>
<l>ch'eran di fino accial fregiate d'oro;</l>
<l>e recate che fur, con gran prestezza</l>
<l>il buon Cratidio glie le messe intorno.</l>
<l>In questo mezzo fece por la sella</l>
<l>al suo destrier, ch'era nomato Ircano:</l>
<l>questo era baglio con le gambe nere</l>
<l>e la coda e le chiome, ed avev'anco</l>
<l>ne l'ampia schena in mezzo de le croppe</l>
<l>una correggia di colore oscuro.</l>
<l>Questo non lasciò mai sopra il suo dorso</l>
<l>sedere alcun, né mai sostenne in sella</l>
<l>se non l'ardito Corsamonte solo,</l>
<l>a cui donato fu, ch'era polledro,</l>
<l>dal re de Ircania nominato Oronte.</l>
<l>Onde 'l feroce giovane domollo,</l>
<l>e solo il pote cavalcare al mondo</l>
<l>mentre che vivo fu sopra la terra.</l>
<l>Questo leggiadro suo corsiero avea</l>
<l>la testa magra, picciola ed allegra,</l>
<l>il petto largo, il collo alto e leggiero,</l>
<l>la schena curta e rilevato il fianco,</l>
<l>le gambe asciutte: e sì le alzava svelte</l>
<l>che 'l piè levato gli toccava il ventre;</l>
<l>poscia nel correr suo pareva un vento,</l>
<l>e fu sì presto, sì animoso e forte,</l>
<l>sì destro al volteggiar, pronto a la mano,</l>
<l>che divinava l'animo del duca;</l>
<l>ma, per recar molte parole in una,</l>
<l>era il miglior caval che fosse in terra.</l>
<l>Or mentre che volea salir sovr'esso</l>
<l>quell'ardito guerriero, e dipartirsi,</l>
<l>vi sopragiunse l'onorato Achille,</l>
<l>e disse a lui parlando este parole:</l>
<l>Diletto mio fratel, che cosa è questa?</l>
<l>Io veggio apparecchiati al dipartire</l>
<l>senza far motto al tuo fedele Achille</l>
<l>che t'ama e caro t'ha più che se stesso?</l>
<l>Parla, non mel celar; fa ch'ancor io</l>
<l>conosca la cagion del tuo vïaggio;</l>
<l>che come non sta ben dar fede a tutti,</l>
<l>così sta mal non si fidar di alcuno.</l>
<l>Questo diss'egli; e Corsamonte a lui:</l>
<l>A che debbio ridir quel che m'offende</l>
<l>s'e' t'è palese, e se vedesti il tutto?</l>
<l>Ma se ti cal di me, come son certo,</l>
<l>monta a cavallo, e dipartianci insieme</l>
<l>da questa gente perfida ed ingrata,</l>
<l>che arà bisogno ancor del nostro aiuto</l>
<l>quando da i Gotti fia cacciata e vinta:</l>
<l>alor mi cercheran ne i lor sermoni,</l>
<l>dannando seco la vergogna e l'onta</l>
<l>che mi fan ora, e chiamerammi indarno.</l>
<l>Così parlaro, e s'accordaron tosto</l>
<l>quei dui summi baroni al dipartirsi:</l>
<l>onde il cortese Achil si vestì d'arme</l>
<l>e venir fece il suo destrier Leando;</l>
<l>e poscia, come fur montati in sella,</l>
<l>subitamente s'allaccior gli elmetti,</l>
<l>ch'avean sovr'essi il bel cimier del sole:</l>
<l>ché non vollen cangiar l'antica insegna,</l>
<l>se ben la Compagnia gli aveva offesi.</l>
<l>D'indi addattaro i scudi al braccio manco,</l>
<l>e col guanto d'accial ch'aveano in mano</l>
<l>poser le lanze d'oro in su la coscia,</l>
<l>e ratto s'avvior verso la porta,</l>
<l>avendo seco dui famegli soli;</l>
<l>perciò che gli altri lor lasciaro in Roma.</l>
<l>Mentre che cavalcavan quei guerrieri,</l>
<l>come se fusser dui cengiali irsuti</l>
<l>che cercan la pastura per le selve,</l>
<l>tornò Favenzo a ritrovare il duca,</l>
<l>ma nol trovò, ch'era partito quindi:</l>
<l>onde ancor egli con la sua brigata</l>
<l>partissi, e s'avviò verso Tarento.</l>
<l>Poi come piacque a la Divina Altezza</l>
<l>tutti arrivaron la seconda sera</l>
<l>ad una gran badia sotto Priverno:</l>
<l>Quivi i baron, vedendo il buon Favenzo,</l>
<l>gli fecer festa ed accoglienze grandi;</l>
<l>poi disarmati se n'andaro insieme</l>
<l>a visitare il reverendo abbatte.</l>
<l>Questi seguia la regola divota</l>
<l>del gran Basilio, ed era un vecchio allegro</l>
<l>ch'avea costumi generosi e gravi:</l>
<l>però gli accolse umanamente tutti;</l>
<l>poi dimandando i nomi di ciascuno,</l>
<l>ed a che fine eran venuti quivi,</l>
<l>intese la cagion del lor vïaggio,</l>
<l>onde si volse a Corsamonte, e disse:</l>
<l>Signore illustre e di regale aspetto,</l>
<l>non vuo', né si può dir, che la dimanda</l>
<l>per voi richiesta al capitanio eccelso</l>
<l>non fusse giusta, debita ed onesta:</l>
<l>ma la vostr'ira ha ben passato il segno,</l>
<l>e tanto v'ha d'oscura nebbia ingombro,</l>
<l>che v'ha fatto partir da l'ampio stuolo,</l>
<l>e sperar d'acquistar con altro modo</l>
<l>la bella principessa di Tarento;</l>
<l>il qual modo non so come fia buono</l>
<l>e come luogo arà contra la voglia</l>
<l>di Belisario e del signor del mondo.</l>
<l>Meglio era certo a supportare alquanto</l>
<l>e non vi dipartir, perché si vince</l>
<l>col tolerare ogni fortuna adversa;</l>
<l>poi quel che ha molta gente al suo governo</l>
<l>convien che retto sia da molta gente,</l>
<l>onde gli è forza usar diversi modi</l>
<l>che son talora contra 'l suo disio.</l>
<l>Pur, se vorrete fare il mio consiglio,</l>
<l>v'insegnerò di guadagnar la donna</l>
<l>e la perduta grazia de i signori,</l>
<l>benché sia cosa lubrica ed inferma</l>
<l>l'avere apo costoro i primi luochi.</l>
<l>Qui presso è la peninsula di Circe,</l>
<l>ch'ha sopra il monte un'odorata selva</l>
<l>di cedri e di verdissimi cipressi:</l>
<l>ove è una fada di valore immenso,</l>
<l>nominata Plutina, che nel volto</l>
<l>par giovinetta, ed è matura d'anni</l>
<l>tal che di età non ciede a la sibilla.</l>
<l>Gran tempo fa ch'ella divenne cieca:</l>
<l>ma se potesse racquistar la vista</l>
<l>faria veder di sé cose mirande.</l>
<l>Poi su quel monte una spelunca giace,</l>
<l>circondata dal mar verso ponente,</l>
<l>ove si truova un venenoso drago</l>
<l>possente e grosso, e di sì dura pelle</l>
<l>che nessun ferro uman non può signarla;</l>
<l>ed una ninfa sola di quel luoco</l>
<l>lo pasce, e sa com'ei si manda a morte:</l>
<l>ma nol vuole insegnar, perch'ella è certa</l>
<l>che come fosse estinta quella fiera</l>
<l>la vita sua non dureria molt'anni.</l>
<l>Or, chi prendesse il fèl di questo vermo</l>
<l>e bene ungesse gli occhi a quella fada,</l>
<l>le renderebbe la perduta luce;</l>
<l>e però cavalier, che 'n vista siete</l>
<l>d'animo invitto e di fortezza immensa,</l>
<l>se voi volete andare a quella impresa</l>
<l>e tentar quest'altissima ventura,</l>
<l>darovvi il modo d'acquistarne onore:</l>
<l>e poi la vista di sì bella donna</l>
<l>vi darà tutto 'l ben che mai saprete</l>
<l>desiderare in questa umana vita.</l>
<l>Stat'era Corsamonte a quel sermone</l>
<l>intento molto, ed era tanto acceso</l>
<l>dal desiderio di sanar la fada,</l>
<l>che un'ora gli pareva esser mill'anni</l>
<l>di ritrovarsi là con quel serpente;</l>
<l>però si volse la vecchio abbate e disse:</l>
<l>Divoto padre mio, poi ch'a voi pare</l>
<l>ch'io vada a liberar quella donzella,</l>
<l>anch'io son pronto e cupido d'andarvi;</l>
<l>insegnatemi adunque com'io possa</l>
<l>acquistar questa altissima ventura,</l>
<l>ché ponerommi subito in camino.</l>
<l>Alora il vecchio andò ne la sua cella,</l>
<l>e ritornò con un libretto in mano,</l>
<l>e disse: Figliuol mio, questo libretto</l>
<l>ha in sé descritto tutto quello incanto,</l>
<l>con certi versi sacri e certi modi,</l>
<l>che se saranno ben servati e detti</l>
<l>farassi andare il gran bissone a morte;</l>
<l>e come voi lo vederete estinto</l>
<l>subitamente gli trarrete il fèle</l>
<l>ed ungerete gli occhi a quella maga,</l>
<l>che le farete ritornar la vista:</l>
<l>di che poi vi farà sì cari doni,</l>
<l>ch'adempierete i bei vostri disiri.</l>
<l>E detto questo gli donò il libretto</l>
<l>ch'avea recato, e Corsamonte il prese</l>
<l>allegramente, e se lo pose in seno;</l>
<l>poscia i baron si dipartiron quindi,</l>
<l>e accompagnati dal divoto abbate</l>
<l>infino a l'uscio de le stanzie loro</l>
<l>rimaser quivi, e poi sedero a mensa</l>
<l>per satisfare al natural bisogno.</l>
<l>Ma come ebber mangiato, si levaro</l>
<l>tosto, e venuti ov'erano i destrieri</l>
<l>gli vider governati, e l'orzo inanzi:</l>
<l>onde tornaro a i preparati letti,</l>
<l>in cui disteser le feroci membra</l>
<l>per riposarle fino a la mattina;</l>
<l>ma Corsamonte mai non chiuse gli occhi,</l>
<l>né ricevete in lor l'amato sonno.</l>
<l>Poi quando apparve in ciel la bella aurora</l>
<l>subitamente abbandonor le piume</l>
<l>e si vestir di panni, e poscia d'arme;</l>
<l>e venuti che furo i lor cavalli</l>
<l>il duca si rivolse al buon Favenzo,</l>
<l>e disse: Almo signor, voi ve n'andrete</l>
<l>verso Tarento a la signora nostra,</l>
<l>a cui vi piacerà di dir ch'io sono</l>
<l>suo servo, e pronto sempre di ubidirla;</l>
<l>e poi le nerrerete il grande oltraggio</l>
<l>di Belisario, e le direte apresso</l>
<l>che s'egli mi facesse ancor più offese</l>
<l>non sarò d'altra mai vivo né morto.</l>
<l>E detto questo lagrimando tacque:</l>
<l>dapoi montò sopra il feroce Ircano,</l>
<l>e in compagnia de l'onorato Achille</l>
<l>prese il vïaggio suo verso 'l ponente.</l>
<l>Ma come ebbe passata la palude</l>
<l>Pontina, e giunto fu su 'l mar Tirreno</l>
<l>volgendo gli occhi verso Terracina</l>
<l>lungo 'l litto del mar vide una fossa</l>
<l>profonda e larga, onde passava l'acqua</l>
<l>salsa che dividea tutto quel istmo,</l>
<l>con un bel ponte ed una porta sopra</l>
<l>che andava a la peninsula di Circe.</l>
<l>Subitamente Corsamonte ardito</l>
<l>la riconobbe perch'era dipinta</l>
<l>nel primo foglio del divin libretto;</l>
<l>onde volse il destriero a quella parte</l>
<l>e disse verso l'onorato Achille:</l>
<l>Frate, noi siamo omai condotti al luoco</l>
<l>ove convienci aver molte fatiche,</l>
<l>se volem far quel glorïoso acquisto</l>
<l>che tanto ci lodò l'onesto abbate.</l>
<l>Così parlando, giunsero sul ponte</l>
<l>e poscia entrar ne la famosa porta</l>
<l>che per grazia del ciel trovaro aperta;</l>
<l>Come fur entro, vennero in un prato</l>
<l>ove era un coro di leggiadre ninfe,</l>
<l>le quai vedendo quei baroni eccelsi
èlasciaro il ballo, e se gli fero incontra:</l>
<l>e parimente ancor da l'altra parte</l>
<l>i dui signori dismontaro a piedi</l>
<l>e riverenti se n'andaro ad esse,</l>
<l>che molto allegramente gli accettaro.</l>
<l>Ma sopra tutte l'altre con diletto</l>
<l>e con gran tenerezza gli abbracciaro</l>
<l>Basilia e Stratigea, che aveano il primo</l>
<l>grado che dar si soglia in quella corte.</l>
<l>Eran con esse Eulalia e Dorotea,</l>
<l>e dopo lor venian da lunge alquanto</l>
<l>Arpagia con Calumnia, e Colachia</l>
<l>e Demetria e Geopona e Liea,</l>
<l>Pimenia, Emporia con Trapezia vile;</l>
<l>ed altre donne pallide e deformi</l>
<l>che mai non s'accostaro a quei signori.</l>
<l>Le quattro prime giovani ch'io dissi</l>
<l>dopo le lor dolcissime accoglienze</l>
<l>parlaro a i gran baroni in tal maniera:</l>
<l>Signori eccelsi, onor di questa etade</l>
<l>tanto amati da noi quanto noi stesse,</l>
<l>poi che 'l ciel v'ha condotti in queste parti</l>
<l>vi guideremo a la regina nostra,</l>
<l>ch'ha il maggior regno che si truovi in terra;</l>
<l>la qual di voi farà quella gran stima</l>
<l>che si dee far de gli uomini eccellenti:</l>
<l>e vi farebbe ancor maggior onore</l>
<l>se si trovasse aver l'antico lume.</l>
<l>Così disse Basilia, e per la mano</l>
<l>gli prese, e gli menò dentr'al cortile</l>
<l>d'un gran palagio, di richezza immensa:</l>
<l>tutte le mura eran d'argento e d'oro,</l>
<l>e d'oro i pavimenti e d'oro i palchi,</l>
<l>e di sì belle gemme eran dipinti</l>
<l>che non fu visto mai cosa più ricca;</l>
<l>poi le sedie e le mense e gli altri tutti</l>
<l>vasi ed arnese di quel gran pallagio</l>
<l>pareano tocchi da l'antico Mida</l>
<l>prima ch'entrasse le pattoliche onde.</l>
<l>Come le belle donne ebber condotti</l>
<l>quei gran baroni sotto l'ampia loggia,</l>
<l>e d'indi in un bellissimo sallotto</l>
<l>e poscia in una camera regale,</l>
<l>preser licenza, e quivi gli lasciaro,</l>
<l>acciò che senza impedimento alcuno</l>
<l>potesser disarmarsi a lor bell'agio;</l>
<l>ma quando poscia disarmati foro,</l>
<l>ecco venir due damigelle elette</l>
<l>d'alti costumi e di beltà suprema</l>
<l>con dui robboni di damasco d'oro</l>
<l>e due berette di velluto in mano</l>
<l>con le più belle e le più ricche imprese</l>
<l>che mai vedesser occhi de' mortali;</l>
<l>e giunte avanti lor s'ingenocchiaro</l>
<l>e cominciaro a dirli in tal maniera:</l>
<l>Signori illustri e di virtù miranda,</l>
<l>le quattro belle giovani che v'hanno</l>
<l>guidati in queste fortunate stanze</l>
<l>vi mandan dui robboni e due berette</l>
<l>perché con esse loro andar possiate</l>
<l>ov'è la nostra altissima regina.</l>
<l>E detto questo, gli addataro intorno</l>
<l>i bei robboni, e le berette in testa;</l>
<l>onde 'l gran Corsamonte le rispose:</l>
<l>Tant'è la cortesia di queste dame,</l>
<l>che ci han legato d'obligo immortale;</l>
<l>ma se potremo far quel che speriamo</l>
<l>ancor diran che non saremo ingrati.</l>
<l>Dopo questo parlar, quelle donzelle</l>
<l>preser commiato, e quindi si partiro;</l>
<l>poi fur portati prezïosi vini</l>
<l>e rari frutti ed ottimi confetti</l>
<l>per altre leggiadrissime fanciulle</l>
<l>che parean messaggier del paradiso,</l>
<l>onde i baron si rinfrescaro alquanto.</l>
<l>Ma poco stando poi venner le donne</l>
<l>che gli avean prima accompagnati in casa,</l>
<l>tanto leggiadre e grazïose in vista,</l>
<l>che tutti gli infiammar del loro amore;</l>
<l>e parimente se infiammaro anch'elle,</l>
<l>perciò ch'eran dui giovani eccellenti</l>
<l>che non aveano pari in tutta Europa</l>
<l>di forza, di bellezza e di costumi:</l>
<l>Corsamonte era più grandetto alquanto</l>
<l>di Achille, e pur Achille era ancor grande;</l>
<l>nel resto aveano una bellezza equale,</l>
<l>tutti dui biondi e di regale aspetto,</l>
<l>le barbe d'oro e di pel biondo miste</l>
<l>che non avean provato anco il rasoio;</l>
<l>e gli occhi lor parean due stelle ardenti.</l>
<l>Avean le spalle larghe, ma ne i fianchi</l>
<l>erano asciutti qual leoni o pardi;</l>
<l>il petto er'alto, la persona dritta,</l>
<l>le coscie grosse, e l'altre membra ancora</l>
<l>tanto ben poste ed agili e leggiere,</l>
<l>quanto si possan disiare in uomo:</l>
<l>Ma Corsamonte avea più curvo il naso</l>
<l>e 'l piè più fermo che il cortese Achille,</l>
<l>ed ancor era più veloce al corso.</l>
<l>Come adunque le ninfe intraro in sala,</l>
<l>quei leggiadri baron gli andaro incontra</l>
<l>con tanta cortesia, tanta vaghezza,</l>
<l>quant'aver possa una persona umana;</l>
<l>e quivi furon parimente accolti</l>
<l>da tutte lor con gentilezza immensa,</l>
<l>e poscia Stratigea così gli disse:</l>
<l>Signori illustri e di beltà divina,</l>
<l>non è per mio parer da perder tempo,</l>
<l>ma sarebbe da andare a l'alta grotta</l>
<l>ove dimora la regina nostra,</l>
<l>che tutte noi ve introdurremo a lei;</l>
<l>perché col mezzo di sì gran signora</l>
<l>possiate aver ciò che 'l cuor vostro agogna.</l>
<l>Così diss'ella, e quei baroni allegri</l>
<l>le consentiro, e s'avviaro insieme</l>
<l>verso l'albergo de l'antiqua fada;</l>
<l>ma quando furo al piè de l'alto monte,</l>
<l>ch'era coperto di odorata selva,</l>
<l>videro in essa più di mille buche</l>
<l>ch'andavan tutte in giù verso la terra:</l>
<l>e poi vedeano intrar persone in esse,</l>
<l>altre sedervi appresso ed altre uscirne,</l>
<l>femine tutte, e di diversi aspetti.</l>
<l>Come talora in solitario scoglio</l>
<l>che sia da l'acqua circondato intorno</l>
<l>si veggion pullular molti conigli:</l>
<l>chi di lor esce de l'amato buco,</l>
<l>chi v'entra dentro e chi si lieva rito,</l>
<l>chi pasce l'erba e chi la terra batte</l>
<l>co i piè di dietro e chi scherzando corre;</l>
<l>tal facean quelle ninfe entr'a la selva:</l>
<l>però la bella Eulalia, che conobbe</l>
<l>la meraviglia de i baroni eletti,</l>
<l>sorrise, e poi gli disse in questa forma:</l>
<l>Tutti quei buchi sono entrate e porte</l>
<l>da gire a la spelonca di Plutina;</l>
<l>e quelle donne ch'escono e van entro</l>
<l>sono le guardie e portenarie d'essi.</l>
<l>Ma voi gran duchi converrete entrare</l>
<l>per questa porta altissima di mezzo</l>
<l>ch'ha in guardia Stratigea, che vi conduce;</l>
<l>e la feroce Arpagia tien le chiavi</l>
<l>che da lei quasi mai non si diparte.</l>
<l>E detto questo, poscia entraro in essa</l>
<l>le quattro ninfe co i baroni a canto;</l>
<l>e caminando per l'oscura cava</l>
<l>sassosa e bassa e puzzolente e ratta,</l>
<l>giunsero al fine ov'era la regina,</l>
<l>pallida in faccia e di vedere oscuro,</l>
<l>con veste intorno sordide ed inculte;</l>
<l>e però non credero esserli appresso,</l>
<l>se ben Arpagia la mostrava loro;</l>
<l>fin che non disse Corsamonte a lei:</l>
<l>Siete voi quell'altissima Plutina</l>
<l>che tanto è disïata da le genti?</l>
<l>E Plutina rispose: Io son pur essa.</l>
<l>A cui soggiunse l'onorato Achille:</l>
<l>Siete Plutina voi? Si, son diss'ella.</l>
<l>Poi Corsamonte con parole dolci</l>
<l>le cominciò parlare in questo modo:</l>
<l>Deh se l'eterno Dio v'adorni ed empia</l>
<l>gli occhi di luce acuta più che lince,</l>
<l>ditemi la cagion del vostro male,</l>
<l>che forse vi darò qualche rimedio.</l>
<l>Ed ella a lui rispose: Alto signore,</l>
<l>non vuo' disdire a la dimanda vostra:</l>
<l>non perch'io speri aver da voi soccorso,</l>
<l>ma per mostrarmi facile e cortese</l>
<l>al tempo ch'i' era giovinetta, e vaga</l>
<l>di ritrovarmi dilettosi amanti,</l>
<l>ebbi ardir d'affirmar senza rispetto</l>
<l>ch'io non voleva amar se non i buoni</l>
<l>e i savi e i giusti, e dimorar con loro,</l>
<l>e fuggir tutti i perfidi e gl'ingrati;</l>
<l>onde 'l Motor de le superne ruote</l>
<l>subitamente mi privò di luce,</l>
<l>perch'io non conoscesse alcun di questi.</l>
<l>Così diss'ella, e Corsamonte a lei:</l>
<l>O gran disaventura de' mortali!</l>
<l>Pur il Signore altissimo del cielo</l>
<l>è solamente da le genti buone</l>
<l>amato ed onorato, e non da l'altre;</l>
<l>e poi non vuol che sian da voi vedute</l>
<l>né conosciute mai, se non per caso.</l>
<l>Ma ditemi, signora, s'a i vostr'occhi</l>
<l>si ritornasse la perduta vista,</l>
<l>sareste ancor di quel pensier primiero</l>
<l>d'amare i giusti e d'abitar con essi,</l>
<l>e di fuggire i perfidi e gl'ingrati?</l>
<l>Si sarei, rispos'ella, che è gran tempo</l>
<l>che veduto non ho persona giusta.</l>
<l>Ed ei rispose sorridendo, e disse:</l>
<l>Meraviglia non è se voi che siete</l>
<l>priva di vista non vedete i giusti,</l>
<l>che noi che gli occhi avem non ne vedemo.</l>
<l>Ma datevi pur pace, alta regina,</l>
<l>ch'io spero in brieve con le mie fatiche</l>
<l>di farvi racquistar l'amata luce.</l>
<l>Ed ella: Molto mi sarebbe caro,</l>
<l>ché non è ben alcun, sopra la terra</l>
<l>che sia sì grato a l'uom quant'è 'l vedere.</l>
<l>Ma temo, lassa, che 'l voler divino</l>
<l>sarà contrario molto a questa impresa;</l>
<l>ond'egli poi per l'arroganza vostra</l>
<l>potria mandarmi qualche altra ruina.</l>
<l>E Corsamonte: O timida che siete,</l>
<l>voi non sapete, no, le vostre forze.</l>
<l>Certo, se voi racquisterete il lume,</l>
<l>non sarà su nel ciel valor sì grande</l>
<l>ch'agguagliar possa la possanza vostra:</l>
<l>ciò che si truova grazïoso al mondo</l>
<l>e che risplende fra la gente umana</l>
<l>per voi sola si fa, per voi s'adorna</l>
<l>l'acqua e la terra di bellezze immense,</l>
<l>perché ogni cosa a voi s'inchina e cede.</l>
<l>Dunque se voi racquisterete il lume</l>
<l>sen verrà giù dal ciel la bella Astrea:</l>
<l>onde governerete il mondo insieme,</l>
<l>e gli ritornerete il secol d'oro.</l>
<l>Così parlò l'ardito Corsamonte,</l>
<l>a cui rispose l'onorata maga:</l>
<l>Signor, se 'l fate, io vi sarò tenuta</l>
<l>sempre, e non uscirò del vostro albergo</l>
<l>fin che starete in questa umana vita.</l>
<l>Così detto e risposto, i gran signori</l>
<l>si dipartiro, e con le quattro ninfe</l>
<l>se ne tornaro a la divina stanza.</l>
</lg>
<trailer>FINE DEL XI LIBRO</trailer>
</div1>
<div1 type="libro">
<head>IL LIBRO DUODECIMO</head>
<head>DE LA ITALIA LIBERATA DA GOTTHI DEL TRISSNO</head>
<argument><p>Il Dodeci combatte a Ponte mole.</p></argument>
<lg type="non-definito">
<l>Mentre che stavan gli onorati duchi</l>
<l>nel ricco aloggiamento di Plutina,</l>
<l>il re de i Gotti con furore immenso,</l>
<l>passato avendo l'appennino e 'l Tebro,</l>
<l>si avvicinava a la città di Roma:</l>
<l>e non curò di prender per la strada</l>
<l>Spoleti e Narni per non perder tempo;</l>
<l>che duditava assai che non fuggisse</l>
<l>fuor de le mura Belisario il grande</l>
<l>avanti ch'ei giungesse a quelle porte,</l>
<l>onde poi non potesse averlo in mano:</l>
<l>perché certo credea, se vel trovava,</l>
<l>menarselo prigion dentr'a Ravenna;</l>
<l>Ma quel sperar ch'è dal disio sospinto</l>
<l>più che da la ragion, spesso c'inganna.</l>
<l>Egli adunque venia col suo gran stuolo,</l>
<l>et era già vicino a Ponte Molle,</l>
<l>ch'è sol due miglia lunge da le mura.</l>
<l>Burgenzo alora, ch'era posto in guardia</l>
<l>de la gran rocca che di là dal ponte</l>
<l>avea munita il capitanio eccelso,</l>
<l>e v'avea messi cavalieri e fanti</l>
<l>tutti a l'ubidienza di Burgenzo;</l>
<l>Burgenzo, adunque, visti i piani e i colli</l>
<l>tutti coperti di cavalli e d'arme,</l>
<l>reputò quella impresa esser perduta</l>
<l>per Belisario, e non aver riparo:</l>
<l>però, sospinto da la sua natura</l>
<l>e da l'odio crudel ch'a Corsamonte</l>
<l>portava, e a molti principi romani,</l>
<l>deliberò con qualche alto negozio</l>
<l>farsi benigno il nuovo re de' Gotti;</l>
<l>ma celando nel cuor questo pensiero</l>
<l>chiamò i soldati astutamente, e disse:</l>
<l>Voi vedete, fratei, quanta ruina</l>
<l>ci giunge addosso, e che 'l Signor del cielo</l>
<l>ha volto omai tutta la mente a i Gotti;</l>
<l>i quai venuti son con tanta gente</l>
<l>che uccideranci e 'ngoieranci prima</l>
<l>che noi possiamo por le mani a l'armi.</l>
<l>Poi Belisario con occulti inganni</l>
<l>ci ha posti in questo mal munito ponte</l>
<l>per farci andare indegnamente a morte</l>
<l>e per coprire i folli suoi dissegni,</l>
<l>con la iattura de le nostre vite;</l>
<l>però fia buon che noi cerchiam salvarci</l>
<l>a qualche modo, e mantenerci vivi:</l>
<l>ché le nostre mogliere, i nostri figli</l>
<l>aran speranza in noi quando arem vita,</l>
<l>che non si può sperar ne l'uom ch'è morto.</l>
<l>Così disse Burgenzo; e quei soldati</l>
<l>non furon di parer punto diverso,</l>
<l>ma s'accordaron di salvarsi tutti.</l>
<l>Poi, come venne in ciel l'oscura notte,</l>
<l>i fanti primamente usciron fuori</l>
<l>de la gran torre, e trappassaro il ponte;</l>
<l>e, non arditi di tornarsi in Roma,</l>
<l>presero il lor camin verso Gaeta.</l>
<l>Ma i cavalieri, come il giorno apparve,</l>
<l>montaro in sella, e con Burgenzo in mezzo</l>
<l>(ché di sua volontà l'avean legato)</l>
<l>andaron verso 'l campo de' nimici;</l>
<l>e giunti appresso al padiglion regale</l>
<l>dimandor di parlare al gran signore:</l>
<l>il qual, poi che sentì ch'eran romani,</l>
<l>fece introdurli ne la sua presenza.</l>
<l>Alor Frodetto, un de i decurii loro,</l>
<l>si fece inanzi umilemente e disse:</l>
<l>Signore invitto e di possanza estrema,</l>
<l>noi siam quei cavalier ch'avemo in guarda</l>
<l>la bella rocca che di qua dal ponte</l>
<l>avea munita Belisario il grande;</l>
<l>la quale appresentiamo a vostra altezza,</l>
<l>e vi rechemo l'onorate chiavi:</l>
<l>e seco ancora il capitanio nostro</l>
<l>legato e preso sopra il suo destriero,</l>
<l>il qual speriamo che vi fia giocondo</l>
<l>e di molto profitto a questa impresa;</l>
<l>ben vi preghiamo di trattarlo bene,</l>
<l>perché noi seguirem le vostre insegne</l>
<l>ovunque la fortuna e 'l ciel le volga.</l>
<l>Così disse Frodetto, a cui rispose</l>
<l>il re di quella numerosa gente:</l>
<l>Sagaci cavalier, ben foste accorti</l>
<l>e saggi a non provar le nostre forze:</l>
<l>perché in poch'ore arei la rocca presa,</l>
<l>e tutti vi mandava a fil di spada.</l>
<l>Ma poi che siete resi, io son contento</l>
<l>tenervi al nostro glorïoso soldo,</l>
<l>e trattar bene ancora il vostro capo,</l>
<l>il qual terrò prigion per fin ch'io uccida</l>
<l>con le mie mani Belisario il grande:</l>
<l>Poi lascierollo, e con partito onesto</l>
<l>lo farò militar fra le mie genti</l>
<l>quand'io volga il camin verso levante.</l>
<l>Mentre che 'l re spargea queste parole,</l>
<l>Burgenzo tenea gli occhi a terra fissi,</l>
<l>e non guardava alcun di loro in faccia;</l>
<l>ma dicea nel suo cuor: S'io giungo a tanto</l>
<l>ch'io ragioni con voi da solo a solo,</l>
<l>vi dirò cose per le quali io spero</l>
<l>che m'amerete e mi farete onore.</l>
<l>Come ebbe posto fine al suo parlare</l>
<l>quell'iracondo re, levossi in piedi</l>
<l>e sonar fece le canore trombe</l>
<l>e dare il segno di levarsi il campo;</l>
<l>onde si mosse quella altera gente,</l>
<l>e cominciaro a trappassare il ponte.</l>
<l>Ma come fan le pecorelle, uscite</l>
<l>fuor de le riche stalle d'un pastore</l>
<l>che n'abbia molti numerosi greggi,</l>
<l>che sempre van gridando verso i paschi</l>
<l>e dan risposta a i lor diletti agnelli</l>
<l>che vengon dietro, o son dentr'a le mandre;</l>
<l>così quei Gotti al trappassar del ponte</l>
<l>givan gridando, e con diverse voci</l>
<l>davan risposta a gli altri lor compagni</l>
<l>ch'erano a dietro o sopra l'altra ripa.</l>
<l>In questo tempo il capitanio eccelso,</l>
<l>ch'inteso avea l'approssimar de i Gotti</l>
<l>e credea che Burgenzo ancor tenesse</l>
<l>quella fortezza che guardava il passo,</l>
<l>deliberò d'uscir fuor de la terra</l>
<l>e star con la sua gente a la campagna;</l>
<l>ma pria volendo scelgere un buon sito</l>
<l>da por le genti, e ben munire il vallo,</l>
<l>si pose intorno le sue lucid'armi</l>
<l>e montò sopra il suo destrier Vallarco.</l>
<l>Questi era sauro, con la fronte bianca</l>
<l>e le narre e le labbra, e molto destro</l>
<l>de la persona, e di statura tale</l>
<l>che vincea di grandezza ogni corsiero:</l>
<l>però lo amava e cavalcava sempre</l>
<l>ne le sue gravi e perigliose imprese.</l>
<l>Poi seco tolse mille altri guerrieri</l>
<l>de i miglior cavalier che avesse il campo,</l>
<l>ed uscì fuor per la Flaminia porta;</l>
<l>e tutti s'inviaro inverso il Tebro</l>
<l>taciti e cheti come fusser muti:</l>
<l>ma il cuore aveano intrepido, e la mente</l>
<l>pronta ed intenta ad ubidire il capo.</l>
<l>Or, così andando, s'incontrar ne' Gotti</l>
<l>ch'avean passato il ponte, e con furore</l>
<l>venian gridando e minacciando a Roma;</l>
<l>onde quei cavalier ch'erano inanzi,</l>
<l>come si vider giunti fra i nimici,</l>
<l>abbassor l'aste e punseno i ronzoni:</l>
<l>e Lucillo investì l'ardito Adrasto,</l>
<l>ch'era figliuol del perfido Agolante,</l>
<l>e tutto lo passò di banda in banda;</l>
<l>tal che quel giovinetto andò per terra</l>
<l>come un olmo novel che 'l vento sbarbi.</l>
<l>Sindosio poscia e 'l giovane Corillo</l>
<l>si riscontror con le robuste lance;</l>
<l>e pria Corillo il colse in mezz'al scudo,</l>
<l>e fece andar la sua dur'asta in pezzi,</l>
<l>né però mosse quel baron di sella;</l>
<l>ma l'asta di Sindosio non si ruppe,</l>
<l>e mandò il cavalier disteso a l'erba,</l>
<l>che poi rizzossi con fatica in piedi.</l>
<l>Quando Argolante intese che 'l figliuolo</l>
<l>stat'era il primo morto da i romani,</l>
<l>fremea co i denti e si traea la barba,</l>
<l>poi facea con le man le fiche al cielo</l>
<l>dicendo: Togli, Iddio, che puoi più farmi.</l>
<l>Ma pur, disposto a vendicar tal onta</l>
<l>sopra i romani, andò con l'asta bassa</l>
<l>ov'esser vide più la gente folta;</l>
<l>e 'l primo che trovò fu Disticheo</l>
<l>signor di Lesbo, giovinetto adorno</l>
<l>che fu figliuol d'Arisba e di Macisto:</l>
<l>questi era volto verso il buon Massenzo</l>
<l>e lo chiamava che venisse inanzi,</l>
<l>onde Agolante lo passò nel fianco</l>
<l>e lo mandò da l'altra banda al piano.</l>
<l>Massenzo, che lo vide andare a terra</l>
<l>da quel colpo villan, tutto s'accese</l>
<l>di sdegno, e pose la sua lancia in resta;</l>
<l>e corse verso il perfido Agolante</l>
<l>e lo passò d'un colpo ne la gola</l>
<l>che morto lo mandò sopra 'l terreno:</l>
<l>e fece nel cader tanto rimbombo</l>
<l>quanto farebbe una percossa torre</l>
<l>da machina mural ch'a terra caschi;</l>
<l>e poi Massenzo disse ad alta voce:</l>
<l>Vattene pur, o scelerato cane,</l>
<l>al tuo Pluton, che la vendetta è fatta</l>
<l>del giovinetto a tradimento ucciso.</l>
<l>Il feroce Danastro ebbe gran doglia</l>
<l>quando vide Agolante in terra morto,</l>
<l>perciò ch'egli era suo fratel cugino,</l>
<l>e molto più fu la vergogna ch'ebbe</l>
<l>de le parole acerbe di Massenzo:</l>
<l>onde arrestò la sua possente lancia</l>
<l>per gir contra costui, ma non vi giunse;</l>
<l>perché gli venne avanti il bel Ligustro,</l>
<l>Ligustro Ambraciotta, ch'era figlio</l>
<l>del furibondo Aratto e di Meandra,</l>
<l>onde convenne pria giostrar con esso:</l>
<l>e lo colpì nel mezzo de la panza,</l>
<l>d'un fiero colpo, e poi tirando l'asta</l>
<l>gli venner le budella in su l'arcione,</l>
<l>tal che Ligustro abandonò la sella</l>
<l>e trabbuccò dal lato in su l'arena,</l>
<l>e cadde assai propinquo al buon Traiano;</l>
<l>il qual s'empìo di sdegno e di vergogna,</l>
<l>perché Ligustro l'osservava molto</l>
<l>ed egli amava lui come figliuolo:</l>
<l>onde impugnò la sua robusta lancia</l>
<l>e si volse ad andar verso Dannastro.</l>
<l>E 'l fier Danastro non schiffò l'invito,</l>
<l>ma venne verso lui con l'asta bassa</l>
<l>che di recente sangue era dipinta;</l>
<l>e colse il buon Traiano in mezzo 'l scudo</l>
<l>ov'era posta la bilancia d'oro,</l>
<l>e nol passò, ché quella ardita lancia</l>
<l>si ruppe, e i tronchi andor volando al cielo.</l>
<l>Ma l'asta di Traian colse Dannastro</l>
<l>nel fino elmetto, e nella parte appunto
èov'ei fa strada a la rinchiusa vista;</l>
<l>né però quel buon elmo ebbe possanza</l>
<l>di diffender la faccia al suo signore,</l>
<l>perché 'l ferro crudel se n'andò dentro</l>
<l>per l'occhio manco e per la nuca uscio,</l>
<l>ond'egli andò subitamente a morte</l>
<l>e cadde giù del suo cavallo in terra:</l>
<l>come una quercia ch'è sopra un bel colle</l>
<l>che 'l villanel con la secure acerba</l>
<l>la taglia, ond'ella si ruïna al piano</l>
<l>e fa d'intorno rimbombar le valli;</l>
<l>tal fu il cader di quel superbo Gotto</l>
<l>e 'l rimbombar de le sue lucid'armi.</l>
<l>Alor s'incominciò l'orribil zuffa:</l>
<l>ché Turrismondo, Totila e Sitalco</l>
<l>con altri molti principi de i Gotti</l>
<l>si mosser contra i cavalier romani;</l>
<l>e Turismondo al primo colpo uccise</l>
<l>il buon Adardo re de gli Azumiti,</l>
<l>che 'l petto gli passò con la sua lancia</l>
<l>e lo distese morto in su l'arena.</l>
<l>Totila s'incontrò con Filodemo,</l>
<l>e così fieramente la percosse</l>
<l>con la dura asta sua nutrita al vento</l>
<l>che gli fu forza abbandonar la sella,</l>
<l>né gli giovaro i consüeti incanti:</l>
<l>ben che levossi arditamente in piedi</l>
<l>col stocco in mano, e fece aspra difesa,</l>
<l>tal che poi rimontò sopra il destriero.</l>
<l>Sitalco uccise Margentino acerbo,</l>
<l>ch'era compagno del feroce Olando;</l>
<l>e fatto questo, quei baroni alteri</l>
<l>posero mano a le taglienti spade</l>
<l>e si caccior tra la romana turba;</l>
<l>e gli arian fatto assai vergogna e danno</l>
<l>se non intrava Belisario anch'egli,</l>
<l>come un fulgure ardente, fra i nimici,</l>
<l>che si fa larga strada ovunque arriva.</l>
<l>Ma voi, figliuole de l'eterno Giove,</l>
<l>vergini Muse, or mi donate aiuto:</l>
<l>ditemi chi fu il primo e chi 'l secondo</l>
<l>che venner contra Belisario armati.</l>
<l>Asfalto, di Tachimoro figliuolo</l>
<l>e nipote di Vitige, che nacque</l>
<l>su la ripa del Ren presso a Pontecchio:</l>
<l>quivi egli avea gran numero d'armenti</l>
<l>grassi, e gran copia di feraci campi;</l>
<l>ma per vedere il zio venne a Ravenna,</l>
<l>ch'era creato nuovo re de i Gotti,</l>
<l>e di sua compagnia partissi quindi</l>
<l>et andò seco a por l'assedio a Roma:</l>
<l>questi avea 'l suo destrier coperto tutto</l>
<l>d'una maglia bellissima d'acciale</l>
<l>dorata a liste, et avea l'arme ancora</l>
<l>fregiate intorno di lamette d'oro,</l>
<l>poscia una sopravesta avea sovr'esse</l>
<l>ricamata di perle e d'altre gioie</l>
<l>che Tamora sua madre e due sorelle</l>
<l>sue da marito ch'e' teneva in casa</l>
<l>gli avean di propria man fatti e' ricami</l>
<l>quando 'l mandaro a Vitige a Ravenna;</l>
<l>or questi spinse con superbia molta</l>
<l>incontra Belisario il suo destriero,</l>
<l>movendo il scudo ch'e' teneva in braccio</l>
<l>ed abbassando la richissim'asta,</l>
<l>che 'l folle si credea metterlo in fuga</l>
<l>col bel splendor de le sue lucid'arme:</l>
<l>ma Belisario gli voltò la punta</l>
<l>de l'asta fiera, e gli traffisse il petto,</l>
<l>ond'ei lasciò la briglia, e gli occhi adorni</l>
<l>furon d'oscure tenebre coperti,</l>
<l>ch'a le sue membra delicate e molli</l>
<l>recaro un lungo e dispietato sonno.</l>
<l>Il capitanio poi si volse a dietro,</l>
<l>e fece a i cavalier de la sua corte</l>
<l>prender le belle ed onorate spoglie;</l>
<l>ed egli oltra passò con l'asta bassa</l>
<l>già fatta in parte di color sanguigno,</l>
<l>e si scontrò col generoso Asdingo</l>
<l>fratel di Valdemiro e di Tuncasso</l>
<l>ch'aveano il stato lor presso al Ticino:</l>
<l>e gli attaccò la punta in mezzo 'l scudo</l>
<l>bianco, dov'era la vermiglia spada,</l>
<l>e tutto il fesse; e la corazza ancora</l>
<l>passando, entrò sotto la poppa manca,</l>
<l>onde cader convenne a terra morto.</l>
<l>Il capitanio trasse fuor la lancia;</l>
<l>poi la ripose un'altra volta in resta</l>
<l>e colse ne la gola Sagimbano,</l>
<l>ch'era figliuol del principe Sitalco</l>
<l>che Bressa fertilissima governa:</l>
<l>il colpo passò dentro, ond'ei piegossi</l>
<l>verso le croppe, e la spietata punta</l>
<l>giunse a la bocca e poi d'indi al cervello,</l>
<l>tal che l'asta il portò giù del destriero;</l>
<l>e ne l'aria pendea come una lepre</l>
<l>che tolga il villanel denanzi a i cani</l>
<l>e se la rechi allegramente a casa</l>
<l>in cima il spontoncel che porta in spalla;</l>
<l>tal parve il cavalier, ma tosto il peso</l>
<l>ruppe la lancia, ed ei cadette a terra</l>
<l>e fece nel cader molto rimbombo.</l>
<l>E come un sasso che talor si spicca</l>
<l>per qualche caso giù da una montagna</l>
<l>e cade a basso con sì gran rumore</l>
<l>che fa tremarsi le campagne intorno,</l>
<l>onde fugge il pastor dentr'a le grotte,</l>
<l>perch'ha timor di qualche altra ruina;</l>
<l>così si ritirò la gente gotta</l>
<l>per la paura di quel colpo orrendo.</l>
<l>Ed i Romani con cridore immenso</l>
<l>da l'altra parte si faceano avanti</l>
<l>col viceimperator de l'occidente,</l>
<l>ch'avea già in mano la pungente spada</l>
<l>e s'era volto ov'eran più feroci</l>
<l>e più superbe le nimiche schiere;</l>
<l>quando l'angel Gradivo, che dal cielo</l>
<l>scese per aiutar la gente gotta,</l>
<l>disse sdegnoso con orribil voce:</l>
<l>O genti gotte nobili ed eccelse,</l>
<l>non vi smarrite e non cedete un palmo</l>
<l>di terra a gli empi cavalier romani:</l>
<l>già non han più di voi di ferro il petto,</l>
<l>né la carne di sasso, che non senta</l>
<l>i vostri colpi e le ferrate lance.</l>
<l>Quello è il gran Belisario che vi caccia:</l>
<l>però cercate di ferir lui solo,</l>
<l>ché s'e' fia morto in questo primo ingresso</l>
<l>sarà vinta per voi tutta la guerra.</l>
<l>Così cridava l'angelo feroce</l>
<l>da l'alta rocca che guardava il ponte;</l>
<l>ond'alor tutti i principi de i Gotti</l>
<l>con trenta millia cavallieri armati</l>
<l>furono intorno a Belisario il grande,</l>
<l>cercando a pruova ognun di darli morte:</l>
<l>né si sentia cridar per entro 'l stuolo</l>
<l>altro che Al sauro, ognun percuota il sauro,</l>
<l>disegnando il caval ch'egli avea sotto,</l>
<l>di color sauro con la faccia bianca;</l>
<l>tanto ciascuno avea volto il pensiero</l>
<l>solamente a ferir quel gran barone.</l>
<l>E come quando fulmina il marito</l>
<l>de la bella Giunone, onde discende</l>
<l>molta pioggia dal ciel, molta tempesta,</l>
<l>o quando i vapor freddi in spesse falde</l>
<l>fioccan di neve, e fan la terra bianca;</l>
<l>così frequenti ognor saette e lance</l>
<l>pioveano intorno al capitanio eccelso.</l>
<l>Ma Dio non si scordò del tuo periglio,</l>
<l>Belisario gentil, né quello eterno</l>
<l>angel Palladio: anzi ei ti stava a canto,</l>
<l>e facea gir molte saette al vento</l>
<l>e molte lance rivoltava, e molte</l>
<l>facea lente arrivar dentr'al tuo scudo;</l>
<l>né la tua bella Compagnia del Sole</l>
<l>fu pigra ad aiutarti: anzi ognun d'essi</l>
<l>poneanti i scudi e le persone avanti,</l>
<l>e riceveano in sé molte percosse</l>
<l>che venute sarian contra il tuo petto.</l>
<l>Né tu medesmo ti mancasti mai</l>
<l>d'animo invitto e di destrezza e forza,</l>
<l>che te ne stavi col tuo scudo in braccio</l>
<l>e con la spada sanguinosa in mano.</l>
<l>Come un leon che sia dentr'a le mandre</l>
<l>di grassi armenti, e che ha d'intorno cani</l>
<l>e valorosi giovani con aste</l>
<l>che cercan di ferirlo e darli morte:</l>
<l>e' nulla teme, ed or con l'ungia atterra</l>
<l>un cane, ed ora un giovane col dente,</l>
<l>né si vuol dipartir fin che non sazia</l>
<l>di quelli armenti la bramosa fame;</l>
<l>così facea quel capitanio eccelso,</l>
<l>ferendo ed occidendo assai persone</l>
<l>ch'erano intorno a lui per darli morte;</l>
<l>e già si incominciava a far davanti</l>
<l>quasi un riparo di persone estinte,</l>
<l>e molti eccellentissimi corsieri</l>
<l>givano a torno con le selle vote,</l>
<l>che i lor signori eran caduti a terra</l>
<l>da le percosse di quel gran guerriero.</l>
<l>Da l'altra parte Vitige e Bisandro</l>
<l>e Teio e Berimondo e Filacuto</l>
<l>ed altri molti principi de i Gotti</l>
<l>si mosser contra Belisario il grande</l>
<l>con l'aste basse per mandarlo al piano:</l>
<l>e certamente gli arian fatto oltraggio,</l>
<l>se 'l fier Massenzo, che di ciò s'avvide,</l>
<l>non si voltava verso il buon Traiano</l>
<l>ch'era col ferocissimo Acquilino</l>
<l>e combattean contra i superbi Gotti,</l>
<l>e se non gli dicea queste parole:</l>
<l>Che vi par, frati miei, di quei mastini</l>
<l>che con tanto vantaggio e tanta rabbia</l>
<l>s'aventan contra il capitanio eccelso?</l>
<l>Pigliam le lancie, andiamo ad incontrarli;</l>
<l>mostrianli ch'anco il ferro nostro punge,</l>
<l>e sapem come lor portar la lancia.</l>
<l>Così diss'egli; e quei baroni ardenti</l>
<l>tolser l'aste di mano a i lor ministri</l>
<l>e ratto se n'andor contra quei Gotti.</l>
<l>Vitige si scontrò co 'l buon Traiano,</l>
<l>Bisandro con Massenzo, e Berimondo</l>
<l>con Acquilino, e tutti si colpiro.</l>
<l>Il re colse Traiano in mezzo il scudo</l>
<l>con l'asta fiera, che se n'andò in pezzi,</l>
<l>e quella di Traian fece altretanto:</l>
<l>ben lo toccò di sì spietato colpo</l>
<l>ne la visiera, ove s'aggiunge a l'elmo,</l>
<l>ch'apena apena si ritenne in sella;</l>
<l>e se non era il provido Unigasto</l>
<l>che corse ad aiutarlo, andava al prato,</l>
<l>perciò ch'avea perdute ambe le staffe</l>
<l>e lasciata di man la fida briglia:</l>
<l>onde Unigasto intrepido e fedele,</l>
<l>che vide il suo signore in quel periglio,</l>
<l>con una man ritenne il gran destriero</l>
<l>e lo rizzò con l'altra in su l'arzone,</l>
<l>tal ch'ei tornò nel suo primiero stato.</l>
<l>Acquilin, che giostrò con Berimondo,</l>
<l>con Berimondo che reggea Vicenza,</l>
<l>il colse a punto in cima de la testa</l>
<l>ove avea la ghirlanda per insegna</l>
<l>di maiorana, senz'altro cimiero;</l>
<l>e l'elmo gli passò come una pasta</l>
<l>e l'empì tutto di cervella e sangue,</l>
<l>ond'ei se ne cadette a terra morto,</l>
<l>e le belle arme gli sonaro intorno.</l>
<l>Ma Bisandro a Massenzo si colpiro</l>
<l>di fermissimi colpi in cima i scudi,</l>
<l>e con le dure lance gli passaro:</l>
<l>passaro anco i spallazzi e le corazze</l>
<l>e i fiancaletti, e penetraro al vivo</l>
<l>gli acuti ferri, onde uscì fuori il sangue;</l>
<l>ma le ferite lor furon leggiere</l>
<l>perché si rupper le fortissime aste,</l>
<l>né però mosser quei baron di sella,</l>
<l>come se fusser quivi entro murati;</l>
<l>dapoi si rivoltor co i stocchi in mano,</l>
<l>e si tiravan colpi aspri ed orrendi</l>
<l>che facean sfavillar le lucid'arme.</l>
<l>Quando poi Teio duca di Milano</l>
<l>vide disteso Berimondo al prato</l>
<l>ebbe gran doglia, perch'era figliuolo</l>
<l>de l'empia Scardemisia sua sorella:</l>
<l>onde spronò il corsier con l'asta bassa</l>
<l>ed andò contra il fervido Acquilino,</l>
<l>ed Acquilino contra lui si volse</l>
<l>con la lancia crudel ch'era ancor tinta</l>
<l>de le cervella e sangue del nipote;</l>
<l>ed ambidui si colser ne la testa,</l>
<l>né per quei colpi se n'andaro a terra,</l>
<l>quantunque l'aste lor fosser possenti,</l>
<l>ma stetter saldi come fan dui scogli</l>
<l>che sian percossi da terribil onde;</l>
<l>poi messer mano a le pungenti spade</l>
<l>e s'urtar come asperrimi leoni.</l>
<l>Filacuto da poi con l'asta in resta</l>
<l>passò la folta gente ch'era intorno</l>
<l>a Belisario, e gli percosse il fianco</l>
<l>di sbrisso, e col cavallo oltra passando</l>
<l>l'urtò: ma non si mosse il buon Vallarco</l>
<l>né 'l forte cavalier che gli era sopra;</l>
<l>ben diede a Filacuto ne la gola</l>
<l>con l'empia punta de l'acuto brando</l>
<l>e trappassolla, ond'ei cadette morto</l>
<l>giù del cavallo e si distese al piano,</l>
<l>e co i denti mordea l'erba sanguigna.</l>
<l>Da poi Vallarco rivoltò le croppe</l>
<l>a quel corsier che sen volea fuggire,</l>
<l>e gli diè dui tal calci ne la spalla</l>
<l>destra, ch'ei cadde a lato a suo patrone.</l>
<l>Mentre che 'l fer Bisandro e 'l fier Massenzo</l>
<l>si davan colpi orribili e tremendi,</l>
<l>e che Massanzo avea molt'avantaggio,</l>
<l>per aver più destrezza e maggior forza,</l>
<l>l'angel Gradivo, il qual volea ch'al tutto</l>
<l>Massenzo andasse in quel conflitto a morte</l>
<l>per satisfare a la celeste Donna,</l>
<l>prese la forma d'Aldibaldo, e volto</l>
<l>a Totila, a Sitalco, a Valdemiro</l>
<l>ch'erano insieme in quell'aspra battaglia,</l>
<l>gli disse: Valorosi almi baroni,</l>
<l>potrete tolerar tanta vergogna</l>
<l>che 'l fier Massenzo inanzi a gli occhi vostri</l>
<l>con le sue proprie man scanni Bisandro,</l>
<l>che è il più forte uom ch'abbia la gente Gotta?</l>
<l>Non abbiate vergogna a girli contra</l>
<l>voi tutti tre, perciò che tra i nimici</l>
<l>non si risguarda né a virtù né a fraude.</l>
<l>Così diss'egli, e dielli ardire e forza:</l>
<l>poi tutti tre poser le lance in resta,</l>
<l>e spronaro i cavai verso 'l barone,</l>
<l>pigliando ognun di lor diversa strada.</l>
<l>Alor le dure Parche incominciaro</l>
<l>raccorre il stame al principe Massenzo</l>
<l>de la sua vita, che volean troncarlo:</l>
<l>Totila lo toccò nel destro fianco</l>
<l>con l'asta, e lo passò da l'altra parte;</l>
<l>Valdemiro l'accolse ne le rene,</l>
<l>e 'l ferro se n'andò fin a la pancia;</l>
<l>e poi Sitalco nel sinistro braccio</l>
<l>colpillo, e penetrò la carne e l'osso</l>
<l>con gran furore, e gli passò due coste:</l>
<l>così quel gran guerriero andò sul prato</l>
<l>da quei tre colpi orribili e villani.</l>
<l>Al cader di Massenzo, i fieri Gotti</l>
<l>mandarono un cridor fino a le stelle:</l>
<l>e l'onorata Compagnia del Sole</l>
<l>tutta s'accese di vergogna e d'ira,</l>
<l>e intorno al capitanio si ristrinse;</l>
<l>il qual, se ben si ritrovava chiuso</l>
<l>da corpi morti e da infinita gente</l>
<l>viva ed intenta nel ferir lui solo,</l>
<l>spinse il caval su le persone estinte</l>
<l>e tra le vive, con furore immenso,</l>
<l>et andò là dov'era il gran Massenzo</l>
<l>disteso in terra, che finia la vita.</l>
<l>Il primo che scontrò fu Valdemiro:</l>
<l>e 'l stocco gli piantò ne l'occhio destro,</l>
<l>ch'andò fin a la nuca; ond'ei cadette</l>
<l>giù del cavallo, e si distese in terra</l>
<l>come si stende una succisa pianta.</l>
<l>Dapoi vedendo il principe Sitalco</l>
<l>ch'alzava il braccio per ferir Catullo,</l>
<l>gli tirò d'una punta sotto l'ala</l>
<l>destra ch'andò fin a la poppa manca,</l>
<l>onde lo stese palpitando a l'erba;</l>
<l>e fatto questo andò verso Bisandro,</l>
<l>che si difese con la spada in mano:</l>
<l>ma non però così ch'ei non gli desse</l>
<l>una ferita in mezzo de la faccia</l>
<l>vicina la naso, che se n'andò dentro</l>
<l>verso la bocca, e non toccò il palato;</l>
<l>e dopo questa il capitanio eccelso</l>
<l>gli tirò un'altra punta ne la coscia</l>
<l>destra, che lo passò fin a la sella:</l>
<l>onde Bisandro per lo sangue sparso</l>
<l>s'endebolì, tal che cadette in terra</l>
<l>tra i morti anch'ei come persona morta.</l>
<l>Totila, a cui toccava il quarto assalto,</l>
<l>non lo volse assaggiar, ma ritirossi</l>
<l>tra le sue genti, e si salvò la vita;</l>
<l>e Belisario con la spada ignuda</l>
<l>entrò fra i Gotti, come fosse un vento</l>
<l>ch'entra nel mare, e che commuove l'onde;</l>
<l>e facea come un fulgure dal cielo,</l>
<l>che si fa larga strada ovunque arriva:</l>
<l>poi tutta l'altra Compagnia del Sole</l>
<l>co i stocchi insanguinati il seguitava,</l>
<l>onde fu messa quella gente in fuga;</l>
<l>e i buon Romani n'occidevan tanti,</l>
<l>che di sangue correa tutto 'l terreno.</l>
<l>Vitige sen fuggì dal buon Traiano</l>
<l>e se n'entrò ne le più folte schiere</l>
<l>perché da tutto 'l stuol fosse diffeso;</l>
<l>fuggiva Teio inanzi ad Acquilino,</l>
<l>e Totila fuggiva, e Turrismondo</l>
<l>era constretto anch'ei tirarsi in dietro</l>
<l>con tutti gli altri principi de i Gotti:</l>
<l>ma Belisario ognor gli era a le spalle,</l>
<l>mandando sempre gli ultimi a la morte.</l>
<l>E come il villanel ch'a giunte insieme</l>
<l>le sue cavalle, e fa trebbiare il grano</l>
<l>ne la grand'ara solida e pulita,</l>
<l>vede sotto i lor piè saltar le spighe</l>
<l>calcate, e 'l gran nudato da le ariste;</l>
<l>così da i gravi piè del buon Vallarco</l>
<l>eran calcate le persone estinte:</l>
<l>e 'l sangue uman saltava in ver la panza</l>
<l>di quel destriero, e insanguinava i sproni</l>
<l>e le schiniere al capitanio eccelso.</l>
<l>Nel tempo che così fuggiano i Gotti</l>
<l>cacciati da i Romani, i servi fidi</l>
<l>del fier Massenzo e del gentile Adardo</l>
<l>trovaro i lor signor ch'erano estinti;</l>
<l>e gli portaron dentr'a la cittade</l>
<l>con grave pianto e lamentevol grido:</l>
<l>e pur i duchi e principi romani</l>
<l>seguiano i Gotti ch'eran posti in fuga,</l>
<l>e tanti n'uccidean, tanti da gli urti</l>
<l>di lor medesmi abandonar le selle,</l>
<l>ch'era coperto tutto quanto il suolo</l>
<l>di scudi e lance e d'uomini e di sangue.</l>
<l>E certo saria giunto il giorno estremo</l>
<l>di quella gente orribile e superba,</l>
<l>se 'l Re del ciel non risguardava in terra</l>
<l>e non avea pietà di tante morti:</l>
<l>onde chiamò l'angelo Iridio e disse:</l>
<l>Vattene, Irridio mio, senza dimora</l>
<l>dentr'al gran vallo de la gente Gotta;</l>
<l>e fa che s'armin tutti quanti i fanti</l>
<l>e diano aiuto a i cavalieri afflitti</l>
<l>che sono in fuga, e corren verso il fiume:</l>
<l>in cui poriano tutti esser summersi,</l>
<l>se da la fanteria non han soccorso;</l>
<l>e dì a Palladio che si torni al cielo</l>
<l>e lasci la tutela de i Romani:</l>
<l>poi fa sapere a l'angelo Gradivo</l>
<l>ch'aiute i Gotti, e che si porti in modo</l>
<l>che Belisario con li suoi guerrieri</l>
<l>torni a mal grado suo dentr'a le mura.</l>
<l>L'angel di Dio dopo il divin precetto</l>
<l>subito scese giù da l'alte nubi</l>
<l>di molti varii e bei colori adorno;</l>
<l>e pigliando l'effigie d'Aldibaldo</l>
<l>entrò nel vallo, e fece dare a l'arme:</l>
<l>e fatto ch'ebbe armar tutti quei fanti</l>
<l>trovò l'angel Gradivo, che si stava</l>
<l>di qua dal ponte con la spada in mano</l>
<l>e 'l scudo in braccio per fermar la gente</l>
<l>Gotta, che sen fuggìa verso la torre,</l>
<l>e disse a lui queste parole tali:</l>
<l>Gradivo, il Re del ciel t'impone e dice</l>
<l>che tu soccorri i cavalier de i Gotti</l>
<l>che sono in rotta, e che ti porti in modo</l>
<l>che Belisario torni entr'a le mura.</l>
<l>Come ebbe detto questo al fier Gradivo,</l>
<l>partissi, e se n'andò dove si stava</l>
<l>l'angel Palladio, che col scudo in braccio</l>
<l>dava favore a Belisario il grande;</l>
<l>onde accostato a la sua destra orecchia</l>
<l>disse: Palladio, il Re dell'universo</l>
<l>ti fa saper che tu ritorni al cielo</l>
<l>e lasci la tutela de i Romani.</l>
<l>Angel Palladio, ancor ch'a mal suo grado</l>
<l>lasciasse 'l capitan, sentendo il messo</l>
<l>celeste, l'ubidì senza dimora;</l>
<l>ma levò prima a Belisario il velo</l>
<l>che la carne mortale avanti gli occhi</l>
<l>gli avea disteso, ond'impediti alquanto</l>
<l>non conosceano i messaggier celesti:</l>
<l>e questo gli levò perché potesse</l>
<l>vederli meglio, e non opporsi a loro.</l>
<l>l'angel Gradivo poi, com'ebbe inteso</l>
<l>ciò che piaceva a la divina Altezza,</l>
<l>presa la forma del gentile Agrippa</l>
<l>principe di Calabria, che nel scudo</l>
<l>avea la tortorella per insegna,</l>
<l>ché si dolea de la compagna estinta,</l>
<l>cridò con voce paventosa ed alta</l>
<l>tanto quanto farian se fosser cento</l>
<l>persone insieme che cridasser tutte;</l>
<l>e poi dicea con quella voce orrenda:</l>
<l>Non avete vergogna, illustri Gotti</l>
<l>belli di forma e di persona grandi,</l>
<l>fuggire inanzi a così poca gente?</l>
<l>mentr'era armato in sella il gran Bisandro</l>
<l>sustenia solo il pondo de la guerra;</l>
<l>or ch'egli è in terra, ognun di voi si fugge.</l>
<l>Pur è qui il fiume, che è senz'alcun varco:</l>
<l>non vi sperate di passarlo a guado,</l>
<l>fermate il passo e rivolgete il volto,</l>
<l>ché qui saranno or or tutti i pedoni</l>
<l>ch'aiuteranvi, e vi faranno spalle.</l>
<l>Così cridò quell'angelo feroce,</l>
<l>ponendo in tutti loro ardire e forza:</l>
<l>onde si rivoltò tutta la gente</l>
<l>che fuggìa inanzi a i cavalier romani;</l>
<l>ben non fu alcun che si voltasse prima</l>
<l>di Turrismondo, il qual senza dimora</l>
<l>si fece dare una possente lancia</l>
<l>e ratto s'avviò contra i nimici.</l>
<l>Dietro a costui seguir tutte le schiere;</l>
<l>e 'l fier Gradivo ora gli andava inanzi</l>
<l>ora a tergo or a lato, avendo in braccio</l>
<l>il scudo eterno, e con orribil voce</l>
<l>crolando l'asta minacciava tanto</l>
<l>che facea paventar tutti e' Romani.</l>
<l>L'eccelso capitan, che lo conobbe,</l>
<l>restò molto confuso entr'al suo petto;</l>
<l>e come il villanel ch'è posto in via,</l>
<l>quando ritruova per camino un fiume</l>
<l>che murmurando turbido e veloce</l>
<l>conduce l'acque sue schiumose al mare,</l>
<l>tutto smarrito si ritorna in dietro</l>
<l>verso l'albergo, e lascia il suo vïaggio;</l>
<l>così fermossi Belisario il grande</l>
<l>e si rivolse a la sua gente, e disse:</l>
<l>Non combattiam contra il voler del cielo,</l>
<l>ma ritirianci a poco a poco, sempre</l>
<l>volgendo il viso al viso de i nimici;</l>
<l>poi fermerenci alquanto in su quel colle</l>
<l>quivi a man destra, poco a noi lontano,</l>
<l>vederem ciò che faran costoro;</l>
<l>e poscia d'indi se n'andremo a Roma.</l>
<l>Così diss'egli, e i rivoltati Gotti</l>
<l>eran già presso a le romane squadre:</l>
<l>poi Turrismondo con la lancia in resta</l>
<l>uccise Miso, giovane eccellente</l>
<l>ch'era figliuol bastardo di Bessano;</l>
<l>e lo toccò ne la sinistra tempia,</l>
<l>tal che morto caddeo giù del destriero.</l>
<l>Dapoi diede a Pannonio nel costato</l>
<l>e morto lo mandò sopra 'l terreno;</l>
<l>questo Pannonio fu fratel bastardo</l>
<l>di Mondo, che morì presso a Salona</l>
<l>insieme con Mauritio suo figliuolo</l>
<l>nel tempo quando l'Affrica fu presa</l>
<l>da Belisario, onde per quelle morti</l>
<l>si fece chiaro il dir de la Sibilla.</l>
<l>Acquilin che ciò vidde ebbe pietate</l>
<l>di quei meschini ed impugnò la lancia;</l>
<l>e colse Melanton ne la cintura,</l>
<l>la qual si ruppe, e fé cader la spada</l>
<l>ch'al fianco avea quell'infelice Gotto:</l>
<l>ma il ferro impetüoso andò sì avanti</l>
<l>che gli passò il bilico e le budella,</l>
<l>ed uscì fuor per le fiaccate rene,</l>
<l>tal che lo fece andare a terra morto;</l>
<l>e nel cader con le sue membra estinte</l>
<l>tolse al vivo Acquilin l'asta di mano:</l>
<l>onde poi molti de la gente Gotta</l>
<l>con gran furor se gli cacciaro addosso,</l>
<l>e ben ch'ei fosse valoroso e forte</l>
<l>e più superbo d'uom che fosse in campo,</l>
<l>pur convenne per forza anch'ei ritrarsi.</l>
<l>Gli altri Romani poi, ch'eran sforzati</l>
<l>dal fiero Turrismondo e da Gradivo,</l>
<l>non si diero a fuggir verso la terra,</l>
<l>e non ardian però di contraporsi</l>
<l>arditamente a l'impeto de i Gotti;</l>
<l>ma a poco a poco si tiraro in dietro</l>
<l>fin che fur giunti al disegnato colle.</l>
<l>Quivi firmossi il capitanio eccelso,</l>
<l>e fé che tutti i cavalier romani</l>
<l>subitamente s'ordinaro a rombo;</l>
<l>ed ei si pose ne la prima punta</l>
<l>avanti a tutti gli altri, e ne la destra</l>
<l>pose Acquilino, e pose in la sinistra</l>
<l>Costanzo e poi ne l'ultima Traiano,</l>
<l>che risguardava la città di Roma.</l>
<l>I Gotti, che vedean quella ordinanza,</l>
<l>tenner le briglie in mano; onde Gradivo,</l>
<l>ch'avea l'effigie d'Aldibaldo presa,</l>
<l>disse in tal modo al principe Fabalto:</l>
<l>Fabalto, andate a Vitige, che viene</l>
<l>qui dietro e mena tutti quanti i fanti;</l>
<l>dittei che faccia due falangi d'essi</l>
<l>che volgan contra sé tutte le fronti,</l>
<l>e 'l spazio che sarà tra l'una e l'altra</l>
<l>sia largo nel principio e stretto al fine</l>
<l>in guisa d'una forfice da sarto:</l>
<l>acciò che noi possiamo uccider tutti</l>
<l>quei cavalier che son ridotti in rombo.</l>
<l>Così disse Gradivo; e 'l buon Fabalto</l>
<l>non udì già quelle parole indarno,</l>
<l>ma se n'andò correndo verso il stuolo</l>
<l>ch'alora alora avea passato il ponte</l>
<l>ed espose al suo re quell'ambasciata:</l>
<l>il qual, come l'udì, chiamò Seresto</l>
<l>e Rubicone e Vallio suoi sergenti</l>
<l>e fidi araldi, e dissegli che tosto</l>
<l>ponessero le genti in ordenanza</l>
<l>secondo ch'avea detto il buon Fabalto;</l>
<l>ma non lo sepper far, che sapean male</l>
<l>e l'ordinanze e l'arte de la guerra:</l>
<l>onde Gradivo, che di ciò s'avide,</l>
<l>se n'andò prestamente in quella parte</l>
<l>e quivi separò tutte le squadre</l>
<l>et ordinolle poscia in giughi e versi</l>
<l>ed in falange antistoma duplare;</l>
<l>ma non sapeano gl'inesperti fanti</l>
<l>poi caminar ne l'ordine di quella,</l>
<l>onde l'un l'altro con diverse voci</l>
<l>si daven leggi, e con parole acerbe</l>
<l>voleva ogni ignorante esser maestro:</l>
<l>tal che mandavan fuor certi cridori</l>
<l>che parean ocche over anitre o cigni,</l>
<l>quando vanno volando intorno al Mincio</l>
<l>e poi cridando posansi in sul prato</l>
<l>che da le voci lor le suona intorno;</l>
<l>così cridavan tutte quelle genti:</l>
<l>onde ordinolle quel celeste messo</l>
<l>me' che poteva, e le condusse avanti.</l>
<l>Quando 'l gran Belisario ebbe veduto</l>
<l>quell'ampio stuolo avicinarsi al colle</l>
<l>con la falange antistoma duplare,</l>
<l>e che vedea che l'angelo Gradivo</l>
<l>la governava e gl'insegnava l'arte,</l>
<l>ben si conobbe giunto a mal partito;</l>
<l>onde le parve, per salvar le genti,</l>
<l>di ritirarsi prestamente in Roma:</l>
<l>e l'aria fatto alor, se non vedea</l>
<l>con l'arco in mano il giovane Fileno,</l>
<l>fratel carnal del principe Acquilino,</l>
<l>ferire i Gotti; e come l'avea colto</l>
<l>qualcuno, e che l'avea mandato al piano,</l>
<l>si ritirava al scudo del fratello</l>
<l>come fa il fanciullin dietro a la mamma;</l>
<l>ed Acquilin spingeva in fuori il braccio</l>
<l>e lo copria col suo pesante scudo.</l>
<l>Ma chi fu, Muse, il primo e chi 'l secondo</l>
<l>ch'alor Fileno saettando uccise?</l>
<l>Grimasco fu il primiero, e poi Pacciro</l>
<l>Ermisio, Gerro, Crobizzo e Turigo,</l>
<l>Ordisio, Geberico, Atanagildo</l>
<l>tutti morti mandò sopra 'l terreno;</l>
<l>il che vedendo Belisario il grande</l>
<l>s'allegrò dentr'al cuore, e poi gli disse:</l>
<l>Fileno mio gentil, va pur facendo</l>
<l>questi tai colpi glorïosi e magni,</l>
<l>ché tu recherai gloria al tuo paese</l>
<l>e gran piacere al tuo diletto padre</l>
<l>che ti mandò sì giovane a la guerra</l>
<l>acciò che tu acquistassi onore e fama</l>
<l>che ti seguisse ancor dopo la morte.</l>
<l>Io voglio dirti questo, e poi farollo:</l>
<l>se 'l Re del ciel mi darà grazia ch'io</l>
<l>liberi Italia da la gente Gotta,</l>
<l>subitamente a te con le mie mani</l>
<l>scelgerò un dono di cavalli o d'arme</l>
<l>o d'una bella giovane discreta,</l>
<l>e tel darò come a guerriero eletto.</l>
<l>A cui rispose il giovinetto ardito:</l>
<l>Eccelso capitanio de le genti,</l>
<l>non bisogna eccitar colui ch'è pronto:</l>
<l>ch'altro disio non ho dentra 'l mio petto</l>
<l>che di far guerra e d'acquistarmi onore;</l>
<l>e giù nel pian, quando incontrammo i Gotti,</l>
<l>molti n'ho posti con quest'arco in terra;</l>
<l>e da poi ch'io son giunto in questo colle</l>
<l>nove saette ho saettato, e tutte</l>
<l>l'ho fitte ne le membra de i nimici.</l>
<l>Ma non so colger quel rabbioso cane</l>
<l>che fa tal scempio de la gente nostra.</l>
<l>E detto questo tolse una saetta</l>
<l>fuor del turcasso, e posela su l'arco</l>
<l>per ferir Turrismondo, e non l'accolse,</l>
<l>perché Gradivo fece andarla in fallo:</l>
<l>pur si cacciò nel petto a Dorpaneo</l>
<l>ch'era figliuol di Vitige, e che nacque</l>
<l>di Malaverga in su la riva d'Agno</l>
<l>quand'el governo avea di quella valle</l>
<l>che poi fu Val de Trissino chiamata;</l>
<l>ma come un bel papavero ne l'orto</l>
<l>grave da la semenza e da la pioggia</l>
<l>piega la testa sua da l'altra parte,</l>
<l>così piegò quel giovinnetto ancora</l>
<l>il capo onusto del suo lucid'elmo.</l>
<l>Poi che 'l gran Turrismondo ebbe veduto</l>
<l>quel empio colpo, e 'l giovane defonto,</l>
<l>fece darsi a Bellino una ginetta,</l>
<l>e ratto la lanciò verso l'arciero</l>
<l>ch'avea posto uno strale ancor su l'arco</l>
<l>per ferir Turrismondo; onde 'l prevenne</l>
<l>con la ginetta, e gli passò la spalla</l>
<l>dal lato manco d'un orribil colpo,</l>
<l>tal che 'l grand'arco gli cascò di mano:</l>
<l>ed egli ancor saria caduto in terra,</l>
<l>se non era aiutato dal fratello</l>
<l>che col scudo il coperse, e fece trarli</l>
<l>fuor la ginetta e poi condurlo a Roma</l>
<l>da Florïano e Rosio suoi ministri.</l>
<l>Alora il Re de la celeste corte</l>
<l>empìo d'ardire e di furore i Gotti,</l>
<l>tal che per forza spinsero i Romani</l>
<l>verso le mura a la Salaria Porta;</l>
<l>e Turrismondo con la spada ignuda</l>
<l>gli seguitava, e gli facea gran danno.</l>
<l>E come il can che seguita il leone
èo 'l selvatico porco entr'a la selva,</l>
<l>che si confida ne i veloci piedi</l>
<l>e gli va dietro picicando l'anche,</l>
<l>e poi che morse l'ha, si volge e guarda</l>
<l>la fiera, acciò ch'ei non riceva oltraggio;</l>
<l>così facea quel Turrismondo altero</l>
<l>nel seguitare i cavalier romani:</l>
<l>i quai fuggendo giunsero a le mura</l>
<l>ch'era già quasi il tramontar del sole.</l>
<l>Quivi poi ritrovar la porta chiusa,</l>
<l>e dimandaron che gli fosse aperta:</l>
<l>ma quei ch'avean la guardia di quel luoco</l>
<l>non la volsero aprir, ch'avean temenza</l>
<l>che i Gotti mescolati co i Romani</l>
<l>non se n'entrasser dentr'a la cittade</l>
<l>e gli mandasser tutti a fil di spada;</l>
<l>il che vedendo il capitanio eccelso</l>
<l>cridò con voce disdegnosa ed alta:</l>
<l>Ché non ci aprite, cavalieri ignavi,</l>
<l>pria che ci venga tutto 'l campo adosso?</l>
<l>Aprite adunque, et ubidite al capo:</l>
<l>non vogliate saper più che 'l signore,</l>
<l>che vi farà pentir del vostro fallo.</l>
<l>Così cridava Belisario il grande;</l>
<l>e quei che stavan sopra l'alte torri</l>
<l>non voleano ascoltar le sue parole,</l>
<l>ché non lo conoscean, perciò che l'elmo</l>
<l>e 'l scudo carghi avea di polve e sangue;</l>
<l>e poi color che riportaro in Roma</l>
<l>il gran Massenzo con dolore e pianto</l>
<l>per la Flaminia Porta fur cagione,</l>
<l>che nascesse un rumor entr'a la terra</l>
<l>che Belisario il grande in quella zuffa</l>
<l>stat'era anch'egli combattendo ucciso.</l>
<l>Al fin vedendo il capitanio eletto</l>
<l>che non aprian quella servata porta</l>
<l>si ritirò tra la gran fossa e 'l muro:</l>
<l>e Turrismondo con furore immenso</l>
<l>stava da l'altra ripa in sul destriero</l>
<l>scorrendo il fosso, e ricercando il varco</l>
<l>con gli occhi che parean di fiamma ardente.</l>
<l>Il capitanio alor levando in alto</l>
<l>gli occhi e le palme sospirando disse:</l>
<l>Padre del cielo, i gravi miei peccati</l>
<l>nascosi, e ch'io non so, forse son quelli</l>
<l>che m'han condotto a questa infamia eterna.</l>
<l>Perdonami Signor, se mai t'offesi;</l>
<l>e se non vuoi che per le mie fatiche</l>
<l>torni l'Esperia afflitta in libertade,</l>
<l>lasciala star così; ma non volere</l>
<l>che questo buon essercito romano</l>
<l>sia tutto ucciso da la gente Gotta.</l>
<l>Così diceva lacrimando sempre:</l>
<l>onde mosse a pietà l'eterno Sire,</l>
<l>tal che gli concedeo che fosser salvi;</l>
<l>e gli mostrò ne l'aere una gran fiamma</l>
<l>che diè conforto a le affannate menti.</l>
<l>I buon Roman dopo il celeste segno</l>
<l>fecero un cuneo, ed assaltaro i Gotti</l>
<l>con tal furor, che fur conversi in fuga.</l>
<l>Belisario era 'l primo avanti gli altri;</l>
<l>poi seguiva Acquilino e 'l buon Traiano,</l>
<l>e dietro a lor Bessan, Costanzo e Magno;</l>
<l>e poscia gli altri principi romani</l>
<l>seguian costor con ordine mirando,</l>
<l>ché crescea sempre un cavalier per iugo,</l>
<l>ed era raro e non continuo il verso.</l>
<l>Belisario passò di banda in banda</l>
<l>con la sua lancia Pinamonte acerbo,</l>
<l>ch'era figliuol del principe Aldibaldo</l>
<l>e de la leggiadrissima Orestilla,</l>
<l>che parturillo appreso il bel Benaco</l>
<l>in Bardolin, che è tra Lagise e Garda;</l>
<l>costui cadette morto al primo incontro.</l>
<l>Aquilin poscia uccise il fiero Ermoldo</l>
<l>che per impresa sua portava un drago;</l>
<l>Traian mandò per terra Rondinello,</l>
<l>Bessano Arrigo, e poi Costanzo Anfeo</l>
<l>e Magno uccise il sventurato Ottingo.</l>
<l>I Gotti, visti quelli orribil colpi,</l>
<l>fugiron tutti, e mai non &lt;si&gt; voltaro</l>
<l>fin che non si trovar vicini al campo</l>
<l>che conduceva il re verso la porta;</l>
<l>quivi fermossi ognun, che per la notte</l>
<l>non si potea veder s'erano in fuga:</l>
<l>onde si mescolar con l'altre genti</l>
<l>come impediti da scurissim'ombra.</l>
<l>Ma Belisario non gli seguì molto,</l>
<l>che sopragiunto da la notte oscura</l>
<l>se ne tornò ne la città di Roma;</l>
<l>e fugli aperta la serrata porta,</l>
<l>ché quei di dentro avean pigliato ardire</l>
<l>quando s'accorsen del fuggir de i Gotti.</l>
</lg>
<trailer>F. D. XII L.</trailer>
</div1>
<div1 type="libro">
<head>IL LIBRO XIII</head>
<head>DE LA ITALIA LIBERATA DA GOTTHI DEL TRISSNO</head>
<argument><p>Nel Tredeci l'assedio s'apparecchia.</p></argument>
<lg type="non-definito">
<l>Poi che 'l gran capitanio de le genti</l>
<l>si ritirò ne la città di Roma,</l>
<l>attese prima a riveder le mura</l>
<l>ed assettare in lor tutte le guarde;</l>
<l>né perché avesse combattuto sempre</l>
<l>dal cominciar del dì fin a la notte</l>
<l>avea 'l cuor lasso o la persona stanca,</l>
<l>ché la virtù ne le famose imprese</l>
<l>accresce forza a i generosi ingegni.</l>
<l>Ma poi che si cavò l'arme di dosso,</l>
<l>fece chiamare a corte ogni barone,</l>
<l>i quai si ragunor senza dimora:</l>
<l>che avean le menti sconsolate e meste</l>
<l>per la venuta di quell'empia gente.</l>
<l>E come quando Zefiro e Lebecchio</l>
<l>giungono d'improviso al mar Tirreno</l>
<l>commuoven l'acque, onde s'inalza l'onda</l>
<l>marina, e manda fuor molta e molt'alga;</l>
<l>così l'assalto de i feroci Gotti</l>
<l>ch'erano aggiunti appresso l'alte mura</l>
<l>avea commosso il cuor di quei Romani,</l>
<l>e mandavano fuor molti suspiri.</l>
<l>Alor levossi Belisario in piedi,</l>
<l>e sciolse la sua lingua in tai parole:</l>
<l>Prudenti, valorosi, almi signori</l>
<l>mandati qui dal correttor del mondo</l>
<l>a por l'antica Esperia in libertade,</l>
<l>non vi smarrite, perché voi veggiate</l>
<l>esser tanta gentaglia intorno a Roma:</l>
<l>ché quanti più saran, tante più teste</l>
<l>aran del vostro ardir paura e tema.</l>
<l>Ben spero darvi la vittoria certa,</l>
<l>se l'alto Re del ciel non ci abbandona:</l>
<l>ch'io gli ho provati con la spada in mano</l>
<l>da l'apparir del sol fino a la sera</l>
<l>ed olli avuti tutti quanti addosso,</l>
<l>tal ch'io conosco bene il lor valore;</l>
<l>che è tanto e tale ch'io non ne pavento,</l>
<l>anzi spero mandarli a fil di spada</l>
<l>più col consiglio ancor che con la forza.</l>
<l>Ma perché ne la vita de' mortali</l>
<l>cosa non è che sia tanto sicura</l>
<l>quant'è un prudente ed ottimo consiglio,</l>
<l>però consigli ognun ciò ch'a lui pare</l>
<l>che far si deggia in questa grave impresa,</l>
<l>che poscia elegerem ciò che fia meglio.</l>
<l>E voi, prudente mio conte d'Isaura,</l>
<l>cominciate a parlar, perciòò che sempre</l>
<l>saggio consiglio vien da l'uom ch'è saggio.</l>
<l>Così disse il barone, a cui rispose</l>
<l>l'accorto vecchio poi con tai parole:</l>
<l>Illustre capitan, luce del mondo,</l>
<l>io dirò il parer mio senza rispetto,</l>
<l>poscia ch'ei m'è da voi prima richiesto:</l>
<l>ché se ben sempre la vecchiezza solve</l>
<l>la forza e 'l sangue de l'umane membra,</l>
<l>non però solve la prudenza e 'l senno,</l>
<l>anzi s'avvivan col girar de gli anni.</l>
<l>Come voi questa mane usciste fuori</l>
<l>con mille cavalier contra i nimici</l>
<l>e mi lasciaste a guardia de le terra,</l>
<l>intesi alor ch'un numero di Gotti</l>
<l>quasi infinito ci veniva addosso,</l>
<l>tal che star non poriasi a la campagna:</l>
<l>onde ci converria patir l'assedio.</l>
<l>Poi vidi poca vittüaria dentro</l>
<l>e poco modo di reccarven'anco:</l>
<l>ché l'immature biade del paese</l>
<l>saranno in man de gli adversari nostri.</l>
<l>Però, volendo esaminare il tutto,</l>
<l>che far per noi si deve in questo caso</l>
<l>dirolvi con pochissime parole:</l>
<l>prima è da porre a guardia de le mura</l>
<l>fidata gente e capitani eletti</l>
<l>ch'abbian la cura ognun de le lor parte;</l>
<l>e quelle porte che ci paion troppe</l>
<l>murianle, e restin solamente aperte</l>
<l>le più sicure e di maggior bisogno:</l>
<l>e poniam molti giovani veloci</l>
<l>fuora di queste tra la fossa e 'l muro</l>
<l>che quivi si staran tutta la notte</l>
<l>a far le sentinelle, e cambieransi</l>
<l>di quattr'ore in quattr'ore, e fien revisti</l>
<l>da i cavalieri che anderanno attorno,</l>
<l>e faran darsi l'ordinato nome.</l>
<l>Da poi mandiamo in Africa per grano,</l>
<l>ché quel che commetteste ad Aldigieri</l>
<l>al parer mio sarà condotto tardo,</l>
<l>poi ch'egli è gito a trasportar le genti</l>
<l>che vuol mandarci il correttor del mondo.</l>
<l>Così propose il buon conte d'Isaura,</l>
<l>e fu molto lodato il suo consiglio:</l>
<l>onde il governator de l'occidente</l>
<l>fece ben chiuder la Flaminia Porta</l>
<l>e dentro la munì con molte pietre,</l>
<l>ch'aprir non si potea senza gran tempo;</l>
<l>poi la diede in custodia al fier Costanzo,</l>
<l>al quale insieme ancor con Orsicino</l>
<l>raccomandò la porta di San Piero</l>
<l>vicina al ponte, e sotto il bel sepulcro</l>
<l>che poi fu trasmutato in un castello</l>
<l>rotondo ed alto e di fortezza immensa.</l>
<l>E diè la Collatina al buon Traiano,</l>
<l>la quale ancor si nomina Pinciana,</l>
<l>che seco aveva Pigripio e Fanitio;</l>
<l>e per sé proprio tenne la Collina,</l>
<l>già Quirinale e poi Salaria detta.</l>
<l>La Viminale, over di Santa Agnesa,</l>
<l>ebbe Acquilino e 'l generoso Olando;</l>
<l>e la Esquilina, over di San Lorenzo,</l>
<l>fu data in guardia a l'onorato Magno</l>
<l>col buon Peranio e col gigante Olimpo.</l>
<l>La Nevia o Labicana over Maggiore,</l>
<l>ch'alora Prenestina era nomata,</l>
<l>ebbe il forte Bessano e 'l fier Mundello;</l>
<l>e tu, Tarmuto, l'Asinaria avesti,</l>
<l>che poi si dimandò di San Giovanni,</l>
<l>con Ennio e Ciprïan, che t'eran cari;</l>
<l>e Sindosio fu posto a la Latina,</l>
<l>Catullo a la Capena, e l'Ostïense</l>
<l>o di San Paulo ebbe il possente Arasso;</l>
<l>la Portüense ebbe Sertorio e Ciro,</l>
<l>ed anco la Pancrazia al vecchio Paulo</l>
<l>fu consignata, e la Settimia a Bocco.</l>
<l>Poi fece che s'armor' tutti i più destri</l>
<l>e i più veloci giovani del campo:</l>
<l>l'un fu Lucillo figlio di Antonina</l>
<l>e l'altro Emilio del prudente Paulo</l>
<l>ed Antifilo il terzo, il quarto Augusto</l>
<l>con Cesare e Pomponio suoi fratelli</l>
<l>e Filippo e Fonteio ed Alessandro,</l>
<l>tre bei nipoti del feroce Olando</l>
<l>e figliuoli di Armenio suo fratello;</l>
<l>e Rutilio e Marsilio e Camerino</l>
<l>fratel di Magno, e gli altri dui di Arasso.</l>
<l>Questi dodici duci aveano seco</l>
<l>cento e ventotto giovani per uno,</l>
<l>ed ognun d'essi andò fuor de la porta</l>
<l>che gli era stata deputata, e quivi</l>
<l>facean le guardie tra la fossa e 'l muro.</l>
<l>Come forniti fur questi negozi,</l>
<l>il vecchio Paulo ancor levossi e disse:</l>
<l>Illustre capitan, luce del mondo,</l>
<l>io voglio in voi finir le mie parole,</l>
<l>perciò ch'ancor da voi s'incominciaro</l>
<l>come da quel ch'ha il cargo de la guerra:</l>
<l>a cui sta bene umanamente udire</l>
<l>ciò che ognun parla ad util de l'impresa,</l>
<l>e poscia eleger quel ch'è più salubre.</l>
<l>Dunqu'io non tacerò ciò ch'a me pare</l>
<l>che sia da far per la vittoria nostra:</l>
<l>voi sapete, signor, come privaste</l>
<l>l'ardito Corsamonte de la moglie,</l>
<l>ch'è 'l miglior uom ch'avesse il nostro campo.</l>
<l>Elpidia il dimandava per marito,</l>
<l>e di ragion non si devea negarle</l>
<l>quando v'era il consenso de le parti;</l>
<l>ma voi primieramente gliel negaste,</l>
<l>da poi, cedendo a la magnanim'ira</l>
<l>nata dal suo fallir, che senza dubbio</l>
<l>fu molto grave, lo privaste ancora</l>
<l>de la speranza di poter più averla.</l>
<l>Voi sapete, signor, come l'amore</l>
<l>constringe più le menti de i mortali,</l>
<l>e più le gira, che l'argento e l'oro;</l>
<l>ond'ei, d'amor sospinto e dal disdegno,</l>
<l>subitamente s'è partito quinci</l>
<l>e ci ha lasciati, e cerca altra ventura:</l>
<l>ché se fosse con noi questo guerriero</l>
<l>ogni giorno usciria fuor de la terra</l>
<l>e faria star quel Turrismondo a segno,</l>
<l>e 'n brieve tempo manderialo a morte,</l>
<l>onde ci acquisteria vittoria certa.</l>
<l>Adunque il mio consiglio è di placarlo</l>
<l>con doni eletti e con parole dolci,</l>
<l>e mandar dui de i nostri almi baroni</l>
<l>ch'a lui sian grati, e siano accorti e saggi</l>
<l>ed eloquenti; e portinli quei doni</l>
<l>e lo dispongano a tornarsi a Roma.</l>
<l>A cui rispose Belisario il grande:</l>
<l>Veramente, signor, senza menzogna</l>
<l>avete raccontato il nostro errore:</l>
<l>ch'alor certo fallai, né vuo' negarlo,</l>
<l>quando non diedi Elpidia a Corsamonte.</l>
<l>Ben la dovea promettere a Favenzo</l>
<l>e non gli dar materia di fallire,</l>
<l>ch'amor può troppo ne le nostre menti;</l>
<l>or poscia ch'ei fallì, cedendo a l'ira,</l>
<l>voglio non solamente perdonarli,</l>
<l>ma gli vuo' dare Elpidia per consorte,</l>
<l>poi che l'ama e disia; ché 'l prender moglie</l>
<l>è un mal che suol desiderar la gente:</l>
<l>e quel che si dispone a tòr mogliera</l>
<l>camina per la strada del pentirsi,</l>
<l>per ciò che l'uom ch'ha donna è sempre servo.</l>
<l>Darolli appresso dodici corsieri</l>
<l>veloci e buoni, e sette belle ancelle</l>
<l>modeste e che san far tele e ricami;</l>
<l>e donerolli venti pezze ancora</l>
<l>di drappo d'oro e venti di velluto,</l>
<l>venti di rasi e venti di damaschi,</l>
<l>di tabì venti e venti d'ormesino;</l>
<l>ed una bella tavola d'argenti</l>
<l>doppia di vasi, ed altretanti d'oro,</l>
<l>che saran sopradote de la moglie.</l>
<l>Questo darolli acciò che 'l sdegno e l'ira</l>
<l>diponga, e torni a la città di Roma:</l>
<l>perciò che un uomo ingenïoso e forte</l>
<l>suol valer più che un popolo a la guerra.</l>
<l>Alor soggiunse il buon conte d'Isaura:</l>
<l>Veramente, signor, questi son doni</l>
<l>da far voltare ogni ostinata mente;</l>
<l>e tanto più gli denno esser giocondi, </l>
<l>che 'l primo foste che reccò da i Persi</l>
<l>il far drappi di seta in queste parti,</l>
<l>e qui portaste il seme di quei vermi</l>
<l>che, pasciuti di gelsi, mandan fuori</l>
<l>seta dal ventre, de la qual si fanno</l>
<l>in brieve tempo intorno un labirinto</l>
<l>donde non ponno uscir se non con l'ale;</l>
<l>però, donando a lui drappi sì belli</l>
<l>accompagnati con cavalli e dame,</l>
<l>lo potran muover facilmente, e farlo</l>
<l>venir senza dimora a darci aiuto.</l>
<l>Mandiamo adunque nel spuntar de l'alba</l>
<l>Ermodoro e Carin verso Tarento</l>
<l>a far che Elpidia se ne venga a Roma,</l>
<l>acciò che quando Corsamonte torni</l>
<l>qui la ritruovi, e prendala per moglie;</l>
<l>poi darem cura al buon Traiano e a Ciro,</l>
<l>che l'ama tanto e gli è frattel cugino,</l>
<l>che gli vadano a far questa ambasciata</l>
<l>ed a cercar di rimenarlo a Roma.</l>
<l>Come ebbe detto questo, si rivolse</l>
<l>a Filodemo: E voi gentil barone</l>
<l>disse farete co i sagaci incanti</l>
<l>che noi sappiamo anzi l'aprir del giorno</l>
<l>il luoco ove dimora Corsamonte</l>
<l>perché possiam mandare a ritrovarlo.</l>
<l>Così detto e conchiuso, ognun partissi</l>
<l>fuor del consiglio; e chi di loro andossi</l>
<l>nel suo diletto albergo a prender cibo,</l>
<l>chi si ridusse a l'ordinate guardie</l>
<l>portando seco la parata cena.</l>
<l>Sol Belisario da pensieri involto</l>
<l>non dava luogo a l'importuna fame,</l>
<l>anzi montò sopra un caval morello</l>
<l>e volse riveder tutte le guardie</l>
<l>prima che a gli occhi suoi rendesse il sonno.</l>
<l>D'indi partito, e ritornato a casa,</l>
<l>non avea cura ancor di prender cibo,</l>
<l>tant'era intento a quelli alti negozi;</l>
<l>onde Antonina sua fedel consorte</l>
<l>se n'andò a ritrovarlo, e poi gli disse:</l>
<l>Caro marito mio, non vi soviene</l>
<l>di voi medesmo e de la vostra vita?</l>
<l>Ché dal nascer del dì fin a le stelle</l>
<l>avete combattuto co i nimici;</l>
<l>e ne l'ultimo terzo de la notte</l>
<l>v'affaticate e travagliate ancora</l>
<l>senza pigliarvi nutrimento alcuno.</l>
<l>Già viver non si può senza nutrirsi;</l>
<l>cercate adunque di serbar la vita,</l>
<l>perché da la vostr'anima dipende</l>
<l>il viver di noi tutti e questa impresa.</l>
<l>Così diss'ella, e fece porli avanti</l>
<l>diversi cibi e dilicati vini,</l>
<l>ed ei nulla ne prese; al fin constretto</l>
<l>da i prieghi ardenti di sì cara donna</l>
<l>gustò un poco di pane, e non volse altro.</l>
<l>Ma Filodemo, ch'era andato a casa,</l>
<l>per ubidire il buon conte d'Isaura</l>
<l>prima si chiuse in un secreto luoco,</l>
<l>e poscia fece un cerchio sul terreno</l>
<l>e v'entrò dentro col libretto in mano;</l>
<l>poi messevi una pentola nel mezzo</l>
<l>con certe ossa di morto e certi segni</l>
<l>di sangue umano e di civette e guffi;</l>
<l>e mentre che leggea sopra 'l quaderno</l>
<l>l'apparve un spiritel lungo una spanna</l>
<l>su l'orlo de la pentola a sedere:</l>
<l>poi crebbe in forma paventosa e fiera</l>
<l>e disse: Che comanda il mio signore?</l>
<l>A cui rispose il negromante ardito:</l>
<l>O Rimfagor, che sai tutte le cose</l>
<l>che furon fatte e che si fanno al mondo,</l>
<l>dimmi in che luogo è Corsamonte il fiero,</l>
<l>che se n'uscite fuor de la cittade</l>
<l>e non si sa di lui novella alcuna.</l>
<l>Così diss'egli; e quel demonio orrendo</l>
<l>rispose irato e con parole corte:</l>
<l>Il gran duca di Scitia e quel d'Atene</l>
<l>sono sul monte ove abitò già Circe.</l>
<l>E Filodemo a lui:Che fanno quivi?</l>
<l>Ed egli: Cercan di sanar Plutina,</l>
<l>superbissima fada, de la vista.</l>
<l>Come faremo adunque a ritrovarli?,</l>
<l>soggiunse il negromante; ed ei rispose:</l>
<l>Mandate là, che troverete aperta</l>
<l>l'ascosa porta di quell'ampio luoco</l>
<l>che per noi spesse volte si disserra.</l>
<l>Adunque, disse il negromante, aiuta</l>
<l>questi baroni eletti che mandiamo</l>
<l>per ritrovarli e rimenarli a casa:</l>
<l>ch'altro da l'opra tua non ci bisogna.</l>
<l>Ed egli a lui: Signor, questo farassi.</l>
<l>Ma s'altro poi da me non vi bisogna,</l>
<l>solvete il duro e formidabil nodo</l>
<l>che mi ritien qua su contra mia voglia,</l>
<l>e lasciatemi andare al mio tormento.</l>
<l>Rimfagor così disse, ed ei lo sciolse,</l>
<l>onde tornò nel fondo de l'inferno;</l>
<l>ma nel partir lasciò sì grave odore</l>
<l>di sterco, d'assafetida e di solfo,</l>
<l>che putia intorno tutta la contrada.</l>
<l>Poi Filodemo nel spuntar de l'alba</l>
<l>venne a l'albergo del canuto Paulo;</l>
<l>e quivi ritrovò Traiano e Ciro</l>
<l>ch'erano in punto per voler partirsi,</l>
<l>a cui fé noto ciò che aveano a fare:</l>
<l>onde il buon vecchio fece tòr del vino</l>
<l>soave e dolce in una tazza d'oro,</l>
<l>e tutti allegramente ne gustaro;</l>
<l>Dapoi montaro sopra i lor destrieri</l>
<l>con tre famigli ed Oribasio araldo</l>
<l>e presero il camin verso Marino.</l>
<l>Vitige poi, che si venia col stuolo</l>
<l>dritto per gire a la Salaria Porta,</l>
<l>quando i suoi cavalier fur posti in fuga</l>
<l>e che si mescolor con l'altre genti</l>
<l>taciti, che parean tornarsi in dietro</l>
<l>come impediti da scurissim'ombra,</l>
<l>quivi fermò l'essercito e gli disse:</l>
<l>Udite il mio parlar, signori e duchi</l>
<l>e voi disposti cavalieri e fanti:</l>
<l>se non venia dal ciel con tal prestezza</l>
<l>l'oscura notte ad aiutar quei cani,</l>
<l>giunto era il fin de i lor rabbiosi insulti;</l>
<l>ben mi credea dover trattarli in modo</l>
<l>che non tornassen più verso Durazzo.</l>
<l>Or poi che gli salvò quella grand'ombra,</l>
<l>buon è che noi mandiam qualcun de i nostri</l>
<l>a Roma per veder quel che si fanno:</l>
<l>se pongon guardie intorno la cittade</l>
<l>o se smarriti da le nostre forze</l>
<l>fanno tra lor consiglio di fuggirsi</l>
<l>e lasciar vòta la città di Roma.</l>
<l>Io poscia a quel ch'averà cuor d'andarvi</l>
<l>darò il più bel corsier ch'io tenga in stalla</l>
<l>con molti doni prezïosi appresso;</l>
<l>e se per caso non potesse intrare</l>
<l>dentr'a le mura e le serrate porte,</l>
<l>cerchi di far spavento a quelle genti</l>
<l>che saran poste a guardia de la terra</l>
<l>con parole superbe e con minaccie:</l>
<l>Così propose l'alto re de' Gotti,</l>
<l>onde ognun stava tacito e suspeso;</l>
<l>quando un baron ch'avea nome Frodino,</l>
<l>brutto di faccia ma veloce al corso,</l>
<l>figliuol del ricco Eroldo e di Giufreda,</l>
<l>ch'avea il governo del montoso Urbino,</l>
<l>si fece avanti, e disse este parole:</l>
<l>Signore, il cuor mi dà d'andare a Roma</l>
<l>e di far tutto quel che voi dicete,</l>
<l>se mi giurate sopra il vostro petto</l>
<l>di darmi il bel corsier ch'aveva sotto</l>
<l>ne la battaglia Belisario il grande;</l>
<l>e darmi ancora l'armatura fina,</l>
<l>dal capo a i piè, che si trovava intorno.</l>
<l>Così diss'egli e 'l re levò la mano</l>
<l>col scettro d'oro, e poi toccossi il petto;</l>
<l>e disse: O summo Re che 'l ciel governi,</l>
<l>tu sarai testimon ch'io gli prometto</l>
<l>che nessun altro de la gente Gotta</l>
<l>non arà il bel corsier che ci dimanda;</l>
<l>ma sol si goderà tutti quei doni,</l>
<l>come essequito arà ciò che promette.</l>
<l>Giurato ch'ebbe Vitige, il barone</l>
<l>pien di speranza dipartissi quindi;</l>
<l>e poscia giunto a la città di Roma</l>
<l>ritrovò chiusa la Flaminia porta,</l>
<l>e parimente la Pinciana, ed anco</l>
<l>la terza che Salaria si dimanda;</l>
<l>onde si messe a gire intorno al muro,</l>
<l>che pensò tutte l'altre esser serrate;</l>
<l>ma sentendo che in esso eran persone</l>
<l>alzò la voce, e minacciando disse:</l>
<l>O scelerati e perfidi Romani</l>
<l>ch'avete fatto fallimento a i Gotti</l>
<l>e tradita la patria e vo' medesmi</l>
<l>per darla a gente che non può tenerla:</l>
<l>se forse vi pensate esser difesi</l>
<l>da quei che son fuggiti al primo assalto</l>
<l>dinanzi a i colpi de le nostre spade,</l>
<l>voi v'ingannate di dannoso errore.</l>
<l>Deh tornate meschini al giogo antico,</l>
<l>se non volete esser distrutti ed arsi.</l>
<l>Questo diss'egli, e non rispose alcuno</l>
<l>di quel popol roman ch'era sul muro</l>
<l>a le arroganti sue parole inette;</l>
<l>il che sentendo il giovane Lucillo</l>
<l>ch'era a la guardia fuor di quella porta</l>
<l>si volse, e disse al suo cugin Tibullo:</l>
<l>Che ti par, frate mio, di quello altero</l>
<l>parlar che fa costui? Certo pur troppo</l>
<l>morde arrogantemente il nostro onore:</l>
<l>non è da supportarlo; andiamo adunque</l>
<l>a dar risposta a quel superbo Gotto</l>
<l>ed al suo minacciar con le nostr'arme.</l>
<l>Rispose alor Tibullo: Io n'ho più voglia</l>
<l>di te; ma temo che non sia molesto</l>
<l>a Belisario che lasciam l'officio</l>
<l>che n'ha commesso per novella impresa,</l>
<l>senza saputa sua, senza licenza.</l>
<l>Disse Lucillo a lui: Non abbiam tempo</l>
<l>da dirli alcuna cosa: andiam pur oltra</l>
<l>tosto, che non perdiam sì buona preda;</l>
<l>poi se lo prenderem, come ho speranza,</l>
<l>saprem qualche dissegno de i nimici</l>
<l>che fia giocondo al capitanio nostro:</l>
<l>perché i pensier de l'aversario spesso</l>
<l>apportan la vittoria de le guerre.</l>
<l>Né temer che la guardia abbia a patire,</l>
<l>ché vi resta Gualtier, nostro compagno,</l>
<l>ch'arà in governo la centuria tutta.</l>
<l>E così detto, subito n'andaro</l>
<l>a dire il lor disegno al buon Gualtiero,</l>
<l>ch'assai lodollo e comendollo; ond'essi</l>
<l>allegri s'avvior dietro a quel Gotto</l>
<l>tacitamente, e preseno la volta</l>
<l>larga, tal ch'ei restò tra 'l fosso e loro.</l>
<l>Poi fatto questo, s'appressaro a lui;</l>
<l>ed ei, come sentì venirsi dietro</l>
<l>i dui baroni, subito pensossi</l>
<l>che fusser messi del signor de i Gotti</l>
<l>per rivocarlo o dirli altre parole;</l>
<l>ond'e' si volse, e riconobbe tosto</l>
<l>ch'eran nimici, e posesi a fuggire;</l>
<l>ma quei veloci giovani correndo
èlo seguitavan, che parean dui veltri</l>
<l>che corran dietro a caprïola o lepre,</l>
<l>ed insten molto con gli acuti denti</l>
<l>per imboccarla, ed ella per le selve</l>
<l>gli va fuggendo timorosa avanti:</l>
<l>tali pareano alor que' dui baroni,</l>
<l>che correan dietro al misero Frodino</l>
<l>e sempre lo volgean verso la terra,</l>
<l>né lo lasciavan declinarsi al campo.</l>
<l>Ma quando giunti fur presso a la scolta</l>
<l>che custodìa la Nomentana porta,</l>
<l>dubitando ch'alcun di quelle guarde</l>
<l>no i prevenisse e non gli desse morte</l>
<l>e lor togliesse il già sperato onore,</l>
<l>gridò Lucillo a lui: Se non ti fermi,</l>
<l>Gotto crudel, ti giungerò con l'asta:</l>
<l>né vivo fuggirai da le mie mani.</l>
<l>E detto questo, lasciò gir la lancia</l>
<l>de industria, che gli andò sopra la spalla,</l>
<l>e 'l ferro avanti a lui ficcossi in terra:</l>
<l>ond'ei restò tremando, e per paura</l>
<l>era già verde, e gli crollava il mento;</l>
<l>tal che i baroni ansando lo pigliaro</l>
<l>con le lor mani, ed ei piangendo disse:</l>
<l>Valorosi signor, non m'uccidete,</l>
<l>ma fatemi prigion, ch'io vi prometto</l>
<l>di riscattarmi con assai tesoro.</l>
<l>Mio padre è ricco, ed è senz'altro erede;</l>
<l>e se saprà ch'io sia ne le man vostre</l>
<l>vivo, daravvi molto argento ed oro</l>
<l>per liberarmi e rimenarmi a casa.</l>
<l>A cui rispose il provido Lucillo:</l>
<l>Piglia ardimento, e non pensar di morte;</l>
<l>ma dimmi prima qual cagion ti mosse</l>
<l>a venirci a trovar con tanto ardire</l>
<l>per l'oscuro silenzio de la notte</l>
<l>quando la gente si riposa e dorme,</l>
<l>e dir quell'aspre ingiurie al popol nostro.</l>
<l>Fu parola del re che te 'l comise</l>
<l>o pur è nato fuor de la tua testa?</l>
<l>Frodino alor con tremebunda voce</l>
<l>rispose:Il re con sue promesse larghe</l>
<l>m'indusse a venir qui senza pensarvi:</l>
<l>egli m'offerse di voler donarmi</l>
<l>quel bel corsier che Belisario il grande</l>
<l>avea sott'esso il dì de la battaglia,</l>
<l>e l'armatura ancor ch'aveva intorno;</l>
<l>e mi comise ch'io venisse a Roma</l>
<l>e ch'io sapesse poi ridirli chiaro</l>
<l>se si poneva intorno a la cittade</l>
<l>guardie, o smarriti da le nostre forze</l>
<l>si consultava di voler fuggire</l>
<l>e lasciar vuota la città di Roma:</l>
<l>e se per caso io non potesse intrare</l>
<l>dentr'a le mura e le serrate porte,</l>
<l>mi comandò che con parole acerbe</l>
<l>tentassi far spavento a quella gente</l>
<l>che fusse posta a guardia de la terra;</l>
<l>il che fec'io, sì come avete udito.</l>
<l>Sorrise alora il giovane Lucillo,</l>
<l>e disse verso il misero Frodino:</l>
<l>So che tu disïavi immensi doni,</l>
<l>ché quel destrier non truova pare al mondo</l>
<l>se non il buon Ircan di Corsamonte:</l>
<l>né vuol tenere altro barone in sella</l>
<l>che 'l vicimperator de l'occidente.</l>
<l>Ma dimmi prima: quando ti partisti</l>
<l>ov'era 'l campo de la gente Gotta?</l>
<l>Frodin rispose: Il campo era propinquo</l>
<l>al fiume ch'entra nel famoso Tebro;</l>
<l>e Vitige era in mezzo a l'ampio stuolo</l>
<l>con tutti e' consiglier de la sua corte.</l>
<l>Avanti gli altri Turrismondo altero</l>
<l>ha posto il suo superbo alloggiamento</l>
<l>da la parte che guarda inverso Roma;</l>
<l>ma da quell'altra che risguarda il Tebro</l>
<l>v'han posto albergo Totila e Aldibaldo;</l>
<l>ed ove il fiume vien giù dal suo fonte</l>
<l>è il padiglion di Teio e quel di Argalto,</l>
<l>questi fan guardia a tutto quanto il stuolo</l>
<l>come più forti e di maggiore ardire.</l>
<l>Disse Lucillo: E poi gli altri baroni</l>
<l>come sono alloggiati, ed in qual parte?</l>
<l>A cui Frodin rispose: E' saria lungo</l>
<l>a nominarli tutti ad uno ad uno</l>
<l>e dirvi ove ciascun tiene il su' albergo.</l>
<l>Ma se volete penetrar fra i Gotti</l>
<l>come a me par che sia 'l vostro desire,</l>
<l>ogni altra via che tenterete, certo</l>
<l>sarà periculosa e senza frutto</l>
<l>se non quest'una sola ch'io v'insegno:</l>
<l>quivi a man destra, un poco fuor di strada,</l>
<l>son certi Gotti ch'arrivaro iersera</l>
<l>d'Abruzzo, nel fornir de la battaglia;</l>
<l>e 'l capitanio lor, ch'ha nome Urtado,</l>
<l>menato ha seco i dui più bei corsieri</l>
<l>che mai vedesse alcun mortale in terra,</l>
<l>veloci e presti e più che neve bianchi;</l>
<l>e i fornimenti lor son tutti carchi</l>
<l>d'argento e d'oro e prezïose gemme,</l>
<l>che paiono a veder cosa miranda.</l>
<l>Ma legatemi qui fin che tornate,</l>
<l>e poi vedrette s'io v'ho detto il vero.</l>
<l>Disse Lucillo a lui: Certo, Frodino,</l>
<l>le villane parole, aspre e superbe,</l>
<l>ch'hai dette or ora de la gente nostra</l>
<l>meriterian che senza alcun rispetto</l>
<l>subitamente io ti mandassi a morte;</l>
<l>ma per l'avviso tuo, che pur mi piace,</l>
<l>voglio menarti dentr'a la cittade</l>
<l>e darti al capitanio de le genti,</l>
<l>che poi farà di te quel che gli piaccia.</l>
<l>E così detto fece darsi l'arco</l>
<l>e la spada e 'l pugnale, e lo menaro</l>
<l>indietro, e consignaro al buon Gualtiero,</l>
<l>dicendo: Frate mio, quest'è la preda</l>
<l>ch'abbiamo fatto; serbala, che noi</l>
<l>volem far pruova d'acquistarne un'altra.</l>
<l>E detto questo, subito dier volta</l>
<l>e se n'andaron là dove avea detto</l>
<l>Frodin che stava il capitanio Urtado;</l>
<l>e quivi lo trovor con la sua gente,</l>
<l>che per lo caminare e per la cena</l>
<l>dormiva, oppresso da profondo sonno;</l>
<l>ed ei nel mezzo sotto una gran tenda</l>
<l>giacea prostrato e sonnacchioso in terra:</l>
<l>ma non avea le sue bell'arme appresso,</l>
<l>che stavan sopra il carro, a cui legati</l>
<l>avea i cavai, che masticavan orzo;</l>
<l>onde Lucil, che gli conobbe prima,</l>
<l>disse con voce bassa al buon Tibullo:</l>
<l>Veramente, fratel, questo è 'l signore</l>
<l>che ci disse Frodino, e i suoi corsieri.</l>
<l>Or qui lasciar convienci ogni paura,</l>
<l>né bisogna dormir con l'arme in mano.</l>
<l>Slega i destrieri e ponvi su le selle,</l>
<l>over uccidi ognun che ne la strada</l>
<l>dorme, ch'i' arò la cura de i cavalli.</l>
<l>Così diss'egli, e tosto il fier Tibullo</l>
<l>si volse, ed amazzò l'ardito Aleso</l>
<l>e Fiordelino e 'l suo fratel Leandro</l>
<l>l'un dopo l'altro con diversi colpi;</l>
<l>ché Leandro nel petto e Fiordelino</l>
<l>ferì nel fianco e ne la gola Aleso.</l>
<l>Alor s'udiron gemiti e suspiri</l>
<l>di quella gente ch'ei mandava a morte,</l>
<l>e si vedeva insanguinar la terra:</l>
<l>e come acerbo lupo entr'a le mandre</l>
<l>di pecorelle senza il lor pastore,</l>
<l>sazia sovr'esse le affamate brame;</l>
<l>così facea Tibullo in quei d'Abruzzo,</l>
<l>fin che n'uccise ventiquattro; e quando</l>
<l>n'avea percosso alcuno, il buon Lucillo</l>
<l>subito lo prendea per un de i piedi</l>
<l>e ratto lo traea fuor de la starda,</l>
<l>perché i cavalli, che non eran usi</l>
<l>tra corpi morti e tra ferite e sangue,</l>
<l>potessen trappassar senza temerli.</l>
<l>Ma quando aggiunse al capitanio Urtado,</l>
<l>che in un profundo sonno era sepolto,</l>
<l>il fier Tibullo gli tagliò la gola:</l>
<l>ché ben fu sogno dispietato e duro</l>
<l>che 'l fé venticinquesimo tra i morti.</l>
<l>In questo mezzo il figlio d'Antonina</l>
<l>slegò i cavalli e pose lor le selle</l>
<l>co i fornimenti suoi d'oro e di gemme,</l>
<l>e sopra vi salir con gran destrezza:</l>
<l>ma non avendo sproni, usor l'acute</l>
<l>saette che a Frodino aveano tolte,</l>
<l>che fecenglir volando inverso Roma.</l>
<l>In questo tempo il capitanio eccelso</l>
<l>con Paulo e con Costanzo e con Bessano</l>
<l>eran venuti a riveder le guardie:</l>
<l>le quai trovaron vigilanti, e volte</l>
<l>con gli occhi e con la fronte inverso il piano</l>
<l>dove era il campo de la gente Gotta:</l>
<l>che perean cani intrepidi che stansi</l>
<l>circa le mandre a custodir gli armenti</l>
<l>perch'hanno udito per la selva folta</l>
<l>esser lupi o leoni, e che i pastori</l>
<l>gli fanno intorno strepito e tumulto;</l>
<l>così pareano i giovani Romani,</l>
<l>onde il buon Paulo allegramente disse:</l>
<l>Custodite, figliuoli, a questo modo</l>
<l>la nostra libertà senza dormire.</l>
<l>Ma non so se sia vero o s'io m'inganno,</l>
<l>che parmi udir calpesto di cavalli.</l>
<l>Rispose alor Gualtieri: Esser potrebbe</l>
<l>che 'l bel Lucillo e 'l suo cugin Tibullo</l>
<l>fosser venuti con qualche altra preda.</l>
<l>Appena avean queste parole dette</l>
<l>che Lucillo apparì sopra un corsiero</l>
<l>e sopra l'altro il giovane Tibullo,</l>
<l>che fu cosa gioconda a riguardarli;</l>
<l>onde gli disse il venerando Paulo:</l>
<l>Ditemi, dilettisimi figliuoli,</l>
<l>che buona sorte o che favor del cielo</l>
<l>v'ha fatto aver questi sì bei corsieri</l>
<l>che fan stupire ognun di meraviglia.</l>
<l>A cui rispose il giovane Lucillo:</l>
<l>Vero favor del ciel ne gli ha concessi,</l>
<l>di che ne rendo a Dio grazie ed onore.</l>
<l>Noi preso avemo un scelerato Gotto</l>
<l>che minacciava al buon popol di Roma</l>
<l>con parole superbe, aspre e villane;</l>
<l>costui ci disse che venia d'Abruzzo</l>
<l>un cavalier ch'era nomato Urtado</l>
<l>che gli avea seco, e c'insegnò la stanza;</l>
<l>onde v'andammo, e 'l mio cugin Tibullo</l>
<l>uccise lui con altri molti appresso,</l>
<l>ed io tolsi i cavai, ch'eran legati</l>
<l>appress'un carro, e masticavan orzo;</l>
<l>e condotti gli avem come vedete.</l>
<l>Così diss'egli, e fé venir Frodino</l>
<l>legato con fortissimi legami</l>
<l>et diello in mano al capitanio eccelso,</l>
<l>dicendo: Almo signor, s'i' avesse errato</l>
<l>a prender questa spia senza licenza,</l>
<l>vi dimando perdon; che 'l fei per bene</l>
<l>e per onore ed util de la impresa:</l>
<l>né per questo la guardia ebbe a patire,</l>
<l>ché vi restò Gualtier nostro campagno</l>
<l>ch'ebbe in governo la centuria tutta.</l>
<l>A cui rispose Belisario il grande:</l>
<l>Figliuol, per questa volta io ti perdono:</l>
<l>ché s'hai ben fatto ed utile e gioconda</l>
<l>cosa a la nostra glorïosa impresa,</l>
<l>pur non è bene abbandonar la scolta</l>
<l>per alcun uopo che ci appaia avanti:</l>
<l>ché incontrar ti potea qualche vergogna.</l>
<l>E così detto, quei baroni allegri</l>
<l>subitamente ritornaro in Roma</l>
<l>menando seco il misero Frodino.</l>
<l>Quando poi venne fuor la bella Aurora</l>
<l>coronata di rose in vesta d'oro,</l>
<l>Vitige udì com'era morto Urtado</l>
<l>e toltoli i cavai ch'egli menava,</l>
<l>percioché molti de la gente Gotta</l>
<l>eran iti a mirar quel empio fatto:</l>
<l>ond'ei ne prese meraviglia e sdegno;</l>
<l>da poi vols'ire a rivedere il luoco</l>
<l>ove stat'era la battaglia orrenda,</l>
<l>e videl tutto quanto esser coperto</l>
<l>d'uomini morti e di cavalli e sangue,</l>
<l>e come nel principio di Vallarsa</l>
<l>intra Campo Silvano e Campo Grosso</l>
<l>talor si vede un numero di faggi</l>
<l>grande, tagliati da diverse mani</l>
<l>per farne borre e poi condurle al fiume:</l>
<l>tal che le rive e le colline o i poggi</l>
<l>e le strade e le valli intorno al Lemmo</l>
<l>son tutte ingombre di atterrate piante;</l>
<l>così le piagge e i campi intorno al Tebro</l>
<l>erano ingombre di persone estinte:</l>
<l>ond'ebbe gran dolore il re de' Gotti;</l>
<l>dapoi s'udì per tutto quanto il stuolo</l>
<l>lagrime e strida e meraviglia grande.</l>
<l>Quivi si stette fino a mezzo giorno</l>
<l>ad aspettar s'uscivano i Romani;</l>
<l>ma come non ne vide uscire alcuno</l>
<l>si volse verso la sua gente, e disse:</l>
<l>Ecco il valor de i principi di Roma,</l>
<l>che si stan chiusi dentr'a le muraglie</l>
<l>e non ardiscon di mostrar la fronte.</l>
<l>Io vuo' che gli poniam l'assedio intorno,</l>
<l>e che proviamo di cavarli quindi</l>
<l>o per forza di picche o per la fame.</l>
<l>Adunque dividianci in sette parti</l>
<l>e facciam sette esserciti, e ponianli</l>
<l>intorno a quest'amplissima cittade</l>
<l>con sette capitani e sette valli,</l>
<l>ch'ognuno arà la cura de le porte</l>
<l>che saran più propinque a i lor steccati:</l>
<l>tal che non vi potranno entrar gli uccelli</l>
<l>senza far conto con le genti loro;</l>
<l>e quivi alloggerem divisi in modo</l>
<l>che si potremo anco aiutar l'un l'altro</l>
<l>e tutti unirsi ne i maggior bisogni.</l>
<l>Poi gli faremo ancora un altro danno</l>
<l>che esser farà l'assedio assai più grave.</l>
<l>In Roma son quattordici acquedutti,</l>
<l>sì grandi, ch'un arcier sopra 'l cavallo</l>
<l>agevolmente vi può gir per entro:</l>
<l>questi conducon l'acque a la cittade,</l>
<l>di cui si serven poi molini e bagni;</l>
<l>rompianli tutti, ché darem disagi</l>
<l>a i corpi loro, ed indurrem la fame</l>
<l>ne la leggiera e mal provista plebe.</l>
<l>Così propose Vitige, e lodato</l>
<l>fu da ciascun quel empio suo consiglio:</l>
<l>onde si diè la cura al fier Bellambro</l>
<l>ch'andasse a por quelli edifici in terra</l>
<l>con tutte l'altre belle cose antique</l>
<l>che ritrovar potesse in quei contorni,</l>
<l>opra maligna veramente e cruda.</l>
<l>Dapoi divise i Gotti in sette parti:</l>
<l>l'una tenne per sé, fermando il vallo</l>
<l>con essa fuor de la Salaria porta,</l>
<l>e l'altra diede a Turrismondo altiero,</l>
<l>che pose sopra la Pinciana il campo.</l>
<l>La terza ebbe Aldibaldo, che guardava</l>
<l>la Flumentana over Flaminia porta;</l>
<l>la quarta fu la Nomentana, ch'ebe</l>
<l>Totila, che fu poi tanto crudele.</l>
<l>Ma con la quinta il duca di Milano</l>
<l>custodìa l'Esquilina, e poi la sesta,</l>
<l>la qual fu data al valoroso Argalto,</l>
<l>andò a la Prenestina over Maggiore;</l>
<l>la settima mandò de là dal fiume</l>
<l>col fiero Marzio, duca di Vicenza,</l>
<l>ch'era venuto pochi giorni avanti</l>
<l>fuor di Tolosa, ed accampossi alora</l>
<l>ne' prati di Neron vicini al Tebro,</l>
<l>ov'è l'Aurelia porta di San Piero</l>
<l>e quella, che in Transtevere ci guida.</l>
<l>Così divise il re tutti e' suoi Gotti;</l>
<l>e poi ciascun di lor muniro i valli</l>
<l>con pali acuti e con profonde fosse,</l>
<l>tirando dentro gli argini e facendo</l>
<l>sovr'essi torri e validi ripari</l>
<l>e disponendo ancor le porte e i ponti</l>
<l>a guisa di fortissimi castelli.</l>
<l>Come fu fatto questo, un'altra volta</l>
<l>fece chiamare il re tutti e' baroni,</l>
<l>e cominciò parlarli in tal maniera:</l>
<l>Signori e duchi, e' sarà ben ch'abbiamo</l>
<l>pensiero ancor de le persone estinte</l>
<l>che non schifaro abbandonar la vita</l>
<l>per la difesa de la gente Gotta;</l>
<l>di noi per gratitudine devemo</l>
<l>parimente cercar che non sian prive</l>
<l>di sepultura e de i supremi onori.</l>
<l>Dunque truovi ciascun tutti e' suoi morti,</l>
<l>acciò che tutti insieme sian sepulti</l>
<l>con degne essequie e lamentevol pianti.</l>
<l>Poi, fatto questo, gettensi i Romani</l>
<l>tutti nel fiume, tal che i corpi loro</l>
<l>vadan per entro le dilette mura</l>
<l>superbi e tumeffatti a la marina.</l>
<l>Dietro al parlar del re, tutta la gente</l>
<l>se n'andò lacrimosa a la campagna;</l>
<l>e rivolgendo i miseri defonti</l>
<l>chi cercava il fratello e chi il figliuolo</l>
<l>e chi il nipote od altro a lui propinquo</l>
<l>di parentado o di fraterno amore.</l>
<l>E come vanno i timidi colombi</l>
<l>ne i grassi campi seminati d'orzo</l>
<l>o di formento o di qualche altra biada</l>
<l>cercando il gran che poca terra asconde</l>
<l>per riportarlo a i suoi diletti nidi;</l>
<l>così faceano alor tutti quei Gotti,</l>
<l>che ricercavan le persone estinte</l>
<l>per apportarle ne i muniti alberghi:</l>
<l>onde Bisandro, che giacea tra loro</l>
<l>e che spirava ancora, aperse gli occhi;</l>
<l>di che s'avvide Rodorico, e disse:</l>
<l>Bisandro; ed ei rispose; O fratel caro,</l>
<l>porgime un poco d'acqua anzi ch'io muora.</l>
<l>E Rodorico andò correndo al fiume;</l>
<l>poi la celata si cavò di testa</l>
<l>e l'empì d'acqua liquida, e portolla</l>
<l>a quel maschino, e glie ne diede a bere:</l>
<l>onde per essa ristorossi tanto</l>
<l>che ritornolli l'intelletto e i sensi.</l>
<l>Dapoi lo fece sollevar da terra</l>
<l>commodamente a quattro suoi famigli</l>
<l>e portarlo con lui dentr'a l'albergo:</l>
<l>ove fu medicato con gran cura</l>
<l>di tredeci ferite ch'egli avea,</l>
<l>le quali in brieve tempo si sanaro;</l>
<l>ma non gli tornò mai tutto 'l colore,</l>
<l>ché pallido restò mentre che visse.</l>
<l>Così quel cavaliere ebbe la vita,</l>
<l>ch'era giaciuto tra le genti morte</l>
<l>tre giorni intieri, e poi non fu cortese</l>
<l>a Rodorico di sì gran servigio:</l>
<l>che quel che è liberato da la morte</l>
<l>per l'altrui mani, è di natura ingrato.</l>
<l>I Gotti poi, come ebbeno condotti</l>
<l>i morti lor dentr'a i muniti valli,</l>
<l>gli fecer degne ed onorate essequie.</l>
<l>Or mentre che di fuor da l'ampie mura</l>
<l>si facea questo per la gente Gotta,</l>
<l>l'angel Palladio giù dal ciel discese</l>
<l>per dare aiuto a belisario il grande;</l>
<l>e sotto forma del canuto Paulo</l>
<l>incominciò parlarli in tal maniera:</l>
<l>Illustre capitan, luce del mondo,</l>
<l>so che sapete omai come i nimici</l>
<l>han guasti gli quattordeci acquedutti</l>
<l>che portan acqua dentro a queste mura:</l>
<l>onde i Romani aran molti disagi,</l>
<l>massimamante perché assai molini</l>
<l>da veloci canali eran girati</l>
<l>che derivavan tutti da quell'acque;</l>
<l>sì che non si potrà macinar grano,</l>
<l>che darà gran disturbo a tanta gente</l>
<l>quant'ora è in questa amplissima cittade:</l>
<l>ed anco i cittadin, ch'erano avezzi</l>
<l>a bagni ed a delitie di giardini</l>
<l>come son rivi, pelaghetti e fonti,</l>
<l>mancando quelle, aran molto dolore</l>
<l>e cercheran sottrarsi al vostro impero</l>
<l>e dar la terra ne le man de' Gotti,</l>
<l>che saria la total vostra ruina.</l>
<l>A la qual cosa ancor porìa spronarli</l>
<l>il guasto che danno ora a le lor biade,</l>
<l>a le lor vigne ed a i lor bei palagi:</l>
<l>dunque cercate provedere a questi</l>
<l>disconci de la terra, poi che a quelli</l>
<l>de le campagne non può darsi aiuto.</l>
<l>Al parlar del buon angelo rispose</l>
<l>l'accorto diffensor de le cittadi:</l>
<l>Non m'è nuovo, signor, questo periglio,</l>
<l>perché ho pensato intorno a simil cosa</l>
<l>non una volta pur, ma molte e molte;</l>
<l>e truovo ancor che quelli antiqui eroi</l>
<l>che fondòr questo popolo eccellente</l>
<l>ch'avesse a dominar tutta la terra,</l>
<l>ebber cura e compenso a tal periglio:</l>
<l>e per far che le mole ch'eran poste</l>
<l>nel Tebro tra Ianiculo e Aventino,</l>
<l>che quivi ha il corso più veloce e stretto,</l>
<l>fosser sicure da i nimici loro,</l>
<l>cinsero quel terren di là dal fiume</l>
<l>di mura, e poscia dentro l'abitaro,</l>
<l>- il quale ancor Transtevere si chiama -</l>
<l>e l'aggiunser'a Roma con un ponte</l>
<l>sicuro e grande, e di struttura eterno.</l>
<l>Or poi che quelle mole fur distrutte</l>
<l>dal tempo che consuma ogni opra umana</l>
<l>e dal condurvi altre più commode acque,</l>
<l>fia ben che noi tentiam di restaurarle:</l>
<l>ché mal si staria qui senza potere</l>
<l>commodamente macinarsi il grano.</l>
<l>L'altre delizie poi, come son bagni,</l>
<l>zampilli, vivi pelaghi e fontane,</l>
<l>che si fan per diletto entr'a i giardini,</l>
<l>possiàn lasciarle, perché ogni uom virile</l>
<l>agevolmente potrà star senz'esse:</l>
<l>anzi devrebbe ognun sempre schifarle,</l>
<l>ch'elle ci fanno effeminati e molli</l>
<l>e danci in preda de i nimici nostri.</l>
<l>Così detto e risposto, fu chiamato</l>
<l>Callidio, eccellentissimo architetto,</l>
<l>a cui l'angel di Dio così propose:</l>
<l>Callidio, onor de gli architetti umani,</l>
<l>poi che 'l gran capitanio de le genti</l>
<l>vuol ritornar quelle molina ancora</l>
<l>ch'eran sul Tebro presso a l'Aventino,</l>
<l>fia ben che noi facciam sessanta navi</l>
<l>e le poniam nel fiume a düe a düe</l>
<l>legate con fortissime catene</l>
<l>a l'uno e a l'altro lato de le ripe;</l>
<l>e tra ciascuna coppia de le barche</l>
<l>si ponerà una ruota in mezzo 'l fiume,</l>
<l>che da l'un capo volgerà coi denti</l>
<l>di legno un altro rotolo di legno</l>
<l>che girerà la pietra in su la mola,</l>
<l>posta sovr'uno di que' dua sandoni.</l>
<l>Così ciascuna di coteste coppie</l>
<l>avrà sovr'essa un ottimo molino,</l>
<l>che potrà macinar tanto formento</l>
<l>quanto bisogni a la cittade ossessa.</l>
<l>Callidio, come udì questo disegno</l>
<l>e vide l'assentir del capitano,</l>
<l>si pose ad essequirlo, onde sparìo</l>
<l>subitamente il messaggier del cielo.</l>
<l>Or mentre si fornian queste molina,</l>
<l>Burgenzo, che volea che 'l re de' Gotti</l>
<l>l'avesse caro e gli facesse onore,</l>
<l>s'imaginò di voler far tal opra</l>
<l>con tradimenti e con trattati occulti</l>
<l>che guadagnar potesse il suo favore;</l>
<l>onde gli fece intender ch'arìa caro</l>
<l>parlar con lui di alcuni suoi pensieri</l>
<l>che farebbon profitto a quella impresa:</l>
<l>e Vitige se 'l fé condurre avanti,</l>
<l>a cui Burgenzo disse in questo modo:</l>
<l>Signore invitto, e di maggior valore</l>
<l>d'altro signor che si ritruovi al mondo;</l>
<l>se ben avete qui sì buona gente</l>
<l>che porìa vincer tutto l'universo,</l>
<l>pur ci bisogna ancor qualche consiglio,</l>
<l>perciò che avengon spesse volte a l'uomo,</l>
<l>per non si consigliar, molti disconci.</l>
<l>Poi non è alcun che sia tanto prudente</l>
<l>che non li giovi ancor gli altrui ricordi;</l>
<l>ché, come dice quel proverbio antico,</l>
<l>la man lava la mano, e 'l dito il dito.</l>
<l>Io son, signor, dal dì ch'a voi mi resi</l>
<l>fatto buon servo de la vostra altezza:</l>
<l>però voglio aver cura al vostro bene;</l>
<l>ma perché il capitan che non intende</l>
<l>e l'opere e i consigli del nimico</l>
<l>va come cieco al prender de i partiti:</l>
<l>però, signor, spero di fare in modo</l>
<l>che voi saprette ognor ciò che farassi</l>
<l>in Roma, e tutti quanti i lor disegni;</l>
<l>onde potrete prender quelle strade</l>
<l>che parranvi più corte e più sicure</l>
<l>da pervenire al desiderio vostro.</l>
<l>Così disse Burgenzo, e 'l re de' Gotti</l>
<l>prese del suo parlar diletto e gioia,</l>
<l>e poscia gli rispose in questa forma:</l>
<l>Burgenzo, se farai con veri effetti</l>
<l>quel che tu spargi fuor con le parole,</l>
<l>io te n'arò grand'obligo, e farotti</l>
<l>che resterai di me molto contento.</l>
<l>Ma come posso dar pienaria fede</l>
<l>a questo tuo parlar, che non m'inganni?</l>
<l>A cui Burgenzo disse: Alto signore,</l>
<l>io resterò con la persona vosco,</l>
<l>e manderò Sulmonio mio sergente</l>
<l>in Roma ad essequir questo negozio:</l>
<l>e se voi troverete alcuna fraude</l>
<l>in lui farete poi quella vendetta</l>
<l>che più v'aggradi ne la mia persona.</l>
<l>Così diss'egli, e Vitige soggiunse:</l>
<l>Questo modo ch'hai detto non mi spiace:</l>
<l>va dunque ad essequir ciò che ti pare.</l>
<l>Come fu il traditor partito quindi,</l>
<l>chiamò Sulmonio e prima ben lo instrusse;</l>
<l>poi lo mandò ne la città di Roma</l>
<l>sotto finto color d'esser fuggito</l>
<l>fuora del campo da le man de' Gotti.</l>
<l>Questo Sulmonio nel spuntar de l'alba</l>
<l>giunse a la porta Prenestina, e molto</l>
<l>ansando e timoroso ne l'aspetto</l>
<l>chiese a quel portinar d'esser aperto:</l>
<l>ed ei con la licenza di Bessano</l>
<l>lo tolse dentro, e poi senza dimora</l>
<l>condur lo fece a Belisario avanti,</l>
<l>a cui Sulmonio lagrimando disse:</l>
<l>Signore eccelso e di virtù supprema,</l>
<l>io son fuggito fuor de l'ampio vallo</l>
<l>de' Gotti, che m'avean tenuto in ceppi</l>
<l>insieme con Burgenzo mio signore</l>
<l>da che ci preser sopra Ponte Molle;</l>
<l>e mentre che i nimici erano intenti</l>
<l>circa le triste essequie de i defonti,</l>
<l>che sono stati un numero infinito,</l>
<l>Burgenzo m'aiutò levarmi i ferri</l>
<l>da i piedi, onde passai quell'alta fossa</l>
<l>del vallo, e son venuto a vostra altezza</l>
<l>per vivere e morir tra la mia gente.</l>
<l>Il parlar di Sulmonio al capitano</l>
<l>non spiacque punto, e per saper novelle</l>
<l>del campo a lui così parlando disse:</l>
<l>Sulmonio, assai mi piace il tuo venire;</l>
<l>così fuggito fosse anco Burgenzo.</l>
<l>Ma dimmi, se lo sai, se 'l re de' Gotti</l>
<l>vuol dar battaglia a la città di Roma</l>
<l>o pur vuol saccheggiar tutto 'l paese;</l>
<l>e s'egli è pervenuto a le tu' orecchi...</l>
<l>qualch'altro suo pensier; fa ch'io l'intenda</l>
<l>perch'io possa da lor meglio guardarmi.</l>
<l>Rispose poi Sulmonio: Almo signore,</l>
<l>io fui prigion del furibondo Argalto</l>
<l>duca di Padoa, il qual con Unigasto</l>
<l>discorrea spesso i fatti de la guerra;</l>
<l>ed io talor, fingendo non gli udire,</l>
<l>scrivea dentr'al mio cuor le lor parole.</l>
<l>Eri diceano come avean saputo</l>
<l>d'un vostro fabricar di assai molini</l>
<l>in mezzo a l'alveo del corrente fiume;</l>
<l>onde voleano giù mandar per l'acqua</l>
<l>arbori e corpi morti per guastarli;</l>
<l>poi volean seguitare ad arder tutte</l>
<l>le case, e dare il guasto a le campagne;</l>
<l>e dopo questo, una battaglia orrenda</l>
<l>voleano dare a le romane mura</l>
<l>con ferro e fuoco e machine murali,</l>
<l>e voglionvi assalir da tanti lati,</l>
<l>con tanta gente in un medesmo tempo,</l>
<l>che non porete far da lor diffesa.</l>
<l>Appena avea queste parole dette</l>
<l>Sulmonio avanti Belisario il grande,</l>
<l>che cominciòr venir giù per lo fiume</l>
<l>legnami e corpi d'uomini, che morti</l>
<l>fur ne la guerra presso a Ponte Molle:</l>
<l>onde acquistò da tutti estrema fede,</l>
<l>che fu di gran momento a i suoi dissegni.</l>
<l>Il vicimperator de l'occidente</l>
<l>com'ebbe intesa la materia molta</l>
<l>che per lo Tebro turbido e veloce</l>
<l>venia per atterrare i suoi molini;</l>
<l>fece poner catene appresso 'l ponte</l>
<l>a traverso del fiume, onde ritenne</l>
<l>ciò che venia per esso a farli danno:</l>
<l>poi fece con uncini cavar fuori</l>
<l>tutto quel che venia per entr'a l'onde;</l>
<l>e prima e' corpi morti de i soldati</l>
<l>fé porre insieme appresso a Scola Greca,</l>
<l>ov'era Adardo e 'l principe Massenzo:</l>
<l>e ragunati poi tutti in un luoco</l>
<l>chierici e scole e sacerdoti e frati,</l>
<l>con lumi accesi a con solenne pompa</l>
<l>furon portati fin a San Giovanni,</l>
<l>accompagnati da persone molte</l>
<l>e da soldati e principi e baroni.</l>
<l>Quivi fur posti in dui sepulcri eletti</l>
<l>il re de gli Azumiti e 'l gran Massenzo</l>
<l>con le lor armi e i lor stendardi intorno;</l>
<l>poi gli altri corpi in una tomba grande</l>
<l>posero, e vi sculpir queste parole:</l>
<l>Qui son sepulti gli ottimi Romani;</l>
<l>che combattendo appresso a Ponte Molle</l>
<l>co' Gotti vi lasciar la propria vita</l>
<l>per porre in libertà l'Italia oppressa.</l>
</lg>
<trailer>F. D. XIII L.</trailer>
</div1>
<div1 type="libro">
<head>IL XIIII LIBRO</head>
<head>DE LA ITALIA LIBERATA DA GOTTHI DEL TRISSNO</head>
<argument><p>Il Quattordeci priega Corsamonte.</p></argument>
<lg type="non-definito">
<l>Fatte che fur le essequie de i soldati</l>
<l>ch'erano stati uccisi a Ponte Molle,</l>
<l>il vicimperador de l'occidente</l>
<l>si preparava a sostener l'assedio</l>
<l>fin che venisse il dimandato aiuto</l>
<l>ch'avea richiesto al correttor del mondo.</l>
<l>Or mentre erano intenti a quei negozi</l>
<l>e che si dava il guasto a le campagne,</l>
<l>aggiunsero al Circeo Traiano e Ciro</l>
<l>e ritrovaron quella entrata aperta,</l>
<l>perciò che Rimfagor era sovr'essa,</l>
<l>che pareva un mercante di Soria:</l>
<l>il qual, come gli vide a lui venire,</l>
<l>se gli fé incontra e disse este parole:</l>
<l>Signori eccelsi e di leggiadro ingegno,</l>
<l>quest'è la porta che vi mena dritti</l>
<l>al ricco alloggiamento di Plutina</l>
<l>ove è il duca di Scitia e quel d'Atene:</l>
<l>ite di lungo a lor per questa via</l>
<l>senza punto mirar che che v'appaia,</l>
<l>che li ritroverete entr'a l'albergo</l>
<l>soletti, e che non han persone intorno.</l>
<l>Così disse il demonio, e poi sparìo:</l>
<l>onde quei nobilissimi guerrieri</l>
<l>lo tenner messaggier del paradiso,</l>
<l>ma se ingannor, perché d'inferno uscia;</l>
<l>ma se non noque lor, fu per timore</l>
<l>di Filodemo e de i suoi duri incanti.</l>
<l>Come furo i baron dentr'a la soglia</l>
<l>de la gran porta, tosto se n'andaro</l>
<l>al bel palazzo ov'era Corsamonte,</l>
<l>e dismontaro in mezzo al suo cortile</l>
<l>e d'indi s'avviòr verso la loggia.</l>
<l>Quivi era Filopisto e Cordiale,</l>
<l>famigli eletti da gli offesi duchi</l>
<l>quand'uscir fuor de le romane porte;</l>
<l>questi sedeano alora appresso l'uscio</l>
<l>per cui si suole andare entr'al salotto,</l>
<l>onde ratto conobbero i baroni:</l>
<l>e l'uno gli andò incontra, e l'altro poi</l>
<l>corse a narrare a i loro illustri duchi</l>
<l>l'improviso arrivar di quei signori;</l>
<l>onde subitamente si rizzaro</l>
<l>con meraviglia in piè per uscir fuori</l>
<l>ad incontrare i lor diletti amici.</l>
<l>Ma quelli erano già dentr'a le stanze,</l>
<l>onde con gran letizia gli abbracciaro;</l>
<l>poi fattili seder presso a la mensa</l>
<l>sopra due vaghe e belle sedie d'oro,</l>
<l>Filopisto curò che i lor destrieri</l>
<l>fossero governati entr'a le stalle,</l>
<l>e Cordïale poi reccò del vino</l>
<l>söave e dolce in belle coppe d'oro</l>
<l>e condimenti d'ottimi confetti,</l>
<l>ne' quali i dui baron posen le mani</l>
<l>e moderatamente ne gustaro.</l>
<l>Ma come furon riposati alquanto,</l>
<l>Ciro toccò col piede il buon Traiano,</l>
<l>che ben l'intese: onde prendé una tazza</l>
<l>e coronolla di spumoso vino</l>
<l>e presentolla a Corsamonte e disse:</l>
<l>Corsamonte gentil, tu stai sicuro</l>
<l>con abbondanza d'ottime vivande</l>
<l>in questo sontüoso e bel palagio;</l>
<l>ma i miseri romani entr'a gli alberghi</l>
<l>cinti di mura e di profonde fossa</l>
<l>stan timorosi e con periglio estremo:</l>
<l>Vitige re s'è posto intorno a Roma</l>
<l>con infinita e valorosa gente,</l>
<l>onde non si può gire fuor de le porte;</l>
<l>e quei superbi e impetüosi Gotti</l>
<l>hanno il paese tutto quanto in preda:</l>
<l>ucciden gli animali, arden le case,</l>
<l>sforzan le donne, batteno i fanciulli</l>
<l>e mandano per terra arbori e piante;</l>
<l>e non se gli può dar soccorso alcuno</l>
<l>senza il tuo forte e valoroso aiuto.</l>
<l>Ver è che 'l capitanio de le genti</l>
<l>con molti cavalier scendemmo al piano</l>
<l>e gli incontrammo appresso Ponte Molle;</l>
<l>e dal spuntar del dì fin a la notte</l>
<l>si combatteo con quel superbo stuolo:</l>
<l>fur morti Adardo re de gli Azumiti</l>
<l>e 'l principe Massenzo e 'l bel Ligustro</l>
<l>ed altri molti valorosi in arme;</l>
<l>e poco men che Belisario il grande</l>
<l>non vi convenne anch'ei lasciar la vita,</l>
<l>ché trentamillia cavalieri intorno</l>
<l>gli erano, e intenti per ferir lui solo,</l>
<l>cridando tutti: Al sauro, al sauro, al sauro,</l>
<l>ché tale era il caval ch'egli avea sotto;</l>
<l>pur si salvò fuggendo inverso Roma:</l>
<l>e se non era il giugner de la notte,</l>
<l>tutti eravam mandati a fil di spada</l>
<l>e Roma 'nsieme saccheggiata ed arsa.</l>
<l>Così la nostra gente è in gran timore</l>
<l>ed in gran dubbio se potran salvarsi</l>
<l>o se le converrà lasciar la vita.</l>
<l>Vitige è fuor con tutti quanti e' Gotti</l>
<l>che posson portar arme, e pensa certo</l>
<l>d'averci colti tutti in una rete</l>
<l>e d'aver tutto 'l cielo in suo favore.</l>
<l>Poi Turrismondo con superbia molta</l>
<l>cavalca intorno furibundo, e pare</l>
<l>che ognun dispregi e che minacci al mondo;</l>
<l>e per la rabbia che gli abbonda al cuore</l>
<l>pensa d'averci tosto ne le mani</l>
<l>e farci andare a dispietata morte.</l>
<l>Ed io, per me, temo che 'l ciel non voglia</l>
<l>farli tal grazia, che 'l destin ci meni</l>
<l>tutti a morir miseramente in Roma.</l>
<l>Ma tu, caro fratel, che sei la gloria</l>
<l>e 'l fior de i cavalier che sono in terra,</l>
<l>abbi pietà de la tua cara gente,</l>
<l>che per voler aitar l'Italia afflitta</l>
<l>s'è posta in questo asperrimo periglio:</l>
<l>levala da le man de gli empi cani</l>
<l>che pascer si vorrian del nostro sangue,</l>
<l>aiutala or che si può darli aiuto</l>
<l>e che si truova viva, perché nulla</l>
<l>giova l'aiuto a l'uom quand'egli è morto,</l>
<l>né può schivarsi il mal quand'egli è incorso.</l>
<l>Poni da canto la magnanim'ira,</l>
<l>o volgila a diffesa de i Romani:</l>
<l>la forza in vero è don de la natura</l>
<l>e di quel gran Motor che 'l ciel governa;</l>
<l>mai il temprar l'ira e 'l dimostrarsi umano</l>
<l>e 'l poner fine a le contese amare</l>
<l>è 'l proprio don de l'animo prudente.</l>
<l>Se tu questo farai, giovani e vecchi</l>
<l>t'onoreran come divino in terra.</l>
<l>Ecco che 'l capitanio de le genti</l>
<l>deposto ha l'ira, e scordasi le offese;</l>
<l>ed ancor tu se la vorrai deporre,</l>
<l>arai la bella Elpidia per mogliera</l>
<l>con tutto il principato di Tarento,</l>
<l>che le ha mandato a dir che venga a Roma.</l>
<l>Daratti ancora dodici corsieri</l>
<l>veloci e buoni e sette belle ancelle</l>
<l>modeste e che san far tele e ricami:</l>
<l>e manderatti appresso venti pezze</l>
<l>di drappo d'oro e venti di velluto,</l>
<l>venti di rasi e venti di damaschi,</l>
<l>di tabì venti e venti d'ormisini,</l>
<l>ed una bella tavola d'argenti</l>
<l>doppia di vasi, ed altretanti d'oro,</l>
<l>che saran sopradote de la moglie.</l>
<l>Questo daratti acciò che i sdegni e l'ire</l>
<l>diponghi, e torni a la città di Roma.</l>
<l>Piglia adunque, fratel, sì cari doni</l>
<l>e vieni a liberar l'Italia oppressa,</l>
<l>che solo acquisterai tutta la gloria:</l>
<l>e se pur il tuo cuor tanto è commosso</l>
<l>che tu abbi in odio Belisario il grande</l>
<l>e i tanti doni suoi, prendi la moglie</l>
<l>che t'ama, e caro t'ha più che se stessa;</l>
<l>abbi pietà de i tuoi diletti amici</l>
<l>che sono in Roma, e che t'onoran tanto</l>
<l>quanto onorar si può persona umana:</l>
<l>ed anco acquisterai fama immortale,</l>
<l>ché quel rabbioso Turrismondo altero</l>
<l>che non crede aver par sotto la luna</l>
<l>sarà da le tue man battuto e vinto.</l>
<l>Rispose l'animoso Corsamonte:</l>
<l>Gentil barone e di supremo ingegno,</l>
<l>io vi vuo' dir liberamante il vero,</l>
<l>né vuo' nasconder quel ch'io non vuo' fare:</l>
<l>perché ho in odio colui che dentr'al cuore</l>
<l>tiene una cosa e ne la lingua un'altra.</l>
<l>Non credo mai che Belisario vostro</l>
<l>né gli altri cavalier che sono in Roma</l>
<l>faccian ch'io prenda più la lor difesa:</l>
<l>ch'a me fur troppo indegnamente ingrati,</l>
<l>né mi potrei fidar di lor promesse.</l>
<l>Né vuo' commemorar quel che già feci</l>
<l>coi Vandali ne l'Africa e coi Persi</l>
<l>ne l'Asia, perch'io credo esser palese</l>
<l>ch'io fui cagion de le vittorie grandi</l>
<l>ch'ebbe in quei luoghi il corretor del mondo</l>
<l>e de l'acquisto di quel gran tesoro</l>
<l>che portò seco il capitanio ingrato,</l>
<l>con Gelimero re, dentr'a Bisanzo.</l>
<l>E' noto ancora a tutto quanto il stuolo</l>
<l>che 'l primo che in Partenope discese</l>
<l>e che s'oppose a tutti quanti e' Gotti</l>
<l>fu Corsamonte: onde Tebaldo uccise</l>
<l>e poscia uccise ancora il fiero Erode</l>
<l>con altri molti valorosi duchi;</l>
<l>e fu quel sol che prese il gran castello</l>
<l>ov'era la ricchezza di Tebaldo</l>
<l>e di gli altri signor di quei paesi;</l>
<l>eranvi ancora le matrone e i figli</l>
<l>de gli onorati principi de i Gotti</l>
<l>e la bella Cillennia, che fu scelta</l>
<l>e data in parte al capitanio vostro.</l>
<l>Ma che mi giova affaticarmi sempre</l>
<l>e starmi combattendo fra i nimici</l>
<l>col ferro in mano e con la morte a canto</l>
<l>e senza speme aver di alcun vantaggio,</l>
<l>se dopo le fatiche e i gran perigli</l>
<l>impedita mi vien la propria moglie</l>
<l>che mi ricerca e mi dimanda e vuole?</l>
<l>Il capitanio ha la sua donna al lato</l>
<l>e la bella Cillennia ancor gli è scelta,</l>
<l>la quale ha data in guardia al fier Costanzo;</l>
<l>e non ha cura de gli altrui diletti</l>
<l>né de i commodi altrui, ché chi sta bene</l>
<l>suol curar poco de gli altrui disaggi.</l>
<l>Ma s'io conduco al fin quel ch'io maneggio</l>
<l>e se transcorro vinticinque giorni</l>
<l>che qui convengo star prima ch'io possa</l>
<l>cavare il fèle a quel spietato vermo,</l>
<l>e con quel fel sanar la bella fada,</l>
<l>spero, d'avere Elpidia per consorte</l>
<l>ancor che Belisario me la vieti:</l>
<l>ben che più tosto io voglio star senz'ella</l>
<l>che conoserla mai da le sue mani.</l>
<l>Dunque da me non speri alcuno aiuto,</l>
<l>e lasci d'offerirmi i suoi gran doni</l>
<l>che voi m'avete numerati, ch'io</l>
<l>non li voglio accettar, se ben mi desse</l>
<l>tutto 'l tesor che mai potesse Roma</l>
<l>e che or possiede il correttor del mondo:</l>
<l>ché non è dono il dono del nimico</l>
<l>né reca utilità, ma porta danno.</l>
<l>Sì che non aspettate il mio venire,</l>
<l>ma pensate fra voi di far diffesa</l>
<l>e col vostro fortissimo Acquilino</l>
<l>uccider Teio e Turrismondo altero</l>
<l>e tòr l'Italia da le man de' Gotti,</l>
<l>ché come fornito ha questo negozio</l>
<l>io voglio andare a dimorar tra i Sciti</l>
<l>nel mio paese, e col mio padre antico:</l>
<l>e quivi menerò la cara moglie</l>
<l>s'io la racquisto, o prenderonne un'altra;</l>
<l>ché non mi mancherà donna ch'io voglia</l>
<l>in quelle parti, con suprema dote.</l>
<l>Quivi starommi a trappassare il tempo</l>
<l>senza patir travagli entr'a le guerre:</l>
<l>ch'io non voglio mai più per gente ingrata</l>
<l>porre a partito o spender la mia vita,</l>
<l>che m'è più cara che tesoro alcuno</l>
<l>che si possa trovar sopra la terra,</l>
<l>e non è premio alcun che la pareggi.</l>
<l>Ben si può racquistare argento ed oro</l>
<l>quando è perduto, e pecore ed armenti;</l>
<l>ma l'anima più mai non si racquista</l>
<l>come esce una sol volta de le labbra.</l>
<l>Tornate adunque a rifferire a i vostri</l>
<l>signori e cavalier che v'han mandati</l>
<l>che pensino a trovar miglior consiglio</l>
<l>che salvi loro e la città di Roma,</l>
<l>perciò che questo non può avere effetto.</l>
<l>Così diss'egli, e quei baron restaro</l>
<l>taciti e muti, e si guardaro in fronte</l>
<l>l'un l'altro, udita la risposta dura.</l>
<l>Poi stando un poco, l'onorato Ciro,</l>
<l>nettandosi le lagrime dal volto</l>
<l>perché temea l'asperrima ruina</l>
<l>di tanti duchi e di sì buona gente,</l>
<l>incominciò parlarli in questa forma:</l>
<l>Poscia che tu non vuoi, fratel mio caro,</l>
<l>tornare in Roma ad aiutar gli amici</l>
<l>e liberarla da la fiamma ardente</l>
<l>che 'l re de' Gotti gli apparecchia intorno,</l>
<l>a che debbo gettar parole al vento?</l>
<l>A che commemorar quel che tuo padre</l>
<l>in presenza del mio, ch'eran fratelli,</l>
<l>quando mandotti a l'onorata corte</l>
<l>ti disse con dolcissime parole?</l>
<l>Figliuol, più caro a me che la mia vita,</l>
<l>or ch'io ti mando al correttor del mondo</l>
<l>sopra ogni cosa ti consiglio e priego</l>
<l>che sempremai tu cerchi usar valore</l>
<l>e vincer di eccellenza ogni mortale.</l>
<l>Così diceati quel famoso vecchio:</l>
<l>ma se tu lasci dominarti a l'ira</l>
<l>quale eccellenza arai, che non ti guasti?</l>
<l>Lasciala adunque, e volgi la tua mente</l>
<l>a sì dolce preghiera, a tanti doni:</l>
<l>che 'l Re del cielo e le sustanze eterne</l>
<l>che governan qua giù tutte le cose</l>
<l>si volgon pur per sacrifici e prieghi,</l>
<l>e quando un peccator gli chiede aiuto</l>
<l>pentito e gramo de i commessi errori</l>
<l>Ei gli perdone,e lo riceve in grazia.</l>
<l>Tu sai pur che le Prece son figliuole</l>
<l>di Dio, ma perché tengono i piè zoppi,</l>
<l>con la faccia rugosa e gli occhi torti,</l>
<l>van tarde e lente seguitando il Danno,</l>
<l>il quale è forte e giovane e veloce</l>
<l>e facilmente le trappassa avanti,</l>
<l>e va per tutte quante le contrade</l>
<l>facendo ofesa a le terrene genti.</l>
<l>Ma le misere Prece gli van dietro</l>
<l>sempre assettando e medicando i mali:</l>
<l>onde quel che le ascolta, e gli ha rispetto,</l>
<l>da lor riceve giovamento e bene;</l>
<l>ma s'alcun le dispregia e non le accetta,</l>
<l>priegano il Padre lor che gli rimandi</l>
<l>il Danno ancora a vendicar quell'onta.</l>
<l>Adunque onora, Corsamonte, queste</l>
<l>figliuole eterne de l'eterno Giove,</l>
<l>acciò che a te più non ritorni il Danno.</l>
<l>Se 'l vicimperador de l'occidente</l>
<l>non ti offeriva quelli immensi doni</l>
<l>che t'ha commemorati il buon Traiano,</l>
<l>ma fosse ancora immansüeto ed aspro,</l>
<l>non direi già che deponesti l'ira,</l>
<l>se ti pregassen tutti quanti e' Romani;</l>
<l>ma poi ch'egli è pentito del su' errore</l>
<l>e che t'appregia e che t'onora tanto,</l>
<l>saresti troppo et ostinato e duro</l>
<l>a non volerci dare alcuno aiuto.</l>
<l>Vien dunque, frate, dove ognun ti chiama:</l>
<l>piglia questi bei doni e questa gloria</l>
<l>d'aver posta l'Esperia in libertade.</l>
<l>Ma tu cortese ed onorato Achille,</l>
<l>che sei la gentilezza de la corte</l>
<l>e le delizie de la nostra etade,</l>
<l>priegalo ancora tu con prieghi ardenti,</l>
<l>ché forse 'l moverai con tue parole.</l>
<l>Rispose l'animoso Corsamonte:</l>
<l>Fratel mio caro, io non ho alcun bisogno</l>
<l>di questi vostri prezïosi doni,</l>
<l>né de l'onor di Belisario il grande:</l>
<l>ch'a me basta l'onor che Dio vuol darmi,</l>
<l>il qual mi durerà mentre ch'io viva</l>
<l>e forse ancor l'arò dopo la morte.</l>
<l>Ben ti dirò queste parole sole,</l>
<l>e tu le riporrai dentr'al tuo petto.</l>
<l>Non mi turbar con lagrime la mente</l>
<l>per far piacere a Belisario acerbo,</l>
<l>ché non è ben che essendo del mio sangue</l>
<l>tu vogli accarecciar quel che m'offende:</l>
<l>ché noi devremmo aver gli istessi amici</l>
<l>e gli istessi nimici, e darsi aiuto</l>
<l>l'un l'altro, ché così porta il devere.</l>
<l>Però t'essorto a dimorar qui meco,</l>
<l>ché come sana fia la bella fada</l>
<l>andremo insieme ne i paesi nostri</l>
<l>a consolare i nostri afflitti padri.</l>
<l>Alor soggiunse l'onorato Achille:</l>
<l>Corsamonte gentil, tanto diletto</l>
<l>e tanto caro a me quanto me stesso,</l>
<l>tu pur dovresti omai depor giù l'ira</l>
<l>e seguitare i cari tuoi compagni,</l>
<l>quando ti fan così supremo onore:</l>
<l>e poi le nimicizie aver dén fine,</l>
<l>e non si deve mai farle immortali.</l>
<l>Già s'è veduto alcuno a chi il fratello</l>
<l>è stato ucciso, o 'l suo figliuol diletto,</l>
<l>e poi gli ha fatto umanamente pace</l>
<l>senza volersi vendicar de l'onta:</l>
<l>e tu per poche parolette adverse</l>
<l>non vòi placarti, anzi più ognor t'induri</l>
<l>e come scoglio posto in mezzo l'onde</l>
<l>stai sempre immoto a le percosse e fermo?</l>
<l>Il vicimperador de l'occidente</l>
<l>che t'impedì, né volse farti avere</l>
<l>la tua diletta Elpidia per consorte,</l>
<l>or è di ciò pentito, e vuol che l'abbi</l>
<l>con molti doni prezïosi appresso;</l>
<l>ed ha mandato i principai baroni</l>
<l>che siano in campo, e i più perfetti amici</l>
<l>che tu abbi in Roma, a far queste preghiere:</l>
<l>e però non devresti mai lasciarli</l>
<l>spender la strada e le parole indarno.</l>
<l>Ed io, dolce fratel, di ciò ti priego</l>
<l>per quel verace amor che tu mi porti:</l>
<l>deh non voler che queste mie parole</l>
<l>e questi prieghi miei sian sparsi al vento,</l>
<l>ma fagli aver qualche amorevol peso.</l>
<l>Così gli disse il buon duca d'Atene,</l>
<l>e 'l gran duca di Scitia gli rispose:</l>
<l>Fratel, più caro a me che la mia vita,</l>
<l>veggio ch'hai detto drittamente il vero.</l>
<l>Ma tant'è l'ira che m'abbonda al cuore</l>
<l>quando mi tornan quelle ingiurie a mente</l>
<l>che mi fece Aquilino e i suoi compagni,</l>
<l>e che trattommi Belisario il grande</l>
<l>com'io fosse il più vil di tutto 'l campo,</l>
<l>che non posso scordarle o porvi meta.</l>
<l>Pur vuo' pensarvi, e non negare il tutto</l>
<l>a i miei diletti principi e fratelli.</l>
<l>Direte adunque al capitanio vostro</l>
<l>ad a gli altri baron che v'han mandati</l>
<l>che quando passerà per queste parti</l>
<l>la bella principessa di Tarento</l>
<l>mi farà motto, ed io, s'arò guarita</l>
<l>l'onorata Plutina de la vista,</l>
<l>venirò seco a la città di Roma.</l>
<l>In questo mezzo stiansi entr'a le mura</l>
<l>od escan fuor come gli pare il meglio,</l>
<l>ché quindi non mi vuo' partir senz'ella.</l>
<l>Poi ch'ebbe detto Corsamonte ardito</l>
<l>quella risposta ferma, i dui baroni</l>
<l>senza più replicar parole indarno</l>
<l>preser da lui commiato, e si partiro:</l>
<l>e fattisi menare i lor destrieri</l>
<l>montarono a caval con l'arme indosso,</l>
<l>poi s'allacciaron gli elmi, e tolte in mano</l>
<l>le lance s'avvior verso la porta;</l>
<l>e così cavalcando, il terzo giorno</l>
<l>giunsero insieme a la città di Roma,</l>
<l>e quivi scavalcati al gran palazzo</l>
<l>subito andaro a Belisario il grande</l>
<l>che si trovava alora entra 'l consiglio</l>
<l>co i suoi baroni e cavalieri intorno.</l>
<l>Questi come fur visti, e quinci e quindi</l>
<l>fur salutati con parole dolci;</l>
<l>dopo i saluti, il capitanio eccelso</l>
<l>interrogò Traiano in questa forma:</l>
<l>Gentil barone e di supremo ingegno,</l>
<l>che dice Corsamonte? Vuol venire</l>
<l>a darci aiuto, o pur ce 'l niega, e serba</l>
<l>ancor nel petto l'implacabil ira?</l>
<l>A cui rispose l'ottimo Traiano:</l>
<l>Invitto capitanio de le genti,</l>
<l>non credo mai che venga a darci aiuto:</l>
<l>ché tanta è l'ira che gli abonda al cuore</l>
<l>che non si può scordarla o porvi meta.</l>
<l>Ben dice di voler pensarvi sopra,</l>
<l>per non negare il tutto a i suoi compagni;</l>
<l>e quando passerà per quelle parti</l>
<l>la bella principessa di Tarento,</l>
<l>gli farà motto, e s'egli arà guarita</l>
<l>l'onorata Plutina de la vista,</l>
<l>venirà seco a la città di Roma.</l>
<l>In questo mezzo state entr'a le mura</l>
<l>o fuori uscite, come a voi par meglio:</l>
<l>ché quindi non si vuol partir senz'ella.</l>
<l>Queste son le parole ch'egli ha dette,</l>
<l>presente Ciro ed il cortese Achille</l>
<l>e quel araldo che con noi mandaste.</l>
<l>Così disse Traiano, e ognun rimase</l>
<l>dopo il suo dire e tacito e suspeso;</l>
<l>ma pur al fin parlò Costanzo e disse:</l>
<l>Eccelso capitanio de le genti,</l>
<l>volesse Dio che mai persona alcuna</l>
<l>non s'avesse mandata a Corsamonte,</l>
<l>né sì bei doni mai gli aveste offerti:</l>
<l>ché questo accrescerà senza misura</l>
<l>la sua durezza, e la superbia grande</l>
<l>che portò seco fuor del matern'alvo.</l>
<l>Ma lasciando or da canto, e venga o resti:</l>
<l>alor combatterà quando gli piaccia.</l>
<l>Attendiam pur gogliardi a far diffesa</l>
<l>fin che venga il soccorso da Durazzo,</l>
<l>ch'uscirem poi con esso a la campagna:</l>
<l>e 'l primo esser vogl'io che contra i Gotti</l>
<l>combatta, e vada sempre inanzi a gli altri.</l>
<l>Così disse Costanzo, e ognun lodollo;</l>
<l>ma poi soggiunse il buon conte d'Isaura:</l>
<l>Illustre capitan, luce del mondo,</l>
<l>non vuo' che noi perdiam così la speme</l>
<l>che non ritorni Corsamonte ancora,</l>
<l>poi che comincia a commutarsi alquanto.</l>
<l>Mandiamo un cavalier verso Tarento</l>
<l>a dire a Elpidia che gli faccia motto</l>
<l>quand'ella venga a la città di Roma;</l>
<l>ché senza dubbio ne verrà con ella,</l>
<l>ch'amor ve 'l menerà, ch'arà più forza</l>
<l>in lui che la speranza di Plutina.</l>
<l>Laudo bene il parlar del buon Costanzo</l>
<l>ch'attendiamo gagliardi a far difesa</l>
<l>fin che venga il soccorso da Durazzo;</l>
<l>ma non devemo abandonar quest'altro.</l>
<l>Dietro al parlar del buon conte d'Isaura,</l>
<l>il capitan mandò verso Tarento</l>
<l>un cavalier ch'avea nome Giraldo</l>
<l>a dire a Elpidia ciò che dovea fare</l>
<l>quando veniva a la città di Roma;</l>
<l>e fatto questo sciolse il gran consiglio,</l>
<l>e ritornò ciascun verso l'albergo.</l>
<l>Mentre ch'in Roma s'attendeva a questo,</l>
<l>Ermodoro e Carin, che fur mandati</l>
<l>a ritrovar Elpidia entr'a Tarento,</l>
<l>quivi arrivaro il nono giorno appunto</l>
<l>un poco avanti il tramontar del sole;</l>
<l>e scavalcati dentro al gran cortile</l>
<l>del superbo palazzo, indi saliro</l>
<l>le larghe scale, ed arrivaro in sala.</l>
<l>Quivi trovaron sei fanciulli onesti</l>
<l>che parean messaggier del paradiso,</l>
<l>sotto 'l governo di dui gran vecchioni</l>
<l>che stavano in un canto ivi a sedere;</l>
<l>ma come giunser quei baroni a l'uscio</l>
<l>di quella grande ed onorevol sala,</l>
<l>dui pagi di que' sei gli andaro incontra</l>
<l>e riverentemente addimandaro:</l>
<l>Chi siete voi signori? Onde venite?</l>
<l>Che cosa dimandate in questo albergo?</l>
<l>Ed Ermodoro con parlar soave</l>
<l>disse: Noi siam dui cavalier romani</l>
<l>che 'l vicimperador de l'occidente</l>
<l>ha qui mandati a la signora vostra:</l>
<l>onde noi disïam parlar con ella.</l>
<l>Come udir questo, quelli accorti paggi</l>
<l>riferiro ogni cosa a i lor vecchioni,</l>
<l>i quai subitamente gli mandaro</l>
<l>a far quella ambasciata a la lor donna;</l>
<l>poi se n'andaro umanamente appresso</l>
<l>a i dui baroni, e con parole dolci</l>
<l>gli intertenian fino al tornar de i paggi,</l>
<l>che venner tosto fuor con la risposta:</l>
<l>e quivi alzate le portiere adorne</l>
<l>dissero: Entrate dentro, almi signori.</l>
<l>Ond'essi posti in mezzo di quei vecchi</l>
<l>passaro una anticamera, ed entraro</l>
<l>in un superbo ed onorato albergo.</l>
<l>Quivi trovaro Elpidia che si stava</l>
<l>con le donzelle sue senza ornamento,</l>
<l>intenta ad ordinar certi ricami;</l>
<l>ma come venir vidde i dui baroni</l>
<l>si levò ritta, e le cadder di grembo</l>
<l>perle da ricamare e argenti ed ori</l>
<l>che furo accolte poi da le donzelle:</l>
<l>onde fattasi incontra a quei signori</l>
<l>con molta gentilezza gli raccolse,</l>
<l>poi fattigli seder presso al suo seggio</l>
<l>si stava ad aspettar la lor proposta,</l>
<l>la qual fece Ermodoro in questa forma:</l>
<l>Leggiadrissima saggia alma signora</l>
<l>che siete un specchio d'onestade in terra,</l>
<l>il vicimperador de l'occidente</l>
<l>ci ha qui mandati a la presenza vostra</l>
<l>a farvi noto com'egli ha disposto</l>
<l>di darvi Corsamonte per marito,</l>
<l>ed ha mandato a rivocarlo in Roma;</l>
<l>e pensa che verrà senza dimora,</l>
<l>perciò che v'ama, e che desia vedervi.</l>
<l>Ma primamente vuol che voi sappiate</l>
<l>che tutto quel che fu tardato alora</l>
<l>quando Favenzo venne a dimandarli</l>
<l>che vi volesse dar questo consorte,</l>
<l>non fu per disturbar sì belle nozze;</l>
<l>ma fu per dare essempio a l'altra gente</l>
<l>ch'ubidisca i suoi capi, e non si ponga</l>
<l>con l'arme in mano a scompigliare il stuolo.</l>
<l>Dunque v'essorta e vi dimanda e priega</l>
<l>che grave non vi sia venirvi a Roma</l>
<l>subitamente, acciò che dar si possa</l>
<l>effetto quivi al matrimonio vostro.</l>
<l>Questo disse Ermodoro, e la donzella</l>
<l>si stette alquanto tacita e suspesa;</l>
<l>e come spesso fa colui ch'ascolta</l>
<l>cosa che molto gli diletta e piace,</l>
<l>ma per qualche timore o per vergogna</l>
<l>non ardisce a mostrar ciò che disia,</l>
<l>così la vaga giovinetta alora</l>
<l>donescamente gli occhi a terra fisse,</l>
<l>e poscia gli rispose in questa forma:</l>
<l>Gentil barone, a la dimanda vostra</l>
<l>non si può dar sì subita risposta;</l>
<l>ma congregato ch'i' abbia il mio consiglio</l>
<l>ed udito il parer de la mia terra</l>
<l>risponderò cortesemente a voi.</l>
<l>In questo mezzo andate a riposarvi,</l>
<l>che domattina arete la risposta.</l>
<l>Così diss'ella, e si voltò a Surento,</l>
<l>ch'er'un de i vecchi che trovaro in sala</l>
<l>quando montor le scale i dui baroni,</l>
<l>e disse a lui: Surento, andate a basso</l>
<l>con questi degni cavalier romani,</l>
<l>e dateli le stanze de la loggia</l>
<l>che vagheggia il giardin vicino al mare:</l>
<l>e fateli quei vezzi e quelli onori</l>
<l>che si farebbe a la persona nostra.</l>
<l>Udito questo, quindi si partiro;</l>
<l>e con la compagnia del buon Surento</l>
<l>andaro a a basso a le ordinate stanze:</l>
<l>e prima il cavalier fece aver cura</l>
<l>de i lor destrieri, e poner poi la mensa</l>
<l>per dar principio a la futura cena;</l>
<l>ma come il buon sescalco in sala giunse</l>
<l>con le vivande, quelli accorti paggi</l>
<l>gli dier l'acqua a le man con un bel vaso</l>
<l>che parea d'or sopra un bacil d'argento,</l>
<l>ed a la ricca mensa gli assettaro:</l>
<l>ove fur poste poi di tempo in tempo</l>
<l>buone vivande e prezïosi vini,</l>
<l>in cui, per satisfare a quel disio</l>
<l>che natura ci dà, poser le mani.</l>
<l>Poi che la sete e l'importuna fame</l>
<l>fur rintuzzate, quindi si levaro;</l>
<l>e non molto dapoi n'andaro al letto</l>
<l>per riposarsi fin a la mattina;</l>
<l>ma non fece così la bella donna,</l>
<l>che prender non potea riposo alcuno:</l>
<l>ma tosto come fu rimasa sola</l>
<l>ne la sua stanza, a passeggiar si pose;</l>
<l>e molto allegra di sì cara nuova</l>
<l>non sapea seco ritrovare il modo</l>
<l>come propor dovesse entr'al consiglio</l>
<l>il bel pensier del capitanio eccelso.</l>
<l>Però fece chiamare il buon Favenzo,</l>
<l>e tutta gli narrò quella ambasciata</l>
<l>di Belisario, e chieseli consiglio;</l>
<l>a cui Favenzo disse in questa forma:</l>
<l>Diletta e cara mia signora e figlia,</l>
<l>lodar vuo' prima il Re de l'universo</l>
<l>ch'ha posto in cuore a Belisario il grande</l>
<l>di dare effetto a così belle nozze;</l>
<l>dapoi, vedendo sciolto ogni suo dubbio</l>
<l>sì ben ch'egli ha mandato a dimandarvi,</l>
<l>parmi ch'andiate a lui senza dimora.</l>
<l>E non vi muova perché il re de' Gotti</l>
<l>si truovi essere a campo intorno Roma</l>
<l>con infiniti cavalieri e fanti:</l>
<l>perché potremo andar fin a Marino</l>
<l>sicuramente e senza alcun periglio,</l>
<l>ché accampati non son da quella parte;</l>
<l>e quindi a Roma poi son dieci miglia,</l>
<l>ove ci manderan sì fatta scorta</l>
<l>che tema non arem d'alcun oltraggio.</l>
<l>Poi sendo questo matrimonio santo</l>
<l>la gloria e la ventura del paese</l>
<l>e la felicità di vostr'altezza,</l>
<l>non è da fare in ciò tardanza alcuna:</l>
<l>ch'a la felicità si deve andare</l>
<l>per entr'a l'onde e per le fiamme ardenti.</l>
<l>Queste parole accorte di Favenzo</l>
<l>e l'amore e 'l disio de la donzella</l>
<l>fecero andar da parte ogni timore</l>
<l>che nel cuor feminil potesse entrare,</l>
<l>e poservi un disio d'andare a Roma</l>
<l>tal che più non potea pensare ad altro;</l>
<l>onde lasciando gir Favenzo a casa</l>
<l>ne la camera sua sola si chiuse,</l>
<l>e poco stando poi se n'andò a letto:</l>
<l>e senza mai potere apprender sonno</l>
<l>stava gioconda ad aspettare il giorno.</l>
<l>Ma come venne fuor la bella aurora</l>
<l>a rimenare il dì sopra la terra,</l>
<l>fu convocato entr'al ducal palazzo</l>
<l>ogni buon cittadin ch'era in Tarento;</l>
<l>ed ella uscì de la sua vaga stanza</l>
<l>che parea un nuovo sol disceso in terra</l>
<l>per dar splendore a tutta quella gente.</l>
<l>Poi come aggiunse al capo de la sala</l>
<l>ov'era acconcio un tribunale adorno,</l>
<l>vi salì sopra un gentil sembiante,</l>
<l>con gli occhi bassi, e non guardava atorno.</l>
<l>Alor Favenzo, che le stava a lato,</l>
<l>si levò ritto e disse este parole:</l>
<l>Valorosi, prudenti, almi signori</l>
<l>gloria ed appoggio del paese nostro,</l>
<l>la bella principessa di Tarento</l>
<l>per consiglio di voi, come sapete,</l>
<l>dopo l'acerba morte di suo padre</l>
<l>che fu tradito da i superbi Gotti</l>
<l>andò con molti cavalieri eletti</l>
<l>al vicimperator de l'occidente:</l>
<l>ne l'arbitrio del qual ripose tutto</l>
<l>il stato e se medesma, perché certo</l>
<l>non avea contra i Gotti altro riparo:</l>
<l>a cui s'offerse prender per marito</l>
<l>quel ch'ei le desse, e d'onorarlo molto,</l>
<l>se ben fosse il più vil di tutto 'l stuolo.</l>
<l>Ma quel gran capitanio ha terminato</l>
<l>di darli Corsamonte per marito,</l>
<l>duca di Scitia, uom di valore immenso:</l>
<l>il qual di nobiltà, bellezza e grado</l>
<l>trappassa ogni signor di quella corte;</l>
<l>ed è il miglior guerrier che porti lancia,</l>
<l>onde sarà salubre al popol tutto.</l>
<l>Questi fu quel ch'uccise il fier Tebaldo</l>
<l>e fece la vendetta di Galeso,</l>
<l>di che debbiam levar le mani al cielo.</l>
<l>Or per far questo il capitanio invitto</l>
<l>ha qui mandato a farci noto ch'ella</l>
<l>sen debbia gir subitamente a Roma,</l>
<l>che vuol far ivi queste belle nozze:</l>
<l>e noi per adimpir ciò ch'ei comanda</l>
<l>si partirem di quest'alma cittade</l>
<l>prima ch'appara in ciel la terza aurora;</l>
<l>e lascieremo il provido Numistro</l>
<l>qui per governator fin che si torni:</l>
<l>e voi signori appresso arete cura</l>
<l>di conservarci ben questa cittade.</l>
<l>Così parlò Favenzo, e gli altri tutti</l>
<l>gli assentiron con atti e con parole;</l>
<l>onde il consiglio alora si disciolse,</l>
<l>ed Elpidia tornò ne le sue stanze.</l>
<l>Poi chiamar fece i cavalier romani,</l>
<l>e disse lor sì come era contenta</l>
<l>di dipartirsi dopo il terzo giorno</l>
<l>ed ir con essi a la città di Roma</l>
<l>per ubidire al capitanio eccelso.</l>
<l>Mentre che si facean questi negozi</l>
<l>e che la principessa di Tarento</l>
<l>si preparava lieta al suo vïaggio,</l>
<l>il popolo roman, che non er'uso</l>
<l>a provare i disconzi de la guerra</l>
<l>e vigilar la notte intorno a i muri,</l>
<l>e che patia di vittüarie e d'acque,</l>
<l>di bagni e di delizie, ed avea tema</l>
<l>di non cader in man de i suoi nimici,</l>
<l>si ragunaro unitamente insieme</l>
<l>e se n'andaro a Belisario il grande,</l>
<l>il qual si ritrovava in mezz'al foro</l>
<l>e volea ritornar dentr'al palazzo;</l>
<l>e quivi un senator, ch'era nomato</l>
<l>Servilio, disse a lui queste parole:</l>
<l>Signor, noi semo in un periglio grande,</l>
<l>perché i nimici son molto potenti</l>
<l>ed è ne le lor man tutto 'l paese:</l>
<l>uccidon gli animali, arden le case,</l>
<l>sforzan le donne e prendeno i fanciulli</l>
<l>e mandano per terra arbori e piante;</l>
<l>e non è alcun ch'ardisca d'uscir fuori</l>
<l>per liberarci da sì gran ruina:</l>
<l>ed han ragion, poi che 'n la prima uscita</l>
<l>i Gotti fér di lor sì mal governo;</l>
<l>ché mai non suole un uom prudente e saggio</l>
<l>cader due volte in un medesmo errore.</l>
<l>Or poi che i vostri cavalieri armati</l>
<l>si stanno a riposar dentr'a le case</l>
<l>e consumar l'altre sustanzie nostre,</l>
<l>trovate a questi mali omai compenso.</l>
<l>Certamente, signor, fu grande ardire</l>
<l>il vostro, e quasi fuor d'ogni ragione,</l>
<l>a venir qui con così poca gente</l>
<l>per cacciar tanta quantità di Gotti,</l>
<l>uomini arditi e bellicosi e forti;</l>
<l>talché se prenderan questa cittade</l>
<l>la lascieranno desolata et arsa:</l>
<l>e certo non potrà tenersi molto</l>
<l>tempo, perciò che gli han levate l'acque</l>
<l>e non ha quasi vittüaria dentro.</l>
<l>Adunque provedete a tanti mali,</l>
<l>che non può seguitar la sua ruina</l>
<l>che non v'incorra la ruina vostra.</l>
<l>Così parlò Servilio, a cui rispose</l>
<l>il capitanio con parole umane:</l>
<l>Eletto e fido mio popol di Roma,</l>
<l>non vi smarrite perché voi veggiate</l>
<l>qualche cosa contraria a i pensier vostri,</l>
<l>ché questi sono i frutti de la guerra;</l>
<l>ma prestamente volteransi in modo</l>
<l>che sarete di lor quasi contenti,</l>
<l>perciò che non può l'uomo esser felice</l>
<l>né aver piacer alcun che gli diletti</l>
<l>s'ei non è sano, e in libertà non vive.</l>
<l>Dunque a la libertà si deve andare</l>
<l>per entro i ferri e per le fiamme ardenti;</l>
<l>ed io per darvi ancor maggior speranza</l>
<l>di trarvi fuor di servitute amara</l>
<l>vi fo saper che 'l correttor del mondo</l>
<l>ha già spedito il callido Narsete</l>
<l>con tanta vettovaglia e tanta gente,</l>
<l>che noi potremo uscire a la campagna;</l>
<l>e voi con abbondanza e con quïete</l>
<l>ve ne starete a dar piacere in Roma.</l>
<l>E detto questo, gli mostrò la carta</l>
<l>che 'l sommo imperador gli avea mandata</l>
<l>ov'eran scritti tutti quelli avvisi,</l>
<l>che porse a gli occhi lor molto piacere:</l>
<l>onde rimase ognun queto e contento,</l>
<l>salvo che solo Anticalo fremeva,</l>
<l>ch'era di sangue assai famoso e chiaro;</l>
<l>ma di parole inordinate e molte,</l>
<l>e poco riputate da la gente.</l>
<l>Questi era il più brutt'uom che fosse in Roma,</l>
<l>guercio e sottil di gambe, e le sue spalle</l>
<l>gobbe pareano quasi arco del petto,</l>
<l>ch'era ristretto e concavo nel mezzo;</l>
<l>e sopra quelle avea la testa acuta</l>
<l>conspersa di capelli corti e rari,</l>
<l>con una faccia lenticchiosa e magra.</l>
<l>Questi era nimicissimo del Papa</l>
<l>e di ciascun ch'avea governo in Roma,</l>
<l>e sempre era contrario a i lor pareri,</l>
<l>onde s'oppose a Belisario il grande,</l>
<l>dicendo a lui parole aspre e villane</l>
<l>ch'a tutto 'l popol mosse acerbo sdegno.</l>
<l>Che cosa, capitanio, or vi bisogna,</l>
<l>dicea, ch'avete i vostri alberghi pieni</l>
<l>d'oro e d'argento e di leggiadre ninfe</l>
<l>e d'altre robbe prezïose e care</l>
<l>che furon guadagnate in questa guerra?</l>
<l>E sazia ancor non è l'ingorda voglia</l>
<l>vostra, che ne vorrebbe aver de l'altre</l>
<l>col strazio e la ruina del paese,</l>
<l>e poscia dispiegar le vele al vento,</l>
<l>carge del nostr'aver, verso Durazzo.</l>
<l>O misere Romane, e non Romani,</l>
<l>che sì poco guardate al vostro bene:</l>
<l>date questa cittate al re de' Gotti,</l>
<l>che tosto vi trarrà di tanti mali;</l>
<l>e vedrem poi ciò che faran costoro</l>
<l>con le lor poche e mal composte genti,</l>
<l>che sono ancor più deboli, dapoi</l>
<l>ch'han privo Corsamonte de la moglie,</l>
<l>ch'era il miglior guerrier che fosse in campo;</l>
<l>ond'ei partissi, e ci ha lasciati in preda</l>
<l>più de gli amici assai che de i nimici.</l>
<l>Ma quei fu troppo buon, ch'alora forse</l>
<l>areste fatto a noi l'ultimo danno.</l>
<l>Così parlava Anticalo, mordendo</l>
<l>l'eccelso capitanio de le genti;</l>
<l>onde se gli fé presso il buon Traiano</l>
<l>con sguardo torto, e poi così gli disse:</l>
<l>Anticalo, non dir queste scicchezze</l>
<l>del tuo signor: frena l'ardita lingua,</l>
<l>ch'ha voce acuta, ma pensier leggieri.</l>
<l>Tu sei pur il da men che viva in Roma,</l>
<l>e parli al capitan come a un tuo pare</l>
<l>dicendoli parole aspre e moleste</l>
<l>che son piene d'ingiurie e di menzogne?</l>
<l>S'io ti vedrò mai più sì audace e folle</l>
<l>com'ora esser ti vedo in questo luoco,</l>
<l>io ti dispoglierò tutte le veste,</l>
<l>e poi ti manderò piangendo ignudo</l>
<l>verso l'albergo tuo carco di piaghe.</l>
<l>Così disse Traiano, e poi menolli</l>
<l>col scettro suo che si trovava in mano</l>
<l>sopra la schena e su le curve spalle;</l>
<l>ond'ei piegossi, e gli cadder da gli occhi</l>
<l>lagrime salse, e sotto l'empia ferza</l>
<l>le battiture acerbe si gonfiaro:</l>
<l>et ei dolente risguardando intorno</l>
<l>si nettava la faccia con un piglio</l>
<l>che mosse riso a tutta quella gente,</l>
<l>quantunque fosse sconsolata e mesta;</l>
<l>onde alcun de i soldati ch'eran ivi</l>
<l>disse parlando a quel che gli era appresso:</l>
<l>Veramente Traian fatto ha più volte</l>
<l>in questa grave e perigliosa impresa</l>
<l>gran bene e col consiglio e con la spada;</l>
<l>ma non fece giamai cosa migliore</l>
<l>che troncar l'empie ciance di costui.</l>
<l>Ben forse non sarà tanto protervo</l>
<l>per l'avvenir, ch'un'altra volta dica</l>
<l>parole ingiurïose a i suoi maggiori.</l>
<l>Così dicea la turba de i soldati;</l>
<l>ma poi Sulmonio udendo le querele</l>
<l>de l'onorato popolo di Roma</l>
<l>mandò subitamente un suo cugino,</l>
<l>che si nomava Erronio, a far palese</l>
<l>questa sedizïon de la cittade</l>
<l>e quei parlari al principe Burgenzo,</l>
<l>com'era stato l'ordine tra loro.</l>
<l>Erronio adunque si partì da Roma</l>
<l>e fingendo d'andar verso Belletri</l>
<l>andò la notte al campo de i nimici,</l>
<l>e coi suoi contrasegni fu condotto</l>
<l>al padiglion d'Argalto e di Burgenzo,</l>
<l>a cui poscia narrò tutta la cosa:</l>
<l>ond'essi lo menaro al re de' Gotti,</l>
<l>a cui gli fecion dir di punto in punto</l>
<l>tutti quei parlamenti de i Romani;</l>
<l>da i quali il re, ch'avea sagace ingegno,</l>
<l>subitamente nel suo cuor comprese</l>
<l>che 'l popolo era sazio de la guerra:</l>
<l>però fece chiamar tutti e' baroni</l>
<l>al suo consiglio, e disse in questa forma:</l>
<l>Signori illustri e cavalieri eletti,</l>
<l>sappiate come Belisario il grande</l>
<l>rinchiuso sta ne la città di Roma</l>
<l>con poca vittüaria e manco gente,</l>
<l>né pensa più d'uscirsi a la campagna;</l>
<l>e credo ancor ch'e' sia pentito e gramo</l>
<l>d'esser venuto a stimular le vespe,</l>
<l>e ch'abbia desiderio di partirsi</l>
<l>avanti che la fame indi lo cacci.</l>
<l>E certo lo faria, se non temesse</l>
<l>d'esser offeso da le nostre forze:</l>
<l>perché 'l popol di Roma è mal contento</l>
<l>e di lui molto si lamenta, e duolsi</l>
<l>che l'abbia posto in quest'aspro periglio</l>
<l>con la su' audacia e con le sue promesse,</l>
<l>et ha deposto la speranza prima</l>
<l>di poter esser più da lui diffeso;</l>
<l>ché mal può propulsar gli altrui perigli</l>
<l>chi non ha forza d'aiutar se stesso.</l>
<l>Io, perché sempre fui di questa mente,</l>
<l>ch'alcun non deggia opponersi a la fuga</l>
<l>de' suoi nimici ed ingombrarli i passi,</l>
<l>ché non è vista a l'uom tanto süave</l>
<l>quant'el veder la fuga del nimico;</l>
<l>però voglio che Salio ed Unigasto</l>
<l>e Gauro e Dociran vadan a Roma</l>
<l>a dire a Belisario ch'io consento</l>
<l>che possa a suo piacer partirsi quindi</l>
<l>con le persone e con le robbe salve:</l>
<l>ch'io non vuo' seguitar come nimici</l>
<l>color che s'apparecchian di pentirsi.</l>
<l>Diranno ancora al gran popol di Roma</l>
<l>che può tornar sotto l'imperio nostro</l>
<l>sicuro e salvo, co i primieri patti.</l>
<l>Com'ebbe dette il re queste parole</l>
<l>sciolse il consiglio, e mandò verso Roma</l>
<l>quei quattro ambasciador ch'avea proposti;</l>
<l>i quai si dipartir senza tardanza,</l>
<l>ed arrivati a la Salaria Porta</l>
<l>ch'era serrata dissero a coloro</l>
<l>che viddero a la guardia de le torri:</l>
<l>Noi siamo ambasciador che 'l re de' Gotti</l>
<l>ha qui mandati al capitanio vostro.</l>
<l>Piacciavi d'introdurci entr'a le mura</l>
<l>e di menarci a l'alta sua presenza.</l>
<l>Lucillo udendo questo gli rispose:</l>
<l>Non vi sia grave l'aspettare alquanto,</l>
<l>che tosto tornerò con la risposta.</l>
<l>E poscia andò correndo al capitano</l>
<l>e gli fé nota la venuta loro:</l>
<l>onde fece introdurli, e con disio</l>
<l>si pose ad aspettar la lor proposta;</l>
<l>ed essi giunti a Belisario il grande</l>
<l>lo salutor cortesemente, e poi</l>
<l>cominciò Salio a dir queste parole:</l>
<l>Color che poser primamente i nomi</l>
<l>a le virtuti e vizii de i mortali</l>
<l>l'audacia separor da la fortezza:</l>
<l>che se ben paiono una cosa istessa</l>
<l>sono però tra sé molto diversi,</l>
<l>ché l'una merta laude, e l'altra biasmo.</l>
<l>Ma qual di quelle due v'abbia condotto</l>
<l>a pigliar tale impresa, esser può chiaro</l>
<l>a chi con mente sana le risguarda:</l>
<l>perché se vi guidasse la fortezza</l>
<l>combattereste arditamente nosco,</l>
<l>che v'aspettiamo armati su la sella;</l>
<l>ma se l'audacia poi v'ha qui condotti,</l>
<l>forse che tosto vi farem pentire;</l>
<l>ché spesse volte in mezzo de le guerre</l>
<l>colui si pente ch'al principio corse</l>
<l>con poco fondamento a cominciarle.</l>
<l>A che più le miserie de i Romani</l>
<l>menate a lungo, e gli levate i beni,</l>
<l>per debolezza de le vostre forze,</l>
<l>che Teodorico a lor sempre lasciolli?</l>
<l>Ma se per caso voi pentiti foste</l>
<l>d'esser in Roma senza alcun soccorso</l>
<l>e disïaste di partirvi quinci,</l>
<l>sarem contenti di lasciarvi andare</l>
<l>con le persone e con le robbe salve</l>
<l>liberi e senza farvi alcun oltraggio:</l>
<l>ché 'l nostro re non suol mai far vendetta</l>
<l>contra quel che si pente averlo offeso.</l>
<l>Poi dal famoso popolo di Roma</l>
<l>vorrei saper di che di noi si dolse</l>
<l>e di che lamentossi, alora quando</l>
<l>tradiro i Gotti e se medesmi insieme.</l>
<l>Pur la benignità che per l'adietro</l>
<l>provata avete da la nostra gente</l>
<l>potrete ancor aver, se voi vorrete</l>
<l>per l'avvenir tornare al nostro impero.</l>
<l>Così parlò l'ambasciador de' Gotti,</l>
<l>a cui rispose Belisario il grande:</l>
<l>L'arrogante parlar ch'avete fatto</l>
<l>non mi reca nel petto alcun timore,</l>
<l>perché si veggon rare volte dirsi</l>
<l>parole acerbe e farsi acerbi fatti,</l>
<l>che suol far poco chi minaccia molto.</l>
<l>Io poi non tratto l'opre de la guerra</l>
<l>secondo il consultar de i miei nimici,</l>
<l>ché sempre quel ch'al mi' adversario piace</l>
<l>penso ch'a me non giovi anzi m'offenda.</l>
<l>Ben ardirò di dir ch'ancor fia tempo</l>
<l>che faremo abbassare il vostro orgoglio,</l>
<l>e non arete selva che v'asconda</l>
<l>né troverete in terra alcun ricetto.</l>
<l>Noi siam venuti a la città di Roma</l>
<l>sì come a luogo nostro, e non d'altrui;</l>
<l>ma voi ben fate come fanno i ladri,</l>
<l>ch'avendo tolta già la robba ad altri,</l>
<l>poi ch'ella è stata resa al suo signore</l>
<l>contra l'ingiusto desiderio vostro,</l>
<l>vi travagliate di volerla ancora.</l>
<l>Or io vi dico: se speranza avete</l>
<l>di prender Roma sol perch'io mi parta</l>
<l>fuora di quella, e l'abbandoni e lasci,</l>
<l>voi v'ingannate di dannoso errore,</l>
<l>ché non la lascierò se non defonto.</l>
<l>Così rispose il capitanio eccelso;</l>
<l>e 'l senato roman non disse nulla,</l>
<l>se ben di tradimento era notato,</l>
<l>perch'avea tema de le lor minaccie:</l>
<l>onde Fidelio, uom simile agli antichi</l>
<l>di valore e d'ardir, guardando in viso</l>
<l>tutti quei senator che peran muti,</l>
<l>s'empì di sdegno, e sorridendo disse:</l>
<l>O gente Gotta di leggier consiglio</l>
<l>e di parole assai senza prudenza,</l>
<l>voi vi pensate col bravar ch'avete</l>
<l>fatto al conspetto di sì gran signori</l>
<l>esterrefare il buon popol di Roma</l>
<l>h'un tempo dominò tutta la terra.</l>
<l>Noi non avem di voi timore alcuno,</l>
<l>né v'abbiam fatto tradimento o fallo,</l>
<l>come voi falsamente avete detto;</l>
<l>e vogliol mantener con l'arme in mano.</l>
<l>Così parlò Fidelio, e dopo questo</l>
<l>gli ambasciador de i Gotti si partiro</l>
<l>tutti confusi, e ritornati al vallo</l>
<l>dissero al lor signor queste parole:</l>
<l>Signore eccelso e di valore immenso,</l>
<l>noi semo stati a la città di Roma</l>
<l>ed avem detto a Belisario il grande</l>
<l>tutto quel ch'ordinò la vostra altezza;</l>
<l>ed ei risposto ci ha con grande ardire</l>
<l>che non si vuol partir di quella terra,</l>
<l>né mai la vuol lasciar, se non defonto.</l>
<l>Però vi dico che speriamo indarno</l>
<l>ch'ei l'abbandoni; e se vorrem pigliarla</l>
<l>per forza di battaglia o per assedio</l>
<l>ci spenderemo assai fatiche e sangue,</l>
<l>perch'io gli veggio ardenti a la difesa.</l>
</lg>
<trailer>F. D. XIIII L.</trailer>
</div1>
<div1 type="libro">
<head>IL XV LIBRO</head>
<head>DE LA ITALIA LIBERATA DA GOTTHI DEL TRISSNO</head>
<argument><p>Combatte il Quintodecimo le mura.</p></argument>
<lg type="non-definito">
<l>Come fu nota a l'empio re de' Gotti</l>
<l>l'onorata risposta de' Romani,</l>
<l>depose la primiera sua speranza</l>
<l>che dovessen fuggir verso Durazzo:</l>
<l>onde ordinò di dar crudel battaglia</l>
<l>in molte parti a le romane mura</l>
<l>credendole pigliar per forza d'arme;</l>
<l>e fece preparar sei millia scalle</l>
<l>e torri e vigne e musculi ed arieti</l>
<l>e baliste e testugini ed onagri:</l>
<l>e preparate ben tutte le cose</l>
<l>che fan bisogno a dar battaglia a i muri,</l>
<l>con copia innumerabil di sarmenti</l>
<l>per poter poi con essi empier le fosse</l>
<l>- il che si fece in venti giorni a punto,</l>
<l>dal dì che combettero a Ponte Molle -,</l>
<l>come poi venne la ventuna aurora</l>
<l>con la fronte di rose e co i piè d'oro,</l>
<l>il re de' Gotti si levò dal letto</l>
<l>e si vestì de le sue lucid'arme;</l>
<l>poi fece che i tamburi e che le trombe</l>
<l>sonaro a un tempo in tutti sette i valli,</l>
<l>onde s'armò quella feroce gente</l>
<l>e ratto se n'andò verso 'l vesillo</l>
<l>del re, co i duci e i capitani avanti.</l>
<l>E 'l re, come gli vide a lui venire,</l>
<l>salì sopra Distico suo cavallo</l>
<l>d'aspetto acerbo e di colore oscuro,</l>
<l>e disse verso Turrismondo altero:</l>
<l>Andiamo, cavaliere, a prender Roma,</l>
<l>che forse que' che vi son posti a guardia</l>
<l>non faran contra noi molta difesa.</l>
<l>E Turrismondo a lui: Signor mio caro,</l>
<l>faccian difesa pur quanta che sanno,</l>
<l>ch'io spero di pigliarla in questo giorno</l>
<l>et al dispetto loro arderla tutta.</l>
<l>Così diss'egli, e 'l re con molto ardire</l>
<l>e con Argalto e Totila e Bisandro</l>
<l>e Teio ed Aldibaldo ed Unigasto</l>
<l>se n'andò verso la Salaria Porta,</l>
<l>con tanta gente che copria 'l terreno.</l>
<l>E come schiera di palustri cigni</l>
<l>o d'oche o gru, che stan lungo il Caistro</l>
<l>e volan quinci e quindi, e poi cridando</l>
<l>s'assidon sopra quello erboso prato</l>
<l>che da le voci lor tutto rimbomba;</l>
<l>così la gente gotta uscendo fuori</l>
<l>de i sette valli andava inverso Roma</l>
<l>cridando, che facea tremar la terra:</l>
<l>né primavera ha tanti fiori e frondi</l>
<l>né 'l tempo che vuol ir verso l'estate,</l>
<l>né tanta moltitudine di mosche</l>
<l>trovossi insieme mai dentr'a le mandre</l>
<l>di numerosi armenti, alor che i vasi</l>
<l>sono conspersi di copïoso latte,</l>
<l>quant'era quell'essercito de i Gotti.</l>
<l>Da l'altra parte il popolo di Roma</l>
<l>s'apparecchiava cauto a le diffese</l>
<l>e stava proveduto in su le mura,</l>
<l>vedendo contra sé tanta possanza:</l>
<l>e come quando un nuvolo si mostra,</l>
<l>d'aspetto orrendo e di colore oscuro,</l>
<l>che fa per l'aere paventoso bombo,</l>
<l>tal che le genti fan sonar le squille</l>
<l>e 'l pastorel, che di tal vista teme,</l>
<l>se ne va intorno i paschi, e poi conduce</l>
<l>in qualche speco il suo lanoso armento</l>
<l>per fuggir quell'asperrima tempesta;</l>
<l>così facea quel capitanio eccelso</l>
<l>andando intorno intorno a la cittade</l>
<l>e ponendo i soldati entr'a le torri,</l>
<l>donde potessen far maggior difesa:</l>
<l>ed oltra questo ancor tra merlo e merlo</l>
<l>fece andar gente e saettami e fuochi</l>
<l>per meglio propulsar tanto periglio;</l>
<l>ed ei con l'arco e le saette al fianco</l>
<l>si stava ritto in piè sopra una torre</l>
<l>che quasi tocca la Salaria Porta;</l>
<l>e parea proprio il figlio di Latona</l>
<l>alor che spense la tantalea prole,</l>
<l>di che nel monte Sipilo ancor piagne</l>
<l>l'afflitta madre lor conversa in pietra.</l>
<l>I fieri Gotti poi con torri armate</l>
<l>ed altre molte machine murali</l>
<l>tratte da validissimi giuvenchi</l>
<l>s'avvicinaro a le profonde fosse:</l>
<l>e tre buon cavalieri aveano avanti,</l>
<l>Belambro, Folderico e 'l gran Rimaspo,</l>
<l>ch'ha cuor di drago e membra di gigante,</l>
<l>il qual parea che minacciasse al cielo;</l>
<l>questi facean gettar sarmenti e legni</l>
<l>ne l'ampio fosso con prestezza immensa</l>
<l>per agguagliar quel cavamento al piano.</l>
<l>Alora il capitanio de le genti</l>
<l>sorrise, e risguardando i suoi Romani</l>
<l>disse con fronte allegra este parole:</l>
<l>Nessun di voi non spenda una saetta</l>
<l>né getti un'asta o faccia alcuna offesa</l>
<l>a i nostri acerbi e perfidi nimici,</l>
<l>ma stiasi ad aspettar ciò ch'io comandi.</l>
<l>Poi, come leverò quel gran vessillo</l>
<l>di raso cremesin fregiato d'oro</l>
<l>ch'ho qui da canto, e soneran le trombe,</l>
<l>ciascun si sforzi di ferirli a prova.</l>
<l>Questo diss'egli, e 'l populazzo ignaro</l>
<l>de l'alta sua virtù si dolea molto</l>
<l>ch'ei non lasciasse offendere i nimici.</l>
<l>Ma Belisario al suo fortissim'arco</l>
<l>impose una acutissima saetta,</l>
<l>e tirò forte la robusta corda</l>
<l>con la possente man fin a l'orecchia:</l>
<l>poi la fece calar verso Belambro,</l>
<l>e colsel drittamente ne la gola</l>
<l>in quel meato che conduce i spirti,</l>
<l>onde caddeo subitamente morto.</l>
<l>Quando 'l popol roman vide il bel colpo</l>
<l>del vicimperador de l'occidente</l>
<l>ben si pensò d'aver vinta la guerra,</l>
<l>onde cridò con paventosa voce:</l>
<l>O gente gotta, di leggier consiglio,</l>
<l>di poca forza e d'animo di cervo,</l>
<l>mai non arete la città di Roma,</l>
<l>come sperate voi, per forza d'arme:</l>
<l>ma resterete morti sopra il piano</l>
<l>come fatt'ha quel capitanio vostro</l>
<l>che ruppe i nostri amplissimi acqueduti;</l>
<l>di che l'appaga la sentenza eterna.</l>
<l>Dietro a quel lieto augurio de i Romani,</l>
<l>il capitanio ancor pose su l'arco</l>
<l>un'altra validissima saetta:</l>
<l>e colse parimente ne la gola</l>
<l>il gran Rimaspo, e fello andare a morte;</l>
<l>e parve nel cadere un'alta pioppa</l>
<l>frondosa e verde e di grossezza immensa</l>
<l>che fu nutrita su la riva d'Arno,</l>
<l>e poi sforzata dal furor de' venti</l>
<l>si sbarba e cade in acqua, e fa salirla</l>
<l>in alto, e ribombar le rive intorno:</l>
<l>tal parve nel cadere il gran Rimaspo;</l>
<l>onde 'l popol roman tant'altamente</l>
<l>cridò, ch'una colomba che volava</l>
<l>per l'aria sopra le romane mura</l>
<l>venne per quella voce a terra morta.</l>
<l>E Folderico, quando avanti i piedi</l>
<l>giacer si vide quel gigante altero,</l>
<l>tutto smarrito volsesi a fuggire;</l>
<l>ma Belisario prestamente il colse</l>
<l>con un'altra saetta ne la nuca,</l>
<l>che gli passò tutto 'l robusto collo</l>
<l>e gli uscì fuor davanti in sommo al petto:</l>
<l>ond'anch'ei giacque morto appresso gli altri.</l>
<l>Alora il capitano alzò il vessillo</l>
<l>di raso cremesino, e sonar fece</l>
<l>il suon crüento de l'orribil trombe,</l>
<l>che suol con esso spaventar le genti.</l>
<l>Come Nicandra, giovinetta eccelsa,</l>
<l>vide il vessillo e l'oricalco udìo,</l>
<l>tirò il grand'arco verso quelle torri</l>
<l>di legno tratte da gli armenti gotti;</l>
<l>e colse in mezzo 'l petto il fier Caloro,</l>
<l>che fu figliuol di Ragnaro bastardo</l>
<l>e di Leonora: questa era donzella</l>
<l>d'Alvergola sua madre, e questa giacque</l>
<l>con lui secretamente, e parturigli</l>
<l>il bel Caloro poi press'al Ticino:</l>
<l>il qual venne col padre a questa guerra,</l>
<l>e se ne stava sopra una gran torre</l>
<l>cridando morte e minacciando a Roma</l>
<l>d'arderla prima, e poi spianarla tutta;</l>
<l>ma quel colpo crudel mancar gli fece</l>
<l>le parole e 'l bravare, e cadde in terra:</l>
<l>come fa un corbo che sopra un grand'olmo</l>
<l>cracchia, s'un buon arcier gli passa il petto</l>
<l>subito cade con ruïna a basso,</l>
<l>così caddeo quel Gotto a terra morto:</l>
<l>onde l'ardita giovinetta disse:</l>
<l>Spiana or, se puoi, che sei ridotto al piano,</l>
<l>l'onorata regina de le terre;</l>
<l>e non contenta di quel colpo solo</l>
<l>uccise Balaustro e Parpignano,</l>
<l>tal che fece allegrar tutti i soldati:</l>
<l>a cui l'eccelso capitanio disse:</l>
<l>Vergine bella e di supremo ardire,</l>
<l>questi son colpi generosi e degni</l>
<l>d'ogni gran laude e d'ogni estremo onore.</l>
<l>Seguite pur così, che arem vittoria,</l>
<l>che quasi sempre vien dietro al valore.</l>
<l>Ma voi, diletto mio popol di Roma,</l>
<l>ferite i buoi con quelli altri giumenti</l>
<l>che son posti a tirar machine e torri</l>
<l>d'altezza equali a queste nostre mura:</l>
<l>perciò che senza buoi staranno immote</l>
<l>né qui potranno approssimarsi al muro;</l>
<l>né da lunge son atte a farci offesa.</l>
<l>Com'ebbe detto questo, il popol tutto</l>
<l>posen su gli archi lor molte saette</l>
<l>e le lasciaro andar verso gli armenti:</l>
<l>e come quando un vento a terra spinge</l>
<l>grossa gragnuola e valida tempesta</l>
<l>che rompe e guasta le mature biade</l>
<l>e spoglia de le frondi arbori e piante;</l>
<l>così pareano alor quelle saette</l>
<l>ch'uscian di man de gli ottimi Romani,</l>
<l>ch'a terra ne mandor tutti i giumenti</l>
<l>che conducean le machine murali.</l>
<l>Il che vedendo Vitige, percosse</l>
<l>con la man destra la sua destra coscia,</l>
<l>e poi dolente e sospirando disse:</l>
<l>Perché, Padre del ciel, così m'inganni?</l>
<l>e perché fai che le fatiche nostre</l>
<l>in far sì belle machine e sì grandi</l>
<l>sian state vane e via gettate al vento?</l>
<l>Certo pensai con esse prender Roma,</l>
<l>or muover non si ponno: e quei Romani</l>
<l>stan su le mura come vespe ed api</l>
<l>che fremen circa le spumose stanze</l>
<l>e fan di chi le offende aspra vendetta.</l>
<l>Ma pur voglio tentare un'altra via:</l>
<l>perché, quando una cosa non succiede</l>
<l>per una strada, è ben cercarne un'altra.</l>
<l>E detto questo poi chiamò Bisandro,</l>
<l>Argalto ed Aldibaldo, e disse loro:</l>
<l>Voi starete, signori, in questo luoco</l>
<l>con tutta questa gente ch'io vi lasso;</l>
<l>né vuo' che voi facciate dare assalto</l>
<l>da questo canto a le romane mura:</l>
<l>ma ben sempre farete esser saette</l>
<l>su gli archi, e saettar verso la torre</l>
<l>ove dimora Belisario il grande,</l>
<l>perch'ei non abbia mai riposo alcuno.</l>
<l>E così detto, quindi si partìo;</l>
<l>e ratto se n'andò con molta gente</l>
<l>verso Porta Esquilina, ov'era un luoco</l>
<l>ch'alora lo chiamavano il Vivaro,</l>
<l>ma a questi tempi si potria dir barco:</l>
<l>ch'ivi soleano star leoni ed orsi,</l>
<l>cingiali e pardi ed altre orribil fiere</l>
<l>ch'eran serbate per teatri e feste.</l>
<l>Quivi mandato avea nel far del giorno</l>
<l>Vitige alcune machine da guerra;</l>
<l>e subito che giunse in quella parte</l>
<l>dispose darli una battaglia orrenda</l>
<l>con la sua forte e numerosa gente:</l>
<l>onde sonaron le terribil trombe</l>
<l>e cominciaro andar cridori al cielo.</l>
<l>I Gotti poi, tutti raccolti insieme</l>
<l>sotto la lor testudine de i scudi,</l>
<l>chi di lor s'affrettava empier le fosse,</l>
<l>e chi con scale superare il muro</l>
<l>da quella parte ov'era men difeso.</l>
<l>Da l'altro canto gli ottimi Romani</l>
<l>con aste ferme e con veruti e pili</l>
<l>stavan molto animosi a la difesa;</l>
<l>ma quelli acerbi e furibondi Gotti</l>
<l>eran per far gran danno in quella parte,</l>
<l>se i buon Romani con destrezza e forza,</l>
<l>raccolti insieme, non volgeano un sasso</l>
<l>di peso estremo e di grossezza immensa,</l>
<l>che cadde ov'era più la gente folta</l>
<l>e franse i scudi, e fece andare a terra</l>
<l>molte persone sanguinose e morte:</l>
<l>il che vedendo l'altra gente gotta</l>
<l>giudicò ch'era meglio il star lontana</l>
<l>e quindi saettar saette e dardi.</l>
<l>Quando comprese Magno in quella parte</l>
<l>esser venuti tutti quanti e' Gotti</l>
<l>per pigliar quindi la città di Roma,</l>
<l>chiamò Peranio e disse este parole:</l>
<l>Ite, Peranio, al capitanio eccelso,</l>
<l>narrateli il periglio in che noi semo;</l>
<l>e pregatelo assai per mie parole</l>
<l>che voglia venir tosto a darci aiuto,</l>
<l>ché qui si truova il pondo de la guerra</l>
<l>e 'l muro è molto basso e mal sicuro,</l>
<l>e noi siam pochi: ond'è periglio estremo</l>
<l>che non ci mandin tutti quanti a morte</l>
<l>e quindi piglien poi questa cittade.</l>
<l>Peranio, come udì quell'ambasciata,</l>
<l>partissi, e non fu lento a riferirla</l>
<l>subitamente al capitanio eletto;</l>
<l>ed anco il capitan, come la intese,</l>
<l>non stette quivi a far molta dimora.</l>
<l>Ma chiamati Acquilino e 'l buon Traiano,</l>
<l>che la Porta Pinciana in guardia avea</l>
<l>come Acquilin quella di Santa Agnesa,</l>
<l>ch'era a man destra, e l'altra a la sinistra,</l>
<l>gli disse con pochissime parole:</l>
<l>Baroni eccelsi, io vuo' lasciarvi il cargo</l>
<l>di fare in vece mia questa difesa,</l>
<l>che la farete con ardire e senno;</l>
<l>ch'io voglio andare a l'onorato Magno</l>
<l>che con istanzia grande mi dimanda.</l>
<l>Così diss'egli, e quindi si partìo</l>
<l>con molta gente valorosa dietro,</l>
<l>allegro e ne l'andar pronto e leggiero.</l>
<l>Come il caval ch'è stato entr'a la stalla</l>
<l>con abondanza di quïete e d'orzo</l>
<l>poi che frange il capestro indi si parte,</l>
<l>e con la testa alzata e con le chiome</l>
<l>sopra gli umeri suoi diffuse al vento</l>
<l>nitrisse e crida, e corre verso 'l fiume</l>
<l>ov'egli è avezzo di lavarsi e bere,</l>
<l>e vago e lieto de la sua bellezza</l>
<l>sì leggiermente le genocchia inalza</l>
<l>per entro 'l piano e per gli usati paschi</l>
<l>ch'appena tocca con le piante il suolo;</l>
<l>così venia quel capitanio eccelso.</l>
<l>E come giunse a la battaglia orrenda</l>
<l>se n'andò a Magno e disse este parole:</l>
<l>Eccomi qui, signor, non vi smarrite</l>
<l>per questo grave e periglioso assalto;</l>
<l>siate animoso pur, che non si vince</l>
<l>alcun periglio mai senza periglio.</l>
<l>Poi ratto se n'andò per tutti i luochi,</l>
<l>ed essortava ognuno a far difesa</l>
<l>o con dolci parole o con amare:</l>
<l>amare, quando alcun vedea ritrarsi</l>
<l>in dietro da i perigli de la guerra,</l>
<l>e dolci quando poi diceva a gli altri:</l>
<l>Cari Romani miei, venuto è il tempo</l>
<l>che gli animosi e i timidi e i mezzani</l>
<l>tutti han da fare, e certo importa a tutti</l>
<l>che non si perda la città di Roma,</l>
<l>che saria la total nostra ruina.</l>
<l>Dunque nessun non si rivolga in dietro</l>
<l>verso 'l palazzo, anzi si faccia avanti</l>
<l>essortando l'un l'altro a la battaglia;</l>
<l>ché quell'eterno Dio che 'l ciel governa</l>
<l>ci darà forse la vittoria, quando</l>
<l>ci veda pronti ad aiutar noi stessi.</l>
<l>Così cridava il capitanio eccelso,</l>
<l>ed essortava i figli de i Romani.</l>
<l>Da l'altra parte Turrismondo altero</l>
<l>con gli occhi che parean di fiamma ardente</l>
<l>andava intorno, ed essortava i Gotti</l>
<l>a ricordarsi de le usate forze</l>
<l>e fare ogni opra di pigliar le mura,</l>
<l>che vinta gli darian tutta la guerra.</l>
<l>Ma come fioccan giù continue falde</l>
<l>di bianca neve quando 'l sole alberga</l>
<l>con la Capra del cielo, e rende il giorno</l>
<l>assai minor del cerchio de la notte,</l>
<l>e l'onorato figlio di Saturno</l>
<l>aqueta i venti e fa calarla in terra</l>
<l>senza riposo alcun, tal che le cime</l>
<l>de gli alti monti e poi le rive e i colli</l>
<l>cuopre di neve, e la campane, e i tetti;</l>
<l>così spess'eran le saette e i sassi</l>
<l>ne l'aria che venian da i Gotti al muro</l>
<l>e che fioccavan da le mura a i Gotti:</l>
<l>onde sentiansi rimbombar le torri</l>
<l>ch'eran percosse da possenti pietre,</l>
<l>e risuonavan le celade e i scudi</l>
<l>tocchi da i sassi acerbi e da le lanze.</l>
<l>Or mentre che si stava in quel conflitto</l>
<l>di qua dal Tebro, ancor da l'altro lato</l>
<l>il fiero Marzio duca di Vicenza</l>
<l>non stava indarno; anzi col campo uscito</l>
<l>de i prati di Neron di là dal fiume</l>
<l>s'avvicinava al tempio di San Pietro.</l>
<l>Quivi chiamati a sé tutti i prefetti</l>
<l>disse queste parole invèr Fabalto:</l>
<l>Fabalto, andate con la vostra gente</l>
<l>che dal montoso Bergamo discese,</l>
<l>passate il fiume ed assalite 'l muro</l>
<l>ch'è tra l'Aurelia e la Flaminia Porta,</l>
<l>ove i Romani fan poca difesa:</l>
<l>ché per lo fiume che gli corre accanto</l>
<l>tengono quella parte esser sicura.</l>
<l>Se voi l'assalirete a l'improviso</l>
<l>forse la prenderete: il che seguendo,</l>
<l>parturirete a noi vittoria grande</l>
<l>e voi guadagnerete eterno onore.</l>
<l>Da poi si volse, e disse ad Ulïeno:</l>
<l>Ite sotto 'l Ianiculo, e tentate</l>
<l>s'aver poteste la Pancratia Porta;</l>
<l>ed io tenterò poi per ogni via</l>
<l>di pigliar l'onorato e gran sepulcro</l>
<l>del successore e figlio di Traiano,</l>
<l>che sarà un cavalier molto opportuno</l>
<l>sopra l'Aurelia Porta di San Pietro:</l>
<l>e così questi perfidi Romani</l>
<l>assaliti da noi da tante parti</l>
<l>poriano abbandonar gli usati schermi.</l>
<l>Com'ebbe detto questo, andò Fabalto</l>
<l>subitamente a l'ordinato luoco;</l>
<l>poi natò il fiume con gli suoi soldati</l>
<l>e s'accostò sotto 'l famoso muro,</l>
<l>credendosi pigliarlo a l'improviso:</l>
<l>e forse fatto aria qualche profitto,</l>
<l>se non era Teogene in quel luoco</l>
<l>duca d'Arabia, il qual come lo vide</l>
<l>se gli fé contra, e ben che fosse solo</l>
<l>senz'altra compagnia che dui famigli,</l>
<l>non volse abandonar quella difesa.</l>
<l>Dapoi disse a Lameco suo sergente:</l>
<l>Corri, Lameco, e narra al fier Costanzo</l>
<l>come i nimici han trappassato il fiume</l>
<l>e son vicini a queste nostre mura;</l>
<l>digli che venga, over che mandi gente</l>
<l>che possa ben difender questa parte,</l>
<l>acciò che non patiam vergogna e danno.</l>
<l>Come Lameco udì quelle parole,</l>
<l>correndo se n'andò su per le mura</l>
<l>fin a l'Aurelia Porta, e trovò quivi</l>
<l>il fier Costanzo e spose l'ambasciata.</l>
<l>Questi vedendo sopra la gran meta</l>
<l>esser Teodato e Cosmo ed Olimonte</l>
<l>con molti buoni cavallieri e fanti,</l>
<l>disse a Longino che gli stava appresso:</l>
<l>Fate saper, signore, a quei baroni</l>
<l>che si ritruovan sopra il gran sepulcro</l>
<l>che difendano ben quell'alto luoco</l>
<l>se venissero i Gotti a darli assalto:</l>
<l>ch'io voglio ire a Teogene, che è solo,</l>
<l>acciò che non patisca alcun disconcio;</l>
<l>e voi farete guardia a questa porta</l>
<l>con diligente ardir fin ch'io ritorni.</l>
<l>E detto questo quindi si partìo,</l>
<l>et andò per le mura in quella parte</l>
<l>ch'avea comincio ad oppugnar Fabalto:</l>
<l>perciò che avean tirate alcune scale</l>
<l>con certe funi lor di qua dal fiume</l>
<l>e le aveano accostate a l'alte mura,</l>
<l>e già la gente vi saliva sopra;</l>
<l>ed era avanti a gli altri Balandetto</l>
<l>figliuol di Cortavita e di Grappaldo:</l>
<l>ma come il buon Teogene lo vide</l>
<l>con la celata superare i merli</l>
<l>et udì dire a la sua fiera bocca:</l>
<l>Io son pur sopra 'l muro, e prenderassi</l>
<l>al dispetto del ciel questa cittade,</l>
<l>tirò una punta con l'acuta spada</l>
<l>e colsel drittamente in mezzo i denti</l>
<l>ch'erano aperti, e gli fendeo la lingua</l>
<l>quasi in due parti equali, e trappassando</l>
<l>la spada gli uscì fuor sotto la nuca,</l>
<l>onde cadette ruïnando a basso;</l>
<l>e, Rauco suo compagno, ch'era anch'egli</l>
<l>su quella scala, fu da lui percosso</l>
<l>ne l'andar giù, tal che ciascun di loro</l>
<l>se n'andò a terra; e con dolore amaro</l>
<l>e a lor mal grado avvicinorsi al fiume.</l>
<l>Sopragiunse a quel colpo il fier Costanzo,</l>
<l>e rallegrossi, e sorridendo disse:</l>
<l>Frate, se gli darai simil bocconi</l>
<l>so che gli fian più che l'assenzo amari.</l>
<l>E così detto lasciò gire un'asta</l>
<l>possente e grossa e con orribil ferro;</l>
<l>e colse Falaguasta in una tempia,</l>
<l>Falaguasta figliuol di Radegunda,</l>
<l>sorella d'Altovito, e di Rimaspo:</l>
<l>e passò la celada, onde gli uscìte</l>
<l>da l'altra orecchia il furïoso acciale,</l>
<l>tal che lo stese morto in su l'arena.</l>
<l>I Gotti, come videro quei colpi,</l>
<l>furon più lenti nel salire a i merli:</l>
<l>ma i buon Romani con saette e lance</l>
<l>e grossissimi sassi da le mura</l>
<l>gli tempestavan le celate in testa.</l>
<l>Alor Fabricio, giovane eccellente</l>
<l>fratel del buon Fidelio, il qual seguìo</l>
<l>Costanzo quando venne in quella parte,</l>
<l>pose su l'arco una saetta acuta;</l>
<l>e trasse quella verso il gran Fabalto</l>
<l>che stava in mezzo a la smarrita gente</l>
<l>col brazzo nudo e con un'asta in mano</l>
<l>per animarla a la battaglia orrenda.</l>
<l>Quella saetta asperrima lo colse</l>
<l>appunto sotto 'l cubito, e passolli</l>
<l>la nuda carne e si ficcò ne l'osso,</l>
<l>onde cader gli fé l'asta di mano.</l>
<l>Quando Fabalto si sentì ferito</l>
<l>s'attristò molto, e con la man sinistra</l>
<l>volse trar fuor quella saetta amara;</l>
<l>ma tirò il legno, e vi rimase il ferro</l>
<l>fitto ne l'osso; onde un dolor l'assalse</l>
<l>tal che non gli lasciava aver riposo.</l>
<l>Alor deliberò tornarsi al vallo:</l>
<l>poi senza indugio alcun si pose a l'acqua</l>
<l>e natò il fiume e ritornò al steccato.</l>
<l>Quando la gente sua partir lo vide</l>
<l>si sbigottì sì fieramente, ch'ella</l>
<l>saltò nel Tebro, che parean ranocchi</l>
<l>quando usciti per caso a la pastura</l>
<l>dimoran cheti su l'erbose rive:</l>
<l>ma come veden uomini od armenti</l>
<l>si gettan tutti prestamente a l'acqua</l>
<l>per la paura che gl'ingombra il cuore;</l>
<l>così parean quegl'impauriti Gotti:</l>
<l>onde i Romani accompagnaron poi</l>
<l>quella lor fuga con saette e sassi,</l>
<l>tal che per lo timore e per lo peso</l>
<l>de l'arme e per le acerrime percosse</l>
<l>pochi di lor passaro a l'altra ripa,</l>
<l>ma quasi tutti s'annegor ne l'onde.</l>
<l>Mentre poi che Fabalto appresso 'l Tebro</l>
<l>dava l'assalto a le romane mura,</l>
<l>Marzio nascosamente a la gran mole</l>
<l>sen venne, ed appoggiò le scale ad essa</l>
<l>credendosi pigliarla al primo assalto:</l>
<l>ma i buon Romani ch'erano in quel luoco</l>
<l>faceano gagliardissima difesa.</l>
<l>Questo meraviglioso e bel sepulcro</l>
<l>fece Adrïano imperador del mondo,</l>
<l>tutto massizzo e di perfetti marmi,</l>
<l>quadro nel basso, e poi surgea ritondo</l>
<l>ed avea intorno altissime colonne</l>
<l>di varie pietre prezïose e rare</l>
<l>con molte statue d'uomini e cavalli</l>
<l>fatte con tanto magisterio ed arte</l>
<l>che 'l mondo non avea cosa più bella.</l>
<l>I Gotti adunque venner di nascoso,</l>
<l>e s'accostaron tanto a l'alta mole</l>
<l>che quei Romani con balestre ed archi</l>
<l>o con onagri e machine murali</l>
<l>non gli poteano far noia né danno;</l>
<l>e mal poteano stare a le difese,</l>
<l>ché i Gotti sì gran copia di saette</l>
<l>tiravan fieramente in quella parte</l>
<l>che non poteanvi comparer persone</l>
<l>che non fossen da lor ferite o morte:</l>
<l>onde i feroci figli de i Romani</l>
<l>avean quasi perduta ogni speranza</l>
<l>di poter conservar quell'alta mole;</l>
<l>e vedeano anco, se l'avessen persa,</l>
<l>che insieme si perdea l'Aurelia Porta</l>
<l>e quindi tutta la città di Roma:</l>
<l>di che si stavan sconsolati e mesti.</l>
<l>Ma Cosmo rivolgendo al ciel le luci</l>
<l>disse con le man giunte este parole:</l>
<l>O Re del cielo, e voi, sustanze eterne,</l>
<l>donate aiuto a la città di Roma,</l>
<l>che per sé non può far lunga difesa:</l>
<l>né la virtù de gli ottimi Romani</l>
<l>potrà salvarla senza 'l vostro aiuto;</l>
<l>perché, se la virtù talor fa pruova</l>
<l>senza 'l favor del ciel, non dura molto.</l>
<l>Ma fa come colui ch'a forza spinge</l>
<l>col remo una barchetta contra 'l fiume:</l>
<l>che, se rallenta poi le braccia alquanto,</l>
<l>l'onda precipitosa e 'l corso ratto</l>
<l>per viva forza la ritorna in dietro.</l>
<l>Però, Signore eterno de le stelle,</l>
<l>fa che possiam diffender questa mole:</l>
<l>ché se per caso ella ci fosse tolta,</l>
<l>Roma fia presa e fia distrutta ed arsa,</l>
<l>e mandate le genti a fil di spada</l>
<l>con grande obbrobrio e irreparabil danno.</l>
<l>A quel parlare il Re de l'universo</l>
<l>porse le orecchie, ed a Latonio disse:</l>
<l>Or va, Latonio, a la città di Roma,</l>
<l>truova qualche consiglio e qualche ingegno</l>
<l>che salvar possa l'onorata mole</l>
<l>e liberarla da le man de' Gotti.</l>
<l>L'angel di Dio, dopo il divin precetto,</l>
<l>se n'andò quivi; e prese la sembianza</l>
<l>del prudente Longin conte d'Egitto</l>
<l>e poscia disse a i principi romani:</l>
<l>Non vi smarrite, valorosi duchi,</l>
<l>in questo grave e periglioso assalto:</l>
<l>sperate il bene, che 'l sperar gagliardo</l>
<l>è buona compagnia ne i gran perigli;</l>
<l>e se vi mancan saettami o lance</l>
<l>da gettar giuso e offendere i nimici,</l>
<l>ponete mano a quei politi marmi,</l>
<l>a quelle statue d'uomini e cavalli</l>
<l>de i gran signor che qui sepulti foro:</l>
<l>ché sì come essi con le proprie vite,</l>
<l>col proprio sangue han sempre questo impero</l>
<l>da la scevizia barbara difeso,</l>
<l>così l'imagin lor difenderanlo</l>
<l>da l'imminente asperrima ruina.</l>
<l>Questo consiglio del celeste messo</l>
<l>fu grato a tutti i cavalier romani,</l>
<l>salvo che a Cosmo che l'avea richiesto:</l>
<l>perciò che gli increscea che fosser guaste</l>
<l>sì belle statue e sì gentil lavori,</l>
<l>che desïava avere altro soccorso.</l>
<l>Teodetto poi fu il primo, ed Olimonte,</l>
<l>che preser la gran statua di Severo:</l>
<l>e tra la folta nube di saette</l>
<l>che saettava ognor la gente gotta</l>
<l>la mandor giù da l'orlo de la mole.</l>
<l>Questa, cadendo con furore a basso,</l>
<l>ruppe le scale, e quei ch'eran sovr'esse</l>
<l>andor per terra, e le celate e i scudi</l>
<l>lor gli fiaccaron, che parean di vetro:</l>
<l>tal che acquetossi quel furore acerbo.</l>
<l>Come la fanticella, quando bolle</l>
<l>la pentola sul fuoco, e spande fuori</l>
<l>l'onda gonfiata e la bollente schiuma,</l>
<l>corre a la secchia, e prende gelid'acqua</l>
<l>con la caccia di rame, e porta quella</l>
<l>per l'aspro fummo e ponla entr'al paiuolo,</l>
<l>onde s'acqueta il suo bollir feroce;</l>
<l>così que' dui baron, quando portaro</l>
<l>per l'empia nube di saette gotte</l>
<l>la grave statua, e la gettaro a basso,</l>
<l>s'acquetò il gran furor di quella gente,</l>
<l>ma dopo questa fur gettate ancora</l>
<l>la statua d'Antonino, il Caracalla,</l>
<l>quelle di Claudio, Aurelïano e Probo</l>
<l>con molte teste d'uomini eccellenti:</l>
<l>che fer che i Gotti si tiror da largo</l>
<l>per non toccar quelle percosse amare;</l>
<l>e mentre preparavano i Romani</l>
<l>ferirli con onagri e con baliste,</l>
<l>Costanzo, ch'era ritornato a dietro</l>
<l>poi che fugò la gente di Fabalto</l>
<l>per aver cura de l'Aurelia Porta,</l>
<l>spronato fu da l'angelo in tal modo:</l>
<l>Costanzo, io vedo che la turba gotta</l>
<l>si tira indietro, e par tutta confusa</l>
<l>per le percosse de la nostra gente</l>
<l>ch'hanno difeso ben quell'ampia mole:</l>
<l>diamoli addosso, ché pigliar si deve</l>
<l>sempre l'occasïon quand'ella appare.</l>
<l>Così disse, e spirolli animo e forza;</l>
<l>onde Costanzo fece aprir la Porta</l>
<l>ed uscì fuor con tutta la sua gente</l>
<l>cridando: Sangue sangue, amazza amazza.</l>
<l>Il duca di Vicenza, il qual credea</l>
<l>con quell'assalto aver l'antica meta,</l>
<l>come vide l'audacia de i Romani</l>
<l>ch'erano usciti fuor con tal furore</l>
<l>subitamente si rivolse in fuga</l>
<l>e fuggì verso il consüeto vallo.</l>
<l>Costanzo lo seguia con molto ardire,</l>
<l>sempre mandando gli ultimi a la morte;</l>
<l>e spesso intrava nel nimico stuolo</l>
<l>con ardente disio di ricoprirli</l>
<l>tutti di giaccio e di perpetua notte:</l>
<l>e tanti ne ferio, tanti n'uccise,</l>
<l>che l'erba tutta gocciolava sangue;</l>
<l>ma come i vide scompigliati in fuga</l>
<l>correr chi qua chi là verso quei colli,</l>
<l>sonò raccolta, e fece che i soldati</l>
<l>tornaron seco a l'ordinata guardia.</l>
<l>Marzio se ne fuggì dentr'al suo vallo</l>
<l>ov'era ito Fabalto; e poco stando</l>
<l>venne Ulïeno, ch'era stato indarno</l>
<l>per dare assalto a la Pancratia Porta:</l>
<l>e nel venir intese per la strada</l>
<l>il disconcio di Marzio, onde gli disse:</l>
<l>Signore, io vengo senza dar battaglia</l>
<l>a quella porta dove mi mandaste,</l>
<l>perch'ella è in luogo dirrupato ed alto;</l>
<l>e poi la ritrovai con sì gran cura</l>
<l>dal vecchio Paulo ben munita e chiusa,</l>
<l>che non mi parve disciparci il tempo,</l>
<l>non ci essendo speranza di profitto:</l>
<l>però tornai con le mie genti al vallo.</l>
<l>E s'oggi avemo la fortuna contra,</l>
<l>non si devem né perder né lagnarsi:</l>
<l>perché si vive in questa umana vita</l>
<l>come si puote, e non come si vuole;</l>
<l>né mai si dee riprender quella cosa</l>
<l>che per consiglio uman non può mutarsi,</l>
<l>ma si dee tolerar senza dolore.</l>
<l>Un'altra volta il ciel sarà per noi,</l>
<l>che questo giorno è stato de i Romani.</l>
<l>Così disse Ulïeno, a cui rispose</l>
<l>l'accorto duca con parole tali:</l>
<l>Ognun è savio in dar consiglio ad altri,</l>
<l>ma poi si perde in consigliar se stesso</l>
<l>quando si vede la fortuna adversa.</l>
<l>Pur vuo' patir questa percossa acerba</l>
<l>al me' ch'io so, perché l'umana vita</l>
<l>non si può trappassar senza disconci.</l>
<l>Andiamo pur a ritrovar Fabalto</l>
<l>per farlo medicar de la sua piaga,</l>
<l>ché poi si penserem qualche rimedio.</l>
<l>E detto questo, quindi si partiro.</l>
<l>Da l'altro lato poi, verso 'l Vivaro</l>
<l>si combattea con incredibil forza:</l>
<l>ché 'l re di fuori e 'l capitanio dentro</l>
<l>con la presenza e con le lor parole</l>
<l>facean crescer l'ardire a i lor soldati.</l>
<l>Alora il fiero Totila si mosse</l>
<l>vago di gloria e d'acquistarsi onore:</l>
<l>questi avea in testa una celata fina,</l>
<l>col cimier tondo di purpuree penne</l>
<l>tutte di struzzo, che trangugia il ferro;</l>
<l>e 'l scudo in braccio di brunito acciale</l>
<l>era cerchiato d'oro intorno intorno</l>
<l>ed avea in mezzo la caribde orrenda</l>
<l>di color perso, co i feroci scogli</l>
<l>che soleano ingiottir tutte le navi:</l>
<l>così venia quel Totila quassando</l>
<l>con la man destra una terribile asta</l>
<l>inanzi a gli altri, che parea un leone</l>
<l>che spinto da la fame e dal disio</l>
<l>di carne assalta le serrate mandre:</l>
<l>né perché vi ritruovi esser pastori</l>
<l>con arme e cani a guardia de gli armenti</l>
<l>resta di non tentarle, anzi vi salta</l>
<l>dentro con gran furore, onde over prende</l>
<l>qualche iuvenca over riman ferito</l>
<l>da colpo acerbo di possente mano;</l>
<l>così quel fiero Totila pensossi</l>
<l>d'assalir la muraglia del Vivaro</l>
<l>e porla in terra, e quindi entrare in Roma,</l>
<l>over patire asperrime ferite:</l>
<l>onde parlò con Teio in questa forma:</l>
<l>Teio, tu sai di che supremo onore</l>
<l>siamo onorati ne le terre nostre,</l>
<l>che ci aman con timor come un lor dio.</l>
<l>Ma non è giusto che i primieri luoghi</l>
<l>abbiamo e ne le piazze e ne i convitti</l>
<l>se ne le guerre ancor non semo i primi.</l>
<l>Adunque combattiamo avanti gli altri:</l>
<l>perché i nostri soldati, che vedranci</l>
<l>avanti a loro entrar ne le battaglie,</l>
<l>diran: 'Meritamente i nostri duchi</l>
<l>sono onorati di supremi onori,</l>
<l>poi che è supremo in loro ardire e forza.</l>
<l>Vedete come vanno inanzi a tutti</l>
<l>ne l'empie zuffe, e fan come leoni'.</l>
<l>Veramente, fratel, se noi fuggendo</l>
<l>questi combattimenti e questa guerra</l>
<l>dovessemo esser poi senza vecchiezza</l>
<l>e senza morte, io direi ben che questa</l>
<l>fusse giusta cagïon di star da canto,</l>
<l>e non combatter mai contra i nimici:</l>
<l>ma tante cose son che ci dan morte,</l>
<l>e 'n tante guise, che non può fuggirla</l>
<l>alcun che nato sia sopra la terra.</l>
<l>Andiamo adunque ad acquistarsi onore:</l>
<l>che poi che dee finir questa fral vita</l>
<l>facciamo eterna almen la nostra fama.</l>
<l>Così diss'egli, e quel feroce duca</l>
<l>che regge il bel paese ov'è Milano</l>
<l>si pose a gir con lui verso 'l Vivaro,</l>
<l>con molta gente valorosa dietro.</l>
<l>Il che vedendo l'onorato Magno,</l>
<l>ch'avea lasciata l'Esquilina Porta</l>
<l>al buon Peranio ed al gigante Olimpo,</l>
<l>e s'era posto sopra una gran torre</l>
<l>con la sua gente a custodire il Barco:</l>
<l>vedendo adunque sì feroce assalto</l>
<l>guardossi intorno, per saper s'alcuno</l>
<l>fosse ivi appresso de i famosi duchi</l>
<l>da cui potesse aver qualche soccorso,</l>
<l>e vide dopo sé Gualtero e Grinto</l>
<l>parlare insieme e 'l giovane Fileno,</l>
<l>onde si volse a loro, e così disse:</l>
<l>Illustri duchi e di supremo ardire,</l>
<l>molto bisogno avem del vostro aiuto,</l>
<l>ché 'l fiero Teio e Totila superbo</l>
<l>vengon con molta gente in questa parte,</l>
<l>perché ha i ripari suoi deboli e bassi;</l>
<l>onde ci potrian far vergogna e danno.</l>
<l>Però non vi sia grave esser con noi</l>
<l>a la difesa de la patria nostra.</l>
<l>Così diss'egli, e quei baroni eletti</l>
<l>senza far scusa e senz'altra tardanza</l>
<l>salir sopra la torre ov'era Magno;</l>
<l>e si disteser poi lungo a i ripari</l>
<l>ov'uopo gli parea del loro aiuto.</l>
<l>Da l'altra parte Totila superbo</l>
<l>e 'l fiero Teio s'accostaro al barco</l>
<l>con la lor gente valorosa dietro</l>
<l>come se fosser due procelle orrende,</l>
<l>e già se ne salian sopra i ripari.</l>
<l>Alor Gualtiero uccise Callimarte</l>
<l>da Marignan, grattissimo compagno</l>
<l>di Teio, e questo fu con un gran sasso</l>
<l>pesante ed aspro ch'era appresso il muro:</l>
<l>ed era tal che un uom de l'età nostra</l>
<l>appena lo potria levar da terra</l>
<l>con ambe due le man, ed ei levollo</l>
<l>con una sola agevolmente in alto</l>
<l>e poi lo trasse contra Callimarte,</l>
<l>onde gli franse la celata e gli ossi</l>
<l>e mandol giù del muro in terra morto.</l>
<l>Da l'altro lato il giovane Fileno</l>
<l>ferì d'una saetta ne la coscia</l>
<l>il fiero Teio, ed ei nascosamente</l>
<l>scese del muro e abbandonò l'assalto,</l>
<l>acciò che alcun de i figli de i Romani,</l>
<l>vedendo uscir da le sue carni il sangue,</l>
<l>non l'incargasse con parole amare.</l>
<l>La partenza di Teio assai dispiacque</l>
<l>a Totila crudel, ma non per questo</l>
<l>abbandonò l'assalto del Vivaro:</l>
<l>anzi ferìte il valoroso Lindo</l>
<l>nel petto, e lo passò di banda in banda</l>
<l>con la forte asta, e nel tirarla fuori</l>
<l>fu cagion che caddeo fuor de le mura</l>
<l>col corpo in giuso, e insanguinò il terreno.</l>
<l>Totila poi con le possenti mani</l>
<l>prese dui merli, e gli mandò per terra,</l>
<l>e seco venner giù legnami e sassi:</l>
<l>e 'l muro si nudò de le difese,</l>
<l>che fece a quei di fuor più larga via.</l>
<l>Alor vedendo quell'aspra ruina</l>
<l>Fileno e Magno andaro dargli aiuto:</l>
<l>Fileno spinse una saetta acuta</l>
<l>fuor del buon arco suo nervoso e forte,</l>
<l>che passò il scudo a Totila, e fermossi</l>
<l>ne la corazza, e non toccò la carne,</l>
<l>che così piacque a la divina Altezza;</l>
<l>Magno l'accolse anch'ei con l'asta fiera:</l>
<l>e s'e' non si traeva alquanto in dietro</l>
<l>lo facea gire anzi il suo tempo a morte.</l>
<l>Così allargossi un poco da i ripari</l>
<l>quell'empio duca, e poi si volse intorno;</l>
<l>e desïoso d'acquistarsi onore</l>
<l>disse a la gente sua queste parole:</l>
<l>O valorosi ed ottimi soldati,</l>
<l>che state ad aspettar? Che non ponete</l>
<l>meco le vostre forze a tanta impresa?</l>
<l>Io solo non potrò farvi la via</l>
<l>da prender questa amplissima cittade,</l>
<l>se ben fornito son d'ardire e forza.</l>
<l>Andiamo adunque tutti quanti insieme,</l>
<l>ché tutti insieme e d'una istessa voglia</l>
<l>farem più salda e più lodevol opra.</l>
<l>Così diss'egli, e quella turba tutta,</l>
<l>mossa da l'essortar del suo signore,</l>
<l>andò con gran furor presso a i ripari.</l>
<l>Da l'altra parte gli ottimi Romani</l>
<l>dentr'a le mura con valore immenso</l>
<l>duplicavan le genti a la difesa:</l>
<l>onde vedeasi una mirabil cosa;</l>
<l>che i Gotti avendo conquassato il muro</l>
<l>e tolte le difese e fatto strada</l>
<l>non poteano passar dentr'al Vivaro;</l>
<l>né potean anco gli ottimi Romani</l>
<l>cacciar i Gotti via da quei ripari:</l>
<l>ma quivi si facea crudel battaglia</l>
<l>co i scudi in braccio e con le spade in mano,</l>
<l>e dava l'uno a l'altro aspre ferite,</l>
<l>tal che i ripari e le quassate mura</l>
<l>eran consperse, anzi piovean di sangue.</l>
<l>E sarian stati ancor più tempo in questa</l>
<l>notabil parità de la battaglia</l>
<l>se 'l summo Re de la celeste corte</l>
<l>non rivolgea gli occhi sereni a Roma:</l>
<l>onde gli spiacquer le fatiche e i danni</l>
<l>ch'ella pativa, e da pietà commosso</l>
<l>mandò l'angel Palladio a darle aiuto;</l>
<l>e quel messo di Dio disceso in terra</l>
<l>prese l'effigie del canuto Paulo,</l>
<l>ed andò ratto al capitanio eccelso</l>
<l>e disse a lui queste parole tali:</l>
<l>Invitto capitan, mastro di guerra,</l>
<l>sì come quando la fortuna arride</l>
<l>sempre si dee temer che non si volga,</l>
<l>così quand'ella ci molesta e prieme</l>
<l>sempre si dee sperar che torni al bene.</l>
<l>Speriamo adunque che si volga e muti</l>
<l>ogni fortuna adversa che ci offende,</l>
<l>e che finisca in ben questa battaglia.</l>
<l>Onde per dare a tal speranza aiuto</l>
<l>mandiamo un nostro cavalier che dica</l>
<l>al feroce Acquilino e al buon Traiano</l>
<l>che saltin fuor de la Salaria Porta</l>
<l>con la lor gente ad assalire i Gotti</l>
<l>che se ne stan sicuri in quella parte</l>
<l>né credon che possiam mostrar la fronte:</l>
<l>ma faciangli veder contrario effetto,</l>
<l>ché spesso il mal che giunge a l'improviso</l>
<l>impedisce il discorso e l'ardimento.</l>
<l>Noi potremo anco in un medesmo tempo</l>
<l>spingersi fuor da la Esquillina Porta,</l>
<l>e mandare a la Porta di Preneste</l>
<l>a dire al fier Mundello ed a Bessano</l>
<l>ch'aiutin Magno e facciano il medesmo:</l>
<l>onde saltando fuor da tanti lati</l>
<l>potriano aver da noi molto disconcio;</l>
<l>ché spesse volte l'animoso ardire</l>
<l>accompagnato da sagace ingegno</l>
<l>è favorito dal Signor del cielo,</l>
<l>a cui diletta più l'ingegni e l'arti</l>
<l>ch'abbian le forze deboli ed inferme</l>
<l>che le gran forze con gli ingegni ottusi.</l>
<l>Il ragionar di quel celeste messo</l>
<l>non spiacque al capitanio de le genti;</l>
<l>onde tosto mandò Carterio araldo</l>
<l>a far quell'ambasciata a i dui baroni</l>
<l>ch'avea lasciati a la Salaria Porta:</l>
<l>ed a la Prenestina mandò poi</l>
<l>Lucillo, e gli ordinò ch'andar facesse</l>
<l>il feroce Bessano e 'l fier Mundello</l>
<l>con la sua gente a dar soccorso a Magno</l>
<l>ch'avea molto da far dentr'al Vivaro.</l>
<l>Come quei cavalier furon partiti,</l>
<l>il grande Olimpo alteramente aperse</l>
<l>la sua Porta Esquilina, e si pose ivi</l>
<l>col scudo in braccio e con la spada in mano</l>
<l>per non lasciarvi entrar la gente gotta;</l>
<l>e poi da l'altro lato de la Porta</l>
<l>si pose Pindo, uom di grandezza equale</l>
<l>al fiero Olimpo e di virtute e forza.</l>
<l>Come due quercie sopra un alto colle,</l>
<l>ch'han le radici lor profonde e grosse</l>
<l>e quivi se ne stan senz'aver tema</l>
<l>d'acqua o di gelo o di furor di venti;</l>
<l>così si stavan quei giganti acerbi</l>
<l>avanti a l'Esquilina, ch'era aperta,</l>
<l>senz'aver tema del furor de' Gotti.</l>
<l>Alora il capitan, ch'era a cavallo</l>
<l>sul buon Vallarco, che gli fu menato</l>
<l>tutto coperto di brunita maglia</l>
<l>mentre che stava a diffensar le mura,</l>
<l>se n'uscì fuor de la dischiusa Porta</l>
<l>con molti duchi e cavalieri appresso,</l>
<l>tutti cridando con orribil voce</l>
<l>che facea spaventar la gente gotta;</l>
<l>poi senza indugio si scontrar con essa</l>
<l>con l'aste in resta e con gli scudi al petto.</l>
<l>Alor s'incominciaro a sentir colpi</l>
<l>di dure lance ed urti di cavalli:</l>
<l>e rimbombavan le celate e i scudi</l>
<l>ch'eran percosse da' pungenti acciali;</l>
<l>e si sentiano gemiti e suspiri</l>
<l>di gente che passava a l'altra vita</l>
<l>e 'l terren si coprìa di sangue umano.</l>
<l>Sindosio uccise prima Rodamonte,</l>
<l>ch'era soldato eletto; questi avea</l>
<l>sopra la ripa d'Adige l'albergo,</l>
<l>posto fra Bussolengo e la Corbara.</l>
<l>A questo entrò la lancia in mezz'al naso,</l>
<l>che ratto penetrò fin al cervello,</l>
<l>onde cader convenne a terra morto.</l>
<l>Bessano uccise Daulo, e Ciprïano</l>
<l>diede la morte al giovane Lipoldo;</l>
<l>ma sopra tutti il capitanio eccelso</l>
<l>facea molto fracasso in quelle genti.</l>
<l>Aiutatemi Muse a dir chi foro</l>
<l>i primi ch'egli uccise e chi i postremi.</l>
<l>Il primo fu l'ardito Pinadoro,</l>
<l>ch'era figliuol di Vitige bastardo</l>
<l>e di Cleandra vergine eccellente,</l>
<l>che la madre di lei glie la concesse</l>
<l>per premio, e la fanciulla a suo mal grado</l>
<l>si guadagnò vituperosa dote:</l>
<l>di costei nacque Pinadoro adorno</l>
<l>su la ripa de l'Astigo a Montecchio;</l>
<l>il qual passato fu per mezzo 'l petto</l>
<l>dal vicimperator de l'occidente</l>
<l>al primo incontro de l'orribil asta.</l>
<l>Uccise ancor Cassandro e Tamberlano</l>
<l>e Girotto e Grumalto e Bellapecca,</l>
<l>tutti con l'asta sua nutrita al vento;</l>
<l>poi messe mano a la tagliente spada,</l>
<l>e ferìte di punta il bel Varano</l>
<l>e 'l possente Laverchio e Ruminaldo,</l>
<l>e tutti gli mandò distesi al prato.</l>
<l>Poscia diede a Zamolso un aspro colpo</l>
<l>che gli partì la testa fin al petto:</l>
<l>il che vedendo Vitige si dolse</l>
<l>molto, perch'era suo fratel cugino;</l>
<l>e senz'altro aspettar volse la briglia</l>
<l>e si pose a fuggir verso le tende.</l>
<l>Ma quando i Gotti viddero il signore</l>
<l>correr fuggendo per l'erboso piano,</l>
<l>volsero prima le lor teste intorno</l>
<l>e poi si diero a disonesta fuga:</l>
<l>fuggiano tutti, e Turrismondo ancora</l>
<l>non stette saldo, anzi fuggia tra gli altri</l>
<l>con passi lenti, che parea un leone</l>
<l>che cacciato da' cani e da' pastori</l>
<l>si parte via da le sperate mandre;</l>
<l>e gli par grave pur voltar le spalle,</l>
<l>ma non ardisce contraporsi a tanti.</l>
<l>I buon Romani poi gli tenean dietro,</l>
<l>con tanta occisïon, tante ferite,</l>
<l>che insanguinavan tutta la campagna:</l>
<l>né si vedev'altro che gente morta,</l>
<l>arme spezzate ed uomini e cavalli</l>
<l>feriti e carghi di spumoso sangue.</l>
<l>Il feroce Acquilino e 'l buon Traiano</l>
<l>subitamente ch'ebbero il precetto</l>
<l>del vicimperator de l'occidente</l>
<l>se n'uscir fuor per la Salaria Porta</l>
<l>con la lor gente valorosa dietro:</l>
<l>quivi per aventura Ottario gotto,</l>
<l>che stava a saettar sopra un grand'olmo</l>
<l>e facea molto danno a i buon Romani,</l>
<l>fu da una fiera machina percosso</l>
<l>ch'era sul muro, e gli passò la gola</l>
<l>con un gran dardo che parea una lancia,</l>
<l>ed attaccollo a un ramo di quel olmo;</l>
<l>da cui pendea come se fosse un tordo</l>
<l>che prenda il villanello appresso a l'uva</l>
<l>nel laccio ch'avea posto fra le frondi.</l>
<l>Questo fu quel Ottario il quale uccise</l>
<l>sì crudelmente il suo signor Teodato:</l>
<l>onde 'l ciel gli sortì tant'empia morte.</l>
<l>Usciti adunque i dui baroni eccelsi</l>
<l>con gran furore ad assalire i Gotti</l>
<l>già stupefatti da quel segno orrendo</l>
<l>de la morte crudel ch'Ottario fece,</l>
<l>senza molto addoprar lance né spade,</l>
<l>gli poser tutti prestamente in fuga:</l>
<l>e poi gli seguitor fin a i lor valli</l>
<l>continuamente con ferite acerbe</l>
<l>tal ch'era stanca e l'una e l'altra parte,</l>
<l>questa in donar, quella in ricever morte.</l>
<l>E parimente ancor dentr'al Vivaro</l>
<l>Bessano e 'l fier Mundello e le lor genti,</l>
<l>secondo l'ambasciata di Lucillo,</l>
<l>dieron soccorso a l'onorato Magno:</l>
<l>che fu di tanto peso e tal valore</l>
<l>che 'l dispietato Totila si trasse</l>
<l>indietro alquanto da i ripari aperti;</l>
<l>sopra li quali eran Gualtiero e Grinto</l>
<l>che salton fuori, e poi Lucillo e Magno</l>
<l>e Bessano e Fileno e 'l fier Mundello</l>
<l>con molta buona e valorosa gente:</l>
<l>onde non parve a Totila di starsi</l>
<l>quivi al contrasto di quei gran baroni</l>
<l>che gli portavan manifesta morte;</l>
<l>Però montò sopra 'l suo buon destriero</l>
<l>e correndo fuggì verso le tende:</l>
<l>e lasciò tutta la sua gente in preda</l>
<l>di quei famosi principi romani</l>
<l>che poscia la mandaro a fil di spada;</l>
<l>perciò che pochi ne salvaro i piedi,</l>
<l>che bisognava ben ch'avesser ali</l>
<l>a fuggir da le man di quei soldati.</l>
</lg>
<trailer>F. D. XV L.</trailer>
</div1>
<div1 type="libro">
<head>IL XVI LIBRO</head>
<head>DE LA ITALIA LIBERATA DA GOTTHI DEL TRISSNO</head>
<argument><p>Manda il Sedeci fuor le donne, e i vecchi.</p></argument>
<lg type="non-definito">
<l>Al fin de l'empia e tremebunda fuga</l>
<l>ch'aveano data i principi romani</l>
<l>al numeroso essercito de i Gotti,</l>
<l>l'invitto capitanio de le genti</l>
<l>tornando indietro a la città di Roma</l>
<l>vide giacer senza presidio alcuno</l>
<l>molte gran torri e machine e tormenti,</l>
<l>ch'avean lasciate i Gotti intorno i muri</l>
<l>quando così vilmente si fuggiro;</l>
<l>onde disse a Traian queste parole:</l>
<l>Barone illustre e di supremo ingegno,</l>
<l>poi che ci ha dato il ciel tanta ventura</l>
<l>che difesi ci siam da gli empi Gotti</l>
<l>e fattoli fuggir dentr'a i lor valli,</l>
<l>fia ben che noi brusiam queste lor torri</l>
<l>e queste molte machine da guerra</l>
<l>che ci han lasciate via fuggendo in preda:</l>
<l>perché aran manco agevole il ritorno.</l>
<l>Or a voi lasciarò questo negozio,</l>
<l>ché tornar voglio dentr'a la cittade</l>
<l>e render grazie al Re de l'universo,</l>
<l>poi che col suo favore avem difese</l>
<l>sì virilmente le romane mura;</l>
<l>e quivi riverdrò tutte le guardie,</l>
<l>acciò che la felice lor difesa</l>
<l>non le facesse negligenti e pigre:</l>
<l>ché spesso l'uom per negligenza perde</l>
<l>quel ch'acquistato primamente avea</l>
<l>con molta diligenza e con fatica,</l>
<l>perciò che densi in conservar le cose</l>
<l>usare i modi e le medesime arti</l>
<l>con le quai primamente s'acquistaro.</l>
<l>Così diss'egli, e ritornossi in Roma;</l>
<l>e 'l buon Traian poi fece porre il fuoco</l>
<l>in tutte quelle machine murali</l>
<l>ch'erano quivi, onde fér tanta fiamma</l>
<l>ch'intorno rilucea per ogni parte:</l>
<l>e come quando il fuoco è stato acceso</l>
<l>in una selva che è sopra un gran colle,</l>
<l>folta di pini e di nodosi abieti,</l>
<l>spargonsi intorno i rilucenti raggi</l>
<l>simili a quei del figlio di Latona;</l>
<l>così la fiamma ne i legnami accesa</l>
<l>mandava in Roma e in tutti sette i valli</l>
<l>un tal splendor, che s'agguagliava al giorno.</l>
<l>I Gotti poi vedendo ch'eran arse</l>
<l>le torri e l'altre machine murali</l>
<l>fatte da lor con gran fatica ed arte,</l>
<l>s'empier di doglia e di timore immenso;</l>
<l>ma più quando mirorono i feriti</l>
<l>e i corpi morti sopra la campagna,</l>
<l>che furon trentamillia e novecento:</l>
<l>tal che non si sentìa dentr'a quei valli</l>
<l>se non batter di palme ed urli e cridi,</l>
<l>che parean giunti a l'ultima ruina.</l>
<l>Da l'altra parte gli ottimi Romani</l>
<l>stavan sui muri, e con diletto e festa</l>
<l>laudavan prima il gran Motor del cielo,</l>
<l>poi la virtù di Belisario il grande</l>
<l>che da tanto furor gli avean diffesi.</l>
<l>Il vicimperador, come reviste</l>
<l>ebbe le guardie intorno a la cittade,</l>
<l>volse che ognuno andasse a prender cibo</l>
<l>e riposarsi fino a la mattina.</l>
<l>Ma quando venne fuor la bella aurora</l>
<l>con le palme di rose e co i piè d'oro,</l>
<l>si levò su da l'ocïose piume</l>
<l>e si vestì di panni e poscia d'arme,</l>
<l>e chiamar fece a corte ogni barone</l>
<l>e tutti i principai de la cittade:</l>
<l>chiamar vi fece ancor Silverio Papa</l>
<l>per fare il suo pensier commune a tutti.</l>
<l>Poi come furon ragunati insieme</l>
<l>in una bella e spazïosa sala,</l>
<l>si levò in piedi e disse este parole:</l>
<l>Signori illustri e di prudenza pieni,</l>
<l>io v'ho fatti chiamare al mio conspetto</l>
<l>perché pensiamo ben ciò che è da farsi</l>
<l>in questa importantissima difesa:</l>
<l>ché da i buoni pensier nascon bone opre.</l>
<l>Noi siamo in Roma co i nimici intorno</l>
<l>ed avem poca vittüaria dentro:</l>
<l>onde ho paura che la nostra gente,</l>
<l>da qualche gran necessità constretta,</l>
<l>faccia nuovi pensier, ché molti mali</l>
<l>da la necessità soglion crearsi.</l>
<l>Però voglio far dare a i miei soldati</l>
<l>sol la metà de i consüeti cibi</l>
<l>e per l'altra metà darli denari,</l>
<l>acciò che meglio si risparmi il grano,</l>
<l>il quale è poco, e non saria bastante</l>
<l>a mantenere un terzo de la gente,</l>
<l>se questo assedio se n'andasse in lungo.</l>
<l>Un altro buon rimedio ancor mi pare</l>
<l>che far si debbia, e fia molto salubre:</l>
<l>mandiam le donne e le persone imbelle</l>
<l>fuor de le mura, ch'andaran per mare</l>
<l>agevolmente a Napoli e Gaeta</l>
<l>e quindi potran ire a Capua, e starsi</l>
<l>senza tema di fame o di disconci</l>
<l>per quello abundantissimo paese,</l>
<l>che è le delizie e 'l grasso de la terra:</l>
<l>io manderò Procopio che le guidi</l>
<l>con Antonina mia fedel consorte,</l>
<l>che farà provedere a i lor bisogni.</l>
<l>Noi poi staremo ad aspettar le biade</l>
<l>e l'aiuto di gente e di denari</l>
<l>che vuol mandarci il domator del mondo,</l>
<l>il qual ridotto s'è dentr'a Bisanzo
è</l>
<l>d ammi scritto fermamente ch'egli</l>
<l>manderà qui Narsete con l'armata,</l>
<l>che nel colfo di Larta or si ritruova</l>
<l>con tanta vittüaria e tanta gente,</l>
<l>che noi potremo uscire a la campagna:</l>
<l>e voi, soluti da l'assedio amaro,</l>
<l>vi goderete in libertà gioconda.</l>
<l>Così parlò quel capitanio eccelso:</l>
<l>onde rimase ognun tacito e muto</l>
<l>per la non dilettevole proposta.</l>
<l>Ma il Papa, che fu posto in quella sede</l>
<l>per opra e per minaccie di Teodato</l>
<l>contr'al voler del popolo di Roma,</l>
<l>avendo ancora invidia a l'alta gloria</l>
<l>di Belisario ed al suo gran valore,</l>
<l>perciò che come a l'uom ch'al sol camina</l>
<l>seguita l'ombra, così sempre siegue</l>
<l>l'invidia a quel ch'a vera gloria aspira:</l>
<l>questa sola cangiò l'animo buono</l>
<l>di quel pastore, e gli addombrò la mente,</l>
<l>perché l'invidia l'anima corrompe</l>
<l>come corrompe il rugine l'acciale;</l>
<l>il Papa adunque da l'invidia mosso</l>
<l>più che dal ben che gli avean fatto i Gotti</l>
<l>si pensò di sturbar questo dissegno</l>
<l>al capitanio, onde così rispose:</l>
<l>Illustre capitanio de le genti,</l>
<l>noi speravam per la battaglia orrenda</l>
<l>che fu cacciata via da queste mura</l>
<l>aver minor disturbi e manco affanni;</l>
<l>ché la vostra virtù tant'è miranda,</l>
<l>che darìa speme a gli uomini defonti.</l>
<l>Ma che parole poi debbio dir queste</l>
<l>che sono uscite a voi fuor de le labbra?</l>
<l>Debbiole nominar timide o caute?</l>
<l>Timide no, perché dal vostro cuore</l>
<l>più lunge è la paura che 'l Boote</l>
<l>da l'ombilico o centro de la terra.</l>
<l>Ma come si puon dir sicure e caute,</l>
<l>ch'empieran di terror questa cittade?</l>
<l>Io vi dirò liberamente il vero,</l>
<l>benché la verità che par menzogna</l>
<l>si devrebbe tacer da l'uom che è saggio</l>
<l>per non parer bugiardo a chi l'ascolta;</l>
<l>pur lo dirò, poi che tacer nol posso:</l>
<l>il mandar fuor le nostre donne e i figli</l>
<l>peggio sarìa che dar la terra a i Gotti,</l>
<l>cosa che certo è fuor d'ogni credenza;</l>
<l>ma pur è vera, e la ragione è questa:</l>
<l>che 'l dar la terra a i Gotti ci darebbe</l>
<l>commodità di vittüaria e d'altro,</l>
<l>ma il mandar via le donne apporteracci</l>
<l>se non disagi e dispiaceri e spese.</l>
<l>Poniamo poi ch'elle sicure e salve</l>
<l>possano andare a Napoli e Gaeta
è</l>
<l> d'indi a Capua e in quelli almi paesi,</l>
<l>che è cosa difficillima a sperarlo;</l>
<l>ma chi le guarderà come sian ivi?</l>
<l>perciò che i Gotti numerosi e molti</l>
<l>vi manderanno parte de la gente</l>
<l>e prenderan quelle città per forza:</l>
<l>e quivi aran tutte le cose nostre,</l>
<l>ché le case van dietro a le cittadi,</l>
<l>le cittadi a i paesi e quelli al mondo,</l>
<l>sì come il mondo è sottoposto a Dio.</l>
<l>Noi poscia gli darem la terra nostra</l>
<l>con peggior patti e con maggior vergogna</l>
<l>sol per ricuperar sì cari pegni.</l>
<l>Dunque meglio è tener le nostre donne</l>
<l>e i nostri cari figliuolini e i padri</l>
<l>appresso noi, perché patendo fame</l>
<l>troverem modo d'acquistarli il pane,</l>
<l>che non si poria far se fussen lunge:</l>
<l>ancora avemo in voi tanta speranza,</l>
<l>e nel prudente vostro alto consiglio,</l>
<l>che di Sicilia o d'Africa o di Puglia</l>
<l>ci verrà tanta quantità di grano</l>
<l>che ci disciolverà tutto 'l periglio,</l>
<l>che mancar possa vittüaria a Roma;</l>
<l>e quando questo ci abbandoni e lasci,</l>
<l>non lascieracci la bontà divina,</l>
<l>che a noi farà trovar qualche buon modo</l>
<l>da non star sempre con la morte a canto.</l>
<l>Dietro al parlar di quello alto pastore</l>
<l>s'udiron molti gemiti e suspiri</l>
<l>mandati fuor da lacrimosi volti,</l>
<l>né però ardiva alcun spiegar la voce;</l>
<l>ma stando queto ognun, levossi in piedi</l>
<l>Amulio, uom grave e d'eloquenzia rara,</l>
<l>Amulio, ch'era consule quell'anno,</l>
<l>da cui discese poi l'Amulia prole</l>
<l>ch'ornò Vinegia di preclari ingegni;</l>
<l>e sciolse la sua lingua in tai parole:</l>
<l>Veramente, signor, quella sentenza</l>
<l>mi parve sempre ed ottima e prudente</l>
<l>che solea dire il gran dottor di Samo:</l>
<l>che noi debbiam scacciar con molta cura</l>
<l>la infirmità dal corpo e l'ignoranza</l>
<l>da l'alma e la lussuria da la carne;</l>
<l>e sopra tutto aver pensiero e cura</l>
<l>di estinguer la discordia de le case</l>
<l>e le sedizïon de le cittadi.</l>
<l>Questo veggi' ora e necessario e vero,</l>
<l>ché la discordia de le nostre voglie</l>
<l>ci poria parturir molta ruina.</l>
<l>Spesso quel che par dolce al primo gusto</l>
<l>ci reca poi qualche dolore amaro.</l>
<l>Chi non sa ch'egli è dolce avere accanto</l>
<l>la moglie e i figli e i cari suoi parenti?</l>
<l>ma vederli da poi morir di fame</l>
<l>e non poterli dare alcuno aiuto</l>
<l>saria dolor poco minor che morte.</l>
<l>Però il mandarli in un sicuro luoco</l>
<l>ov'abbiano abbondanza d'ogni cosa</l>
<l>mi par prudente ed ottimo consiglio;</l>
<l>massimamente che in campagna sono</l>
<l>infiniti di noi che v'han poderi</l>
<l>e case e mercanzie, servi e clienti:</l>
<l>sì che andaranno ne gli alberghi loro</l>
<l>a fare i lor raccolti di formenti,</l>
<l>d'olii, di vini e di diversi frutti,</l>
<l>parte de' quai potran mandarci a Roma;</l>
<l>che aiuteranci a sustener l'assedio.</l>
<l>E così quivi si staran sicuri</l>
<l>senza tema di fame o d'altro male,</l>
<l>cosa che non saria restando in Roma:</l>
<l>ove arian molta carestia di grano</l>
<l>e d'altre cose necessarie al vitto.</l>
<l>Né si dee dubitar che debbia andarvi</l>
<l>la gente gotta a far danno e rapina,</l>
<l>che non son iti mai pur a la strada</l>
<l>ch'Appio censor fece munir da Roma</l>
<l>in fin a Capua, e lastricar di pietre;</l>
<l>e se v'andasser pur, sarian difese</l>
<l>dal forte Erodïano in quelle terre,</l>
<l>perch'ivi ha gente ed ottima ed eletta.</l>
<l>Napoli ancor ha le più forti mura</l>
<l>ch'abbia l'Italia, onde saran sicure</l>
<l>le nostre donne quivi e ben difese.</l>
<l>Poi se vi fosse alcun timor di male</l>
<l>il capitan non manderìa con esse</l>
<l>la sua diletta ed ottima consorte.</l>
<l>Io dirò pur ancor questa parola:</l>
<l>che i signor preti, che non han mogliere,</l>
<l>non devrebbon giamai con tanta cura</l>
<l>voler tener le donne nostre appresso,</l>
<l>che parturisce a noi qualche suspetto;</l>
<l>poi non è degno di chiamarsi Papa</l>
<l>né re colui che 'l ben de la sua terra</l>
<l>con li suoi proprii commodi misura:</l>
<l>né si può dir che 'l darla in man de' Gotti</l>
<l>ci potesse reccar presidio alcuno,</l>
<l>anzi sarebbe un desolarla tutta;</l>
<l>ma spero in Dio ch'ella ci fia servata</l>
<l>da la virtù di Belisario il grande.</l>
<l>Ancor questo dirò, che noi devremmo</l>
<l>riferir grazie al gran Motor del cielo</l>
<l>ch'ha messo in cuore a questo almo signore</l>
<l>non sol di conservar questi edifici,</l>
<l>ma dar la vita a le dilette donne</l>
<l>nostre, a i nostri fanciulli, a i nostri padri</l>
<l>ed anco a noi, perciò che non è vita</l>
<l>la vita che non ha donde nutrirsi.</l>
<l>Mandiamo adunque via la gente imbelle</l>
<l>et ubidiamo al capitanio eccelso;</l>
<l>e non guardiamo a la eloquenzia grande</l>
<l>di quel summo Pastor che ha contradetto:</l>
<l>perché il parlar con eloquenzia ed arte</l>
<l>muove la gente scioca, e non i saggi.</l>
<l>Io sarò il primo, e manderò la moglie</l>
<l>con cinque figliuolini entr'a Gaeta</l>
<l>e ventiquattro servi e venti serve;</l>
<l>e sol tenirò meco quei famigli</l>
<l>che mi soglion venir con l'arme dietro</l>
<l>e che son atti a diffensar le mura.</l>
<l>Questo parlar del consule fu grato</l>
<l>quasi a la maggior parte de le genti;</l>
<l>e poi fu dato cura al buon Traiano</l>
<l>ed a Procopio di essequirlo tosto:</l>
<l>onde, come fu sciolto il gran consiglio,</l>
<l>subitamente se n'andaro insieme</l>
<l>col consule e 'l pretor de la cittade</l>
<l>di strada in strada ad ammunir le genti,</l>
<l>facendoli chiarir da i lor trombetti</l>
<l>con basse e modestissime parole</l>
<l>che 'l dì seguente si dovean partire</l>
<l>e prendere il camin verso Campagna:</l>
<l>onde chi con piacer, chi con dolore</l>
<l>udì quel grave e necessario editto.</l>
<l>Quando poi la mattina il giorno apparve,</l>
<l>una infinita turba di mortali</l>
<l>sen venne al luoco nominato Ripa:</l>
<l>e quivi ritrovò che 'l buon Procopio</l>
<l>fatto avea preparar navigli e burchi;</l>
<l>onde Antonina prima andò sovr'uno</l>
<l>di quei con molta compagnia di donne</l>
<l>illustri e chiare e di belezza adorne,</l>
<l>poi furon gli altri in un momento pieni</l>
<l>di fanciulli e di femine e di vecchi;</l>
<l>e quindi andaro a la città di Porto</l>
<l>per avviarsi a Napoli e Gaeta</l>
<l>su l'ampio dorso del fratel di Giove:</l>
<l>ma non pur sol quel celebrato fiume</l>
<l>portò sul corno suo la gente imbelle,</l>
<l>ma la strada ivi accanto era coperta</l>
<l>d'uomini a piedi e d'asini e giumenti</l>
<l>con fanciuletti e con persone inferme;</l>
<l>e si vedeano ancora andar fra questi</l>
<l>le feminette coi bambini al petto</l>
<l>o con le cune in collo, ed affrettarsi</l>
<l>le monichelle e i podagrosi e i frati,</l>
<l>che parea cosa misera et orrenda.</l>
<l>Né solamente fuor di questa porta</l>
<l>andò la gente, ma da la Capena</l>
<l>tanta n'uscìo, che tutta l'Appia ancora</l>
<l>era coperta d'uomini e di donne,</l>
<l>chi a piedi, chi a cavallo e chi in carretta,</l>
<l>che prendeano la via verso Campagna.</l>
<l>E come, uscendo fuor de i loro essami</l>
<l>quando 'l sol passa dal Montone al Tauro,</l>
<l>le pecchie volan numerose insieme</l>
<l>per ritrovarsi un più capace albergo</l>
<l>ove possan dispor la cera e 'l melle:</l>
<l>né, perché il villanel percuota il rame,</l>
<l>tornasi a dietro, anzi s'assidon tutte</l>
<l>sopra qualche arboscello a la foresta</l>
<l>per esser poste ne i novelli essami;</l>
<l>così quel popol nomeroso ch'era</l>
<l>di Roma uscito se n'andava insieme</l>
<l>per l'Appia a procacciar sicura sede.</l>
<l>Poi che partita fu quella brigata,</l>
<l>il vicimperador de l'occidente</l>
<l>attese a custodir la gran cittade,</l>
<l>ne la quale era rintuzzata alquanto</l>
<l>l'estrema carestia de le vivande</l>
<l>dal dipartir di quella inutil gente;</l>
<l>ma nuovo caso che da poi gli occorse</l>
<l>gli fece usar più diligenza ancora,</l>
<l>e mutar spesso e visitar le guardie.</l>
<l>Burgenzo, come intese la sentenza</l>
<l>del Papa, e che 'l buon consule di Roma</l>
<l>contradetto gli avea con molto ardire</l>
<l>- perché Sulmonio gli avvisava sempre</l>
<l>i consigli e i disconci de i Romani -</l>
<l>si pensò che potea quella contesa</l>
<l>aver talmente l'animo del Papa</l>
<l>offeso, che sarebbe in lor favore;</l>
<l>e poi sapea ch'era inclinato molto</l>
<l>al ben de i Gotti, e farli ogni piacere,</l>
<l>perché da lor fu posto in quella sede.</l>
<l>Ancor sapea che spesse volte i preti</l>
<l>han così volto l'animo a la robba,</l>
<l>che per denari venderiano il mondo:</l>
<l>però fé noto al re questo pensiero,</l>
<l>e di comun parer fecen tentare</l>
<l>il Papa, se volea darli una Porta</l>
<l>da potervi introdur la gente gotta,</l>
<l>che doneriano a lui molto tesoro;</l>
<l>e prima gli mandar certi bei doni</l>
<l>di ricchi vasi e prezïose gemme.</l>
<l>Silverio al suon de la moneta aperse</l>
<l>l'orecchie, ed accettò tutti quei doni;</l>
<l>poi cominciossi a contrattar del modo</l>
<l>da potersi essequir questo negozio,</l>
<l>che fu di tòr la notte in San Giovanni</l>
<l>molti baroni e principi de i Gotti</l>
<l>che poscia aprisser l'Asinaria Porta</l>
<l>e facessinvi intrar tutto quel stuolo</l>
<l>che fosse preparato in quella parte:</l>
<l>e fur mezzani a questa pessim'opra</l>
<l>Cupidio e Filocrifo, antichi amici</l>
<l>d'Erronio e di Sulmonio e di Burgenzo.</l>
<l>Questi trattor col Papa quell'accordo;</l>
<l>ma non sofferse la Divina altezza</l>
<l>che sì fiero pensier sortìce effetto:</l>
<l>perché mandò l'angel Nemesio in terra</l>
<l>a contraporsi a quell'empio disegno,</l>
<l>Nemesio, distruttor d'ogni speranza</l>
<l>quand'è più ferma e più vicina al fatto:</l>
<l>onde parlò con Belisario il grande</l>
<l>sotto la forma di Cupidio e disse:</l>
<l>Illustre capitanio de le genti,</l>
<l>perché nel corso de la nostra vita</l>
<l>debbiam guardarsi con estrema cura</l>
<l>da la nascosa invidia de gli amici</l>
<l>non men che da le insidie de i nimici,</l>
<l>che 'l beneficio e 'l nutrimento suole</l>
<l>far mansüete l'acquile e i leoni,</l>
<l>ma l'uomo invidïoso ognor s'inaspra</l>
<l>quanto più benefici a lui son fatti:</l>
<l>Però vuo' dirvi un tradimento grande</l>
<l>che l'invidia d'un nostro v'apparecchia,</l>
<l>e l'insidie continue del nimico.</l>
<l>Questo Silverio ch'è nostro pastore</l>
<l>di nome, ma di cuor lupo rapace,</l>
<l>mosso da invidia de le vostre lode</l>
<l>e da somma avarizia, che possiede</l>
<l>troppo aspramente l'anime de i preti,</l>
<l>non riguardando i benefici avuti</l>
<l>da Dio né da quest'ottima cittade</l>
<l>né dal vostro valor che l'ha defesa,</l>
<l>s'è convenuto co i nimici nostri</l>
<l>di tòrne molti dentro da le mura</l>
<l>per l'acquedutto che menar solea</l>
<l>tra l'Asinaria Porta e la Maggiore</l>
<l>l'acqua che Claudio già conduce in Roma;</l>
<l>e queste genti dén pigliar la porta</l>
<l>e poi tòr entro tutto quanto il stuolo</l>
<l>che sarà preparato in quella parte,</l>
<l>per arder e spogliar tutte le case</l>
<l>e mandar le persone a fil di spada.</l>
<l>Ma perché non crediate ch'io v'inganni,</l>
<l>mandate quivi un'ora avanti 'l giorno,</l>
<l>ché troveranlo sigillare i patti</l>
<l>con Filocrifo e con Dolosio Gotto;</l>
<l>e troveranno ancor ne l'acquedutto</l>
<l>segni di questa cosa ch'io vi parlo.</l>
<l>Così disse, e sparì come un baleno;</l>
<l>onde 'l gran capitanio, che conobbe</l>
<l>ch'era messo di Dio, si volse al cielo</l>
<l>con gli occhi fissi e con le palme giunte</l>
<l>e disse: O Re de la celeste corte,</l>
<l>che non spinge l'alme de i mortali</l>
<l>l'oro e l'argento e i prezïosi doni?</l>
<l>L'oro de i Gotti ha spinto il gran pastore</l>
<l>che vicario di Cristo esser dovea</l>
<l>a vender la sua patria a gli infedeli:</l>
<l>ma tu, Signor del ciel, non hai patito</l>
<l>che un sì gran tradimento si nasconda;</l>
<l>onde col cuore e con la mente umìle</l>
<l>rendo ampie grazie al tuo valore eterno</l>
<l>che da tanto periglio ci diffende.</l>
<l>Così detto poi mandò Traiano</l>
<l>a scoprir quel trattato in San Giovanni</l>
<l>ed a condurgli ne la sua presenza;</l>
<l>poi disse anco a Teogene ch'andasse</l>
<l>nel predetto acquedutto, e ritruovando</l>
<l>segni che quivi fosser stati e' Gotti,</l>
<l>dovesse chiuder ben tutta la strada</l>
<l>che preparavan per venire in Roma.</l>
<l>Così comesse il capitanio eccelso,</l>
<l>e Traiano e Teogene n'andaro</l>
<l>senza alcuna dimora ad essequirlo,</l>
<l>e nel sonare appunto de le squille</l>
<l>si dipartiro ed aspettaro il tempo</l>
<l>e l'ora del fornir del matutino,</l>
<l>e da poi se n'entraro a l'improviso;</l>
<l>e quivi ritrovàr Silverio Papa</l>
<l>con Filocrifo e con Dolosio Gotto,</l>
<l>che gli sottoscrivea quel fiero accordo.</l>
<l>Non altrimente si conturba e trema</l>
<l>al non pensato aggiunger del marito</l>
<l>l'adultera moglier che col suo amnte</l>
<l>si truova còlta, e più non può celarsi,</l>
<l>come fece il gran prete essendo còlto</l>
<l>a sottoscriver quei nefarii patti.</l>
<l>Alora il buon Traian tolse la carta</l>
<l>di mano a lui che già volea squarciarla</l>
<l>e disse: Almo signor, non vi sia grave</l>
<l>di venir meco a Belisario il grande</l>
<l>a cui voglio portar questa scrittura;</l>
<l>ch'ubidir mi conviene a i suoi precetti.</l>
<l>Il Papa, che si vide in forza altrui,</l>
<l>ancor ch'a suo mal grado lo facesse</l>
<l>salì sopra una mula, ed andò seco.</l>
<l>Teogene da poi se n'uscì fuori</l>
<l>per quella porta che or Maggiore è detta,</l>
<l>e ratto se n'entrò ne l'acquedutto;</l>
<l>e quivi ritrovò molti signalli</l>
<l>di cera sparsa e di lucerne estinte,</l>
<l>ché v'eran stati poco avanti i Gotti,</l>
<l>ed eran iti in mezzo a la cittade;</l>
<l>ma ritrovando chiusa quella buca</l>
<l>onde poteasi uscir fuor del gran foro</l>
<l>tolsero un sasso, e lo portaron seco</l>
<l>per volerlo mostrare al lor signore:</l>
<l>e Teogene alor, visti quei segni,</l>
<l>provide accortamente al gran periglio</l>
<l>col chiuder bene il buco e porvi guardia;</l>
<l>poi fatto questo subito partissi,</l>
<l>ed in quel tempo giunse al gran palazzo</l>
<l>Traian col Papa e con Dolosio Gotto</l>
<l>e gli altri ch'avea colti in quel trattato,</l>
<l>e gli condusse a Belisario il grande</l>
<l>e dimostrolli i sottoscritti patti.</l>
<l>Il che vedendo l'infelice Papa</l>
<l>non volse denegar quel ch'era chiaro,</l>
<l>ma disse lacrimando in questa forma:</l>
<l>Signor di gloria e di prudenzia pieno,</l>
<l>conosco ben ch'al mio terribil fallo</l>
<l>non si può ritrovar pena sì grave</l>
<l>ch'ei non la merti: fate adunque voi</l>
<l>ciò che vi par di me, volgendo gli occhi</l>
<l>a quel che a l'onor vostro si convenga</l>
<l>ed a l'utilità de l'alta impresa,</l>
<l>e non a i sventurati miei pensieri.</l>
<l>A cui rispose Belisario il grande:</l>
<l>Padre, non padre già ma fier nimico</l>
<l>de la chiesa di Cristo e de la fede,</l>
<l>poi che vi truovo in tanto errore incorso</l>
<l>io farò convocare in questa piazza</l>
<l>il buon senato e 'l gran popol di Roma</l>
<l>e tutti quanti i capitani e i duchi</l>
<l>di questo nostro glorïoso stuolo,</l>
<l>i quai consiglieran ciò che è da farsi</l>
<l>nel vostro grave e periglioso eccesso.</l>
<l>Certo voi devevate aver nel cuore</l>
<l>come i pensier che sono empi ed audaci</l>
<l>han quasi sempre miserabil fine:</l>
<l>perciò che 'l viver queto e'l contentarsi</l>
<l>de la fortuna che ci ha data il Cielo</l>
<l>mai non conquassa, anzi mantien le case.</l>
<l>Così diss'egli, e poi menar lo fece</l>
<l>in una stanza nobile e sicura</l>
<l>fin che si convocasse il gran consiglio.</l>
<l>In questo mezzo giù dal ciel discese</l>
<l>l'angel Palladio, il quale avendo tolta</l>
<l>la vera effigie del canuto Paulo</l>
<l>disse al gran Belisario este parole:</l>
<l>Illustre capitan, luce del mondo,</l>
<l>il scelerato, pessimo et orrendo</l>
<l>caso che è pervenuto a vostre mani</l>
<l>si bisogna curar con gran destrezza,</l>
<l>e non lasciarsi spingere al furore:</l>
<l>perché i pensier de i furïosi e quelli</l>
<l>de i scelerati son fratei germani;</l>
<l>e Dio, se ben è in cielo, e par sì lunge,</l>
<l>vede però le cose de' mortali,</l>
<l>et ha in odio colui che le sue mani</l>
<l>si brutta e tinge in sangue di prelati:</l>
<l>ch'ei sol vuol esser quel che gli punisca.</l>
<l>Non conducete adunque entr'al consiglio</l>
<l>il Papa, ch'averia qualche disconcio:</l>
<l>perché la moltitudine commossa</l>
<l>non si può regular come si vuole,</l>
<l>che guarda solo a le presenti cose</l>
<l>e mai non suol pensar circa il futuro.</l>
<l>Deponetelo pur de l'alta sede,</l>
<l>perch'ei non è legittimo pastore,</l>
<l>che eletto fu per la violenza gotta</l>
<l>a malgrado del popolo e del clero,</l>
<l>né confirmollo il corretor del mondo;</l>
<l>e sempre i non leggitimi pastori</l>
<l>han poca cura de' commessi greggi</l>
<l>né mai son grati a la bontà divina.</l>
<l>Poi fate porre un altro in quell'officio,</l>
<l>mandando questo al nostro alto Signore</l>
<l>il qual farà di lui ciò che gli paia:</l>
<l>ma gran pena gli fia vedersi privo</l>
<l>di così degna e glorïosa altezza</l>
<l>e ne la sede sua vedervi un altro:</l>
<l>ché quando l'uom non è quel ch'esser suole</l>
<l>vive una vita pessima ed amara.</l>
<l>Poi si consumerà di tanta invidia,</l>
<l>che non arà mai ben la notte e 'l giorno;</l>
<l>perché la invidia è un mal fra tutti e' mali</l>
<l>ingiustissimo e giusto, che offendendo</l>
<l>i buoni è piena di giustizia immensa:</l>
<l>ma giusta è poi perché consuma e rode</l>
<l>colui che l'ha, né mai quetar lo lascia.</l>
<l>Ancor vi voglio dir quel che mi disse</l>
<l>un amico di Dio, ch'era profeta,</l>
<l>di alcuni Papi che verràno al mondo:</l>
<l>e queste fur le sue parole espresse.</l>
<l>La sede in cui sedéte il maggior Piero</l>
<l>usurpata sarà da tai pastori,</l>
<l>che fian vergogna eterna al cristianesmo:</l>
<l>ch'avarizia, lussuria e tirannia</l>
<l>faran ne' petti lor l'ultima pruova;</l>
<l>ed aran tutti e' lor pensieri intenti</l>
<l>ad aggrandire i suoi bastardi, e darli</l>
<l>ducadi e signorie, terre e paesi,</l>
<l>e concedere ancor senza vergogna</l>
<l>prelature e capelli a i lor cinedi</l>
<l>ed a i propinqui de le lor bagascie:</l>
<l>e vender vescovadi e benefici,</l>
<l>offici e privilegi e dignitadi</l>
<l>e sollevar gli infami, e per denari</l>
<l>rompere e dispensar tutte le leggi</l>
<l>divine e buone, e non servar mai fede;</l>
<l>e tra veneni e tradimenti ed altre</l>
<l>male arti lor menar tutta la vita</l>
<l>e seminar tra i principi cristiani</l>
<l>tanti scandali e risse, e tante guerre,</l>
<l>che faran grandi i Saraceni e i Turchi</l>
<l>e tutti gli avversari de la fede.</l>
<l>Ma la lor vita scelerata e lorda</l>
<l>fia conosciuta al fin dal mondo errante:</l>
<l>onde correggerà tutto 'l governo</l>
<l>de i mal guidati popoli di Cristo.</l>
<l>Così disse quell'angelo, e spario;</l>
<l>onde 'l gran capitanio de le genti</l>
<l>fra sé rimase stupido e suspeso:</l>
<l>ma pur se n'andò poi nel gran consiglio,</l>
<l>ragunato nel foro appresso i rostri,</l>
<l>e cominciò parlare in questa forma:</l>
<l>Signori adorni di prudenza e senno,</l>
<l>il gran pastor de i batteggiati greggi,</l>
<l>non risguardando a i benefici avuti</l>
<l>da Dio, né da quest'inclita cittade,</l>
<l>ci volea vender tutti agl'infedeli:</l>
<l>e lo facea, se la bontà divina,</l>
<l>ch'ebbe cura di noi, non ce 'l scopria;</l>
<l>ond'io l'ho fatto ritrovar sul furto</l>
<l>coi patti sottoscriti di sua mano</l>
<l>e confessati da la propria bocca.</l>
<l>Però mi par che noi debbiàn deporlo</l>
<l>de l'alto officio e di quell'ampia sede</l>
<l>ove contra le leggi esser si truova;</l>
<l>e porre in luogo suo novel pastore</l>
<l>che leggittimamente sia creato:</l>
<l>ch'a mio giudizio contentar debbiànsi</l>
<l>di questa pena, e non gli tòr la vita;</l>
<l>perché le pene deboli e leggiere,</l>
<l>se ben non hanno in sé molto terrore,</l>
<l>pur son laudate spesso da le genti:</l>
<l>poi manderènlo al correttor del mondo</l>
<l>ed ei farà di lui ciò che le paia.</l>
<l>Com'ebbe detto questo, legger fece</l>
<l>i patti sottoscriti di sua mano,</l>
<l>e gli mostrò Dolosio e Filocriso</l>
<l>che gli manifestor tutto quel fatto.</l>
<l>Alora un mormorio tra quella gente</l>
<l>s'udì come d'un vento quando muove</l>
<l>l'onde, e le fa muggire intorno i scogli,</l>
<l>e si sentì cridar da molte voci:</l>
<l>No no misericordia: morte, morte;</l>
<l>puniscasi col capo un tal delitto</l>
<l>che facea desolar la patria nostra.</l>
<l>A cui rispose il capitanio eccelso:</l>
<l>Noi penseremo intorno a questa cosa</l>
<l>maturamente; or provediam d'un altro</l>
<l>pastor che regga meglio il nostro gregge.</l>
<l>Io penso che fia buono a tanto officio</l>
<l>Vigilio, che è dïacono in San Pietro,</l>
<l>che mi par buono e dotto, e studia sempre;</l>
<l>ché sì come l'avaro mai non sazio</l>
<l>si truova d'oro, così l'uom ch'è dotto</l>
<l>de la scïenza mai non è satollo,</l>
<l>perché quanto più sa, saper più brama.</l>
<l>Facciànlo adunque ed elegiànlo Papa,</l>
<l>se ben non è di grado equale a molti:</l>
<l>ché dar si denno gli uomini a gli offici</l>
<l>e non gli offici a gli uomini, ché meglio</l>
<l>l'uom di valor fa dignitate al grado</l>
<l>che non fa il grado dignitate a l'uomo.</l>
<l>Così diss'egli, e ognun lodò il suo detto;</l>
<l>e senza indugio alcun, senza contrasto</l>
<l>il buon Vigilio fu creato Papa</l>
<l>da l'onorato popolo di Roma,</l>
<l>ch'alor non lo elegeano i cardinali;</l>
<l>ma settecento e quindeci anni dopo</l>
<l>concessa fu per Nicolao secondo</l>
<l>la elezïon del Papa a i sacerdoti</l>
<l>di Roma ed a sei vescovi propinqui</l>
<l>che poi fur nominati cardinali:</l>
<l>cosa che invero fu salubre e buona</l>
<l>per le pazzie del popolo diviso,</l>
<l>ché quelle leggi son veraci e sante</l>
<l>che pongon freno a la licenza umana.</l>
<l>Come Vigilio fu creato Papa,</l>
<l>il vicimperador de l'occidente</l>
<l>lo confirmò, dapoi così gli disse:</l>
<l>Almo pastore, arete omai la cura</l>
<l>di ammaestrare i popoli di Cristo:</l>
<l>ma se regolerete ben voi stesso</l>
<l>più l'essempio farà che le parole.</l>
<l>Guardatevi anco da gli assentatori</l>
<l>che menano i signor dove a lor piace,</l>
<l>perché 'l signor dà volentieri orecchio</l>
<l>al delator più che a null'altra gente.</l>
<l>Ancor sarete diligente e pio,</l>
<l>verace e giusto e senza invidia alcuna,</l>
<l>vincendo il sonno e la lussuria e 'l ventre:</l>
<l>perché 'l sonno impedisce i bei negozi</l>
<l>e 'l ventre offende il corpo e l'intelletto</l>
<l>e la lussuria ogni età nostra macchia</l>
<l>di grave nota, e la vecchiezza estingue.</l>
<l>Poi vi ricordo di schermirvi bene</l>
<l>da l'avarizia, da la fraude ed ira:</l>
<l>ché l'ira mena l'uom dov'ei non vuole</l>
<l>e l'avarizia ogni virtute adombra,</l>
<l>ché l'uomo avaro non suol far piacere</l>
<l>a le persone mai se non morendo;</l>
<l>la fraude è poi molto inimica al vero,</l>
<l>al vero che è cagion di tutti e' beni</l>
<l>ch'abbia da Dio la nostra specie umana.</l>
<l>E sopra tutto siate sempre grato</l>
<l>de i benefici avuti da le genti</l>
<l>e dal Signor del ciel, ch'esser dee l'uomo</l>
<l>grato col cuor, se no 'l può far con l'opre:</l>
<l>perché il cuor grato avanza ogn'opra umana;</l>
<l>né fate ad altri quel che non vorreste</l>
<l>che fosse fatto parimente a voi,</l>
<l>né vi curate misurare il mondo</l>
<l>né i varii movimenti de le stelle,</l>
<l>ma misurate tutte l'opre vostre:</l>
<l>ché quei ch'han misurato e cielo e terra</l>
<l>si den stimare audaci, e non veraci,</l>
<l>e meglio fa chi se medesmo intende</l>
<l>e che de l'opre sue risguarda il fine.</l>
<l>Non farete anco disputar sovente</l>
<l>de la gloria del ciel né del volere</l>
<l>di Dio né perché prese umana carne</l>
<l>per liberarci da l'eterno danno:</l>
<l>ché Dio s'intende meglio con la fede</l>
<l>che con dispute e ragioni umane.</l>
<l>Ma a che vado io più discorrendo questi</l>
<l>buoni precetti de la vita nostra?</l>
<l>Ché meglio voi gli arete da gli autori</l>
<l>prudenti e saggi, che di loro han scritto,</l>
<l>che da la viva voce d'un soldato.</l>
<l>Così diss'egli, e poi basciolli i piedi</l>
<l>sì come a vero successor di Pietro,</l>
<l>e tutti gli altri fecero il medesmo;</l>
<l>poi fatta quella cerimonia prima,</l>
<l>l'accompagnaron lieto a San Giovanni:</l>
<l>quivi l'assiser sopra un'alta sede</l>
<l>di veluto rosin coperta e d'oro</l>
<l>e per le man del vescovo Ostïense</l>
<l>fu coronato d'una mitria tonda,</l>
<l>che la futura età l'appellò regno,</l>
<l>con tre corone cariche di gemme</l>
<l>che parean lumi di doppieri accesi;</l>
<l>e dopo queste cerimonie ed altre</l>
<l>l'accompagnaron ivi entr'a l'albergo</l>
<l>e ritornaro a i loro alti negozi.</l>
<l>Il vicimperador de l'occidente,</l>
<l>coronato che fu il novel pastore,</l>
<l>venne al palazzo, e disse al buon Traiano:</l>
<l>Barone illustre e di supremo ingegno,</l>
<l>poi che l'acerbo ed empio re de' Gotti</l>
<l>tenta con tradimenti e con inganni</l>
<l>tòrci la nostra amplissima cittade,</l>
<l>fia ben che noi con stratagemi ancora</l>
<l>gli rispondiamo, e che tentiam di fare</l>
<l>sopra l'ingannator cader l'inganno.</l>
<l>Però mi par che voi debbiate andarvi</l>
<l>con cinquecento cavalieri armati</l>
<l>fuor de la Porta onde si porta il sale;</l>
<l>e porvi sopra un tumulo, e star ivi</l>
<l>con gli archi intenti e le saette in mano:</l>
<l>e se i Gotti verranno ad assalirvi,</l>
<l>non oprate con lor lance né spade</l>
<l>ma solamente le saette e gli archi;</l>
<l>e come tutte poi le arete spese,</l>
<l>ponetevi a fuggir verso le mura</l>
<l>velocemente e senza alcun timore,</l>
<l>che vi riceveremo entr'a le porte.</l>
<l>Così gli disse Belisario il grande,</l>
<l>e 'l buon testor de i bellicosi inganni</l>
<l>co i cinquecento cavalieri armati</l>
<l>se n'uscì fuor per la Salaria Porta;</l>
<l>et andò verso un tumulo a man destra</l>
<l>che gli avea mostro il capitanio eccelso.</l>
<l>I Gotti poi ch'avean dolore e sdegno</l>
<l>che 'l tradimento lor fusse scoperto,</l>
<l>come ancor vider cavalieri armati</l>
<l>uscire arditamente a la campagna,</l>
<l>cosa che prima non avean veduto,</l>
<l>saliron tutti in un furore estremo</l>
<l>e preson l'arme, e corseno a trovarli</l>
<l>senz'alcun minim'ordine di guerra:</l>
<l>inanzi a tutti Turrismondo altero</l>
<l>andava e poscia Vitige e Aldibaldo,</l>
<l>Argalto, Teio, Totila e Bisandro</l>
<l>con infiniti cavalieri e fanti.</l>
<l>Da l'altra parte gli ottimi Romani</l>
<l>stavan con gli archi intenti a la difesa,</l>
<l>e non spendean le lor saette indarno:</l>
<l>ma le fermavan tutte ne le membra</l>
<l>di ben disposti giovani e feroci,</l>
<l>tal che se ne vedeano andare al piano</l>
<l>continüamente, e insanguinar la terra.</l>
<l>Traiano uccise il scelerato Arnolfo,</l>
<l>ch'era cugin d'Argalto e di Prïaldo,</l>
<l>bestemiatore e sodomito e ladro</l>
<l>e quasi infamia del paese gotto:</l>
<l>e colsel drittamente in una tempia,</l>
<l>che tutta la passò fin al cervello,</l>
<l>e lo distese morto su l'arena.</l>
<l>Uccise poi l'acerbo Maccarotto,</l>
<l>Salucio e Catinaro e Palmarino</l>
<l>e Nervio e Pontefuro e Malmarano</l>
<l>l'un dopo l'altro co' diversi strali.</l>
<l>Arasso uccise Caspio e Montacuto,</l>
<l>che fu fratel del perfido Belambro;</l>
<l>Sindosio e Grinto ancor facean gran colpi</l>
<l>con le saette dei fortissim'archi,</l>
<l>e tutti gli altri cavalieri eletti</l>
<l>ch'erano usciti fuor col buon Traiano</l>
<l>facean del suo valor pruove mirande.</l>
<l>Ma i Gotti, ch'eran numerosi molto,</l>
<l>succedean sempre in luogo de gli estinti:</l>
<l>e Turrismondo con Gradivo inanzi,</l>
<l>col scudo in braccio che parea una selva,</l>
<l>saliva a poco a poco sopra il colle</l>
<l>gridando sempre: O generosi Gotti,</l>
<l>avanti, avanti contra questi cani;</l>
<l>cacciànli giù de l'occupato colle,</l>
<l>perché son pochi, e non potran durare</l>
<l>con noi che siam più forti, ed abbiam nosco</l>
<l>una infinita turba di soldati</l>
<l>e 'l buon favor de l'angelo Gradivo.</l>
<l>Alor vedendo gli ottimi Romani</l>
<l>ch'aveano spese le saette, e vòte</l>
<l>erano omai tutte le lor faretre,</l>
<l>si poseno a fuggir verso la terra</l>
<l>come ordinolli il capitanio eccelso:</l>
<l>e tutti i Gotti gli correano dietro,</l>
<l>ma far non gli potean noia né danno,</l>
<l>ch'avean cavalli men veloci al corso</l>
<l>né ben sapeano usar saette ed archi.</l>
<l>Come i Romani giunsero a la Porta,</l>
<l>Lucillo e gli altri ch'erano a la guardia</l>
<l>callaro il ponte e gli raccolsen entro,</l>
<l>e poi subitamente lo levaro:</l>
<l>il che vedendo i numerosi Gotti</l>
<l>deliberaron di passare il fosso;</l>
<l>ed eran folti su per l'orlo come</l>
<l>mattoni crudi avanti le fornaci</l>
<l>in drezza, posti al sol per asciugarli;</l>
<l>quand'ecco udirsi giù da l'alte mura</l>
<l>un ribombar di machine e tormenti</l>
<l>ed un gettar di ferramenti e sassi</l>
<l>rotondi e grossi e di mirabil pondo,</l>
<l>con tanto aspro furor, tanta ruina,</l>
<l>che parea che la terra e 'l ciel cadesse.</l>
<l>Questi giungendo fra la gente gotta</l>
<l>ogni cosa frangean che gli era opposta:</l>
<l>onde vedeansi andar per l'aria teste</l>
<l>e braccia e gambe d'uomini defonti,</l>
<l>e volar scudi e lance per lo piano,</l>
<l>ch'era coperto già tutto di sangue,</l>
<l>di corpi morti e di cavalli e d'arme.</l>
<l>Né fa più fiero strepito o fracasso</l>
<l>fulgure ardente che dal ciel discenda</l>
<l>quando percuote gli arbori o le torri,</l>
<l>di quel che feccion quei tormenti orrendi</l>
<l>e quelle fiere machine di guerra;</l>
<l>onde i soldati che rimaser vivi</l>
<l>e i duchi e i cavalier senza dimora</l>
<l>si posero a fuggir verso i lor valli:</l>
<l>né si ritenner mai fin che non furo</l>
<l>cinti da quei grandi argini e ripari.</l>
<l>Il capitanio poi quand'ebbe visto</l>
<l>che 'l stratagema suo successe appunto</l>
<l>come avea dissegnato entr'al pensiero,</l>
<l>s'allagrò molto, e dopo questo fece</l>
<l>essaminar Dolosio e Filocriso;</l>
<l>poi fece che l'acerbo Violentillo</l>
<l>gli ponesse a la fune, onde per quella</l>
<l>doglia crudel che non potean patire</l>
<l>scopersero i compagni del trattato,</l>
<l>che molti furo: e nominor fra gli altri</l>
<l>Massimo senatore, il cui bisavo</l>
<l>a l'imperio di Roma fu promosso</l>
<l>poi ch'ebbe ucciso quel ch'Aezio estinse</l>
<l>per sdegno e duol de la stuprata moglie.</l>
<l>Belisario intendendo de le genti</l>
<l>nobili che avean parte in quel trattato,</l>
<l>ebbe gran doglia, e con più intensa cura</l>
<l>voltò la mente a custodirla meglio:</l>
<l>onde a le porte primamente fece</l>
<l>mutar le chiavi, e farne far de l'altre</l>
<l>più forti e molto varie da le prime;</l>
<l>fece mutar ancor tutti e' custodi,</l>
<l>e poi faceali riveder la notte</l>
<l>e notar tutti quei ch'erano absenti</l>
<l>da i luochi deputati a le lor guarde</l>
<l>per farli poi punir quand'era giorno</l>
<l>e passar crudelmente per le picche.</l>
<l>Facea sonare ancor lïuti ed arpe</l>
<l>su per le mura, acciò che tra quei suoni</l>
<l>stesseno meglio a le vigilie intenti;</l>
<l>et ordinò che quei ch'andavan fuori</l>
<l>de la città la notte a far le scolte</l>
<l>menasser seco un numero di cani</l>
<l>per sentir meglio l'orme de i nimici.</l>
<l>Così disposte e riformate tutte</l>
<l>le diligenti guardie de la terra,</l>
<l>ordinò di mandar Silverio Papa</l>
<l>con quei che Filocriso avea scoperti</l>
<l>complici suoi per mar fino a Bisanzo:</l>
<l>ben che Sulmonio non poteo mandarli;</l>
<l>né 'l falso Erronio, perch'eran fuggiti</l>
<l>come sentiro il sostener del Papa,</l>
<l>ed eran iti a ritrovar Burgenzo.</l>
<l>Il capitanio poi dimandar fece</l>
<l>Massimo senatore, e così disse:</l>
<l>Signor di sangue e di richezza illustre,</l>
<l>io vi vuo' dir liberamente quello</l>
<l>che ho dentr'al cuor, perciò che 'l dire il vero</l>
<l>sta bene a tutti quei che non son servi.</l>
<l>Voi siete come complice del Papa</l>
<l>stato accusato a noi, con altri ancora</l>
<l>che volean vender questa patria a i Gotti;</l>
<l>né so pensar che causa v'abbia mosso,</l>
<l>essendo ricco ed onorato tanto</l>
<l>quant'alcun altro de la terra vostra</l>
<l>e di sangue notabile e regale.</l>
<l>Ma quel ch'aspira a cose altere e nuove</l>
<l>de le presenti sue non si contenta.</l>
<l>Però voglio mandarvi entr'a Bisanzo</l>
<l>col Papa e con quest'altri a noi suspetti</l>
<l>per starvi appresso al correttor del mondo.</l>
<l>Ben vi ricordo di recarvi a mente</l>
<l>che chi non ha i pensier come uom mortale</l>
<l>suole aver brieve e mal felice vita.</l>
<l>Così gli disse, e poi chiamò Navarco,</l>
<l>fratel d'Arasso, e gli comesse ch'egli</l>
<l>togliesse la galea che stava a Ripa</l>
<l>e vi ponesse tutti quei signori</l>
<l>e conducesse loro entr'a Bisanzo</l>
<l>e poi gli desse al correttor del mondo</l>
<l>ch'avesse a far di lor ciò ch'a lui paia.</l>
<l>Massimo se n'andò contra sua voglia</l>
<l>col buon Navarco, e non poteo far altro;</l>
<l>né poté dir le apparecchiate scuse</l>
<l>che volea fare a Belisario il grande:</l>
<l>e così fece il papa e gli altri tutti;</l>
<l>e giunti a Ripa andòr sopra il gran legno,</l>
<l>e co i remi arrivor fin a la foce</l>
<l>del Tebro, e poi con le gonfiate velle</l>
<l>salir su l'ampio dorso di Nettuno</l>
<l>che gli condusse al destinato luoco.</l>
<l>E mentre che facean questi negozi</l>
<l>e che la fame s'aggrandiva in Roma,</l>
<l>venne un corrier ch'avea nome Giberto,</l>
<l>ch'era partito quello istesso giorno</l>
<l>da Napoli, e venuto in undeci ore</l>
<l>che dodici cavalli avea mutati;</l>
<l>e giunto avanti il capitanio eccelso</l>
<l>gli appresentò la carta d'Antonina</l>
<l>sua moglie che dicea queste parole:</l>
<l>Illustre mio signor, gloria del mondo,</l>
<l>noi siamo aggiunti in quest'alma cittade</l>
<l>che si nomò da la Sirena estinta;</l>
<l>ed attendiamo ad alloggiar le genti</l>
<l>e provedere a i lor maggior bisogni.</l>
<l>Poi venne questa notte una fregata</l>
<l>che ci mandò Narsete da Messina;</l>
<l>e scrive ch'egli è giunto con la gente</l>
<l>quivi, ed attende alquanto a ristorarla:</l>
<l>poi verrà tosto a la città di Roma</l>
<l>con vittüaria assai, com'ei vi scrive</l>
<l>in queste carte sue ch'ora vi mando;</l>
<l>né so s'io debbia dirvi anco un prodigio</l>
<l>ch'apparso è qui per volontà del cielo.</l>
<l>Molt'anni son che quivi una figura</l>
<l>fu fabricata al corso de le stelle</l>
<l>di quadretti di marmi come dadi,</l>
<l>di color varii, che congiunti insieme</l>
<l>avanza di vaghezza ogni pittura,</l>
<l>e s'appella Mosaico da le genti.</l>
<l>Questa era Teodorico re de' Gotti,</l>
<l>e fabricata fu da un Eremita</l>
<l>ch'era mago ed astrologo eccellente:</l>
<l>ei pose in essa ciò ch'al regno gotto</l>
<l>intervenir devea di tempo in tempo;</l>
<l>onde cadendo il capo a quella imago,</l>
<l>Teodorico passò di questa vita;</l>
<l>poi come il ventre ad ella si disciolse</l>
<l>ott'anni dietro, Atalarico morse:</l>
<l>ma quando quelle parti che l'uom cela</l>
<l>cadéro, giunse Amalasunta al fine.</l>
<l>Ora al venir del messo di Narsete</l>
<l>cadute son le coscie e le genocchia</l>
<l>di quella statua con le gambe e i piedi,</l>
<l>né di lei più si vede alcun signale.</l>
<l>Il che vuol dinotar, come s'afferma,</l>
<l>che distrutta sarà la gente gotta:</l>
<l>e priego Dio che sia per le man vostre.</l>
<l>Com'ebbe letta Belisario il grande</l>
<l>questa carta gentil de la consorte,</l>
<l>si pose a legger l'altre del pachetto;</l>
<l>ed ecco un uom tutto affannato in vista</l>
<l>gli venne avanti, e disse este parole:</l>
<l>Illustre capitanio de le genti,</l>
<l>io vengo a dirvi una novella amara:</l>
<l>ma sempre si dén dire a i lor signori</l>
<l>tutte le nuove o prospere od adverse,</l>
<l>acciò che possa provederli in tempo.</l>
<l>Perduta avemo la città di Porto.</l>
<l>Il capitanio udì con molta noia</l>
<l>quella molesta e pessima novella,</l>
<l>e disse al messo: Non t'incresca dirmi</l>
<l>come ci han tolto sì opportuno luoco.</l>
<l>Alora il cavalier, ch'era nomato</l>
<l>Pistofilo, gli disse in questa forma:</l>
<l>Sta mane appunto nel spuntar del sole</l>
<l>s'aprì la Porta, e fu callato il ponte</l>
<l>per lo qual s'esce fuori in ver levante;</l>
<l>e poi sovr'esso fu condutto un carro</l>
<l>da quei di fuori, carco di sarmenti:</l>
<l>e dietro v'era Totila in aguato,</l>
<l>il qual si fé subitamente avanti</l>
<l>ed intrò ne la Porta, e poscia uccise</l>
<l>Gagliardo e Beraldin, ch'eran sovr'essa;</l>
<l>et andò con furor verso la piazza</l>
<l>ferendo ed uccidendo assai persone.</l>
<l>Il fiero Armano poi ch'entr'al palazzo</l>
<l>si stava come udì quel gran tumulto</l>
<l>subito armossi, e se gli fece contra</l>
<l>ed affrontollo, che parea un cengiale</l>
<l>che vede il cacciator con l'arme in mano,</l>
<l>e senza tema de la propria vita</l>
<l>con molta furia se gli avventa addosso;</l>
<l>così facea quel valoroso Armano,</l>
<l>Ch'andava adosso Totila menando</l>
<l>sempre possenti e dispietati colpi,</l>
<l>tal che facealo ritirarsi indietro</l>
<l>a poco a poco, ed e' spingeasi avanti:</l>
<l>e senza dubbio alcun l'arebbe morto,</l>
<l>se 'l ciel non gli mandava altro soccorso;</l>
<l>perch'era con Armano il popol tutto</l>
<l>e Totila avea poi pochi guerrieri,</l>
<l>e quelli pochi ancora eran feriti</l>
<l>da i sassi che piovean da le fenestre</l>
<l>e giù da gli alti tetti de le case.</l>
<l>Totila alora avea sì poca gente</l>
<l>perciò che ne l'entrar dentr'a la terra</l>
<l>il ponte levador, ch'era sul fosso,</l>
<l>dal peso del gran carro e da i soldati</l>
<l>che v'eran sopra rüinò ne l'acqua,</l>
<l>e Totila rimase entr'a le mura</l>
<l>con quei guerrieri che trovossi accanto:</l>
<l>ché gli altri tutti si restor di fuori.</l>
<l>Ma se color che custodian la Porta</l>
<l>l'avesser chusa, essendo rotto il ponte,</l>
<l>non gli potea venir soccorso alcuno:</l>
<l>onde 'l superbo Totila sarebbe</l>
<l>giunto a l'ultimo dì de la sua vita;</l>
<l>ma ciò non piacque a la divina altezza,</l>
<l>forse per flagellar l'Italia stanca.</l>
<l>Teio, come si vide esser di fuori,</l>
<l>corse a una casa, e prese assai legnami</l>
<l>e fece far subitamente un ponte</l>
<l>che sovr'esso passò tutta la gente;</l>
<l>e se n'andò dov'era la battaglia</l>
<l>con gran furore e smisurati cridi.</l>
<l>Alora cominciò ritrarsi a dietro</l>
<l>il fiero Armano, e gir verso il castello:</l>
<l>perché ferito fu nel braccio destro</l>
<l>d'una saetta che gli dié gran noia.</l>
<l>Questo vedendo il populazzo vile</l>
<l>s'ascose tutto dentro a le sue case,</l>
<l>Totila poi seguì con grande ardire</l>
<l>la sua vittoria, e pose tutti e' fanti</l>
<l>circa 'l castello per voler pigliarlo:</l>
<l>onde vedendo noi ch'eravam dentro</l>
<l>non aver vittüaria e manco forze</l>
<l>da poter contraporsi a tanta gente,</l>
<l>tentammo di voler rendersi a patti,</l>
<l>salva la robba e salve le persone.</l>
<l>Ma Totila non volle, e poi tentammo</l>
<l>di salvar solamente le persone:</l>
<l>ed ei si contentò, ma volse i capi</l>
<l>nostri tutti prigion ne le sue mani,</l>
<l>poi lasciò l'altra gente andar senz'arme</l>
<l>così partimmi quindi, e me ne venni</l>
<l>di lungo a ritrovar la vostra altezza.</l>
</lg>
<trailer>F. D. XVI L.</trailer>
</div1>
<div1 type="libro">
<head>IL XVII LIBRO</head>
<head>DE LA ITALIA LIBERATA DA GOTTHI DEL TRISSNO</head>
<argument><p>Dicesette ha il cartel di Turrismondo.</p></argument>
<lg type="non-definito">
<l>Ben era stata la novella amara</l>
<l>al vicimperador de l'occidente</l>
<l>d'aver perduto un sì mirabil porto:</l>
<l>perché traea molto soccorso quindi</l>
<l>contra l'acerba ed importuna fame</l>
<l>che si spargea per la città di Roma</l>
<l>ed era omai troppo crudele ed aspra.</l>
<l>Or mentre che si stava in quei disagi,</l>
<l>l'angel Gradivo giù dal ciel discese;</l>
<l>e, desïoso d'aiutare i Gotti,</l>
<l>prese la simiglianza di Gildone</l>
<l>ch'era fratel cugin di Baldimarca</l>
<l>madre di Turrismondo, onde allevollo</l>
<l>per far piacere a lei con molta cura,</l>
<l>ed insegnolli l'arte de la guerra.</l>
<l>Gradivo adunque, presa la sembianza</l>
<l>di lui, sen venne a Turrismondo e disse:</l>
<l>Parmi, signor, che sia molta vergogna</l>
<l>de l'onorato essercito de' Gotti</l>
<l>che non si truovi alcun di noi ch'ardisca</l>
<l>disfidare a battaglia un uom Romano.</l>
<l>Adunque voi, poi che la gloria e 'l fiore</l>
<l>siete de i nostri principi e baroni,</l>
<l>ite a pregare il re che si contenti</l>
<l>che possiate mandare un nostro araldo</l>
<l>con un cartello a la città di Roma</l>
<l>e disfidare ognun sia qual si voglia</l>
<l>de gli onorati principi romani</l>
<l>a combatter con voi da corpo a corpo,</l>
<l>e mantener a lor come fan male</l>
<l>a farci guerra, e torci le cittadi</l>
<l>che possedute avem molti e molt'anni.</l>
<l>Così gli disse quel celeste messo,</l>
<l>e Turrismondo molto rallegrosssi</l>
<l>dentra 'l suo petto di sì bel ricordo:</l>
<l>poi se n'andò subitamente a corte</l>
<l>e disse al suo signor ciò che avea detto</l>
<l>di punto in punto il messaggier del cielo;</l>
<l>e gli chiese licenza di mandare</l>
<l>a disfidare un principe romano</l>
<l>sia qual si voglia, pur ch'egli abbia ardire</l>
<l>di combatter con lui come gli paia.</l>
<l>Come fu nota al re quella proposta</l>
<l>di Turrismondo, allegro gli rispose:</l>
<l>Veramente, fratel, molto mi piace</l>
<l>il tuo parlar, perciò che ben diffende</l>
<l>il nostro onore e la virtù de i Gotti;</l>
<l>né me lo scorderò mentre ch'io viva,</l>
<l>ché ingrato è quel che beneficio scorda.</l>
<l>Fa dunque a tuo piacer questa disfida:</l>
<l>ed ancor cerca di portarti in modo</l>
<l>ch'abbiam l'onor da te che noi speriamo.</l>
<l>Ma vuo' che primamente andiamo a mensa</l>
<l>per dar qualche ristauro a i nostri corpi:</l>
<l>che 'l vino, oltra che acqueta ogni dolore,</l>
<l>suol svegliar anco l'animo e le forze,</l>
<l>e è rimedio eletto a le fatiche.</l>
<l>Così diss'egli, e tutti se n'andaro</l>
<l>verso gli alberghi loro a prender cibo,</l>
<l>e solamente Turrismondo altiero</l>
<l>e Marzio e Teio e Totila ed Argalto</l>
<l>restòn col re quella mattina a pranzo.</l>
<l>Ma come ebber mangiato, e coronato</l>
<l>spesso le tazze di spumoso vino,</l>
<l>fu dettato il cartello, e poi mandato</l>
<l>per Trasiremo araldo del signore</l>
<l>subitamente a la città di Roma.</l>
<l>L'araldo, aggiunto a Belisario avanti,</l>
<l>lo salutò con un sembiante altero</l>
<l>e mostrolli il cartello, e poi lo lesse</l>
<l>in presenza d'ognuno, il qual dicea:</l>
<l>Io Turrismondo, duca d'Acquileia,</l>
<l>de la famiglia nobile de i Balti,</l>
<l>disfido ognun de i principi romani</l>
<l>ch'abbia ardimento di combatter meco:</l>
<l>ch'io gli vuo' mantener come fan male</l>
<l>a farci guerra, e torci le cittadi</l>
<l>possedute da noi molti e molti anni.</l>
<l>Eleggia adunque l'arme, ch'io gli mando</l>
<l>per campo franco il prato di San Piero,</l>
<l>e 'l nostro re prometteralli in modo</l>
<l>che tema non aran d'alcuno oltraggio.</l>
<l>Com'ebbe letto quel cartello acerbo,</l>
<l>lo diede al capitanio de le genti:</l>
<l>onde i baroni e i cavalieri e i duchi</l>
<l>ch'erano intorno a lui steron suspesi</l>
<l>e muti, e non dicean parola alcuna.</l>
<l>il che vedendo il capitanio eletto</l>
<l>rispose al messo con parole tali:</l>
<l>Araldo torna indietro al tuo signore</l>
<l>e digli che 'l cartel ch'a noi ci manda</l>
<l>s'accetta allegramente, e manderemo</l>
<l>un nostro messo che diragli l'arme</l>
<l>e 'l cavalier che piglierà l'assunto</l>
<l>di sustener per noi questa querela.</l>
<l>Così diss'egli, e lasciò gir l'araldo</l>
<l>acciò ch'andato lui qualcun parlasse</l>
<l>e s'offerisse pronto a la battaglia.</l>
<l>Ma dopo questo ancor ciascun si tacque,</l>
<l>perch'avean tema d'accettar l'invito</l>
<l>e gli parea vergogna il rifiutarlo.</l>
<l>Alor levossi il capitanio eccelso</l>
<l>e disse con disdegno e con dolore:</l>
<l>O cavalieri arditi a le minaccie</l>
<l>e pegri e lenti ad essequire i fatti,</l>
<l>veramente Romane e non Romani:</l>
<l>questa vi sarà pur vergogna eterna,</l>
<l>a non risponder nulla ad un guerriero</l>
<l>che solo ardisca a disfidarci tutti.</l>
<l>Non sarà questo no, non sarà questo:</l>
<l>datemi l'arme, ch'io vuo' gire al campo</l>
<l>e combatter con lui senza dimora;</l>
<l>sia la vittoria poi dove al ciel piaccia.</l>
<l>Così diss'egli, e 'l venerando Paulo</l>
<l>si levò ritto, e con parlar soave</l>
<l>rivolto verso il capitanio disse:</l>
<l>Signor, non tocca a voi questa battaglia:</l>
<l>perché tra i sommi capitani sempre</l>
<l>l'audace ha manco laude che 'l sicuro.</l>
<l>S'a questa vi sfidasse il re de' Gotti,</l>
<l>forse non vi direi che non v'andassi:</l>
<l>quantunque il capitanio che governa</l>
<l>non deggia mai combatter, se non quando</l>
<l>forza è salvare o inanimar le genti.</l>
<l>Da poi mi volgo a voi, frate' miei cari,</l>
<l>perché non so pensar d'onde sia nata</l>
<l>la tepidezza che v'ingombra il cuore.</l>
<l>Pensate un poco dentro i vostri petti</l>
<l>che quando intenda il correttor del mondo</l>
<l>questa vil codardia, questo timore</l>
<l>che tutti abbiamo d'un baron de' Gotti,</l>
<l>quanto dolore arà, quanta vergogna</l>
<l>d'aver nel campo suo gente sì vile.</l>
<l>O summo Re de le sustanze eterne,</l>
<l>foss'io di quella età com'era quando</l>
<l>noi combatemmo là press'al Ticino</l>
<l>col forte re de gli Eruli Odoacro:</l>
<l>ché forse non s'aria tanto bisogno</l>
<l>di trovar scontro a quel guerriero acerbo.</l>
<l>Io mi trovavo alor col buon Oreste,</l>
<l>padre e rettor de l'infelice Augusto;</l>
<l>quivi era tra i nimici un Baiamonte,</l>
<l>cugin del re, che disfidava ognuno</l>
<l>con molto ardire e minacciava a tutti:</l>
<l>onde nessun ardìa d'andarli contra,</l>
<l>perché temean la sua terribil forza;</l>
<l>ed io solo v'andai, che 'l cuor mi spinse</l>
<l>e la mia gioventù, ch'era sul fiore:</l>
<l>e combattendo lo distesi al piano</l>
<l>e morto lo lasciai sopra 'l terreno,</l>
<l>come 'l ciel volse e la bontà divina,</l>
<l>quantunque ei fosse di fortezza immensa</l>
<l>e di grandezza orribile e tremenda.</l>
<l>O s'io mi fosse ancor di quella etade</l>
<l>con le mie forze ed integre e robuste</l>
<l>certo quel Turrismondo aria trovato</l>
<l>chi accetteria l'acerbo suo cartelo.</l>
<l>Ma voi che siete e giovani e gagliardi</l>
<l>non dovreste da lui schiffarvi punto,</l>
<l>ma diffender l'Italia e 'l vostr'onore.</l>
<l>Tal fu il parlar del venerando Paulo:</l>
<l>onde levònsi dodeci guerrieri</l>
<l>disposti e pronti ad accettar l'impresa.</l>
<l>Il primo fu Acquilin, che avanti gli altri</l>
<l>si levò in piedi, ed accettò il cartello;</l>
<l>e dopo lui levossi il fier Mundello</l>
<l>e 'l fier Costanzo, e poi Tarmuto e Magno</l>
<l>e Traiano e Teogene et Olando</l>
<l>e Catullo e Bessan, Longino e Bocco</l>
<l>tutti si levòn ritti, ed accettaro</l>
<l>di far con Turrismondo aspra battaglia:</l>
<l>onde 'l gran capitanio de le genti,</l>
<l>per non parer di dispregiarne alcuno,</l>
<l>si preparava ponerli a la sorte,</l>
<l>quando gli disse il buon conte d'Isaura:</l>
<l>Io penso certo, capitanio eccelso,</l>
<l>che sia bisogno a quest'aspra battaglia</l>
<l>usar più tosto elezzïon che sorte.</l>
<l>Pigliamo adunque il ben che 'l ciel ne mostra</l>
<l>il primo fu Acquilin, che avanti gli altri,</l>
<l>mosso dal Re de la celeste corte,</l>
<l>ci disse d'accettar quest'alta impresa:</l>
<l>diamola adunque a lui, ch'egli è il devere</l>
<l>ch'ella sia data a quel che fu il primiero,</l>
<l>sendo forse il miglior ch'abbiamo in Roma;</l>
<l>poi serberemo gli altri ad altro tempo.</l>
<l>Così disse il buon vecchio, onde ciascuno</l>
<l>di quei baron che si trovaron ivi</l>
<l>laudaro e confirmaro il suo consiglio.</l>
<l>Alora il capitanio de le genti</l>
<l>chiamò Carterio suo fedele araldo</l>
<l>e disse a lui queste parole tali:</l>
<l>Or va, Carterio, e nunzia al re de' Gotti</l>
<l>come Acquilin verrà con l'arme indosso</l>
<l>a far con Turrismondo aspra battaglia:</l>
<l>per sustenerli che con gran ragione</l>
<l>gli facciam guerra, e tolte abbiàn le terre</l>
<l>più giustamente che non ci han rubbate;</l>
<l>ed ancor ne torrem, cer fin ch'abbiamo</l>
<l>posta l'antica Esperia in libertade.</l>
<l>e l'arme poi saran la lancia e 'l scudo</l>
<l>e la spada e 'l pugnale, ed arà in dosso</l>
<l>la corazza, i spallazzi e i braccialetti</l>
<l>e la falda e i fiancali e 'l gorzarino:</l>
<l>arà le arnise e le schiniere in gamba</l>
<l>e i guanti in mano e la celata in testa.</l>
<l>Io verrò poi fuor de l'Aurelia Porta</l>
<l>con cinquecento cavalieri armati</l>
<l>per compagnare il mio guerriero al campo;</l>
<l>ed ei potrà venir con altretanti,</l>
<l>e menar Turrismondo a la campagna</l>
<l>con le medesime arme ch'io t'ho detto.</l>
<l>Quivi combatteran quanto a lor paia,</l>
<l>quivi prometteran di non lasciare</l>
<l>che fate sian superchiarie né fraudi</l>
<l>dal canto lor contra la nostra gente,</l>
<l>ch'anch'io prometterò questo medesmo.</l>
<l>Carterio se n'andò senza dimora</l>
<l>a far quell'ambasciata al re de' Gotti,</l>
<l>che l'accettò con orgogliosa fronte.</l>
<l>Dapoi s'armaro e l'una e l'altra parte,</l>
<l>e quei per Prati e questi fuor del ponte</l>
<l>giunsero in su la piazza di San Piero,</l>
<l>e 'l re sen venne, et Aldibaldo insieme,</l>
<l>nel spazio ch'era tra i Romani e i Gotti.</l>
<l>Da l'altra parte Belisario il grande</l>
<l>venne ver lui col buon Traiano accanto;</l>
<l>quivi giuraron ambedue le parti</l>
<l>d'osservar quel che detto avean gli araldi</l>
<l>e di lasciar combatter quei guerrieri</l>
<l>fin che la morte o che la notte i parta.</l>
<l>Poi dopo questo ognun di lor si trasse</l>
<l>verso i suoi cavalier, ch'eran fermati</l>
<l>da l'uno e l'altro canto de la piazza;</l>
<l>e sol Traiano e 'l principe Aldibaldo</l>
<l>restaro in essa, e dismontaro a piedi:</l>
<l>e quivi primamante misuraro</l>
<l>un spazio grande, e 'l dissegnar co i pali</l>
<l>in forma d'uovo o di famoso circo,</l>
<l>ove interdetto fu che non v'entrasse</l>
<l>persona alcuna in pena de la vita,</l>
<l>salvo i patrini e i doi fedeli araldi.</l>
<l>Poscia fu steso da ciascun de i capi</l>
<l>del gran steccato un padiglione adorno;</l>
<l>e fatto questo, fu cavato a sorte</l>
<l>in qual ciascun di lor doveva armarsi,</l>
<l>e toccò ad Acquilin da la man destra</l>
<l>verso levante, e Turrismondo a l'altra,</l>
<l>ove subitamente se n'entraro.</l>
<l>Poi l'arme di ciascun furon reviste</l>
<l>da Aldibaldo e Traian, ch'eran patrini;</l>
<l>e ritrovate esser fedeli e iuste,</l>
<l>subitamente le fur poste intorno.</l>
<l>Or mentre che s'armavano i baroni,</l>
<l>i buon Romani con pensier divoti</l>
<l>pregavan Dio per la vittoria loro,</l>
<l>ond'alcun disse risguardando al cielo:</l>
<l>O Padre eterno che governi il mondo,</l>
<l>concedi la vittoria ad Acquilino;</l>
<l>e se pur anco Turrismondo hai caro,</l>
<l>fa che di pari ognun di lor si parta</l>
<l>senza aver danno ne le membra loro,</l>
<l>e ciascun torni salvo a le sue genti.</l>
<l>Così dicea la turba, e i dui baroni</l>
<l>usciron fuor de i padiglioni armati,</l>
<l>sì ben disposti, e sì leggieri e destri,</l>
<l>che verso lor mirò tutta la gente.</l>
<l>Ed Acquilin con passi grandi e saldi,</l>
<l>con faccia allegra e con orribil vista</l>
<l>s'appresentò, che parea proprio Marte</l>
<l>ch'andasse contra i popoli de i Sciti:</l>
<l>di che si rallegror tutti e' Romani,</l>
<l>e gran timor nacque a la gente gotta;</l>
<l>onde nel petto a Turrismondo istesso</l>
<l>batteva il cuore, e non sapea che farsi,</l>
<l>ché fuggir non potea l'empia battaglia</l>
<l>né si potea ritrar ne le sue squadre,</l>
<l>essendo quel ch'avea fatto l'invito.</l>
<l>Acquilin poi si fece a lui vicino</l>
<l>col scudo in braccio, che parea una torre:</l>
<l>quel forte scudo prima era contesto</l>
<l>di legname di fico, e poi con colla</l>
<l>e nervi di buon cuoio era coperto,</l>
<l>e sopra il cuoio era brunito acciale</l>
<l>fregiato d'oro, e in mezzo avea dipinto</l>
<l>il suo monton ch'avea le corna rosse;</l>
<l>con questo in braccio a lui si fé vicino</l>
<l>e disse minacciando este parole:</l>
<l>Turrismondo or saprai da solo a solo</l>
<l>come son fatti i principi romani,</l>
<l>se ben non c'è il feroce Corsamonte;</l>
<l>perciò che senza lui molti ci sono</l>
<l>che potran contraporsi a la tua forza.</l>
<l>A cui rispose Turrismondo altero:</l>
<l>Valoroso Acquilin, mastro di guerra,</l>
<l>non mi tentar come fanciullo o come</l>
<l>femina d'arme e di milizia ignara,</l>
<l>ch'esperto son anch'io ne le battaglie</l>
<l>e so ferire e uccidere i nimici</l>
<l>e so ben maneggiar la lancia e 'l scudo</l>
<l>con la sinistra mano e con la destra,</l>
<l>e so combattere a cavallo e a piedi.</l>
<l>Guàrdati adunque, ch'io non vuo' ferirti</l>
<l>nascosamente, e schiva questo colpo.</l>
<l>E così detto, lasciò gire un'asta</l>
<l>possente e grossa e lunga undeci palmi</l>
<l>col ferro in cima, ch'era acuto in punta</l>
<l>come una spada, e quattro palmi lungo:</l>
<l>poi quattro dita e più verso la frangia</l>
<l>s'andava dilatando a poco a poco</l>
<l>fin al caston che riceveva il legno,</l>
<l>ov'eran fitte quelle orecchie lunghe</l>
<l>che facean star fermissima la lama;</l>
<l>con questa dié nel scudo ad Acquilino</l>
<l>presso al monton che in esso era dipinto,</l>
<l>e passò il ferro e poscia il cuoio e 'l legno</l>
<l>e ne la imbracciatura si ritenne,</l>
<l>ché trovò un chiodo, e penetrar nol poté.</l>
<l>Acquilin lasciò gir da l'altra parte</l>
<l>la sua grand'asta, e colse Turrismondo</l>
<l>col furïoso e dispietato acciale,</l>
<l>e 'l scudo gli passò di banda in banda</l>
<l>e giunse a la corazza, e quella fesse</l>
<l>vicino al fianco, onde 'l baron si torse</l>
<l>ed a quel modo si salvò la vita.</l>
<l>Poi prestamente ricovraron l'aste</l>
<l>i dui franchi guerrieri, e prestamente</l>
<l>come cingiali over leoni orrendi</l>
<l>s'andaron contra con maggior furore;</l>
<l>e Turrismondo un'altra volta colse</l>
<l>con l'asta in mezzo il scudo d'Aquilino,</l>
<l>ma non lo trapassò perché si torse</l>
<l>l'acuto acciale, e ruppe in ver la punta:</l>
<l>ben la puntura di quell'altra lancia</l>
<l>che colse Turrismondo in sommo al scudo</l>
<l>se n'andò dentro, e lo passò nel collo</l>
<l>con picciol piaga, e félli uscire il sangue.</l>
<l>Ma non per questo Turrismondo altero</l>
<l>abandonò l'incominciata pugna,</l>
<l>se ben era ferito, e se ben l'asta</l>
<l>sua ch'avea in mano era spuntata e rotta:</l>
<l>ma pose quella ne la man sinistra,</l>
<l>poi si ritrasse alquanto, e prese un sasso</l>
<l>rotondo e grosso che giacea sul piano</l>
<l>e lo gettò nel scudo ad Acquilino,</l>
<l>che fece ribombar tutta la piastra</l>
<l>del finissimo accial che lo copria.</l>
<l>Acquilino ancor ei ne prese un altro</l>
<l>molto maggiore, e con furore immenso</l>
<l>lo spinse verso Turrismondo altero:</l>
<l>onde 'l scudo di lui non lo sofferse,</l>
<l>ma si spezzò, tal che i genocchi ancora</l>
<l>fur vinti sì che fu disteso al piano;</l>
<l>poi prestamente si levò da terra,</l>
<l>perché Gradivo l'aiutò a rizzarsi.</l>
<l>E dopo questo con le spade in mano</l>
<l>arian fornita quella orribil zuffa,</l>
<l>se Rubicone e se Carterio araldi</l>
<l>non gettavan tra quelli in terra il scettro,</l>
<l>ch'era signal di dipartir la pugna,</l>
<l>e s'anco Rubicon non gli dicea,</l>
<l>rivolto a tutti dui, queste parole:</l>
<l>Non combattete più, signori eccelsi,</l>
<l>ché la notte ch'è giunta vi diparte:</l>
<l>onde è bene ubidirla e por giù l'arme,</l>
<l>che 'l sommo Re de la celeste corte</l>
<l>ama ciascun di voi, per ciò che siete</l>
<l>guerrieri eletti e di supprema forza,</l>
<l>com'ora è noto a l'uno e l'altro stuolo.</l>
<l>A cui rispose il buon duca Acquilino:</l>
<l>Fa, Rubicon, che Turrismondo dica</l>
<l>queste parole anch'ei, perch'egli è quello</l>
<l>che ha disfidati i principi romani:</l>
<l>ed io non sarò duro a compiacerli.</l>
<l>Onde poi disse Turrismondo a lui:</l>
<l>Valoroso Acquilin, mastro di guerra,</l>
<l>poi che 'l Re de le stelle esser t'ha fatto</l>
<l>il miglior cavalier ch'alberghi in Roma,</l>
<l>lasciam per oggi la battaglia fiera</l>
<l>poi che la notte è giunta, che c'ingombra</l>
<l>la vista e ci conforta a riposarci.</l>
<l>Diman combatterem fin ch'al ciel piaccia</l>
<l>di giudicarci, e far che l'un di noi</l>
<l>abbia de l'altro la vittoria e 'l vanto.</l>
<l>Tu tornerai ne la città di Roma</l>
<l>e farai lieti i cari tuoi compagni</l>
<l>de la presenza tua, ch'ognun la brama;</l>
<l>ed io ritornerò dentr'al mio vallo</l>
<l>per far lieta di me la mia famiglia</l>
<l>che sta suspesa, e priega il ciel ch'io vinca.</l>
<l>Io vuo' ch'ancora si doniàn l'un l'altro</l>
<l>qualche bel dono, acciò che alcun de i nostri</l>
<l>dica: Costor che combattero insieme</l>
<l>tant'aspramente, son partiti amici.</l>
<l>E detto questo, subito si scinse</l>
<l>la ricca spada, e con la cinta e 'l fodro</l>
<l>carghi di perle ad Acquilin donolli;</l>
<l>ed Acquilino anch'ei volse donarli</l>
<l>il pugnaletto suo, ch'avea per pomo</l>
<l>un ametisto, e 'l manico d'acate,</l>
<l>e tutto il fodro di purissim'oro.</l>
<l>E così avendo l'uno a l'altro dati</l>
<l>quei doni eletti, quindi si partiro,</l>
<l>e l'un coi Gotti e l'altro co i Romani</l>
<l>feccion ritorno a i lor fedeli alberghi.</l>
<l>I Gotti erano allegri, avendo visto</l>
<l>che Turrismondo, fuor d'ogni speranza,</l>
<l>vivo e con poco mal se n'era uscito</l>
<l>da le man del fortissimo Acquilino;</l>
<l>il capitanio ancor con gran diletto</l>
<l>vide Acquilin, del suo vantaggio allegro,</l>
<l>e tutti lieti ritornaro in Roma.</l>
<l>Quivi egli tenne assai baroni a cena,</l>
<l>onorando Acquilin con vini eletti,</l>
<l>co i miglior cibi e le miglior vivande</l>
<l>che si poteano avere in quei disagi.</l>
<l>Poi che la sete e l'importuna fame</l>
<l>fur rintuzzate, il buon conte d'Isaura</l>
<l>incominciò parlare in questo modo:</l>
<l>Veramente signor, la fame orrenda</l>
<l>molto molesta il gran popol di Roma:</l>
<l>onde fia forza o dar la terra a i Gotti</l>
<l>over andarne disperati a morte.</l>
<l>Più non c'è grano, e sono i cani e i gatti</l>
<l>e i sorzi quasi omai tutti consonti;</l>
<l>e dietro quelli ancor molti cavalli</l>
<l>si son mangiati; e se vorrem tenersi,</l>
<l>si converremo al fin mangiar l'un l'altro:</l>
<l>però bisogna che troviam rimedio</l>
<l>al suo crudele e impetüoso assalto.</l>
<l>Mandiam dunque a trovare il buon Narsete</l>
<l>in mare, e diànli fretta, acciò ch'egli entri</l>
<l>nel Tebro, e venga a liberar la terra</l>
<l>con quelle vittüarie ch'egli ha seco.</l>
<l>Mandiamo anco Procopio inver Gaeta</l>
<l>su la riva del mare, onde raccolga</l>
<l>tutti i formenti e vittüarie e strami</l>
<l>ch'ivi può avere, e ce li mandi a Roma,</l>
<l>perché possiamo sustener l'assedio</l>
<l>fin che giunga soccorso da Bisanzo.</l>
<l>Così disse il buon vecchio, e fu lodato</l>
<l>da tutti ed accettato il suo consiglio;</l>
<l>poi prestamente fu mandato a Ripa</l>
<l>Peranio, ed ei salì sopra un legnetto</l>
<l>leggiero e svelto, e con la vela e i remi</l>
<l>andò per incontrare il buon Narsete;</l>
<l>e ritrovollo quando entrar volea</l>
<l>nel porto d'Ostia con le navi carghe:</l>
<l>poi parimente quella istessa notte</l>
<l>Procopio se n'andò verso Gaeta.</l>
<l>L'altra gente del stuol parte a la guardia</l>
<l>de le mura si diede e parte al sonno;</l>
<l>ma come venne la vermiglia aurora</l>
<l>a rimenar il dì sopra la terra,</l>
<l>il capitanio si levò del letto</l>
<l>e si vestì di panni e poscia d'arme:</l>
<l>e mentre andava a riveder le Porte,</l>
<l>venne una schiera d'uomini correndo</l>
<l>e gli narrò la giunta di Narsete</l>
<l>con tanta vittüaria e tante navi</l>
<l>che tutto quanto il Tebro era coperto</l>
<l>di legni carchi e di raccolte vele.</l>
<l>A quella voce il capitanio eletto</l>
<l>s'allegrò molto, e rivoltò il destriero</l>
<l>e se n'andò per incontrarlo a Ripa.</l>
<l>Come fu quivi, ritrovollo appunto</l>
<l>ch'alora se n'uscìa fuor de la nave:</l>
<l>onde abbraziollo con diletto e festa</l>
<l>e disse a lui: Signor, tant'opportuna</l>
<l>è la vostra venuta a questa impresa,</l>
<l>quant'altra cosa che potesse aversi;</l>
<l>onde ringrazio Dio che v'ha mandato</l>
<l>al maggior uopo de la nostra gente,</l>
<l>che quasi per la fame era consunta</l>
<l>aspettando e bramando il vostro aiuto.</l>
<l>A cui rispose il buon figliuol d'Araspo:</l>
<l>Veramente, signor, mi son sforzato</l>
<l>di venirvi a trovar quanto più tosto</l>
<l>m'han conceduto la marina e i venti:</l>
<l>a la cui volontà convien che stia</l>
<l>tutta la gente che cavalca il mare.</l>
<l>Peranio sa che quando mi fé noto</l>
<l>su la foce del Tebro l'empia fame</l>
<l>ch'offendea tanto la città di Roma,</l>
<l>che senza alcuno indugio me ne venni:</l>
<l>e fei pigliar tutti i giumenti e i buoi</l>
<l>ch'erano in Ostia per tirar le navi</l>
<l>e venir tosto, perché avea temenza</l>
<l>ch'io non tardasse troppo, ché 'l soccorso</l>
<l>non suol molto giovar, quand'egli è lento;</l>
<l>or io mi truovo qui per ubidirvi.</l>
<l>Così diss'egli, e Belisario il grande</l>
<l>lo fece poi salir sopra un corsiero</l>
<l>ch'avea fatto condur da le sue stalle</l>
<l>e seco ne 'l menò dentr'al palazzo:</l>
<l>quivi lo tenne a pranso, e non lasciollo</l>
<l>partir fin che l'albergo fu racconcio</l>
<l>ch'a lui fu scelto sopra il Quirinale:</l>
<l>il che si fece in manco di quattr'ore.</l>
<l>In questo mezzo il gran popol di Roma</l>
<l>era concorso a discargar le navi,</l>
<l>che tanta vittüaria avean condotta</l>
<l>che le strade di Roma eran coperte</l>
<l>d'uomini carghi e di somari e muli.</l>
<l>Come al toccar de le sorelle d'Andro</l>
<l>divenìa biada e vin ciò ch'era tocco,</l>
<l>onde con quelle donne il grande Atride</l>
<l>pensò nutrire i Greci intorno Troia,</l>
<l>ma non poteo, ch'elle fuggiro, e quando</l>
<l>la fuga non valea contra la forza</l>
<l>si dileguaro in forma di colombe;</l>
<l>così venne a l'entrar di quelle navi</l>
<l>per tutta Roma un'abbondanza tale</l>
<l>ch'ogni cosa parea formento e vino.</l>
<l>Or mentre che si stava in quei negozi</l>
<l>e s'attendeva a dispensar le biade</l>
<l>per liberare il popol da la fame,</l>
<l>s'attese ancora ad alloggiar la gente</l>
<l>ch'avea condotta il callido Narsete;</l>
<l>ed alloggiata fu presso a i lor capi</l>
<l>quanto si poté: e l'un fu Valerano</l>
<l>duca di Libia, e Marzïan fu l'altro</l>
<l>duca di Messia, uom di valore immenso:</l>
<l>il terzo poi fu il principe Canonte</l>
<l>che la Dacia Ripense avea sott'esso,</l>
<l>Vitellio il quarto, duca d'Elesponto;</l>
<l>il quinto era Zenon, ch'avea il governo</l>
<l>de la Siria Eufratense, e dopo questo</l>
<l>v'eran molti altri principi e baroni</l>
<l>che sarìa lungo nominare ognuno:</l>
<l>ma di lor si dirà quando fia tempo.</l>
<l>Standosi adunque il capitanio intento</l>
<l>in questi alti negozi de la guerra,</l>
<l>sen venne avanti lui Salvidio Gotto:</l>
<l>questo Salvidio era fedele eunuco</l>
<l>de la bella Cillenia, che fu scelta</l>
<l>quando fu preso Napoli per forza</l>
<l>e data in parte a Belisario il grande</l>
<l>sì come cosa di bellezza estrema;</l>
<l>ed ei la diede in guardia al fier Costanzo</l>
<l>e gli commise a custodirla come</l>
<l>s'ella fosse Antonina sua consorte;</l>
<l>Salvidio adunque al capitanio avanti</l>
<l>s'ingenocchiò, parlando in questa forma:</l>
<l>Illustre capitanio de le genti,</l>
<l>Cillenia mia signora e vostra serva,</l>
<l>la qual fu data in guardia al fier Costanzo,</l>
<l>e fu comesso a lui di custodirla</l>
<l>con diligenza, e farli onore e pregio:</l>
<l>or egli acceso di lascivo amore</l>
<l>la tentò molto di volerla indurre</l>
<l>a compiacerli, e divenirli amica;</l>
<l>ed ella sempre con parole oneste</l>
<l>glie l'ha negato, e dettoli che mai</l>
<l>non romperà la fede al suo consorte</l>
<l>fin che viva sarà sopra la terra:</l>
<l>ond'ei vedendo che non può con doni</l>
<l>né con parole al suo voler tirarla,</l>
<l>gli ha detto chiaro ch'userà la forza;</l>
<l>e però, mossa da timor sì grave,</l>
<l>mi manda a pregar voi con prieghi ardenti</l>
<l>che per pietà vogliate liberarla</l>
<l>da la violenza e forza di Costanzo,</l>
<l>e sia più tosto a lei per le man vostre</l>
<l>tolta la vita e 'l sangue che l'onore:</l>
<l>ché senza dubbio, se la donna il perde,</l>
<l>non le resta vivendo altro di buono.</l>
<l>A lui rispose Belisario il grande:</l>
<l>Salvidio, va, rispondi a la tua donna</l>
<l>che stia sicura sopra la mia fede</l>
<l>ch'io non comporterò ch'a lei sia fatta</l>
<l>violenza e forza da persona viva.</l>
<l>E detto questo, lasciò gir l'eunuco;</l>
<l>poi sorridendo disse al buon Traiano:</l>
<l>Ecco 'l baron ch'avea tanta possanza</l>
<l>contra i colpi d'amor, che no 'l temeva</l>
<l>né dubitava esser da lui constretto</l>
<l>a far cosa giamai contra 'l devere;</l>
<l>or s'apparecchia a fare ingiurie e forze,</l>
<l>che son pur cose inver contra 'l devere.</l>
<l>Andate adunque a dirli che non faccia</l>
<l>violenza alcuna a quella bella donna</l>
<l>ch'a me fu scelta, ed io la diedi a lui</l>
<l>per custodirla, e non per farli oltraggio:</l>
<l>perch'io spero da lei qualche buon frutto</l>
<l>conservandola intatta al suo consorte.</l>
<l>Com'ebbe udito questo il bon Traiano</l>
<l>se n'andò ratto a ritrovar Costanzo;</l>
<l>ed oltre a quel che Belisario disse</l>
<l>soggiunse ancor da sé queste parole:</l>
<l>Non avete vergogna, almo barone,</l>
<l>a voler far violenza a quella donna</l>
<l>che fu dipositata in vostra mano?</l>
<l>Ché 'l fraudare il deposito è un errore</l>
<l>molto maggiore assai che non può dirsi;</l>
<l>perciò chi rompe la promessa fede</l>
<l>inganna l'amicizia, ed anco insieme</l>
<l>la caritate e la giustizia offende:</l>
<l>onde con morte si dovria punire</l>
<l>qualunque si ritruova in questo fallo.</l>
<l>E voi più ch'altro meritate pena,</l>
<l>poi che lussuria simplice vi muove</l>
<l>a far sì grave e scelerato ecceso.</l>
<l>Dopo queste parole, il fier Costanzo</l>
<l>cominciò lagrimar come un fanciullo,</l>
<l>e seco stesso a disperar perdono;</l>
<l>e da sì vil pensier nacque un peggiore,</l>
<l>perché deliberò di tuor la vita,</l>
<l>come potesse, a Belisario il grande,</l>
<l>sperando poi d'aver la bella donna</l>
<l>senza contrasto di persona umana:</l>
<l>onde poco dapoi se n'andò a corte</l>
<l>per dissegnar quel scelerato effetto.</l>
<l>E come giunse in mezzo de la sala</l>
<l>Belisario ordinò che si chiamasse</l>
<l>la guardia sua, che si trovava a basso,</l>
<l>ch'eran dugento alabardieri armati:</l>
<l>e questo fece, che volea mandarla</l>
<l>a sedare un rumor ch'era nasciuto</l>
<l>giù ne la piazza al dispensar del pane.</l>
<l>Costanzo, come udì chiamar la guardia,</l>
<l>subito si pensò che si chiamasse</l>
<l>per sostenerlo e tòrre a lui la vita;</l>
<l>però disposto avanti che morisse</l>
<l>di dare effetto al suo crudel pensiero</l>
<l>s'accostò ratto a Belisario il grande,</l>
<l>e col pugnale in man, per amazzarlo,</l>
<l>gli tirò d'una punta verso 'l ventre.</l>
<l>Alor saresti, capitanio eccelso,</l>
<l>giunto a l'estremo dì de la tua vita,</l>
<l>se 'l buon angel Palladio, ch'a la cura</l>
<l>di te fu posto dal voler del Cielo,</l>
<l>non s'opponeva a quel spietato colpo</l>
<l>sotto la vera forma di Bessano,</l>
<l>ond'ei fu 'l scudo de la tua persona:</l>
<l>poi tutti gli altri principi romani</l>
<l>furo intorno a Costanzo, ed Aldigieri</l>
<l>subito il prese per lo braccio destro</l>
<l>e Valerano ancor per lo sinistro,</l>
<l>e gli impediro il furïoso assalto</l>
<l>e salvaron la vita a quel signore.</l>
<l>In questo tempo ancor venne la guardia,</l>
<l>che prestamente prese il fier Costanzo</l>
<l>e tolseli il pugnal ch'aveva in mano;</l>
<l>poi senza indugio lo menaro a basso</l>
<l>e lo serraro in uno oscuro luoco,</l>
<l>ove per lo decreto de i soldati</l>
<l>la notte istessa gli taglior la testa.</l>
<l>Questa fu la cagion de la tua morte,</l>
<l>superbo e ferocissimo Costanzo,</l>
<l>e non la resistenza de i pugnali</l>
<l>che tollesti a Presidio entr'a Spoleti,</l>
<l>come da qualche istorico si scrive,</l>
<l>che forse non sapea tutte le cose</l>
<l>come han saputo le celesti Muse.</l>
<l>Quando Cillenia intese il gran disconzo</l>
<l>ch'aveva avuto il capitanio eccelso,</l>
<l>dentr'a la mente sua molto si dolse:</l>
<l>e poi mandò Salvidio a ritrovarlo,</l>
<l>che disse a lui queste parole tali:</l>
<l>Illustre capitanio de le genti,</l>
<l>Cillenia mia signora a voi mi manda</l>
<l>perché si dòle assai del gran periglio</l>
<l>che sia per lei venuto a vostr'altezza:</l>
<l>ma si consola poi, vedendo il male</l>
<l>ne l'empio malfattor tutto rivolto;</l>
<l>ed ancor m'ha commesso ch'io vi dica</l>
<l>che se le concedete ch'ella mandi</l>
<l>a far venire Agrippa suo consorte,</l>
<l>che ha molta gente sotto il suo governo,</l>
<l>pensa che arete un uom che fia migliore</l>
<l>e più fedele assai di quel ch'è morto:</l>
<l>e spera ch'ei verrà senza tardare,</l>
<l>perciò che 'l nuovo re non l'ama molto,</l>
<l>sendo di sangue assai congiunto a l'altro</l>
<l>che fu fatto da lui condurre a morte;</l>
<l>onde cercò da poi di separarlo</l>
<l>da la mogliera sua, la qual non volse</l>
<l>lasciarlo mai, né tòrre altro marito:</l>
<l>però, da queste tali ingiurie mosso,</l>
<l>spera che volentier verrà a trovarvi</l>
<l>per militar sotto l'imperio vostro.</l>
<l>Così diss'egli, e Belisario il grande</l>
<l>gli assentì che mandasse a dimandarlo;</l>
<l>ed affirmolli ancor che s'ei veniva</l>
<l>l'arebbe caro, e gli farebbe onore.</l>
<l>Come Cillenia udì quella licenza,</l>
<l>mandò Salvidio, che parea fuggito</l>
<l>de la prigione e ceppi de i nimici,</l>
<l>a ritrovare il suo diletto Agrippa,</l>
<l>ch'aveva i cavalier nel sesto vallo</l>
<l>che custodìa la Prenestina Porta</l>
<l>sotto 'l governo del feroce Argalto.</l>
<l>Questi come lo vide a sé venire</l>
<l>con quell'abito tristo, ebbe temenza</l>
<l>che non recasse a lui novelle amare</l>
<l>de la sua donna, onde gli disse : Dimmi,</l>
<l>che fa Cillenia mia? Truovasi viva?</l>
<l>Ed egli: E' viva e sana, e vi saluta;</l>
<l>di che allegrossi tutto ne la fronte.</l>
<l>Quindi rittratti in più secreto luoco</l>
<l>gli dimostrò la carta ch'ella scrisse</l>
<l>e cusita gli dié tra suola e suola</l>
<l>sotto le scarpe sue ch'avava in piede</l>
<l>perché non fusse ritrovata e letta</l>
<l>e disturbasse poi tutto 'l negozio.</l>
<l>Agrippa lesse quell'amata carta</l>
<l>de la bella Cillenia, e la rilesse</l>
<l>cupidamente e con piacere estremo:</l>
<l>ch'altro non gli scrivea, se non com'era</l>
<l>sana, e pregava lui che desse fede</l>
<l>al buon Salvidio suo come a se stessa.</l>
<l>Alor Salvidio gli narrò gli onori</l>
<l>ch'a lei faceva il capitanio eccelso,</l>
<l>e poi gli disse il caso di Costanzo</l>
<l>e 'l desiderio ancor de la sua donna:</l>
<l>la quale ardentemente lo pregava</l>
<l>d'esser contento di venirsi a Roma</l>
<l>a star con esso lei, ch'arebbe quivi</l>
<l>cortesie grandi ed onorevol grado.</l>
<l>Agrippa lacrimò per la dolcezza</l>
<l>de i benefici e de i cortesi onori</l>
<l>che si faceano a la sua cara moglie,</l>
<l>e poi disse a l'eunuco: Io son contento</l>
<l>di star sotto quest'uom prudente e giusto</l>
<l>e che ogni altro uomo di valore avanza;</l>
<l>ritorna a dirli che piacendo a Dio</l>
<l>domattina verrò presso a la Porta</l>
<l>Latina, appunto nel spuntar de l'alba,</l>
<l>con più di mille cavalieri eletti</l>
<l>de la mia buona e valorosa gente:</l>
<l>e quivi ordineran che siamo aperti</l>
<l>e tolti tutti dentro da le mura:</l>
<l>Così diss'egli, e quel fedele eunuco</l>
<l>subitamente ritornossi in dietro</l>
<l>e spose la grattissima risposta</l>
<l>a quella donna, e riferilla ancora</l>
<l>al vicimperador de l'occidente,</l>
<l>che molto dimostrò d'averla cara.</l>
<l>La mattina dapoi quando l'aurora</l>
<l>apparve in orïente inanzi al sole,</l>
<l>Agrippa si trovò presso a la Porta</l>
<l>con più di mille cavalieri armati:</l>
<l>onde Sindosio, ch'ivi era a la guardia,</l>
<l>lo tolse dentro come gli avea detto</l>
<l>la sera avanti il capitanio eccelso;</l>
<l>a cui fé poi saper ch'era venuto</l>
<l>Agrippa con la sua fiorita gente,</l>
<l>ed ei gli disse: Dilli pur che vada</l>
<l>a visitar Cillenia sua consorte</l>
<l>primieramente, e poscia si ritorni,</l>
<l>ch'a più bel agio parleremo insieme.</l>
<l>Così fu riferito al buon Agrippa:</l>
<l>ond'egli andovvi, e giunto ne l'albergo</l>
<l>ove abitar soleva il fier Costanzo,</l>
<l>quivi discese del destriero in terra</l>
<l>subitamente, e nel salir le scale</l>
<l>la bella donna sua gli venne incontro.</l>
<l>Quivi abbracciolla con piacere immenso,</l>
<l>ed ella abbracciò lui senza dir nulla:</l>
<l>ma gli occhi avean di lacrime coperti,</l>
<l>che se n'usciron fuor per la dolcezza</l>
<l>di così cara e non sperata vista.</l>
<l>Pur disse lagrimando il buon Agrippa:</l>
<l>O Re del cielo, e voi sustanze eterne,</l>
<l>quanto vi son tenuto in questo giorno!</l>
<l>Voi rendete la vita a le mie membra,</l>
<l>il cuore al corpo e la sua luce a gli occhi,</l>
<l>ch'i' avea perdute già, ch'erano in questa</l>
<l>mia bella e dilettissima consorte:</l>
<l>or con lei tutte quante le racquisto.</l>
<l>Ma che potrò far io, dolce mia vita,</l>
<l>in render grazie a quest'almo signore</l>
<l>per la vostra persona e per la mia?</l>
<l>Egli con cortesie, con molto onore</l>
<l>trattato v'ha non come donna presa,</l>
<l>ma come onorattissima sorella;</l>
<l>poi con tal gentilezza a voi mi rende,</l>
<l>ch'è beneficio inusitato e grande</l>
<l>da non mi scordar mai mentre ch'io viva.</l>
<l>Rispose alor quell'onorata donna:</l>
<l>Signor de la mia vita, se mia vita</l>
<l>si può dir questa che da voi dipende</l>
<l>e che 'n voi solo si riposa e vive;</l>
<l>poi che i santi costumi e i pensier casti</l>
<l>di quel signor mi v'ha servata e serva,</l>
<l>qual maggior grazia a lui render potete</l>
<l>che di sforzarvi sempre d'esser tale</l>
<l>verso la sua persona e i suoi negozi</l>
<l>quale egli è stato a la persona vostra</l>
<l>ed a le cose vostre a voi più care?</l>
<l>Dopo quelle accoglienze oneste e liete</l>
<l>e molt'altre dolcissime parole,</l>
<l>il generoso Agrippa indi partissi</l>
<l>e se ne venne a Belisario il grande,</l>
<l>a cui basciò la mano, e poi gli disse:</l>
<l>Invitto capitanio de le genti,</l>
<l>non so pensar ch'a i benefici vostri</l>
<l>per me si possa dar cosa maggiore</l>
<l>di me medesmo: adunque a voi mi dono</l>
<l>per servo o per amico o per compagno</l>
<l>od altro ministerio che v'aggradi;</l>
<l>e sempre sforzerommi, ovunque lo possa,</l>
<l>d'essequir tutto il vostr'alto volere</l>
<l>senza mai rispiarmar sangue né vita.</l>
<l>Belisario a lui: Così v'accetto</l>
<l>per amico e compagno e per fratello.</l>
<l>Andate adunque a star per questo giorno</l>
<l>con la diletta vostra moglie, e poi</l>
<l>ritornerete a dimorar con meco</l>
<l>e con quest'altri nostri e vostri amici.</l>
<l>Così gli disse Belisario il grande;</l>
<l>poi quando il terzo dì fu ricoperta</l>
<l>de la luce del sol tutta la terra,</l>
<l>i buon Romani allegri, essendo sciolta</l>
<l>l'orribil fame che i teneva oppressi</l>
<l>e fatti acerbi ed animosi e fieri</l>
<l>per le passate prospere battaglie,</l>
<l>bramavan tutti andar contra i nimici</l>
<l>e fare un fatto d'arme aspro e cruento</l>
<l>per liberarsi da l'assedio amaro:</l>
<l>onde ridotti insieme andaro a corte,</l>
<l>per dimandare al capitanio eccelso</l>
<l>che dovesse condurli a la battaglia;</l>
<l>e molti di color ch'eran più ardenti,</l>
<l>e non dovean campar fin a la notte</l>
<l>del dì seguente, spinti dal destino</l>
<l>de la lor vita con parole acerbe</l>
<l>dannavan murmurando il capitano</l>
<l>e la tardezza e i lenti suoi dissegni,</l>
<l>nomandol troppo riservato e pegro</l>
<l>e troppo timoroso de i nimici.</l>
<l>Altri di lor dicean ch'egli era vago</l>
<l>de l'alta dignitate e del governo</l>
<l>che gli avea dato il correttor del mondo,</l>
<l>onde, per star più tempo in quello onore,</l>
<l>cercava di menar la guerra in lungo.</l>
<l>Così tra lor parlando e murmurando,</l>
<l>vennero in piaccia, e giunti nel cortile</l>
<l>del bel palagio con diverse voci</l>
<l>faceano andare il lor cridore al cielo.</l>
<l>Belisario sentì quel gran tumulto,</l>
<l>e tutto si turbò dentr'al suo petto:</l>
<l>poi se n'uscì di camera veloce</l>
<l>e se n'andò dov'era quella gente;</l>
<l>a la cui giunta si chetò ciascuno,</l>
<l>mostrando solamente il gran disio</l>
<l>ch'ogni soldato avea de la giornata:</l>
<l>Onde guardolli Belisario in fronte</l>
<l>primieramente, e poi così gli disse:</l>
<l>Non vuo' negarvi, acerrimi guerrieri,</l>
<l>ch'a me non piaccia la prontezza vostra:</l>
<l>ché sempre l'ardimento de i soldati</l>
<l>suole esser grato a i capitani esperti.</l>
<l>Ma dovete pensar che 'l mio consiglio</l>
<l>di stare in Roma, e non uscire a un tratto</l>
<l>con tutto quanto 'l stuolo a la campagna,</l>
<l>si fa con arte e con ragion di guerra,</l>
<l>la qual non vuo' che sia palese a tutti</l>
<l>che i miei disegni alcuna volta ascondo</l>
<l>fin a la vesta mia ch'io porto in dosso.</l>
<l>Dunque gli taccio, e solamente dico</l>
<l>che l'ubidire al capitanio vostro,</l>
<l>che intende meglio il ben d'ognun di voi</l>
<l>che voi medesmi, vi sarà giocondo</l>
<l>e non vi reccherà se non salute.</l>
<l>Così diss'egli, onde ciascun rimase</l>
<l>tacito, e non dicea parola alcuna;</l>
<l>infin che Cecio, senator di Roma,</l>
<l>ch'era col popol quivi, e fu figliuolo</l>
<l>de la gentile Ardentia e di Pitone,</l>
<l>uomo non buon, ma d'eloquenzia rara,</l>
<l>incominciò parlare in questa forma:</l>
<l>Illustre capitanio de le genti</l>
<l>mandato qui dal correttor del mondo</l>
<l>per tòr l'Italia da le man de' Gotti,</l>
<l>vedete quanti principi e signori</l>
<l>e quanti eletti cavalieri e fanti</l>
<l>hanno disio di far questa giornata,</l>
<l>e chiedonla con gli occhi e con la lingua;</l>
<l>però, caro signor, non la negate,</l>
<l>non ci tenete in questo assedio amaro</l>
<l>più lungamente, che di ciò vi priega</l>
<l>l'afflitta Roma e tutta Italia ancora</l>
<l>che brama uscir di servitù sì grave.</l>
<l>priegavi la Fortuna che vogliate</l>
<l>di lei fidarvi e del suo buon favore</l>
<l>ch'ella v'ha dato in più di mille imprese.</l>
<l>Non vi dispiaccia oimé lasciar che i Gotti</l>
<l>da le nostr'arme sian cacciati e vinti;</l>
<l>dateci pur sicuramente il segno,</l>
<l>che ci vedrete far notabil pruove.</l>
<l>Abbiate fede nel favor del Cielo,</l>
<l>che v'accompagnerà come già fece</l>
<l>quando voi combatteste a Ponte Molle</l>
<l>e quando gli cacciaste da le mura</l>
<l>de la nostra città dentr'a i lor valli,</l>
<l>con tanta uccisïon, che la campagna</l>
<l>correa del sangue lor bagnata e tinta:</l>
<l>e tanto più dovete aver speranza,</l>
<l>quanto che arete vosco il buon Narsete,</l>
<l>con altretanti cavalieri e fanti</l>
<l>più di quei che menaste in l'altre imprese;</l>
<l>e che non arem tema de la fame</l>
<l>ch'offendea troppo il gran popol di Roma,</l>
<l>il quale è fatto ancora esperto e dotto</l>
<l>ne l'ordinanze ed arti de la guerra.</l>
<l>Sperate appresso nel voler divino,</l>
<l>che vi sarà propizio, perch'ha in odio</l>
<l>l'estrema crudeltà di quel tiranno:</l>
<l>il qual, come fu ratto appresso i muri,</l>
<l>spinto da l'ira, e dal disio di sangue</l>
<l>mandò a Ravenna, e fece dar la morte</l>
<l>a i senator ch'avea condotti seco</l>
<l>da Roma per ostaggi in quella terra.</l>
<l>A che privar più adunque il nostro ferro</l>
<l>di così ingiusto e scelerato sangue?</l>
<l>Date a le squadre il desïato segno</l>
<l>de la battaglia, acciò che per se stessi</l>
<l>non escan fuori, e vincano i nimici:</l>
<l>onde qualcun poi sorridendo dica:</l>
<l>Belisario ha pur vinto al suo dispetto.</l>
<l>Dietro al parlar di Cecio, molti cridi</l>
<l>s'udiro in quelle ragunate squadre,</l>
<l>che dimandavan tutti la giornata;</l>
<l>onde 'l gran capitanio de le genti</l>
<l>conobbe chiaro che 'l voler del cielo</l>
<l>gli apparecchiava qualche aspro disturbo:</l>
<l>ma poi temendo di non far minore</l>
<l>l'autoritade e 'l credito ch'avea</l>
<l>con le genti del campo e co i Romani,</l>
<l>mutò proposto e disse este parole:</l>
<l>Se così piace a tutto quanto 'l stuolo,</l>
<l>e se volete usarmi per soldato</l>
<l>e non per capitanio, io non contendo,</l>
<l>e non voglio indugiar l'empia battaglia.</l>
<l>Ma sìammi testimoni i sette colli</l>
<l>de la città di Roma ch'io diffendo</l>
<l>come piglio da voi questa giornata,</l>
<l>con più disvantaggio e più periglio</l>
<l>che non sarebbe stato il mio dissegno:</l>
<l>il qual volea con l'aspettar del tempo</l>
<l>e con poche ferite e poco sangue</l>
<l>spingere i Gotti via da questo assedio,</l>
<l>e poscia liberar l'Italia afflitta.</l>
<l>Ma voi temete il vincer senza morti,</l>
<l>e volete più tosto che combatta</l>
<l>il capitanio vostro che ch'ei vinca.</l>
<l>Certo la tema de i futuri mali</l>
<l>spesso ce induce ne i perigli estremi:</l>
<l>e quel può dirsi veramente forte</l>
<l>ch'è pronto a tolerar le cose orrende</l>
<l>e vuol più tosto morte che vergogna,</l>
<l>alor che l'una e l'altra gli è vicina;</l>
<l>ma quel che con onor porìa schivarla</l>
<l>e la ricerca, al mio parer più tosto</l>
<l>si devria folle nominar che forte.</l>
<l>Or poi che voi volete a la ventura</l>
<l>commetter tutte le fatiche nostre</l>
<l>e la prosperità che 'l ciel n'ha data,</l>
<l>e dar l'arbitrio a i colpi de le spade</l>
<l>del porre in libertà l'Italia oppressa;</l>
<l>io son contento e nel spuntar del sole</l>
<l>doman vi guiderò fuor de le mura</l>
<l>e ponerovvi a fronte co i nimici.</l>
<l>In questo mezzo ognun riveggia l'arme,</l>
<l>ognun governi bene i suoi destrieri</l>
<l>e s'apparecchi a la battaglia orrenda.</l>
<l>Parlato ch'ebbe il capitanio eccelso,</l>
<l>tutti i soldati uscir fuor del cortile</l>
<l>e se n'andaro a casa a prepararsi:</l>
<l>quivi a pruovo ciascun si messe in punto,</l>
<l>né si fidòr del taglio de le spade,</l>
<l>che gli acconciaro un'altra volta il filo;</l>
<l>ed arrotaro ancor le acute lance,</l>
<l>ed altri empieron le faretre loro</l>
<l>di fermi acuti e ben pungenti strali</l>
<l>et addattaron nuove corde a gli archi.</l>
<l>Non altrimente quando i fier giganti</l>
<l>voleano a Flegra superare il Cielo,</l>
<l>Marte e Nettuno e Pallade ed Apollo</l>
<l>facean rifarsi le saette e l'arme:</l>
<l>onde i Ciclopi ne la gran fucina</l>
<l>intorno al suo Vulcan sudavan tutti</l>
<l>e con le ignude braccia i gran martelli</l>
<l>calando a tempo su la salda incude</l>
<l>facean saette fulminanti a Giove;</l>
<l>tali parean quel giorno i buon Romani</l>
<l>nel prepararsi a quella empia battaglia.</l>
<l>e fuvvi alcun che per aver favore</l>
<l>da l'antica virtù che vinse il mondo</l>
<l>tentò d'aprire in quella istessa notte</l>
<l>le due porte di ferro ch'eran chiuse</l>
<l>nel picciol tempio del bifronte Iano:</l>
<l>che così solean star quand'era pace,</l>
<l>ma ne la guerra poi soleano aprirsi</l>
<l>da l'onorato consule di Roma</l>
<l>acciò che fuor del tempio suo d'acciale</l>
<l>il nume di quel Dio dovesse uscire</l>
<l>e ritrovarsi al campo in loro aiuto.</l>
</lg>
<trailer>F. D. XVII L.</trailer>
</div1>
<div1 type="libro">
<head>IL LIBRO XVIII</head>
<head>DE LA ITALIA LIBERATA DA GOTTHI DEL TRISSNO</head>
<argument><p>Diciotto ha il fatto d'arme, e vincon Gotthi.</p></argument>
<lg type="non-definito">
<l>Vedeasi ancora in ciel la bella stella</l>
<l>che non s'asconde a l'apparir del giorno,</l>
<l>quando 'l Motor de le sustanze eterne</l>
<l>mandò dal suo bell'occhio opposto a Marte</l>
<l>l'angel Contenzïoso fra i Romani:</l>
<l>questi co i segni de la guerra in fronte</l>
<l>discese in campo Marzio, ove per tempo</l>
<l>s'incominciava a ragunar la gente</l>
<l>ch'avea prenduto cibo per trovarsi</l>
<l>più vigorosa a la battaglia acerba.</l>
<l>Come fu quivi, quel superbo messo</l>
<l>gridò con voce paventosa ed alta</l>
<l>che si sentì per tutte le contrade</l>
<l>di Roma, come fa l'orribil trono</l>
<l>quando accompagna i fulguri di Giove;</l>
<l>tal che destò ne' petti de i Romani</l>
<l>ardire e forza e sì sfrenato ardore</l>
<l>di sangue e d'arme, ch'a ciascun pareva</l>
<l>il ritrovarsi a fronte co i nimici</l>
<l>più dolce assai che riposarsi in casa.</l>
<l>Belisario dapoi con alta voce</l>
<l>comandò che ciascun prendesse l'arme;</l>
<l>ed egli armossi: e prima i sproni d'oro</l>
<l>si pose e le schiniere, e poi le arnise</l>
<l>tutte di ferro lucido e dorate</l>
<l>mirabilmente là presso al genocchio;</l>
<l>e sopra l'assettato suo gipone</l>
<l>si pose i fiancaletti, e poi si cinse</l>
<l>a i stretti fianchi la sicura falda,</l>
<l>d'una maglia finissima d'acciale,</l>
<l>che solamente ne le parti estreme</l>
<l>aveva un fregio di magliette d'oro.</l>
<l>Poi sopra queste pose la corazza</l>
<l>che 'l gran Giustinïan gli aveva donata</l>
<l>quando 'l mandò in Italia a liberarla:</l>
<l>questa fu prima d'Atila feroce,</l>
<l>e Zelibe donolla al buon Giustino</l>
<l>quando con lui fé lega contra i Persi,</l>
<l>la qual fu poi cagion de la sua morte.</l>
<l>Questo era tutta di sì fino acciale</l>
<l>che nol potea signar taglio di spada,</l>
<l>e risplendea come brunito argento:</l>
<l>questa avea dui serpenti intorn'al collo</l>
<l>d'oro e di smalti varïati in modo</l>
<l>ch'esser parean la figlia di Taumante</l>
<l>quando nel cielo appar dopo la pioggia,</l>
<l>e ne l'estremo lembo un fregio d'oro</l>
<l>la scorrea tutta con mirabil arte.</l>
<l>Poi fece porsi i braccialetti in braccio,</l>
<l>fregiati d'oro anch'ei presso a la mano:</l>
<l>indi gli fu vestito un bel saggione</l>
<l>di brocato gentil, cargo di perle</l>
<l>rotonde e grosse e di bianchezza immensa.</l>
<l>Da poi si cinse l'onorata spada,</l>
<l>col manico di prasma e 'l fodro d'oro,</l>
<l>e 'l pugnaletto avea da l'altro fianco,</l>
<l>guarnito anch'esso di mirabiol gemme.</l>
<l>Fecisi anco allacciare i gran spalazzi</l>
<l>fregiati d'oro, e prese i guanti in mano,</l>
<l>e la celata si fé porre in testa</l>
<l>di gemme adorna e di purpuree penne.</l>
<l>Dapoi salì sopra il suo buon Valarco,</l>
<l>ed avviossi al gran campo di Marte</l>
<l>co i suoi dugento alabardieri intorno:</l>
<l>e 'l giovinetto Elpisto avea davanti,</l>
<l>ch'era figliuol de l'onorato Magno;</l>
<l>questi portava a lui la lancia e 'l scudo</l>
<l>e l'elmo eletto col cimier del sole,</l>
<l>l'elmo non manco buon di quel d'Achille</l>
<l>che fece a Teti il protettor di Lenno.</l>
<l>Poi dietro al capitan, baroni e duchi</l>
<l>givano armati di finissime arme:</l>
<l>il splendor de le quali era sì grande</l>
<l>che se n'andava fiammeggiando al cielo,</l>
<l>e la bella Giunone e 'l biondo Apollo</l>
<l>per acquistarli ancor maggior vaghezza</l>
<l>gli facea l'aria scintillar d'intorno.</l>
<l>In questo tempo il generoso Agrippa</l>
<l>parimente s'armò di lucid'arme;</l>
<l>e sopra quelle pose un bel saggione</l>
<l>di veluto rosin consperso d'oro</l>
<l>che la bella Cillenia sua consorte</l>
<l>ricamato gli avea con le sue mani</l>
<l>quand'era ne l'albergo di Costanzo,</l>
<l>e poscia appresentollo al suo marito</l>
<l>mentre s'armava per andare al campo:</l>
<l>ond'ei con meraviglia riguardollo</l>
<l>e poi le disse: Cara mia consorte,</l>
<l>arestu mai disfatti gli ornamenti</l>
<l>de le tue membra per coprirmi l'arme?</l>
<l>Ed ella: Signor mio, molto più caro</l>
<l>ornamento mi fia quando ciascuno</l>
<l>esser vi creda di eccellenzia tanta</l>
<l>quanta parer solete a gli occhi miei.</l>
<l>E mentre ciò dicea, le belle guancie</l>
<l>di rugiadose lacrime bagnava,</l>
<l>ch'a mal grado di lei si dimostraro.</l>
<l>Ma come Agrippa fu così vestito,</l>
<l>s'accrebbe in lui la natural bellezza,</l>
<l>e dimostrò i costumi alti e regali:</l>
<l>onde prese la briglia del cavallo</l>
<l>ed alzò il manco piè per porlo in staffa.</l>
<l>Alor Cilenia disse a quella gente</l>
<l>ch'era ivi intorno: Trattevi da parte,</l>
<l>ch'io vuo' dire due parole al mio consorte,</l>
<l>e tutte le persone s'allargaro.</l>
<l>Ed ella, volta a lui, così gli disse:</l>
<l>Signor mio caro, se mai donna in terra</l>
<l>amò il marito suo più che se stessa,</l>
<l>credo ch'a voi sia noto ch'io son quella:</l>
<l>né di ciò voglio numerare i segni,</l>
<l>che i fatti il mostreran più che le voci.</l>
<l>Nondimeno io vi giuro, essendo tale</l>
<l>com'io vi dico, e di sì caldo fuoco,</l>
<l>ch'io vuo' più tosto andar con voi sotterra,</l>
<l>sendo onorato e glorïoso al mondo,</l>
<l>che star in vita vergognosa e vile,</l>
<l>moglie d'un uom che sia privo d'onore.</l>
<l>Oltre di questo, so che voi sapete</l>
<l>ch'a Belisario avemo obligo eterno:</l>
<l>perciò che essend'io presa in le sue mani</l>
<l>non m'ha tenuta come serva o come</l>
<l>libera in vita disonesta e vile,</l>
<l>ma a voi serbata m'ha non altrimente</l>
<l>che s'io fosse moglier d'un suo fratello;</l>
<l>onde promessi a lui, quando fu morto</l>
<l>l'animoso Costanzo, ch'egli arebbe</l>
<l>un uom miglior di quel ch'era defonto:</l>
<l>però mandai Salvidio a dimandarvi.</l>
<l>Serbate adunque a lui la mia promessa</l>
<l>e dimostrate il vostro alto valore.</l>
<l>Così diss'ella, e 'l buono Agrippa molto</l>
<l>ammirò il suo parlare, e poi tocolli</l>
<l>la spalla, e disse risguardando al cielo:</l>
<l>O sempiterno Dio, fa ch'io sia degno</l>
<l>marito di Cillenia, e degno amico</l>
<l>del vicimperador de l'occidente.</l>
<l>E detto questo, mise il piede in staffa</l>
<l>e salì leggiermente in sul destriero,</l>
<l>ch'era coperto di minute piastre:</l>
<l>e volendol spronar, la bella donna,</l>
<l>non avendo altro che basciar di lui,</l>
<l>gli basciò quelle piastre del cavallo.</l>
<l>Poi mentre andava il generoso Agrippa</l>
<l>in Campo Marzio a ritrovar la gente,</l>
<l>a passo a passo ella gli andava dietro:</l>
<l>onde rivolto videla, e le disse:</l>
<l>Cillenia, ove ne vai? Tornati a casa.</l>
<l>Ed ella, udito questo, ritornossi</l>
<l>indietro a la sua stanza, accompagnata</l>
<l>da i fidi servi e da le buone ancelle.</l>
<l>Agrippa aggiunse il capitanio eccelso</l>
<l>ne la Via Lata, e salutollo; ed egli</l>
<l>con accoglienzia grata lo raccolse:</l>
<l>poi ragionando l'uno e l'altro insieme</l>
<l>tosto arrivaro al deputato luoco.</l>
<l>Ma come il capitan fu ne la gente,</l>
<l>che tutta in Campo Marzio era adunata,</l>
<l>andò il gridar d'ognun fino a le stelle:</l>
<l>e 'l Re del cielo, in segno de le morti</l>
<l>ch'esser doveano in quello aspro conflitto,</l>
<l>mandò ruggiada sanguinosa in terra.</l>
<l>Alora il capitanio de le genti</l>
<l>scese giù del destriero, e poi salìo</l>
<l>sopra un suggesto e disse este parole:</l>
<l>Sappiate, valorosi miei fratelli,</l>
<l>che non per tema de i nimici nostri</l>
<l>né perch'io creda in voi minor virtute</l>
<l>né minor forza de la gente Gotta</l>
<l>ho differito tanto il fatto d'arme;</l>
<l>ma perché, avendo molte volte vinto</l>
<l>con poca quantità de i miei soldati</l>
<l>un numero infinito de i nimici,</l>
<l>mi parea meglio andar per quella strada,</l>
<l>ch'io trovai buona, che tentarne un'altra</l>
<l>ch'esser porìa periculosa e trista:</l>
<l>perché la nuova esperïenza sempre</l>
<l>suole esser men sicura de l'antica.</l>
<l>Pur vedendo or tanta prontezza in voi,</l>
<l>e gir con tanto ardore a la battaglia,</l>
<l>prendo dentr'al mio cuor molta speranza:</l>
<l>né voglio darli impedimento alcuno,</l>
<l>ché l'animosa voglia de i soldati</l>
<l>spesso fu causa di vittorie grandi.</l>
<l>Veramente i' conosco che voi siete</l>
<l>di virtù d'arme assai miglior di loro:</l>
<l>il che mostrato avete in molte zuffe,</l>
<l>ne le quai tutte sempre avete vinto</l>
<l>con poca quantità le schiere immense.</l>
<l>Fate che parimente in questo giorno</l>
<l>la virtù vostra si dimostri chiara:</l>
<l>che questo dì darà il giudizio fermo</l>
<l>di ciò che arete fatto in questa guerra.</l>
<l>Voi combattete per la patria vostra</l>
<l>e per la libertà d'Italia tutta</l>
<l>contra quei ladri che ve l'han rubbate:</l>
<l>e le racquisterete in questo giorno,</l>
<l>se voi sarete equali a voi medesmi;</l>
<l>né solo arete in questo il nuovo aiuto</l>
<l>de la gran gente che menò Narsete</l>
<l>e del popol di Roma, omai maestro</l>
<l>fatto ne l'ordinanze de la guerra,</l>
<l>ma ancor da i Gotti, che provate avendo</l>
<l>le vostre forze, e che fur sempre vinti,</l>
<l>non aran più con voi l'usato ardire.</l>
<l>Andiamo adunque arditamente fuori</l>
<l>a far questa onorevole giornata:</l>
<l>spendete arditamente le saette,</l>
<l>non risparmiate né cavalli od arme:</l>
<l>ché tutto quel che ognuno arà perduto</l>
<l>ne la battaglia acerba contra i Gotti</l>
<l>da me reso gli fia molto migliore.</l>
<l>Così parlò quel capitanio eletto;</l>
<l>e tutte quelle schiere ch'eran ivi</l>
<l>cridaro ed accettaro il suo parlare:</l>
<l>onde disceso poi giù del suggesto</l>
<l>condusse quelle genti a la campagna</l>
<l>tra la Pinciana e la Salaria Porta,</l>
<l>e quivi le ordinò, tenendo prima</l>
<l>il destro corno per la sua persona,</l>
<l>ov'eran posti molti de gli aiuti</l>
<l>de i colligati principi del mondo;</l>
<l>e tutti aveano i lor prefetti avanti,</l>
<l>Cosmondo, Albino, Gordio e 'l fier Suarto</l>
<l>e la gentil Nicandra e 'l forte Arasso.</l>
<l>Da l'altra parte, nel sinistro corno,</l>
<l>volse che fusse il buon figliuol di Araspo</l>
<l>con altretanta parte de li aiuti,</l>
<l>ch'aveano anch'essi i lor prefetti avanti:</l>
<l>il re de' Saraceni e 'l re de i Lazi</l>
<l>e quel d'Iberia e quel de gli Azumiti,</l>
<l>ch'era re nuovo, nominato Azemo,</l>
<l>e fatto in luogo del fratello Adardo</l>
<l>che Turrismondo uccise a Ponte Molle;</l>
<l>fuvvi anco Teodorico e 'l grande Olimpo.</l>
<l>Poscia ordinò le legïoni in mezzo,</l>
<l>ch'erano quattro, co i tribuni avanti:</l>
<l>onde Acquilin con gli altri suoi compagni,</l>
<l>che la Seconda Italica reggea,</l>
<l>stava a man destra appresso il destro corno;</l>
<l>e in piè di Corsamonte era Tarmuto</l>
<l>col fier Mundello e con Sertorio e gli altri</l>
<l>che l'Italica Prima aveano in cura,</l>
<l>ch'andaro al lato del sinistro corno.</l>
<l>Ma Valeran, che venne con Narsete</l>
<l>e con le nuove legïon, fu posto</l>
<l>con la Italica Terza in mezzo il stuolo</l>
<l>dal lato di Acquilino; e poi Canonte,</l>
<l>ch'avea la Quarta, andò presso a Tarmutto,</l>
<l>onde 'l mezzo tenean de la falange:</l>
<l>ne la qual poi le genti de gli astati</l>
<l>tutti ordinò ne la primiera fronte</l>
<l>a sedeci per fila, e i capi avanti;</l>
<l>e dietro a questi ne la istessa forma</l>
<l>ordinò i principai da lunge alquanto:</l>
<l>poi col genocchio in terra i buon triari</l>
<l>stavano in dietro a l'ultime riscosse;</l>
<l>e ne' gran spazi ancor ch'avea lasciati</l>
<l>tra l'una e l'altra legïon vi pose</l>
<l>i veloci e gli arcieri e i balestrieri,</l>
<l>acciò che quindi primamente usciti</l>
<l>dovessen dar principio a la battaglia.</l>
<l>Orsicin con le machine nel mezzo</l>
<l>pose, tra l'una legïone e l'altra</l>
<l>che reggean Valerano e 'l buon Canonte;</l>
<l>e poscia a canto di ambedua le corna</l>
<l>volse locare i cavalieri in rombo:</l>
<l>e 'l buon Agrippa quei del corno destro</l>
<l>reggeva, e 'l bel Sindosio quei de l'altro;</l>
<l>e gli strasordinari aveva posti</l>
<l>in ordinanza dietro al destro corno,</l>
<l>e gli serbava per la sua persona,</l>
<l>da dare aiuto ovunque era bisogno.</l>
<l>A questo modo il capitanio eccelso</l>
<l>ordinò le sue genti a la battaglia.</l>
<l>Da l'altra parte i furibondi Gotti,</l>
<l>com'ebber viste le romane schiere</l>
<l>fuor de le mura, e porsi in ordinanza,</l>
<l>s'armaron tutti con furore immenso,</l>
<l>e venner fuor de i lor muniti valli:</l>
<l>Vitige prima e Turrismondo altero</l>
<l>erano avanti, col feroce Argalto;</l>
<l>e poscia Teio e Totila e Bisandro,</l>
<l>Aldibaldo, Unigasto e Rodorico</l>
<l>seguian con gli altri principi e signori.</l>
<l>Ma come furon ragunati insieme,</l>
<l>Vitige re si volse ad Unigasto</l>
<l>e disse: E' ben ch'andiate a Ponte Molle</l>
<l>con cinquecento cavalieri armati,</l>
<l>e custodir quel passo, acciò che quindi</l>
<l>non ci assalisse la nimica gente.</l>
<l>Così gli disse; ed ei tosto si mosse</l>
<l>per essequir la voglia del signore.</l>
<l>Poi Vitige rivolto a i suoi soldati</l>
<l>aprì la bocca sua con tai parole:</l>
<l>Parrà forse ad alcun che per timore</l>
<l>ch'i' abbia di perder l'acquistato impero</l>
<l>v'essorti spesse volte a la fortezza:</l>
<l>questo certo non è, perch'io non temo</l>
<l>né morte né depor questa corona</l>
<l>per la salute de la nostra gente;</l>
<l>Anzi vorrei la mia purpurea vesta</l>
<l>lieto spogliarmi, per vestirne un altro</l>
<l>signor che fosse anch'ei de i nostri Gotti.</l>
<l>Ma bene ho dentr'al cuor molto dolore,</l>
<l>ché questa nostra glorïosa gente</l>
<l>diverrà serva di persone esterne,</l>
<l>se la vostra virtù non la difende:</l>
<l>siate animosi adunque, e non schivate</l>
<l>d'aver ne l'arme glorïosa morte,</l>
<l>perché la morte glorïosa sempre</l>
<l>suol fare illustre la passata vita,</l>
<l>e, venga quando vuol, non è mai presta.</l>
<l>Se questo penserete, io veggio vinte</l>
<l>agevolmente queste poche genti</l>
<l>da voi, che son la fece de i Romani,</l>
<l>fatte superbe per li nostri mali</l>
<l>e per le ingiurie molte che ci fanno;</l>
<l>ma ben di tutto porteran la pena,</l>
<l>se sveglierete la virtù ch'è in voi</l>
<l>e se risguarderete al vostro onore</l>
<l>ed a la gloria de gli antichi nostri.</l>
<l>Così parlò quel re, feroce in vista,</l>
<l>e poi gli pose tutti in ordinanza,</l>
<l>ponendo in mezzo gli animosi fanti</l>
<l>e i cavalier ne l'uno e l'altro corno.</l>
<l>Alor si vide Turrismondo altero</l>
<l>uscir de l'antiguardia avanti a gli altri</l>
<l>come si vede uscir la fiera stella</l>
<l>del Cane fuor de le densate nubi:</l>
<l>ed avea l'arme sue tanto lucenti</l>
<l>quant'è il splendor de i fulguri del cielo;</l>
<l>né solamente si vedea tra i primi,</l>
<l>ma spesso tra i mezzani e tra i postremi,</l>
<l>come se fosse in lui tutta la cura</l>
<l>di quella armata e numerosa gente.</l>
<l>vennero ancor dal ciel per darli aiuto</l>
<l>l'angel Gradivo e la Contesa acerba:</l>
<l>la Contesa avea il Crido ed il Tumulto</l>
<l>seco, e Gradivo avea l'orribil asta.</l>
<l>Quando 'l gran Belisario ebbe veduto</l>
<l>uscire i Gotti arditamente al campo,</l>
<l>discese giù del suo destrier Vallarco</l>
<l>e ratto se n'andò di squadra in squadra</l>
<l>per destar meglio in loro anima e forza;</l>
<l>ed a quei ch'eran pronti a la battaglia</l>
<l>dava ardimento con parole tali:</l>
<l>So che non vi scordate, o buon Romani,</l>
<l>del vostro ardire e de l'usate forze;</l>
<l>onde per voi sicuramente spero</l>
<l>ch'oggi farem vendetta de le offese</l>
<l>che fatte ci han questi ribaldi Gotti,</l>
<l>ch'hanno spogliato e dirrubato il mondo;</l>
<l>e pria porrem l'Italia in libertade,</l>
<l>dapoi saccheggerem gli alberghi loro</l>
<l>e condurremo ne le nostre navi</l>
<l>le lor mogliere e i pargoletti infanti.</l>
<l>Ma se vedea qualcun di quelle schiere</l>
<l>che fusse lento e timoroso in vista,</l>
<l>lo riprendea con tal parole oneste:</l>
<l>Credo che non sappiate esser Romani,</l>
<l>e che 'n tutto vi sia di mente uscita</l>
<l>la vera gloria de gli antichi nostri:</l>
<l>così vi veggio star suspesi e lenti,</l>
<l>e riposar come cervette stanche</l>
<l>che non conoscon né vigor né forza.</l>
<l>Itene allegri a l'onorata zuffa,</l>
<l>che 'l Re del cielo a noi porge la mano.</l>
<l>In questo modo Belisario il grande</l>
<l>giva essortando l'ordinate schiere.</l>
<l>Ma come fu vicin l'un campo a l'altro</l>
<l>quanto un buon gettetor trarrebbe un sasso,</l>
<l>subitamente rimontò a cavallo,</l>
<l>e poscia fece condensar le squadre,</l>
<l>onde ciascun di lor si volse a l'asta;</l>
<l>e quivi si fermò la destra fila,</l>
<l>poi la seconda fece un passo inanzi</l>
<l>e quella ch'era terza ne fé dui,</l>
<l>la quarta tre ne fece; e così ognuna</l>
<l>od'un passo avanzò l'altra, onde vicine</l>
<l>si fro a un tempo, e poi tornaro al dritto.</l>
<l>Alor fermossi il primo giugo, e gli altri</l>
<l>giughi si fecer parimente avanti</l>
<l>come le file; e così furon densi,</l>
<l>che 'l mezzo di ciascuno era dui piedi</l>
<l>sì come prima n'occupavan quattro.</l>
<l>E fatto questo, il capitanio ardito</l>
<l>gli fece il segno dar de la battaglia:</l>
<l>onde i veloci fanti con gli arcieri</l>
<l>e con color ch'avean balestre e fonde</l>
<l>usciron fuor de i spazii ov'eran posti,</l>
<l>e ratto se n'andor contra i nimici:</l>
<l>ed i nimici contra loro andaro</l>
<l>ferocemente con saette e lance</l>
<l>e poco stando i cavalieri ancora</l>
<l>de l'una e l'altra parte s'incontraro,</l>
<l>e dietro a lor le legïoni armate</l>
<l>con ordine mirabile fur mosse</l>
<l>secondo il comandar del capitano.</l>
<l>Alor si cominciaro a sentir cridi</l>
<l>ed urti di cavalli, e romper lance</l>
<l>ne i forti scudi e far votar le selle,</l>
<l>e gemiti di gente che morìa</l>
<l>e voci altere di chi dava morte.</l>
<l>E come quando vengon dui torrenti</l>
<l>da gli alti monti in qualche ombrosa valle</l>
<l>ove congiungon le lor turbide acque,</l>
<l>che son cresciute da veemente pioggia</l>
<l>e da l'entrarvi assai fossati e rivi,</l>
<l>fanno sì gran rumor che de lontano</l>
<l>il pastorel che pasce le sue gregge</l>
<l>onde ne i monti il strepito de l'onde;</l>
<l>così nel mescolar di quei gran stuoli</l>
<l>s'udìa da lunge un strepito sì grande</l>
<l>che penetrar potea fino a le stelle.</l>
<l>Alor si vide il capitano eccelso</l>
<l>non stare indarno, e non fuggir fatica</l>
<l>né schivare i perigli de la guerra:</l>
<l>perch'ora se n'andava al destro corno</l>
<l>co i suoi strasordinari a darli aiuto,</l>
<l>ora al sinistro, ed ora era nel mezzo,</l>
<l>sempre aiutando i deboli e gli oppressi;</l>
<l>ma vedendo che i Gotti instavan molto,</l>
<l>ch'aveano assai più numero di gente,</l>
<l>onde sempre avanzavan del terreno:</l>
<l>temendo non rompesseno i Romani</l>
<l>diede la sua celata al bello Elpisto</l>
<l>e da lui fece darsi il lucid'elmo</l>
<l>e parimente ancor la lancia e 'l scudo,</l>
<l>e poi spronò Vallarco verso i Gotti.</l>
<l>E primamente uccise Galerato,</l>
<l>ch'era fratel di Vitige e reggeva</l>
<l>la città di Forlì press'al Montone:</l>
<l>a questo pose il ferro entr'a la vista</l>
<l>de l'elmo, e penetrò fin al cervello,</l>
<l>onde subito cadde in terra morto</l>
<l>con gran romor, come robusta quercia</l>
<l>che sbarbata dal vento a terra caschi;</l>
<l>e dietro a lui trovossi il forte Adolfo,</l>
<l>che fu figliuol di Arnesto e di Marina,</l>
<l>sorella già del misero Teodato:</l>
<l>questi, ferito anch'ei da l'empia lancia</l>
<l>di Belisario, e nel passare avanti,</l>
<l>morto se ne caddeo sopra il terreno.</l>
<l>Uccise poi Garbin, ch'era fratello</l>
<l>del fiero Argalto ed Abano e Rubesto:</l>
<l>questi eran tutti tre congiunti insieme,</l>
<l>e fatto avean tra loro un pensier folle,</l>
<l>che fu che se 'l primiero era sforzato</l>
<l>dal capitanio abbandonar la sella,</l>
<l>che gli altri dui farian la sua vendetta;</l>
<l>perché, trovando il capitan disconzo,</l>
<l>con le lor lance poi l'arian ferito,</l>
<l>e forse gli arian data acerba morte.</l>
<l>Ma questo fatto andò d'altra maniera:</l>
<l>perché come Garbin fu prima tocco</l>
<l>da Belisario con la forte lancia</l>
<l>sotto la poppa manca, si distese</l>
<l>morto sul piano, e morsicò il terreno;</l>
<l>Abano caldo poi da l'ira e sdegno</l>
<l>de la fraterna morte, in mezzo al scudo</l>
<l>del capitano pose la sua lancia,</l>
<l>che rotta se n'andò volando in pezzi:</l>
<l>ma non lo mosse, come fosse un scoglio</l>
<l>che sia percosso da terribili onde;</l>
<l>e Belisario pose mano al brando,</l>
<l>e lo ferì d'un colpo ne la gola</l>
<l>che fece andarlo palpitando al piano.</l>
<l>Dopo la morte d'Abano, Rubesto</l>
<l>ruppe anch'ei la sua lancia entr'al gran scudo</l>
<l>del forte Belisario, e non lo mosse:</l>
<l>mad ei tirolli un colpo in mezz'al naso</l>
<l>col brando, e lo partì fin a le labbra;</l>
<l>poscia andò inanzi quella fiera punta</l>
<l>e dentro penetrò fin al cervello,</l>
<l>onde l'alma gli uscì fuor de le membra.</l>
<l>Non altrimente un fier leone ardente,</l>
<l>quando talor s'incontra in un drapello</l>
<l>di male accorti e giovanetti cervi</l>
<l>che da la madre sua non sian lontani,</l>
<l>tosto co i denti le lor carne frange</l>
<l>tenere e l'ossa, ed ella per paura,</l>
<l>se ben gli è appresso, e la sua morte vede,</l>
<l>dentr'a le selve ratto si nasconde,</l>
<l>ché sa che non può darli alcun soccorso;</l>
<l>così né i Gotti né il feroce Argalto</l>
<l>poteron dare a i giovinetti aiuto,</l>
<l>ma si fuggiro inanzi al gran Romano</l>
<l>e si rittrasser fra le armate genti.</l>
<l>Arbengo dopo lor gli venne contra,</l>
<l>ch'era cugin di Turrismondo altero:</l>
<l>e menò un gran fendente al capitano</l>
<l>sopra il buon elmo, e 'l capitan vi pose</l>
<l>la spada sotto, e quella andò sì inanzi</l>
<l>ch'Arbengo la toccò col fin del braccio</l>
<l>vicino al polso, onde la destra mano</l>
<l>con la spada ch'avea gli cadde in terra;</l>
<l>e Belisario anch'ei menò un fendente,</l>
<l>e quel meschin lo riparò col braccio</l>
<l>sinistro, perch'avea lasciato il scudo,</l>
<l>e l'altra man gli fé cadere al piano:</l>
<l>così lasciollo il capitanio andare</l>
<l>co i sanguinosi mocherin tra i Gotti</l>
<l>che già si cominciavano a ritrarsi</l>
<l>e non potean durar contra i Romani.</l>
<l>I pedoni uccidevano i pedoni,</l>
<l>i cavalieri i cavalieri, e molta</l>
<l>polve moveano i piè de i lor cavalli;</l>
<l>e come il battador verso la sera</l>
<l>la biada avventa ch'ave il giorno scossa</l>
<l>fuor de la paglia co i commessi legni</l>
<l>per far dal grano separar le ariste:</l>
<l>lo geta con la palla incontra 'l vento,</l>
<l>e quello indietro fa tornar la bulla,</l>
<l>onde l'avventador tutto se imbianca;</l>
<l>così 'l gran capitanio de le genti</l>
<l>co i suoi Romani s'imbiancavan tutti</l>
<l>da la polve levata da i cavalli</l>
<l>e da i lor piè, ch'infino al ciel salia:</l>
<l>poi così polveroso e pien di sangue</l>
<l>giva occidendo, e comandando a gli altri</l>
<l>che non dessen riposo a le lor spade.</l>
<l>Ma come spesso in una selva folta</l>
<l>di grassi pini e di nodosi abieti</l>
<l>s'apprende il fuoco, e ratto si diffonde</l>
<l>in ogni parte dal soffiar del vento,</l>
<l>onde a terra ne vanno arbori e piante</l>
<l>sforzati dal furor di quelle fiamme;</l>
<l>così vedeansi andar le teste Gotte</l>
<l>a terra inanzi a Belisario il grande.</l>
<l>L'angel Gradivo con mirabil arte</l>
<l>tenìa lontano Turrismondo altero</l>
<l>dal sangue, da la polve e da le morti,</l>
<l>ché così volle il gran Motor del cielo;</l>
<l>onde lo fece ritornar nel vallo</l>
<l>per medicare il sventurato Arbengo</l>
<l>che dimandolli lacrimando aiuto:</l>
<l>quivi pensò di medicarlo prima</l>
<l>e poi tornare a far di lui vendetta.</l>
<l>Il capitanio poi seguiva i Gotti,</l>
<l>e comandava a gli ottimi Romani</l>
<l>ch'instassen contra lor ch'erano in fuga:</l>
<l>e già fuggian come smarriti armenti</l>
<l>che vedeno il leon presso a le mandre;</l>
<l>ma quando i Gotti fur presso a la porta</l>
<l>del gran steccato, si fermaron quivi,</l>
<l>perch'era chiusa e non poteano intrarvi.</l>
<l>Alora Argalto volse il suo cavallo</l>
<l>e saltò in terra e prese un'asta in mano,</l>
<l>e giva per le squadre ed essortava</l>
<l>i Gotti a rivoltarsi e far difesa,</l>
<l>e così fece raffrenarli alquanto</l>
<l>e rivoltarsi contra i buon Romani;</l>
<l>e i buon Romani rinforzor le schiere,</l>
<l>e cominciossi alor nuova battaglia.</l>
<l>Ma voi ch'avete in ciel divino albergo,</l>
<l>vergini Muse, or mi donate aiuto</l>
<l>acciò ch'io possa ben spiegare in carte</l>
<l>l'alto valor del capitanio eccelso,</l>
<l>che stette arditamente inanzi a tutti.</l>
<l>E prima contra lui si mosse Arnoldo,</l>
<l>ch'era figliuol del perfido Ulïeno:</l>
<l>e parturito fu presso a Sonzino</l>
<l>da la bella Matelda sua consorte;</l>
<l>poi quando fu cresciuto ai diciott'anni</l>
<l>tolse per moglie Lesbia, unica figlia</l>
<l>del conte di Soragna, che gli diede</l>
<l>quel bel castello e molta robba in dote:</l>
<l>ed ebbe un figliuolin di questa donna,</l>
<l>da poi lasciolla gravida et andossi</l>
<l>col re de' Gotti a por l'assedio a Roma;</l>
<l>or questi primo uscì fuor de le schiere,</l>
<l>credendo uccider Belisario il grande:</l>
<l>e lo ferì d'un'asta in sommo al scudo,</l>
<l>e giunse appunto ne le corna al tauro</l>
<l>che v'era posto in mezzo per insegna,</l>
<l>e poco lo passò, perché firmossi</l>
<l>nel legno ch'era fra una piastra e l'altra.</l>
<l>Il capitanio alor prese con mano</l>
<l>quella bella ginetta, e gliela tolse;</l>
<l>poi la rivolse a quel contra la testa</l>
<l>subitamente, e gli percosse il collo</l>
<l>e tutto lo passò di banda in banda;</l>
<l>e fél cadere in terra, onde convenne</l>
<l>dormire in essa un dispietato sonno.</l>
<l>Quando Ulïeno vide il suo figliuolo</l>
<l>andar ferito a morte in su l'arena,</l>
<l>ebbe un doglia smisurata al cuore;</l>
<l>ed essendo ivi appresso con un'asta</l>
<l>passò la mano al capitanio eccelso:</l>
<l>e benché la puntura gli dolesse</l>
<l>non però volse abbandonar la pugna,</l>
<l>ma ratto se n'andò contra Ulïeno,</l>
<l>e con un colpo gli tagliò la testa;</l>
<l>d'indi si pose ne la maggior calca</l>
<l>de i Gotti, e con la spada e con la lancia</l>
<l>ne ferìa molti, e n'uccideva tanti</l>
<l>che scompigliava ancor tutte le schiere</l>
<l>e faceale fuggir dentr'al gran vallo,</l>
<l>ch'aperto fu da i figli da Danastro,</l>
<l>Portundo e Rubaconte: il qual Danastro</l>
<l>fu morto da Massenzo a Ponte Molle.</l>
<l>Questi eran di grandezza equali al padre,</l>
<l>e non di minor forza e manco ardire:</l>
<l>e fur lasciati a guardia del steccato</l>
<l>dal re de' Gotti alor ch'egli uscì fuori</l>
<l>per fare il fatto d'arme co i Romani;</l>
<l>e gli comise che tenesser chiusa</l>
<l>la porta, mentre stava in quel conflitto:</l>
<l>e così fatto avean, tollendo dentro</l>
<l>Arbengo solamente e Turrismondo;</l>
<l>ma poi vedendo i Gotti essere in fuga</l>
<l>l'apersen tutta, per salvar la gente.</l>
<l>Ed essi sopra quella si fermaro</l>
<l>da l'uno e l'altro alto de la soglia:</l>
<l>che parean due gran piope alte e superbe</l>
<l>che 'l villanel nutrì presso a la porta</l>
<l>del suo tugurio, o de l'amate mandre,</l>
<l>ch'hanno le piante ferme in sul terreno</l>
<l>e con le cime van fin a le nubi;</l>
<l>così pareano quei baroni alteri</l>
<l>sopra la porta a tuor la gente dentro</l>
<l>che dal gran capitanio era cacciata:</l>
<l>il qual non ebbe impedimento alcuno</l>
<l>da la ferita sua mentre era calda;</l>
<l>ma come la nettò, cessando il sangue,</l>
<l>sentì nel corpo suo dolori amari</l>
<l>simili a quei d'una leggiadra donna</l>
<l>che si ritruovi esser vicina al parto,</l>
<l>che doglia sopra doglia ognor la ingombra;</l>
<l>così i dolori acuti un sopra l'altro</l>
<l>nel capitanio eccelso si destaro,</l>
<l>tal che deliberossi andare in Roma</l>
<l>per medicarsi, e disse al buon Narsete:</l>
<l>Signore illustre e di valore immenso,</l>
<l>io vuo' lasciarvi il pondo de la guerra</l>
<l>e di espugnare i valli u' son ridotti</l>
<l>i nostri timidissimi nimici,</l>
<l>ch'io non posso più stare a la campagna,</l>
<l>tanto dolor mi fa questa mia piaga:</l>
<l>però voglio ridurmi entr'a le mura</l>
<l>per trovar, s'io potrò, qualche rimedio.</l>
<l>E detto questo, rivoltò Vallarco</l>
<l>e s'avviò di trotto verso Roma.</l>
<l>Il feroce Acquilin nel destro corno</l>
<l>facea del suo valor prove mirande,</l>
<l>e tutti e' Gotti gli fuggiano avanti,</l>
<l>come timidi cervi inanzi a i cani;</l>
<l>e tanto gli cacciò, che ne la porta</l>
<l>entrò con essi del superbo vallo,</l>
<l>e quivi uccise i figli di Danastro.</l>
<l>Questi, come intrar videro il guerriero</l>
<l>chiuser la porta, e poi gli andaro addosso</l>
<l>per darli entr'a quel vallo acerba morte:</l>
<l>e Rubaconte lasciò gire un'asta,</l>
<l>sperando di ferirlo in mezzo 'l petto;</l>
<l>ma colse ne la fronte il suo destriero,</l>
<l>e dentro se n'andò fin' al cervello,</l>
<l>onde quel buon caval caddé per terra</l>
<l>col feroce Acquilino, il qual non perse</l>
<l>per quel disconcio l'animoso ardire:</l>
<l>ma saltò in piè come se fosse un gatto,</l>
<l>e con la spada in man percosse il ventre</l>
<l>de l'empio Rubaconte, con tal colpo</l>
<l>che fece andar le sue budella in terra.</l>
<l>Dapoi cacciossi adosso al fier Portundo,</l>
<l>et e' s'andava ritirando sempre,</l>
<l>che sempre correa gente in suo soccorso.</l>
<l>E Turrismondo, che sentì il rumore,</l>
<l>avendo fatto medicare Arbengo</l>
<l>corse ancor ei con gli altri a quella zuffa,</l>
<l>ch'eran già fatti un numero sì grande</l>
<l>che parea posto tutto quanto il stuolo</l>
<l>intorno a quel fortissimo barone:</l>
<l>il qual si diffendea con tanto ardire,</l>
<l>ch'ognun facea stupir di meraviglia.</l>
<l>E come in mezzo a cacciatori e cani</l>
<l>il cengiale o 'l leon pien di fortezza</l>
<l>superbamente si rivolge e freme,</l>
<l>e quelli armati e ben stivati e cauti</l>
<l>gli stanno intorno, e con saette e lance</l>
<l>e spiedi cercan di ferirlo a pruova:</l>
<l>ed e' nulla paventa e nulla teme,</l>
<l>ché 'l troppo suo valor lo mena a morte,</l>
<l>pur tenta or questa ed or quell'altra parte</l>
<l>per uscir fuor del cerchio de le genti,</l>
<l>ed ovunque si volge ognun gli ciede;</l>
<l>così facea quel buon duca Acquilino.</l>
<l>Al fin andò con gran furore adosso</l>
<l>al fier Portundo, e con l'acuta spada</l>
<l>d'un colpo gli tagliò la coscia manca,</l>
<l>e fél cadere in terra come un pino</l>
<l>tagliato dal boschiero entr'a una selva,</l>
<l>che fa fuggir la gente ove si piega;</l>
<l>così per la caduta di Portundo</l>
<l>s'allargò quivi il cerchio de' soldati;</l>
<l>ed Acquilin con la gran spada in mano</l>
<l>e 'l scudo in braccio poi se n'uscì quindi,</l>
<l>e se n'andava ritirando sempre</l>
<l>verso la Porta Decumana, e sempre</l>
<l>Turrismondo il seguìa con molta gente:</l>
<l>e con tante saette e tante lance,</l>
<l>gli percoteano il suo pesante scudo,</l>
<l>che non potéo durar contra 'l furore</l>
<l>di tante forti e sì spietate mani.</l>
<l>Alora quel baron, ch'era ritratto</l>
<l>sopra i ripari lor vicino al fosso,</l>
<l>si volse e colse 'l tempo, e si credette</l>
<l>saltar su l'altra ripa a la campagna</l>
<l>e quindi ritornarsi a le sue schiere:</l>
<l>ma non potéo, perciò che appena giunto</l>
<l>su 'l debile orlo di quell'altra ripa</l>
<l>il terren si lasciò sott'i suoi piedi,</l>
<l>onde convenne ruïnar nel fosso;</l>
<l>e quivi tante lance e tanti sassi</l>
<l>da quelle genti gli piovean su 'l scudo</l>
<l>che 'l feroce Acquilin ponea su l'elmo,</l>
<l>ch'andar convenne col genocchio in terra.</l>
<l>E forse ancor sarìa fuggito quindi,</l>
<l>se Turrismondo non scendeva a basso</l>
<l>ne l'ampio fosso, e non gli andava contra:</l>
<l>onde trovandol tutto quanto pesto</l>
<l>da i gravi colpi e col genocchio in terra,</l>
<l>gli corse adosso, et Acquilin levossi</l>
<l>subitamente ritto, et abbracciollo,</l>
<l>poi di pari cader sopr'al terreno.</l>
<l>Et Acquilino avea qualche avantaggio,</l>
<l>che sopra gli tenea la destra gamba;</l>
<l>onde l'arebbe ucciso, se Toringo,</l>
<l>fratel carnal del principe Fabalto,</l>
<l>ch'era disceso anch'ei dentr'al gran fosso</l>
<l>con Turrismondo, no 'l feria con l'asta</l>
<l>ne l'occhio destro, di sì gran ferita</l>
<l>che gliel cavò di testa, e poi col sangue</l>
<l>tolse la luce consüeta a l'altro.</l>
<l>Poi Turrismondo prese il bel pugnale</l>
<l>che già quel cavalier gli diede in dono</l>
<l>combattendo con lui presso a San Piero,</l>
<l>e tutto gliel cacciò dentr'a la gola;</l>
<l>e così andéte a glorïosa morte</l>
<l>col proprio don che diede al suo nimico</l>
<l>quello infelice e valoroso duce.</l>
<l>Poi Turrismondo, avute le sue spoglie, </l>
<l>ritornò lieto e insuperbito a gli altri,</l>
<l>e giunto avanti al re così gli disse:</l>
<l>Altissimo signor, spingete al campo</l>
<l>tutte le genti, che farén vendetta</l>
<l>de l'onta che ci fan questi Romani.</l>
<l>Or è partito il capitanio loro</l>
<l>ferito a morte, e torna entr'a le mura;</l>
<l>ancora è morto il gran duca Acquilino,</l>
<l>ch'era il miglior guerrier che fosse in Roma:</l>
<l>onde a me par che 'l Re de l'universo</l>
<l>vuol dar la gloria e la vittoria a i nostri.</l>
<l>Vittige, come udì queste parole,</l>
<l>gridò con voce paventosa et alta:</l>
<l>Andiamo, andiamo a vendicar le offese</l>
<l>che fatte ci han questi rabbiosi cani;</l>
<l>poi da tutte le porte usciro al prato</l>
<l>con un cridar meraviglioso e grande,</l>
<l>e così feccion quei de gli altri valli.</l>
<l>E sempre il re con Turrismondo altero</l>
<l>e con Argalto e Totila e Bisandro</l>
<l>gli erano avanti, e gli dicean cridando:</l>
<l>O gente Gotta generosa in arme,</l>
<l>tornivi a mente il vostro alto valore;</l>
<l>non vi scordate de le vostre forze</l>
<l>né de la gloria de gli antichi nostri.</l>
<l>E come il cacciatore essorta i cani</l>
<l>contra i cengiali asperrimi o i leoni,</l>
<l>così essortava il re tutti i suoi Gotti</l>
<l>contra l'ardite forze de i Romani.</l>
<l>E primamente Turrismondo acerbo</l>
<l>andò con molta valorosa gente</l>
<l>ad assalire i cavalieri armati: </l>
<l>ed urtò in essi come fusse un vento,</l>
<l>ch'entri nel mare, e che commuova l'onde.</l>
<l>Ma chi fu, Muse, il primo e chi il postremo,</l>
<l>che morti fur da Turrismondo alora?</l>
<l>Il primo da lui morto fu Suarto,</l>
<l>superbo re de gli Eruli, e passollo</l>
<l>da l'altra banda con l'acuta lancia;</l>
<l>uccise poi Tartaglia e Riccodoro</l>
<l>l'un dopo l'altro, e 'l giovane Fiorenzo;</l>
<l>e poi Carbon, Turin, Fabio e Camillo,</l>
<l>eletti cavalier, capi di turma,</l>
<l>con altri molti de la gente vile</l>
<l>tutti da Turrismondo ebber la morte.</l>
<l>E come quando soffia in una selva</l>
<l>d'olmi o di quercie al tempo de l'autunno</l>
<l>il feroce acquilon, ch'alor s'inaspra</l>
<l>che la bella Arïanna esce de l'onde,</l>
<l>manda per terra le mature foglie;</l>
<l>così mandava Turrismondo a terra</l>
<l>gli uomini spessi giù de i lor cavalli:</l>
<l>e forse aria con quello orrendo assalto</l>
<l>tutti quei cavalier conversi in fuga,</l>
<l>e forse presa la città di Roma,</l>
<l>se non diceva il generoso Agrippa</l>
<l>queste parole a la gentil Nicandra:</l>
<l>Donna leggiadra e di suprema forza,</l>
<l>che cosa è questa, che ci siam scordati</l>
<l>di noi medesmi e de l'usato ardire?</l>
<l>Pensate quanta arem vergogna e danno</l>
<l>se Roma presa fia da Turrismondo,</l>
<l>che or mette in rotta tutto 'l nostro campo.</l>
<l>A cui la bella giovane rispose:</l>
<l>Io non son per mancar da la mia parte</l>
<l>di dare aiuto a gli ottimi Romani;</l>
<l>ma non so s'io potrò, né se 'l Ciel voglia,</l>
<l>che mi par contra noi tutto rivolto.</l>
<l>Così diss'ella, e pose l'asta in resta;</l>
<l>e colse Turrismondo in sommo a l'elmo,</l>
<l>e nol poteo passar, ch'era sì fino</l>
<l>che lo difese da l'orribil morte;</l>
<l>ma ben lo fece andar sopra le croppe</l>
<l>del suo cavallo, onde il caval portollo</l>
<l>tutto stordito tra la gente Gotta,</l>
<l>e poco vi mancò che non cadesse.</l>
<l>Nicandra dopo lui diede a Toringo</l>
<l>un colpo così grande in mezzo al petto</l>
<l>che tutto lo passò di banda in banda</l>
<l>e morto lo mandò disteso a l'erba,</l>
<l>e fece la vendetta di Acquilino;</l>
<l>e dopo questo uccise il fier Burano,</l>
<l>figliuol d'Ulmergo duca di Ferrara</l>
<l>ch'avea la pioppa verde per insegna,</l>
<l>e tutto lo passò con la sua lancia;</l>
<l>ma mentre che cadea, vi corse appresso</l>
<l>per darli aiuto il suo fratel Maggiorbo,</l>
<l>e poi lo sustenea con le sue braccia:</l>
<l>ma quella fiera vergine passòli</l>
<l>il petto, e col fratel mandollo in terra</l>
<l>per farli compagnia ne l'altra vita.</l>
<l>Uccise dopo questi il grande Arpindo</l>
<l>e Restio e Corbulone e Serpentello</l>
<l>e Tronto e Damasceno e Rigandolfo,</l>
<l>Rigandolfo superbo, ch'avea intorno</l>
<l>la pelle d'un monton per sopravesta</l>
<l>con li corna d'argento e l'unge d'oro;</l>
<l>costui ferì la vergine Nicandra</l>
<l>con la sua debole asta in mezz'al scudo,</l>
<l>ma non lo mosse, e non sconciolla punto:</l>
<l>ella ben dielli un colpo su la testa</l>
<l>con la spada ch'avea che fece andarlo</l>
<l>col capo in giuso a insanguinar l'arena.</l>
<l>poi disse: Acerbo Gotto, tu pensavi</l>
<l>con la tua bella spoglia di montone</l>
<l>senz'altra forza farmi andare al piano:</l>
<l>or io ti mando con la nostra spada</l>
<l>a far del sangue tuo l'erba più rossa:</l>
<l>E detto questo, la fanciulla acerba</l>
<l>si mise con la spada entr'a la calca,</l>
<l>e cominciava a sbarrattar le schiere,</l>
<l>e quasi tutte le volgeva in fuga:</l>
<l>il che vedendo Turrismondo, ch'era</l>
<l>tornato in sé da la percossa amara</l>
<l>che gli avea dato quell'empia donzella,</l>
<l>deliberossi far la sua vendetta;</l>
<l>e pose in resta una possente lancia</l>
<l>e gli percosse acerbamente il petto</l>
<l>sotto la poppa manca, e trappassollo:</l>
<l>onde la stese moribunda al piano.</l>
<l>Ed egli poi come cader la vide</l>
<l>le disse: Ahi traditor, tu sei pur morto!</l>
<l>Dapoi discese per aver le spoglie,</l>
<l>ch'eran di perle ricamate e d'oro,</l>
<l>e prima le cavò l'elmo di testa,</l>
<l>ch'avea tre belle gemme per cimiero,</l>
<l>un rubino, un diamante ed un zafiro:</l>
<l>ma come vide ch'era una fanciulla</l>
<l>di vago aspetto e di beltà suprema,</l>
<l>che già s'impallidiva per la morte</l>
<l>ed essalava gli ultimi suspiri,</l>
<l>d'amore e di pietà tanto s'accese</l>
<l>che disse suspirando este parole:</l>
<l>Ahi, miserabil vergine, tu muori</l>
<l>per man di chi vorrìa tenerti in vita,</l>
<l>e che t'aiuteria col proprio sangue.</l>
<l>Ma poi ch'è corso il mal contra mia voglia</l>
<l>per non saper chi m'avea fatto oltraggio,</l>
<l>rendoti l'elmo e le tue lucid'arme</l>
<l>e 'l tuo cavallo, e ti rimando a i tuoi.</l>
<l>E detto questo, volse dare un baso</l>
<l>con gli occhi ruggiadosi a quella estinta,</l>
<l>poi suspirando rimontò a cavallo;</l>
<l>e le donne di lei tolsero il corpo</l>
<l>e lo portaro lacrimando in Roma.</l>
<l>Se ben l'acerba morte di Nicandra</l>
<l>fece smarrire i cavalier Romani,</l>
<l>e quasi porsi in paventosa fuga,</l>
<l>non già per questo il generoso Agrippa</l>
<l>né il forte Arasso né Catullo e Bocco</l>
<l>restor da porsi arditi a le diffese:</l>
<l>il che vedendo Argalto e Turrismondo</l>
<l>mossero contra lor tutte le schiere.</l>
<l>Alor disse ad Agrippa il forte Arasso:</l>
<l>Questa è la nube e la tempesta orrenda</l>
<l>che Turrismondo ci discarga addosso.</l>
<l>Stiamo pur saldi, e non abbiam paura,</l>
<l>ch'ei non ci farà il mal ch'altri si pensa.</l>
<l>E così detto lasciò gire un'asta</l>
<l>verso la testa del feroce Argalto,</l>
<l>che indarno non andò, ma l'elmo fino</l>
<l>non la lasciò passar la carne e gli ossi:</l>
<l>ben tutta quanta gl'intronò la testa,</l>
<l>tal che non discernea notte né giorno;</l>
<l>e poi così stordito il suo destriero</l>
<l>lo ritornò tra i fidisuoi compagni,</l>
<l>a cui disse cridando il forte Arrasso:</l>
<l>S'hai fuggita la morte questa volta,</l>
<l>spietato cane: accolgerotti un'altra,</l>
<l>che 'l Re del ciel non ti darà favore</l>
<l>com'or ha fatto, anzi saratti adverso,</l>
<l>e forse amico a le preghiere nostre.</l>
<l>Così detto, uccise il fiero Arpasto,</l>
<l>figliuol di Riccabruna e di Bellarno,</l>
<l>con la gran spada che cavò dal fianco:</l>
<l>il che vedendo Rodorico acerbo</l>
<l>pose un'aspra saetta in sul grand'arco,</l>
<l>e ritirossi dietro al bel sepulcro</l>
<l>di Pincio senator, ch'era in quel luoco;</l>
<l>poi trasse verso Arasso, e lo feritte</l>
<l>ne l'occhio destro con l'amato strale,</l>
<l>che passò inanzi con sì gran furore</l>
<l>che poco vi mancò che non gli uscissi</l>
<l>da l'altra parte fuor sotto la nuca.</l>
<l>Alora corse il generoso Agrippa,</l>
<l>e volea trar quella saetta d'indi,</l>
<l>ma non lo potéo far, perché quel ferro</l>
<l>avea per caso tre notabili ami;</l>
<l>onde così lasciollo, e poi gli disse:</l>
<l>Ite signore, a medicarvi a Roma,</l>
<l>ch'io starò qui per non lasciar la gente</l>
<l>che, come vedo, si rivolge e fugge.</l>
<l>Alora punse Arasso il buon destriero</l>
<l>e ratto s'avviò verso le mura;</l>
<l>poi mentre stava Agrippa in quel negozio</l>
<l>si trovò cinto da i nimici armati,</l>
<l>tutti disposti di mandarlo a morte:</l>
<l>ed e' come si vide in quel periglio</l>
<l>cridò tre volte con orribil voce,</l>
<l>e tre volte l'udir Catullo e Bocco,</l>
<l>ma non poteano andare a darli aiuto,</l>
<l>perché Catullo combattea con Teio</l>
<l>e Bisandro con Bocco era a le mani,</l>
<l>e già s'avean feriti in molte parti.</l>
<l>Agrippa fecea poi come un cengiale</l>
<l>ch'abbia d'intorno cacciatori e cani</l>
<l>che nulla teme, e ciò che 'l dente accoglie</l>
<l>manda per terra con orribil forza;</l>
<l>così ciò che toccava la sua lancia,</l>
<l>ch'era vera ministra de la morte,</l>
<l>andava a terra senz'alcun riparo.</l>
<l>Ferìte primamante Falerino,</l>
<l>ch'era figliuol del provido Unigasto:</l>
<l>a cui la lancia per la destra spalla</l>
<l>passando se n'uscì per la sinistra,</l>
<l>e dopo quel passar la trasse d'indi</l>
<l>e con essa n'uscìo la vita e 'l sangue.</l>
<l>Con essa uccise poi Ferondo e Palmo</l>
<l>e Lurgidan, ma con diverse piaghe:</l>
<l>Ferondo ne la bocca, e ne la gola</l>
<l>Palmo, ma Lurgidan ferì nel ventre.</l>
<l>Uccise Marmorino e Palaschermo</l>
<l>e Lurio e Barignan, Ricardo e Bosso,</l>
<l>tutti con gravi e dispietati colpi;</l>
<l>ma mentre ch'era in quell'aspro conflitto,</l>
<l>il fraudolente Daschilo percosse</l>
<l>il buon caval d'Agrippa ne la gola,</l>
<l>di modo che 'l destrier caddèo sul piano</l>
<l>col cavaliero, e nel levar che fece</l>
<l>Daschilo gli passò la coscia destra</l>
<l>di picciol colpo e di leggier ferita:</l>
<l>a cui si volse Agrippa, e lo percosse</l>
<l>co la sua spada ne la tempia, e féllo</l>
<l>andare a calcitrar sopra 'l terreno.</l>
<l>Alora Argalto, ch'era sceso a piedi</l>
<l>con più di cento cavalieri armati,</l>
<l>con la spada gli diè su 'l braccio destro,</l>
<l>e da lui netta gli spiccò la mano;</l>
<l>e Turrismondo ancor con la sua lancia</l>
<l>gli passò il ventre, e lo privò di forza:</l>
<l>ma quando vide lui cadere a terra,</l>
<l>le disse allegro tai parole acerbe:</l>
<l>Malvagio traditor, tu sei pur morto.</l>
<l>tu ti credevi abbandonando i Gotti</l>
<l>e seguendo i Romani avere il scettro</l>
<l>senz'alcun dubio de la nostra gente:</l>
<l>né ti pensavi poi che Turrismondo,</l>
<l>ch'è il miglior uom che si ritruovi in terra,</l>
<l>dovesse far del suo fallir vendetta.</l>
<l>Or giaci, e pasci gli avoltori e i cani</l>
<l>de le tue triste e scelerate membra,</l>
<l>ché Corsamonte non daratti aiuto.</l>
<l>Così disse il superbo, e quel meschino,</l>
<l>ch'avea la morte già vicina a i denti,</l>
<l>rispose: Tu non già, ma la mia stella,</l>
<l>Turrismondo crudel, m'ha posto al fine.</l>
<l>E non sei stato il primo anco a ferirmi,</l>
<l>ma la fraude di dui t'ha fatto il terzo.</l>
<l>Or io ti dico, e chiudilo nel cuore,</l>
<l>che Corsamonte ancor fra pochi giorni</l>
<l>ti darà morte sopra questi campi.</l>
<l>Così diss'egli, e l'alma uscì di fuori</l>
<l>e se n'andò gemendo a l'altra vita,</l>
<l>che gli increscea ne suoi più florid'anni</l>
<l>abbandonare il mondo e la sua donna.</l>
<l>Ma poi gli disse Turrismondo altiero</l>
<l>queste parole ancora, essendo morto:</l>
<l>Tu potrai ben predir la morte mia,</l>
<l>ingrato cavalier, come a te pare,</l>
<l>la quale a me verrà quand'al ciel piaccia:</l>
<l>ma tu però non tornerai più vivo.</l>
<l>E chi sa ch'io non mandi Corsamonte</l>
<l>ancora a farti compagnia sotterra,</l>
<l>prima ch'io giunga a quello estremo passo?</l>
<l>Così parlò il crudele, e poi partissi</l>
<l>col furibondo Argalto, e se n'andaro</l>
<l>là dove combattean Catullo e Bocco,</l>
<l>con Teio l'uno e l'altro con Bisandro,</l>
<l>e si menavan colpi aspri et orrendi.</l>
<l>Alora Argalto spinse una ginetta,</l>
<l>ch'avea tolta di mano a un suo ministro,</l>
<l>verso Catullo, e gli passò la testa;</l>
<l>ed ei senza cavarsi quella lancia</l>
<l>urtò il nimico e sotto sopra il mise,</l>
<l>e poi lasciollo sanguinoso in terra:</l>
<l>e tra gli altri n'andò come un leone</l>
<l>ferito a tradimento da i pastori</l>
<l>che con l'asta ancor fitta ne le membra</l>
<l>fra lor s'avventa, e tutti gli scompiglia;</l>
<l>così facea Catullo, avendo fitta</l>
<l>nel capo l'asta orribile e tremenda.</l>
<l>E Bocco era con lui, né stava in darno,</l>
<l>ben che Bisandro con l'acuta spada</l>
<l>avesse a lui passato il braccio manco;</l>
<l>ma tanto poi si ritrovaro afflitti</l>
<l>da le ferite e da l'uscir del sangue,</l>
<l>che tornaro ambidui dentr'a le mura:</l>
<l>il che vedendo i cavalier romani</l>
<l>si ritiraro alquanto, e férsi scudo</l>
<l>de le gran legïon che gli eran dietro,</l>
<l>che per quell'atto poi gli furo avanti;</l>
<l>onde Aldibaldo a Vitige accostossi</l>
<l>e disse a lui queste parole tali:</l>
<l>Signor, moviàn tutte le nostre genti</l>
<l>da cavallo e da piedi, ed assaltiamo</l>
<l>queste lor legïon, che fian smarrite</l>
<l>vedendo i cavalier conversi in fuga.</l>
<l>Mai non fu ben dar tempo a la vittoria:</l>
<l>noi siam tre tanti e più che non son essi,</l>
<l>ed è il favor del cielo in nostro aiuto;</l>
<l>però non ci manchiamo a noi medesmi.</l>
<l>A questa voce Turrismondo altero</l>
<l>s'allegrò molto, e Totila e Bisandro,</l>
<l>Argalto e Teio e Ragnaro e Fabalto</l>
<l>tutti cridaron con orribil voce:</l>
<l>Andiamo a racquistar la gloria nostra.</l>
<l>E così andòr con un furore immenso</l>
<l>verso le buone legïoni armate,</l>
<l>che parveno un altissimo torrente</l>
<l>che scenda giù da i monti a la campagna</l>
<l>gonfiato d'acqua e di rotondi sassi,</l>
<l>che rompendo le ripe si diffonde</l>
<l>per campi e prati e manda arbori a terra</l>
<l>e tutto quanto 'l pian di giara ingombra;</l>
<l>così pareano i furibondi Gotti.</l>
<l>Narsete poi vedendo tanta gente</l>
<l>co così gran furor venirsi contra</l>
<l>turbossi molto, e poi si volse e disse:</l>
<l>Non abbiate pavento, o buon Romani</l>
<l>del gran furor che menan questi Gotti:</l>
<l>guardatei ben, questi son pur gli istessi</l>
<l>ch'oggi fur vinti da le vostre spade</l>
<l>e spinti con vergogna entr'a i lor valli.</l>
<l>Abbiate dentr'al cuor l'usato ardire</l>
<l>e state ben stivati ad aspettarli,</l>
<l>che forse non faranci alcun oltraggio.</l>
<l>Questo parlar che fece il buon Narsete</l>
<l>svegliò ne le sue genti animo e forza:</l>
<l>e come quel che fa maceria o muro</l>
<l>ne la sua casa, per opporla a i venti,</l>
<l>adatta insieme strettamente i sassi;</l>
<l>così fece adattar tutte le schiere,</l>
<l>tal che scudo con scudo si toccava,</l>
<l>celata con celata, uomo con uomo:</l>
<l>e così stretti e ben stivati insieme</l>
<l>arditamente sustenean l'assalto</l>
<l>di quelle molte e furibonde genti.</l>
<l>Il summo Re del cielo, il qual volea</l>
<l>dar la vittoria di quel giorno a i Gotti,</l>
<l>mandò l'angel Gradivo fra i Romani,</l>
<l>e dielli un scudo in man che chi 'l mirava</l>
<l>a mal suo grado convenìa fuggirsi.</l>
<l>Come costui discese in quelle genti,</l>
<l>primieramente dimostrò il suo scudo</l>
<l>al buon Narsete, il qual mirando in esso</l>
<l>turbossi tutto, e risguardando intorno</l>
<l>ritrasse lentamente il suo destriero.</l>
<l>Come leon cacciato da le mandre</l>
<l>di grassi armenti da pastori e cani</l>
<l>che non gli lascian manducar la carne</l>
<l>d'alcun grasso giuvenco, onde si parte</l>
<l>a mal suo grado e mal pasciuto quindi;</l>
<l>così partiasi lento il gran Narsete,</l>
<l>ritraendosi sempre inver la terra</l>
<l>et occidendo chi veniali appresso;</l>
<l>ma l'altra gente poi vedendo il scudo</l>
<l>ch'avea Gradivo in man tirossi indietro</l>
<l>sicuramente in ordine quadrato.</l>
<l>Ver'è che dui fortissimi baroni,</l>
<l>Pigripio e 'l velocissimo Tarmuto,</l>
<l>non si moveano; e come due gran torri</l>
<l>fondate sopra un sasso, ch'hanno intorno</l>
<l>genti a l'assedio e machine murali</l>
<l>che tentan di pigliarle e porle a terra,</l>
<l>si stanno immote a le percosse e ferme:</l>
<l>né perché sian battute e quinci e quindi</l>
<l>si crollan punto da l'usata pianta;</l>
<l>così facean Pigripio e 'l fier Tarmuto,</l>
<l>ch'arditamente sustenean l'assalto</l>
<l>di tutti e' Gotti, e n'uccideano tanti</l>
<l>che di morti coprian tutto 'l terreno:</l>
<l>ed essi parimente eran feriti</l>
<l>da le saette e lance de i nimici,</l>
<l>e tutti i corpi lor pioveano sangue.</l>
<l>al fin Pigripio cadde in terra morto,</l>
<l>come una grossa quercia sopra un monte</l>
<l>tagliata da fortissimi boschieri</l>
<l>con più di cento colpi di sicure,</l>
<l>che stende i rami suoi sopra 'l terreno.</l>
<l>Quando Tarmuto vide il suo compagno</l>
<l>cader su l'erba, volse gli occhi intorno:</l>
<l>poi vedendosi sol tra tanta gente,</l>
<l>e che tutti i Romani eran salvati,</l>
<l>rimase stupefatto entra 'l suo petto.</l>
<l>Alor Gradivo se gli fece inanzi</l>
<l>col scudo in braccio, e disse: A che non fugi,</l>
<l>superbo e ferocissimo Romano?</l>
<l>Onde Tarmuto risguardando in esso</l>
<l>si turbò tutto quanto ne la mente,</l>
<l>e correr cominciò tanto veloce</l>
<l>ch'aggiunger nol poteo destriero alcuno;</l>
<l>ma come venne a la Pinciana Porta,</l>
<l>caddèo disteso in terra, e quei di Roma</l>
<l>che stavano a veder sopra le mura</l>
<l>usciron fuori, e lo portaron entro</l>
<l>sopra il suo scudo come fosse morto:</l>
<l>ma pur campò tutto quell'altro giorno;</l>
<l>né fu sì tosto dentro da la porta</l>
<l>che 'l sole ascose la sua chiara luce</l>
<l>e fece venir fuor l'oscura notte,</l>
<l>ch'apparve giocondissima a i Romani.</l>
</lg>
<trailer>F. D. XVIII L.</trailer>
</div1>
<div1 type="libro">
<head>IL DECIMONONO LIBRO</head>
<head>DE LA ITALIA LIBERATA DA GOTTHI</head>
<argument><p>Desnove muor Cyllenia e torna il Duca.</p></argument>
<lg type="non-definito">
<l>Quand'ebbe intesa Belisario il grande</l>
<l>la manifesta fuga de le schiere,</l>
<l>si dolse molto, e col suo braccio al collo,</l>
<l>ch'oprar non lo potea per la ferita</l>
<l>che gli avea dato il perfido Ulïeno,</l>
<l>se n'andò verso la Pinciana Porta</l>
<l>per tòr dentro color ch'erano fuori</l>
<l>e medicar dapoi tutti gli offesi.</l>
<l>Come fu quivi, ritrovò ch'entrata</l>
<l>quasi era tutta la romana gente:</l>
<l>onde tolti entro alcuni pochi ancora</l>
<l>ch'eran restati adietro chiuder fece</l>
<l>la porta, e por le guarde su le mura;</l>
<l>d'indi tornò subitamente a casa,</l>
<l>ove trovò che i medici raccolti</l>
<l>s'erano intorno al generoso Arasso,</l>
<l>che nel destr'occhio avea la gran saetta:</l>
<l>e non gli ardiano por le mani adosso,</l>
<l>non per salvarli l'occhio, perché ognuno</l>
<l>di loro omai l'avean come perduto,</l>
<l>ma per non lacerar le vene o i nervi,</l>
<l>che 'n quella parte son copiose e molti,</l>
<l>ed esser la cagion de la sua morte.</l>
<l>Alor Teodetto, medico eccellente,</l>
<l>palpolli con la man di rietro al collo,</l>
<l>leggiermente premendo e dimandolli</l>
<l>se dal toccar di lui sentìa dolore;</l>
<l>ed e' rispose: Sì ch'ivi mi duole.</l>
<l>Onde l'accorto medico gli disse:</l>
<l>Arasso, non vi date alcun pensiero,</l>
<l>che voi sarete salvo, e l'occhio ancora</l>
<l>non perderà la luce e sarà salvo,</l>
<l>perciò che 'l ferro è prossimo a la pelle.</l>
<l>E così detto, ratto si disciolse</l>
<l>le maniche dal braccio, e 'n suso alciolle;</l>
<l>dapoi si pose a turno un drappo bianco,</l>
<l>e primamente gli tagliò quel legno</l>
<l>de la saetta ch'apparia nel volto</l>
<l>con un tagliente ed ottimo coltello:</l>
<l>e poi sfesse la pelle in quella parte</l>
<l>del collo che più dolve al gran barone,</l>
<l>e con la tenacissima tanaglia</l>
<l>quindi prendéo l'acuto ferro e trasse</l>
<l>da quella parte fuor l'empia saetta,</l>
<l>ch'aveva in sé tre ferocissimi ami,</l>
<l>e così l'occhio suo rimase illeso.</l>
<l>Poscia prendette albume d'uovo e stoppa</l>
<l>di lino, ed ambe gli fasciò le piaghe;</l>
<l>dapoi con sughi d'erbe e con unguenti</l>
<l>sì fattamente gli curò la faccia,</l>
<l>che non v'apparve mai signale alcuno.</l>
<l>Così curò Teodetto il forte Arasso,</l>
<l>che piacque molto al capitanio eccelso.</l>
<l>Ma gli altri ebber da poi peggior ventura</l>
<l>ch'andaro a medicar Catullo e Bocco:</l>
<l>perché Catullo nel cavar de l'asta,</l>
<l>che gli era molto fitta ne la testa,</l>
<l>trammortì prima, e pochi giorni poi</l>
<l>andò freneticando a l'altra vita;</l>
<l>e parimente ancor moritte Bocco,</l>
<l>ch'avea tagliato il musculo del braccio</l>
<l>manco a traverso, onde col sangue insieme</l>
<l>la vita sua n'andò verso le stelle.</l>
<l>E così questi dui baroni illustri</l>
<l>moriro, e pianti fur da tutto 'l stuolo.</l>
<l>Ma non per questo il capitanio eccelso</l>
<l>era più lento a ristorar la guerra:</l>
<l>se ben traea dal cuore alti sospiri</l>
<l>e numerosi più che le faville</l>
<l>ch'escono al stucicar d'un arso cepo,</l>
<l>onde suol disïar la gente vana</l>
<l>d'aver numero tal d'argento e d'oro;</l>
<l>anzi tra quei sospiri amari e folti</l>
<l>il capitanio fece andar gli araldi</l>
<l>a dimandar la gente al suo consiglio:</l>
<l>e comandolli che dicesser piano,</l>
<l>per non muover tumulto entr'a la terra;</l>
<l>ed egli il primo fu che venne in sala,</l>
<l>ed aspettava in essa i gran baroni</l>
<l>che sconsolati si condusser ivi.</l>
<l>Onde poi surse Belisario il grande</l>
<l>e dopo un grave gemito gli disse:</l>
<l>Signori adorni di virtù supprema</l>
<l>ridotti qui per consultar la guerra</l>
<l>e medicar questo disconcio che oggi</l>
<l>avuto abbiam per volontà del Cielo</l>
<l>che commutò la mia primiera voglia:</l>
<l>ma non si può schivar ciò ch'ei destina</l>
<l>né per consiglio uman né per fatiche.</l>
<l>Dricciamo adunque e rivolgiamo i passi</l>
<l>in questa nostra asperrima tempesta</l>
<l>a qualche via che ci ristori alquanto.</l>
<l>Penso che saria ben mandar qualcuno</l>
<l>de i nostri cavalier verso i steccati</l>
<l>dei Gotti, e questi over entrando in essi</l>
<l>over pigliando alcun di quei che fuori</l>
<l>per la campagna van cercando i morti,</l>
<l>tentasse di scoprire i lor consigli:</l>
<l>il che seriacci di piacere immenso</l>
<l>e di gran beneficio a questa impresa;</l>
<l>che 'l sapere i pensier de i lor nimici</l>
<l>spesso trasmuta la fortuna adversa.</l>
<l>Vadavi adunque alcun ch'abbia ardimento:</l>
<l>ch'oltra ch'acquisterà fama immortale,</l>
<l>ancora ogni signor, quando ritorni,</l>
<l>daralli un dono di cavalli o d'arme</l>
<l>o d'altra cosa prezïosa e rara</l>
<l>per testimonio de la sua virtute:</l>
<l>Così parlò quel capitanio eccelso,</l>
<l>ed ognun stava tacito e suspeso,</l>
<l>ché questo gli parea troppo periglio.</l>
<l>Alfin levossi in piedi il fier Mundello,</l>
<l>e disse: Almo signore, il cuor mi sprona</l>
<l>d'andare a questa perigliosa impresa;</l>
<l>ma s'ancor meco ne venisse un altro,</l>
<l>sarìa più salda e più sicura andata:</l>
<l>ché quando vanno dui, s'aiutan meglio</l>
<l>l'un l'altro a ritrovar ciò che den fare;</l>
<l>ché sempre un solo ha più l'ingegno tardo</l>
<l>e più dubioso e debole il pensiero.</l>
<l>Così diss'egli, e molti volean ire</l>
<l>con esso lui: voleavi andar Bessano,</l>
<l>Olando e Magno e Valerano e Ciro;</l>
<l>voleavi andar Teogene e Traiano,</l>
<l>che tutti questi avean la mente pronta</l>
<l>d'entrar fra l'empie schiere de i nimici</l>
<l>e a lor mal'onta rapportar novelle</l>
<l>de l'arroganza e dei dissegni loro:</l>
<l>onde poi disse Belisario il grande:</l>
<l>Mundello mio carrissimo e diletto,</l>
<l>eleggi qual tu vuoi di questi niostri</l>
<l>baroni; poi che se ne veggion tanti</l>
<l>che vorrian venir teco i tal negozio;</l>
<l>e non guardare a dignità né a grado,</l>
<l>ma solamente a la virtù ch'è in loro.</l>
<l>Così diss'egli, e poi parlò Mundello:</l>
<l>Or che vi piace ch'io di questi eleggia</l>
<l>qual più mi aggrada, io voglio il buon Traiano,</l>
<l>ch'è di cuor pronto e di giudizio saldo</l>
<l>e buon tolerator d'ogni fatica:</l>
<l>ch'avendo meco quest'almo barone</l>
<l>arei speranza uscir fuor de le fiamme.</l>
<l>A cui rispose il buon duca Traiano:</l>
<l>Lasciamo pur da canto queste lode,</l>
<l>Mundello mio, cerchiam di far qualche opra</l>
<l>utile a questa glorïosa impresa,</l>
<l>che sarem chiari ancor che non vogliamo.</l>
<l>Andiam pur tosto,e non perdiam più tempo,</l>
<l>ch'è già passato il terzo de la notte.</l>
<l>E detto questo, subito s'armaro</l>
<l>d'arme sicure e senza alcun splendore,</l>
<l>e se n'uscir per la Salaria Porta;</l>
<l>né molto spazio s'allongaron quindi</l>
<l>che sentiro a man destra una civetta</l>
<l>che da l'angel Palladio era mandata:</l>
<l>onde allegrossi molto il buon Traiano</l>
<l>e disse: Angel di Dio, tu sei pur sempre</l>
<l>apparecchiato e pronto a darmi aiuto,</l>
<l>e nessun atto mio non t'è nascosto.</l>
<l>Fammi grazia, signor, ch'io faccia prima</l>
<l>qualche bell'opra, e poi ritorni in Roma</l>
<l>sano e con gloria assai maggior che preda.</l>
<l>Così pregò Traiano, e poi Mundello</l>
<l>con le man giunte anch'ei pregando disse:</l>
<l>Non ti partir da noi, celeste messo;</l>
<l>governa il periglioso mio vïaggio,</l>
<l>ch'io faccio voto farti un bello altare</l>
<l>subitamente ch'io ritorni in Roma,</l>
<l>e fare in esso un sacrificio ogni anno</l>
<l>per onorare il tuo divino aiuto.</l>
<l>L'angel Palladio a lor così rispose:</l>
<l>Ite sicuri, o miei diletti amici,</l>
<l>ch'io sarò vosco, e copriròvi tutti</l>
<l>di nebbia tal che non sarete offesi.</l>
<l>Così detto e risposto se n'andaro,</l>
<l>che parean dui fortissimi leoni,</l>
<l>tra corpi morti ed arme sparse e sangue;</l>
<l>né prima giunti fur presso al gran vallo</l>
<l>che sentir voci dolorose e pianti</l>
<l>sì gravi, che parea che fusse giunta</l>
<l>la ruina total di tutti i Gotti,</l>
<l>di che s'ammirar molto i dui guerrieri.</l>
<l>E mentre eran vicini a la gran porta,</l>
<l>e non poteano intrarvi, essendo chiusa,</l>
<l>venne Unigasto, ch'era stato al ponte</l>
<l>e d'indi al vallo del feroce Argalto,</l>
<l>onde fu tosto aperto e tolto dentro;</l>
<l>tal che i baroni senz'esser veduti,</l>
<l>ch'eran coperti da la nebbia oscura,</l>
<l>entror con essolui nel forte vallo,</l>
<l>e quivi intese poi come la causa</l>
<l>di quei dolori eran l'acerbe morti</l>
<l>dei principali de la gente gotta</l>
<l>che furo il dì ne la battaglia uccisi.</l>
<l>Poscia Unigasto, giunto a la presenza</l>
<l>del re, cominciò dire in questa forma:</l>
<l>Alto signor ch'avete in mano il freno</l>
<l>del grande imperio de la gente gotta:</l>
<l>considerando meco tante morti</l>
<l>che son seguite in quest'aspra battaglia,</l>
<l>e del vostro fratello e del mio figlio</l>
<l>e di tant'altri valorosi duchi,</l>
<l>penso che saria buono a porvi modo;</l>
<l>ché, benché paia altrui ch'abbiam vantaggio</l>
<l>ne la giornata d'oggi, io nol conosco:</l>
<l>anzi a me par disavantaggio grande</l>
<l>l'aver spenduto in essa tanto sangue.</l>
<l>Noi combattiam con genti alme e divine,</l>
<l>che come vinte son tornan più fiere;</l>
<l>però venuto sono a ritrovarvi</l>
<l>sì tardo, ché ora è 'l terzo de la notte,</l>
<l>per dirvi apertamente il mio pensiero,</l>
<l>qual è, che noi pigliam qualche compenso</l>
<l>a questa acerba e dispietata guerra.</l>
<l>Argalto dice ch'ha per fermo inteso</l>
<l>come l'imperador farebbe accordo</l>
<l>onesto e buono con la gente gotta:</l>
<l>il che, se fosse, ci trarrìa d'affanni.</l>
<l>Dunque a me par che noi debbiam mandare</l>
<l>a Roma a far la tregua co i Romani</l>
<l>per nove dì, da seppellire i morti:</l>
<l>e 'n questo tempo maneggiar l'accordo.</l>
<l>Dissemi ancora Argalto e Turrismondo</l>
<l>ch'hanno a le mani un altro bel negozio,</l>
<l>che forse il forniranno in questo tempo</l>
<l>con gran profitto de la vostra altezza.</l>
<l>Questo fedel consiglio al re de' Gotti</l>
<l>non spiacque punto, ch'era stanco omai</l>
<l>di guerreggiar con sì feroci genti;</l>
<l>e comandò che Rubicone andasse </l>
<l>quella mattina ne l'aprir de l'alba</l>
<l>ad offerir la tregua a i buon Romani</l>
<l>per nove dì, da seppellire i morti;</l>
<l>e disse ad Unigasto che tornasse</l>
<l>a riposarsi col feroce Argalto.</l>
<l>Udito ch'ebber questo, i dui baroni,</l>
<l>senz'esser mai veduti da persona,</l>
<l>se n'uscir fuori ancor con Unigasto,</l>
<l>e poi disse Traiano al fier Mundello:</l>
<l>Hai tu veduto, frate, che i pensieri</l>
<l>non son men travagliati ne i nimici</l>
<l>di quel che siano i nostri entr'a la terra?</l>
<l>A me parrebbe ancor d'andare in Prati</l>
<l>nel steccato di Marzio, e veder quivi</l>
<l>se potremo buscar qualch'altra nuova.</l>
<l>Disse Mundello: Andiamo, e s'avviaro</l>
<l>per l'empia via che conduceva in Prati;</l>
<l>ma caminaron poco verso il ponte</l>
<l>ch'udiro un che venìa per quella strada,</l>
<l>onde Traiano ancor disse a Mundello:</l>
<l>Mundello, o questi è un uom che vien de Prati</l>
<l>a portar qualche nuova al re de' Gotti,</l>
<l>od è qualcun che va spogliando i morti.</l>
<l>Tiriànci ove è quel subero, e lasciànlo</l>
<l>venirci appresso, e subito piglianlo:</l>
<l>ese ci narrerà cosa che vaglia</l>
<l>lo menerem prigion dentr'a le mura,</l>
<l>se non, l'uccideremo in questo loco.</l>
<l>Così parlando pianamente insieme</l>
<l>si ritiraro al subero, e colui</l>
<l>non stette guari che vi fu vicino;</l>
<l>poi Mundello davanti e Traian dietro</l>
<l>in un medesmo tempo l'abbracciaro,</l>
<l>che pervero dui gatti intorno a un topo</l>
<l>ch'uscito sia del consüeto bucco</l>
<l>e vada incauto a procurarsi cibo.</l>
<l>Come quel meschinel si vide preso</l>
<l>ingenocchiossi, e lagrimando disse:</l>
<l>Non m'uccidete, altissimi signori,</l>
<l>ch'io mi riscoterò con grossa taglia,</l>
<l>e cosa vi dirò ch'a voi sia grata.</l>
<l>Traian rispose: Non temer di morte,</l>
<l>se cosa mi dirai che mi talenti;</l>
<l>ma pria dimmi chi sei, poi donde vieni</l>
<l>e quel che vai facendo in questo loco.</l>
<l>Disse alora il prigion: Son Lucimborgo,</l>
<l>figliuol di Nome sacro de la selva;</l>
<l>e benché 'l padre mio sia molto avaro,</l>
<l>pur è sì ricco di denari e campi,</l>
<l>d'usure e mercanzie, ch'assai tesoro</l>
<l>per la salute mia potrà donarvi.</l>
<l>Io poscia andava a l'alto re de' Gotti,</l>
<l>che 'l duca di Vicenza a lui mi manda</l>
<l>per farli manifesto un gran trattato</l>
<l>che tiene in Roma per aver le mura</l>
<l>che son di qua dal Tebro appresso il ponte.</l>
<l>Al suon di quel trattato, il buon Traiano</l>
<l>aprì le orecchie e dimandolli: Dimmi</l>
<l>ancor più chiaramente questa cosa,</l>
<l>e come volean torci la cittade;</l>
<l>che s'io la scuopro, e troverassi vera,</l>
<l>ti darò premio ancora oltra la vita.</l>
<l>E Lucimborgo disse: Dui Romani,</l>
<l>l'un detto Saturnino e l'altro Gracco,</l>
<l>ch'hanno gli alberghi lor presso a San Piero,</l>
<l>furon da Truffaldello e Rubaldino,</l>
<l>dui giottarelli attissimi a le frodi,</l>
<l>corrotti e mossi con argento ed oro</l>
<l>a far ch'essi portassen su quel muro</l>
<l>acqua alloppiata mescolata in vino,</l>
<l>e darlo quivi a bere a quelle guarde,</l>
<l>che le farian dormir tutta la notte:</l>
<l>onde lieve sarìa prender le mura</l>
<l>con le barchette che porrian nel fiume.</l>
<l>carche di scale e di fiorita gente.</l>
<l>Come udir questo, i dui baroni accorti</l>
<l>lascior la via che gli menava in Prati</l>
<l>e ritornaro al capitanio in Roma,</l>
<l>che gli aspettava a la Salaria Porta.</l>
<l>Come gli vide Belisario il grande</l>
<l>con quel prigion, si rallegrò nel cuore,</l>
<l>e così fecer parimente gli altri</l>
<l>ch'erano seco quivi ad aspettarli:</l>
<l>e come quando ne la gran tempesta</l>
<l>del mar turbato i dui figliuoi di Leda</l>
<l>vengono ad apparir sopra i navigli,</l>
<l>ne l'arbor conquassato o ne le corde,</l>
<l>tutta la gente si rallegra e spera</l>
<l>che sarà salva quell'afflitta nave;</l>
<l>così ne l'apparir de i dui guerrieri</l>
<l>si rallegror le menti de i Romani,</l>
<l>onde poi disse il buon conte d'Isaura:</l>
<l>Valoroso Traian, mastro di guerra,</l>
<l>chi è questo cavalier che voi menate?</l>
<l>A cui rispose il callido Traiano:</l>
<l>Questi abbiam preso or ora ne la strada,</l>
<l>che Marzio lo mandava al suo signore,</l>
<l>ed acci discoperto un pensier folle</l>
<l>ch'avea quel duca di pigliar la terra</l>
<l>e di mandarci tutti a fil di spada.</l>
<l>Ancora io vi so dir che 'l re de' Gotti</l>
<l>è sazio de la guerra, e manderavvi</l>
<l>diman per tempo a dimandar la tregua</l>
<l>per nove dì, da seppellire i morti,</l>
<l>e maneggiar con voi qualch'altro accordo.</l>
<l>Così diss'egli, e poscia a parte a parte</l>
<l>minutamente raccontolli il tutto;</l>
<l>e poscia disse: Io voglio andare ancora</l>
<l>a discoprir le perigliose insidie</l>
<l>che costui m'ha narrate, e voi potrete</l>
<l>andare entro 'l palazzo ad aspettarmi.</l>
<l>Com'ebbe detto questo, dipartissi</l>
<l>subitamente ed andò verso 'l ponte:</l>
<l>quivi trovò che Saturnino e Gracco</l>
<l>a punto preparavan la bevanda</l>
<l>da poter poi portar sopra le mura,</l>
<l>onde gli prese e gli menò al palazzo</l>
<l>e consignolli a Belisario il grande</l>
<l>col lor vino alloppiato entr'un barile;</l>
<l>e Belisario, avendo inteso il vero,</l>
<l>ordinò prima la futura pena,</l>
<l>poi rimandò i baroni a i loro alberghi</l>
<l>per dar riposo a le affannate membra</l>
<l>col grato don de l'ozïoso sonno.</l>
<l>Ma quando venne fuor la bella aurora</l>
<l>a rimenare il dì sopra la terra,</l>
<l>fur tagliate a quei dui l'orecchie e 'l naso,</l>
<l>e posti sopra un asino e mandati</l>
<l>a Marzio per la Porta di san Piero</l>
<l>perché il lor vituperio gli mostrasse</l>
<l>che 'l folle suo dissegno era scoperto.</l>
<l>Poi, fatto questo, Rubicone aggiunse</l>
<l>col mandato del re da l'altra porta;</l>
<l>ed introdotto a Belisario avanti,</l>
<l>che si trovava alora entr'al consiglio,</l>
<l>espose la imbasciata in questa forma:</l>
<l>Illustre capitanio de i Romani,</l>
<l>Vitige re de i Gotti a voi mi manda,</l>
<l>e dice come egli ha per fermo inteso</l>
<l>che 'l vostro imperador farebbe accordo</l>
<l>onesto e buono con la gente Gotta.</l>
<l>Però giudica ben fare una tregua</l>
<l>di nove dì, per sepellire i morti;</l>
<l>e 'n questo tempo maneggiar l'accordo.</l>
<l>A cui rispose Belisario il grande:</l>
<l>Araldo, tu puoi dire al tuo signore</l>
<l>come contenti siam di far la tregua</l>
<l>de i nove dì, per sepellire i morti,</l>
<l>ch'io non contendo con la gente estinta.</l>
<l>Ma quanto a maneggiar l'accordo poi,</l>
<l>faccialo pur col correttor del mondo,</l>
<l>che di ciò ch'ei farà sarem contenti.</l>
<l>Così disse, e giurò sopra il suo scettro</l>
<l>che osserveria l'addimandata tregua:</l>
<l>onde poi Rubicon tornossi al vallo</l>
<l>e referì la tregua esser conclusa.</l>
<l>Alor le genti Gotte se n'andaro</l>
<l>a trovare i lor morti e sepellirli;</l>
<l>così facean da Roma i buon Romani.</l>
<l>Ma Belisario poi si volse e disse</l>
<l>agli altri cavalier ch'avea d'intorno:</l>
<l>Agrippa esser dee morto, ch'io nol veggio</l>
<l>venirmi a visitar come solea.</l>
<l>A cui disse Gualtier: Signor mio caro,</l>
<l>egli non vive, e morse ne la zuffa</l>
<l>che fu fatt'eri con la gente Gotta:</l>
<l>ch'essendo cinto da inimici armati,</l>
<l>come si dice, fé mirabil prove,</l>
<l>poi morto fu da Argalto e Turismondo;</l>
<l>e la consorte sua questa mattina,</l>
<l>come fu giunto qui l'araldo gotto,</l>
<l>uscì con le sue donne a la campagna:</l>
<l>e mi fu detto ch'ella tolse il corpo</l>
<l>ne la carretta seco, e l'ha portato</l>
<l>al fiume, e quivi l'ha lavato ed unto,</l>
<l>poi l'ha vestito ed adornato tutto;</l>
<l>e siede in terra appresso quello estinto</l>
<l>ed il capo di lui sopra i genocchi.</l>
<l>Come udì questo, il capitanio eccelso</l>
<l>si percosse con la man la destra coscia;</l>
<l>poi subito montò sopra il cavallo</l>
<l>con mille cavalier de la sua gente</l>
<l>e se n'andò con essi ove giacea</l>
<l>vicino al Tebro il sventurato Agrippa:</l>
<l>e fece che Traian gli portò dietro</l>
<l>bellissimi ornamenti, per vestirlo</l>
<l>con quelli ed onorar l'estinto amico.</l>
<l>Ma come quivi giunse, e vide in terra</l>
<l>seder la donna con quel morto a canto,</l>
<l>lagrimò per dolore e per pietade,</l>
<l>poi disse al morto Agrippa: Anima fida,</l>
<l>tu sei da noi partita, e ci hai lasciati</l>
<l>per la partenza tua colmi di doglia.</l>
<l>E detto questo, gli toccò la mano:</l>
<l>ma la mano il seguì, ch'era spiccata</l>
<l>dal braccio, che tagliolla il fiero Argalto;</l>
<l>onde si dolse il capitanio ancora</l>
<l>più gravemente, e rese a lei la mano;</l>
<l>ed ella lagrimando la ritolse,</l>
<l>e poi basciolla et addatolla al braccio</l>
<l>al me' che pòte, e sospirando disse:</l>
<l>Così vanno, signor, le cose umane.</l>
<l>Ma che bisogna più che voi miriate</l>
<l>ne i nostri amari e miserabil casi?</l>
<l>Egli è per mia cagion condotto al fine:</l>
<l>io sciocca l'essortai che far dovesse</l>
<l>così, per dimostrarsi amico degno</l>
<l>de la vostra virtù ch'è senza pare;</l>
<l>onde so ben che non pensossi ad altro</l>
<l>che farsi onore, e non pregiar la vita.</l>
<l>Or egli è morto senza aver mancato</l>
<l>né a le parole mie né a vostra altezza;</l>
<l>ed io che l'essortai sono ancor viva.</l>
<l>Così diss'ella, e Belisario il grande</l>
<l>si stette un poco tacito e suspeso</l>
<l>lagrimando con gli occhi, e poi le disse:</l>
<l>O generosa donna, il vostro Agrippa</l>
<l>è giunto a bella ed onorevol morte,</l>
<l>ch'è 'l proprio fin de la virtù de l'uomo.</l>
<l>Però pigliando voi questi ornamenti</l>
<l>nostri, ch'ora vi porta il buon Traiano,</l>
<l>l'adornerete, e noi farènli appresso</l>
<l>un onorato e nobile sepulcro</l>
<l>che fia del suo valor memoria eterna.</l>
<l>Ed anco a voi, per la beltà ch'avete,</l>
<l>per l'onestate e tante altre virtuti,</l>
<l>faremo onor sopra ciascuna donna:</l>
<l>e manderènvi ove vorrete andare</l>
<l>con buona scorta e compagnia sicura.</l>
<l>Ditecel pur senza rispetto alcuno,</l>
<l>ch'essequirem tutta la vostra voglia.</l>
<l>Ed ella: Signor mio, non dubitate,</l>
<l>che pria ch'a questo dì s'asconda il sole</l>
<l>vi farò noto ov'io mi viglia andare.</l>
<l>Alora il capitanio indi partissi</l>
<l>pien di misericordia, ripensando</l>
<l>di qual marito era la donna priva</l>
<l>e qual mogliera Agrippa avea lasciata</l>
<l>senza sperar mai più di rivederla.</l>
<l>Cillenia poi commise a i fidi eunuchi,</l>
<l>Salvidio e gli altri dui ch'avea con lei,</l>
<l>ch'andassero a notar qualche buon loco</l>
<l>da fare un bel sepulcro al lor signore,</l>
<l>come avea detto il capitanio eccelso;</l>
<l>poi mandò l'altre sue donzelle al fiume</l>
<l>a tòrli un vaso pien di liquid'onda,</l>
<l>e la nutrice sua ritenne seco,</l>
<l>e disse: Madre mia, quand'io sia morta</l>
<l>ricopri Agrippa e me d'una sol vesta.</l>
<l>La vecchia intenta al suon de le parole</l>
<l>non intese a che fin l'avesse dette;</l>
<l>ma come vide lei prender la spada</l>
<l>dal fianco del marito, e porla in terra</l>
<l>col pomo, e volger la sua punta al petto,</l>
<l>piangendo corse incontro a le donzelle</l>
<l>per farle venir tosto, et impedire</l>
<l>con ella insieme quella acerba morte.</l>
<l>Allor Cillenia suspirando disse:</l>
<l>Anima santa e di virtù supprema</l>
<l>senza la qual non vuo' veder più luce</l>
<l>ma voglio venir teco ovunque andrai;</l>
<l>e le nostr'ossa mescolate insieme</l>
<l>forse fian poste in una istessa tomba.</l>
<l>E detto questo, fece andar la punta</l>
<l>di quella acuta spada entr'al suo petto</l>
<l>sotto la poppa manca appresso il cuore,</l>
<l>e cadde poi sopra il marito estinto.</l>
<l>In questo tempo corsen le donzelle,</l>
<l>e come vider lei caduta e morta</l>
<l>sopra l'acuta e sanguinosa spada</l>
<l>mandaron un cridor fin a le stelle,</l>
<l>piangendo, urlando e lacerando i panni;</l>
<l>e l'infelice vecchia si traeva</l>
<l>i capelli di testa, e con i pugni</l>
<l>batteasi il petto e si graffiava il volto.</l>
<l>In questo tempo ritornar gli eunuchi;</l>
<l>e quando vider la lor donna estinta</l>
<l>appresso il lor signor, trassen le spade</l>
<l>e se n'andaro a volontaria morte</l>
<l>appoggiando i lor petti a le lor punte.</l>
<l>Ma poi che 'l capitanio intese il caso,</l>
<l>rimase stupefatto entr'al suo petto:</l>
<l>e fece por que' dui fedei consorti</l>
<l>in una bella ed onorevol tomba</l>
<l>e farli essequie sontüose e degne;</l>
<l>né lasciò senza onore anco gli eunuchi,</l>
<l>ma fece sepelirli in un sepulcro</l>
<l>e porvi i nomi loro e la lor fede.</l>
<l>Dapoi nel cominciar di quella tregua</l>
<l>l'eccelso capitanio de le genti</l>
<l>disse in tal forma al callido Narsete</l>
<l>ed a Giovanni, che Vitellio ancora</l>
<l>si solea nominar da tutto il stuolo:</l>
<l>Poi che v'ha detto il correttor del mondo</l>
<l>che debbiate tornare entr'a Bisanzo,</l>
<l>penso che sarà ben ch'andiate prima</l>
<l>per la via d'Adria ch'è di là da Fermo,</l>
<l>ove mandiamo il buon Vitellio nostro</l>
<l>con più di mille cavalieri armati</l>
<l>a scorseggiare e depredare i Gotti.</l>
<l>Però, finita questa nuova tregua,</l>
<l>s'io non vi scrivo quinci altro dissegno</l>
<l>ponete a sacco tutte le lor terre,</l>
<l>pigliando i lor fanciulli e le lor donne;</l>
<l>e voi potrete poi starvi in Ancona</l>
<l>e quindi navicar verso Durazzo:</l>
<l>perché Vitellio andrà con quella gente</l>
<l>quanto più andar potrà presso a Ravenna,</l>
<l>acciò che i Gotti sian constretti anch'essi</l>
<l>guardare a diffensar la sedia loro.</l>
<l>Ben gli ricordo nel passare inanzi</l>
<l>che non si lasci alcun presidio dietro</l>
<l>che poi gli possa dar noia e disturbo.</l>
<l>Così gli disse il capitanio eccelso;</l>
<l>poi la mattina nel spuntar de l'alba</l>
<l>si pose con Vitellio in quel vïaggio.</l>
<l>Da la parte de i Gotti, il fiero Argalto,</l>
<l>spronato e persüaso da Burgenzo</l>
<l>che volea male estremo a Corsamonte,</l>
<l>ritrovò Turrismondo, e poi gli disse:</l>
<l>Turrismondo, tu sai quel che parlammo</l>
<l>l'altr'ieri insieme de la nobil preda</l>
<l>che potrem far nel tempo de la tregua.</l>
<l>La bella principessa di Tarento,</l>
<l>quando partì da Napoli, sen venne</l>
<l>a passi lenti al Garigliano e a Fondi</l>
<l>e quindi a Terracina ed a Priverno:</l>
<l>che per la via non la trovò Giraldo,</l>
<l>che dovea farla gir verso 'l Circeo;</l>
<l>percioché preso fu da certi nostri</l>
<l>soldati, i quali inteso il suo camino</l>
<l>lo dispogliaro e gli taglior la testa:</l>
<l>e poscia andaron sconosciuti a Fondi,</l>
<l>e quivi ritrovor la bella donna</l>
<l>la qual doman dee giungere a Marino,</l>
<l>come affirmavan poi d'averlo inteso</l>
<l>da certi suoi famigli a Terracina.</l>
<l>Andiamo adunque a far sì ricca preda,</l>
<l>che la salute fia del nostro impero.</l>
<l>Rispose Turrismondo: Andiam pur tosto,</l>
<l>ch'io sarò pronto sempre al nostro bene.</l>
<l>Poi, come giunse l'ombra de la notte,</l>
<l>si dipartiro insieme, e se n'andaro</l>
<l>con cinquecento cavalieri armati;</l>
<l>e fér tacitamente una imboscata</l>
<l>tra Belletri e Marin presso a la strada:</l>
<l>ma come il dì seguente indi passaro</l>
<l>Elpidia con Terpandro e la sua corte,</l>
<l>questi subitamente gli assaliro</l>
<l>e gli prenderon tutti, eccetto quattro;</l>
<l>l'un fu Terpandro, e l'altro il buon Favenzo,</l>
<l>i quai vedendo presa la lor donna</l>
<l>e non possendo darle alcuno aiuto,</l>
<l>si posero a fuggir verso Belletri</l>
<l>e d'indi a Sermonetta ad a Priverno</l>
<l>e poscia a la badia di Fossa Nuova,</l>
<l>che cinquecento monachi pascea:</l>
<l>e tolta scorta da l'antico abbate,</l>
<l>che disse lor dov'erano i baroni,</l>
<l>andaro al monte ove abitò già Circe.</l>
<l>La bella Elpidia, che si vide presa</l>
<l>da quelli armati al tempo de la tregua,</l>
<l>ch'a lei fu nota in Fondi e Sermonetta,</l>
<l>disse ad Argalto con sicura fronte:</l>
<l>Signor, quel detto antiquo non è falso,</l>
<l>che i giuramenti de i cattivi sono</l>
<l>scritti ne l'onde, e in marmo quei de i buoni.</l>
<l>Così veggi' or che la promessa fede</l>
<l>e la giurata tregua in tutto è spenta</l>
<l>o cancellata dentr'a i vostri petti.</l>
<l>Ma fate pur di voi ciò che vi piace,</l>
<l>che 'l fermo mio voler non sarà mosso:</l>
<l>e se voi mi farete ingiuria alcuna</l>
<l>me n'uscirò di vita, con speranza</l>
<l>che Corsamonte ne farà vendetta.</l>
<l>Così parlò la donna, e quel barone</l>
<l>a lei ripose umanamente, e disse:</l>
<l>Non dubitate, no, gentil signora,</l>
<l>d'ingiuria alcuna: e pria che 'l sol tramonti</l>
<l>vi conduremo avanti al re de' Gotti,</l>
<l>che poi vi manderà dove gli piaccia:</l>
<l>e serverà tutti gli accordi fatti</l>
<l>secondo il suo costume e la sua fede.</l>
<l>E detto questo, punsero i cavalli,</l>
<l>voltandosi a man dritta fuor di strada;</l>
<l>né si fermaro mai, fin che non furo</l>
<l>nel gran steccato del feroce Argalto,</l>
<l>ove smontaro a rinfrescarsi alquanto</l>
<l>per condur poi la donna al re de' Gotti.</l>
<l>A cui Burgenzo, come udì la presa</l>
<l>d'Elpidia, lieto e sorridendo corse</l>
<l>e disse al re parlando in questa forma:</l>
<l>Signore eccelso e di valore immenso,</l>
<l>io vengo a voi con ottime novelle</l>
<l>che fian cagion de la vittoria vostra:</l>
<l>Argalto e Turrismondo in questo giorno</l>
<l>han presa Elpidia fin presso a Marino,</l>
<l>e con lei son tornati entr'al lor vallo.</l>
<l>Quest'è la principessa di Tarento</l>
<l>già promessa per moglie a Corsamonte,</l>
<l>ch'è 'l miglior cavalier che porti lancia:</l>
<l>onde spero per lei di darvi in brieve</l>
<l>o morto o preso quell'alto barone;</l>
<l>tal che se questo fia, senz'alcun dubbio</l>
<l>si potrà dir per voi la guerra vinta.</l>
<l>Burgenzo appena avea narrato il caso</l>
<l>con gran piacer del re, che venne Argalto</l>
<l>con la donzella presa, e così disse:</l>
<l>Invitto mio signor, quest'è la donna</l>
<l>ch'avemo presa Turrismondo ed io.</l>
<l>Ordinate di lei ciò che vi pare.</l>
<l>Vitige alor si volse ad Unigasto</l>
<l>e disse: Piglierete questa donna</l>
<l>e menerete lei di là dal ponte</l>
<l>a Prima Porta, e quivi in quella rocca</l>
<l>la guarderete con estrema cura:</l>
<l>perch'ella esser poria la gloria nostra.</l>
<l>Terpandro in questo tempo e 'l buon Favenzo</l>
<l>con la scorta del monaco arrivaro</l>
<l>a gli onorati alberghi di Plutina:</l>
<l>e ritrovaro Achille e Corsamonte,</l>
<l>che passeggiavan soli entr'al cortile;</l>
<l>e Corsamonte, come volse gli occhi</l>
<l>e vide i dui baron dolenti in vista,</l>
<l>s'attristò tutto, e poi così gli disse:</l>
<l>Che cosa c'è, Terpandro, e voi, Favenzo,</l>
<l>che venite a trovarci in questo loco?;</l>
<l>ed ei, ch'erano già discesi a piedi</l>
<l>e le destre a le destre avean congiunte,</l>
<l>lagrimor prima, e poi Terpandro disse:</l>
<l>Signore illustre e di supprema forza,</l>
<l>non so se voi sappiate ch'Ermodoro</l>
<l>insieme con Carin venne a Tarento,</l>
<l>ch'ivi mandollo Belisario il grande</l>
<l>per far ch'Elpidia si venisse a Roma,</l>
<l>che volea darla a voi per sua consorte,</l>
<l>sendo pentito del negar che fece</l>
<l>quando per suo marito a lui vi chiese:</l>
<l>ond'ella, che venia per questo effetto</l>
<l>con donne e cavalier de la sua corte,</l>
<l>tra Belletri e Marin fummo assaliti</l>
<l>da più di mille cavalieri armati</l>
<l>che pigliarono Elpidia e gli altri tutti</l>
<l>e gli menaro verso il campo gotto;</l>
<l>e noi, non gli possendo dare aiuto,</l>
<l>se ne fuggimmo pria verso Belletri</l>
<l>e d'indi a l'abbadia di Fossa Nuova,</l>
<l>u' tolta scorta da l'antico abbate</l>
<l>siamo venuti qui sol per trovarvi</l>
<l>e farvi nota la presura amara</l>
<l>di quella donna, e dimandarvi aiuto.</l>
<l>Com'ebbe intesa Corsamonte altiero</l>
<l>l'acerba prigionia de la sua donna,</l>
<l>lagrimò per disdegno e per dolore,</l>
<l>poi disse verso l'onorato Achille:</l>
<l>Fratel mio caro, l'empia mia durezza</l>
<l>m'ha indotto in questo sì crudele affanno.</l>
<l>Or voglio andare a liberar costei,</l>
<l>s'io vi dovesse ben lasciar la vita:</l>
<l>ch'avendo posta in me la sua speranza</l>
<l>non voglio mai ch'abbia sperato indarno.</l>
<l>Andiamo adunque, e non perdiam più tempo.</l>
<l>Questo diss'egli, a cui rispose Achille:</l>
<l>Fratello, il tuo dolor tanto mi pesa</l>
<l>che non manco del mio m'offende il cuore;</l>
<l>onde sarò parato a seguitarti,</l>
<l>se ben tu andassi infin a l'altro polo:</l>
<l>ch'io vuo' per te patire ogni fatica,</l>
<l>ché quel che s'affatica per l'amico</l>
<l>mi par che s'affatichi per se stesso.</l>
<l>Ben io vorrei ch'avendo assai penato</l>
<l>per trar il fel del corpo a questo vermo,</l>
<l>che restassimo ancor quattr'altri giorni</l>
<l>ch'ai venticinque mancano a gir fuori,</l>
<l>tempo prefisso a noi da quella nimfa</l>
<l>per dar la morte al venenoso drago</l>
<l>e torli il fele e risanar Plutina:</l>
<l>questo vorrei che noi facessem pria,</l>
<l>ch'ella c'insegnerà da poi la strada</l>
<l>più facile e più corta e più sicura,</l>
<l>da torre Elpidia da le man de' Gotti</l>
<l>che non sarà l'andar per forza d'arme.</l>
<l>Questo rispose Achille, e Corsamonte</l>
<l>crollò la testa, e sospirando disse:</l>
<l>Non stiamo ad aspettar di dar la luce</l>
<l>a questa fada, e non perdiam quei giorni:</l>
<l>chi sa ciò che sarà fin a quel tempo?</l>
<l>Andiamo pur ad aiutar la donna:</l>
<l>ch'egli è un ricever beneficio, quando</l>
<l>si può far beneficio ad un che 'l merti.</l>
<l>Partianci adunque senza dir più nulla</l>
<l>a queste nimfe qui né a questa fada.</l>
<l>Così diss'egli, e fece che i scudieri</l>
<l>sellaro i lor cavalli e senza indugio</l>
<l>s'armaron tutti, e quindi si partiro;</l>
<l>ma non sapeano poi trovar la porta</l>
<l>ch'uscia fuor di quel monte, se la guida</l>
<l>del monaco gentil non la mostrava:</l>
<l>e, mostrata che l'ebbe, indi partissi</l>
<l>e lasciò i cavalier, che se n'andaro</l>
<l>per la riva del mar fin a Nettuno,</l>
<l>e d'indi ad Ostia, e poi di lungo a Roma.</l>
<l>Ben primamente in Roma erano intrati</l>
<l>Ermodoro e Carin, che fur quegli altri</l>
<l>dui cavalier de i quattro che fuggiro;</l>
<l>e giunti avanti al capitanio eccelso</l>
<l>gli raccontor per ordine quell'onta</l>
<l>che gli fu fatta da la gente gotta.</l>
<l>Il capitanio alor com'ebbe intesa</l>
<l>la rapina d'Elpidia in quella tregua,</l>
<l>si dolse molto, e senz'altra dimora</l>
<l>fece chiamar la gente al suo consiglio:</l>
<l>a cui sciolse la lingua in tai parole:</l>
<l>Signori eletti a liberare il mondo</l>
<l>da l'aspra tirannia de gli empi Gotti</l>
<l>che non osservan mai patti né fede:</l>
<l>sapete pur la tregua che facemmo</l>
<l>non sono ancor sei giorni a loro instanza;</l>
<l>or ce l'han rotta, e preso han ne la strada</l>
<l>tra Belletri e Marin co i lor soldati</l>
<l>la bella principessa di Tarento</l>
<l>ch'i' avea mandata a dimandare a Roma</l>
<l>per darla a Corsamonte per mogliera:</l>
<l>onde fia ben mandare un nostro araldo</l>
<l>a dimandarla al re che ce la renda,</l>
<l>e che ci mandi quei che l'hanno presa</l>
<l>per poterli punir di questa ingiuria</l>
<l>com'è costume antico de i Romani.</l>
<l>Così diss'egli,e subito mandossi</l>
<l>Carterio a fare al re questa dimanda,</l>
<l>il quale aggiunto a Vitige gli disse:</l>
<l>Signore eccelso, io so che voi sapete</l>
<l>la tregua che fu fatta a vostra instanza,</l>
<l>non sono ancor sei dì, per nove giorni:</l>
<l>ora i vostri l'han rotta, ed hanno presa</l>
<l>la bella principessa di Tarento</l>
<l>tra Belletri e Marin sopra la strada;</l>
<l>però mi manda il capitanio nostro</l>
<l>a dimandar la donna e chi l'han presa,</l>
<l>per poterli punir di tanta ingiuria.</l>
<l>A cui rispose il re con tai parole:</l>
<l>Quel che dimanda il capitanio vostro</l>
<l>è certamente fuor d'ogni ragione:</l>
<l>Elpidia anticamente è nostra serva,</l>
<l>né perch'ella si sia da noi fuggita</l>
<l>è però divenuta cosa vostra,</l>
<l>anzi riman qual'era; e se l'abbiamo</l>
<l>fatta tornarsi nel dominio antico,</l>
<l>di giustizia e ragion vi dee restare,</l>
<l>e volem che vi stia mentre che viva.</l>
<l>La tregua fu per sepelire i morti,</l>
<l>e non per dare a voi le cose nostre:</l>
<l>tornate adunque a dire al vostro duca</l>
<l>che noi non gli abbiam fatto alcuna offesa.</l>
<l>L'araldo ritornò senza dimora,</l>
<l>e riferì quella risposta ingiusta</l>
<l>a gli onorati principi romani,</l>
<l>che spiacque molto a tutto quanto il stuolo;</l>
<l>onde alor disse il buon conte d'Isaura:</l>
<l>Signor, la tregua è rotta, e noi siam chiari</l>
<l>del loro empio voler: però cerchiamo</l>
<l>con qualche ripresaglia ristorarci.</l>
<l>Paulino mio figliuol, che noi mandammo,</l>
<l>come sapete, in Ostia a custodirla</l>
<l>mi fa saper che l'altra sera i Gotti</l>
<l>lasciaron Porto senza alcuna guarda,</l>
<l>e se n'andaro a ritrovare Argalto</l>
<l>per stare ivi con lui dentr'al suo vallo;</l>
<l>e dice, se volete ch'ei vi vada,</l>
<l>che acquisterallo in manco di quattr'ore,</l>
<l>ché tutta la città l'aspetta e priega.</l>
<l>Sì sì, rispose ognun, questa fia buona</l>
<l>cosa da ricovrar la donna nostra;</l>
<l>onde espediro Emilio, e vel mandaro.</l>
<l>Come fu quivi, il giovinetto eletto</l>
<l>mandò Paulino a la città di Porto,</l>
<l>che l'occupò senza disturbo alcuno,</l>
<l>ed egli in vece sua rimase in Ostia;</l>
<l>ma quando venne fuor la bella aurora</l>
<l>che la luce del dì portava in fronte,</l>
<l>Ciro, che insieme avea col forte Arasso</l>
<l>la Porta d'Ostia o di San Paulo in guarda,</l>
<l>pria che l'aprisse uscì per la pianchetta</l>
<l>con venti cavalieri, a discoprire</l>
<l>se quivi intorno fussero i nimici;</l>
<l>e caminando dal sinistro lato</l>
<l>e poi dal destro verso la marina,</l>
<l>vide venir sei cavalieri armati:</l>
<l>onde firmossi, e tutto si raccolse</l>
<l>prestamente ne l'arme, ed aspettolli.</l>
<l>Ma come furo alquanto a lui propinqui,</l>
<l>conobbe Corsamonte suo cugino:</l>
<l>onde cavossi l'elmo ed abbracciollo,</l>
<l>ed egli abbracciò lui con tanta festa</l>
<l>quanta si possan far persone umane.</l>
<l>Poi toccata la mano a gli altri tutti</l>
<l>si mise l'elmo, e se n'andaro insieme</l>
<l>dentr'a la porta con letizia immensa,</l>
<l>e d'indi se n'andaro al gran palazzo</l>
<l>ov'era Belisario entr'al consiglio</l>
<l>con tutti quanti i principi romani:</l>
<l>i quali estremamente s'allegraro</l>
<l>per la venuta di quei dui signori.</l>
<l>E Corsamonte poi toccò la mano</l>
<l>al capitanio prima, e d'indi a gli altri,</l>
<l>che con gran tenerezza l'abbracciaro;</l>
<l>e molti avean le lagrime su gli occhi</l>
<l>per l'allegrezza de la sua venuta;</l>
<l>poi tutti quei che solean stare in casa</l>
<l>da le ferite oppressi o d'altra cura</l>
<l>vennero per veder questi signori:</l>
<l>e Corsamonte alor parlando disse:</l>
<l>Illustre capitanio de le genti,</l>
<l>ben conosch'io che saria stato il meglio,</l>
<l>non sol per noi, ma per l'Italia tutta,</l>
<l>non esser nata la discordia nostra;</l>
<l>ma poi ch'è morto quel che ne fu causa,</l>
<l>del cui morir però molto mi duole,</l>
<l>ch'egli era un uom di smisurato ardire</l>
<l>e di forza maggiore assai che senno:</l>
<l>or ch'egli è morto, e quella donna è presa,</l>
<l>per cui son stati questi acerbi mali,</l>
<l>depongo l'ira, e vengo a sottopormi</l>
<l>al vostro eccellentissimo governo.</l>
<l>Ma ben v'essorto, or che la tregua è rotta,</l>
<l>di far uscir le schiere a la campagna</l>
<l>acciò ch'anch'io possa giostrar co i Gotti</l>
<l>e mostrarli il valor de la mia lancia.</l>
<l>Così diss'egli, e s'allegraron tutti</l>
<l>de le modeste sue gentil parole;</l>
<l>poi levò in piedi Belisario il grande</l>
<l>e cominciò parlare in questa forma:</l>
<l>Io dirò, Corsamonte, quel che ho detto</l>
<l>più volte a questi cari miei fratelli:</l>
<l>non si può mai fuggir quel che 'l Ciel vuole</l>
<l>né per consiglio uman né per fatiche,</l>
<l>ch'indi dipendon l'opre de i mortali.</l>
<l>Il Ciel fu quello, il Ciel, che così volse</l>
<l>ch'io vi privasse di sì cara donna</l>
<l>contra la buona mia primiera voglia:</l>
<l>ch'alor certo pensai dentr'al mio petto</l>
<l>di voler darvi Elpidia per mogliera,</l>
<l>e volea sol che s'induggiasse alquanto;</l>
<l>ma non so come il Ciel privommi in tutto</l>
<l>di quel fermo voler ch'avea nel cuore.</l>
<l>Or poi che voi, non risguardando a questo,</l>
<l>vi siete ritornato a darci aiuto,</l>
<l>anch'io voglio onorarvi, e darvi i doni</l>
<l>che vi promesser già Traiano e Ciro;</l>
<l>ma non v'incresca d'aspettare alquanto,</l>
<l>ch'io gli farò portare in questo luoco.</l>
<l>A cui rispose Corsamonte ardito:</l>
<l>Illustre capitan gloria del mondo,</l>
<l>a voi starà il mandarmi i vostri doni</l>
<l>o 'l tenerli apo voi quanto vi piaccia,</l>
<l>che sempre mi saran giocondi e cari.</l>
<l>Or mi par tempo di trattar la guerra</l>
<l>e gir contra i nimici a la campagna:</l>
<l>perch'io non veggio l'ora di provarmi</l>
<l>con Turrismondo, e veder la sua forza;</l>
<l>poi vorrò star fra i primi a la battaglia</l>
<l>ed animar gli amici, e con furore</l>
<l>cacciare a sbaragliar tutti i nimici.</l>
<l>Alor disse Traian queste parole:</l>
<l>Barone illustre e di suppremo ardire,</l>
<l>non si dee mai partire alcun dal giusto</l>
<l>perché 'l nimico suo gli faccia oltraggio</l>
<l>contra giustizia, perché sempre è meglio</l>
<l>che 'l torto sia dal canto del nimico.</l>
<l>Dovendo adunque ancor durar la tregua</l>
<l>co i Gotti e tutto questo giorno e l'altro,</l>
<l>sarà ben aspettar ch'ella finisca,</l>
<l>e dopo quella andare a la battaglia.</l>
<l>In questo mezzo attenderà ciascuno</l>
<l>a ristorar le lor persone e l'arme,</l>
<l>per uscir poi più vigorosi al campo;</l>
<l>e 'l capitanio eccelso de le genti</l>
<l>farà portare i suoi promessi doni</l>
<l>perché noto vi sia quanto v'onora.</l>
<l>Questo disse Traiano, a cui rispose</l>
<l>l'eccelso capitanio de le genti:</l>
<l>Molto m'aggrada il dir del buon Traiano:</l>
<l>restisi adunque, e vederansi i doni;</l>
<l>poi tutti ne verrete a pransar meco</l>
<l>per far più ferma e più gioconda pace.</l>
<l>E detto questo, fece andar Fonteio</l>
<l>e Pomponio e Filippo ed Alessandro</l>
<l>ed Armenio e Rutilio e Camerino</l>
<l>col buon Traiano a tuor tutti quei doni;</l>
<l>ed essi ritornaro in un momento</l>
<l>con molti servi lor carghi di robbe:</l>
<l>e portar primamente venti pezzi</l>
<l>di drappo d'oro e venti di velluto,</l>
<l>venti di rasi e venti di damaschi,</l>
<l>ed una bella tavola d'argenti</l>
<l>doppia di vasi, ed altretanti d'oro;</l>
<l>e dopo questi dodici corsieri</l>
<l>furon menati e sette belle ancelle</l>
<l>modeste e che san far tele e ricami;</l>
<l>ed ogni cosa in mezzo a quel consiglio</l>
<l>fu posta, ch'allegrò tutta la gente,</l>
<l>da poi l'ardito Corsamonte disse:</l>
<l>O Re del ciel, tu dài molti disturbi</l>
<l>a le mondane genti, acciò che ognuno</l>
<l>del tuo sommo valor più si ricordi.</l>
<l>Da te processe il sdegno che n'offese,</l>
<l>e da te nascerà forse il rimedio</l>
<l>a questo grave mal ch'ora ci preme:</l>
<l>ben quanto avanza il capitanio nostro</l>
<l>d'ingegno e forza ogni persona umana,</l>
<l>tanto supera ognun ch'al mondo sia</l>
<l>d'animo invitto e liberale e grande;</l>
<l>ond'io gli resterò sempre obligato</l>
<l>di sì bei doni e di sì grande onore</l>
<l>che fatto m'ha ne la presenza vostra.</l>
<l>Così diss'egli, e quei donzelli accorti</l>
<l>dièro i bei doni a i Tartari del duca</l>
<l>che ratto gli portaro entr'a l'albergo.</l>
<l>Appena avean queste parole ditte,</l>
<l>che giunse in Roma un messaggier de i Gotti:</l>
<l>il qual venuto a Belisario avanti</l>
<l>incomenciò parlare in questa forma:</l>
<l>Illustre capitanio de i Romani,</l>
<l>l'eccelso re de i Gotti a voi mi manda,</l>
<l>e si lamenta de la vostra gente</l>
<l>che gli ha tolte le terre, onde vi chiede</l>
<l>che gli rendiate la città di Porto</l>
<l>ch'hanno occupata al tempo de la tregua.</l>
<l>A cui rispose Belisario il grande:</l>
<l>Quel re sa ben ch'ei non gli han tolto nulla,</l>
<l>però che i cittadin di quella terra</l>
<l>n'eran patroni, e questi gli han chiamati</l>
<l>e data la città ne le lor mani.</l>
<l>Ma voi ci avete ben rotta la tregua,</l>
<l>e tolta Elpidia nostra in su la strada</l>
<l>accompagnata da le nostre genti,</l>
<l>né l'avete renduta al nostro araldo</l>
<l>che ve la dimandò per mie parole.</l>
<l>Or fate come il debitor maligno,</l>
<l>che per non satisfar ciò che è tenuto</l>
<l>dimanda al creditor senza vergogna</l>
<l>cosa che in lei non ha ragione alcuna.</l>
<l>Tornate adunque a dire al signor vostro</l>
<l>che renda Elpidia, e non dimandi Porto.</l>
<l>Alora disse Rubicone araldo:</l>
<l>Poi che le differenze de la tregua</l>
<l>si convengon chiarir con l'armi in mano,</l>
<l>vi dico ancor come il feroce Argalto</l>
<l>vi fa saper che s'egli è alcun de' vostri</l>
<l>ch'ardisca di condursi a corpo a corpo</l>
<l>a combatter con lui, si metta in punto</l>
<l>e venga al pian ch'è sotto san Lorenzo</l>
<l>e porti tutte l'arme che gli piaccia:</l>
<l>ch'ei parimente porterà quell'arme</l>
<l>ch'a lui fian grate per combatter seco;</l>
<l>e non rifiuta alcun del vostro campo,</l>
<l>da Corsamonte in fuor, che Turrismondo</l>
<l>brama giostrar con lui quando ritorni.</l>
<l>Poi vuol che si combatta infin che l'uno</l>
<l>doni col sangue la vittoria a l'altro:</l>
<l>e vuol, s'ei vince che gli diate Porto</l>
<l>e, se fia vinto, renderavvi Elpidia.</l>
<l>Come udì questo, l'onorato Achille</l>
<l>si volse al capitanio, ed ei col cenno</l>
<l>gli consentì di far quella risposta;</l>
<l>onde poi disse a lui: Gentile araldo,</l>
<l>potrete riferire al vostro Argalto</l>
<l>ch'Achille accetta di combatter seco</l>
<l>sì per l'onor de i principi Romani</l>
<l>come per vendicar l'ingiurie e l'onte</l>
<l>di Corsamonte e mie, perché deen sempre</l>
<l>l'ingiurie de gli amici esser comuni.</l>
<l>E questo non direi per Corsamonte,</l>
<l>che faria me' di me le sue vendette,</l>
<l>s'io non lo riserbasse a Turrismondo:</l>
<l>ma Turrismondo poi, come lo senta,</l>
<l>vorrebbe forse esser di là dal Gange.</l>
<l>Quanto a l'arme che dice, io son contento</l>
<l>venir con arme e senza a tal duello:</l>
<l>per dimostrarli che i Romani ignudi</l>
<l>lo vincerian tutto coperto d'arme.</l>
<l>Del premio ch'aver debbia quel che vinca,</l>
<l>se 'l capitanio eccelso lo consente,</l>
<l>m'accordo a voler far ciò che voi dite.</l>
<l>Questo diss'egli, e Belisario il grande</l>
<l>rispose prestamente: Io vel consento;</l>
<l>ma voglio ben che pria che si combatta</l>
<l>ch'anco il re giuri di serbar tal patto,</l>
<l>come farò ancor io presente ognuno.</l>
<l>Tornate adunque, Rubicone, al vallo;</l>
<l>e riferite al re come dimane</l>
<l>verrò col mio guerriero a la campagna;</l>
<l>e quivi prima giurerem l'accordo,</l>
<l>poi si combatterà fin ch'al Ciel piaccia</l>
<l>di donar la vittoria ad un di loro.</l>
<l>E così detto, lasciò gir l'araldo.</l>
</lg>
<trailer>F. D. XIX L.</trailer>
</div1>
<div1 type="libro">
<head>IL XX LIBRO</head>
<head>DE LA ITALIA LIBERATA DA GOTTHI</head>
<argument><p>Nel venti Achille inerme uccide Argalto.</p></argument>
<lg type="non-definito">
<l>Molte parole fur molti bisbigli</l>
<l>tra gli onorati principi romani</l>
<l>sopra il disfido del feroce Argalto</l>
<l>e la risposta del cortese Achille:</l>
<l>a chi parea che fosse cosa giusta</l>
<l>che tutte l'arme lor fussero equali,</l>
<l>chi giudicava molto esser dispare</l>
<l>il premio ancor de la vittoria loro,</l>
<l>a porre una città per una donna;</l>
<l>ed altri poi volean farsi una cosa</l>
<l>in quel duello, altri voleano un'altra.</l>
<l>Ben comendaron tutti la risposta</l>
<l>de 'l forte Achille, e molti volean darli</l>
<l>arme sicure, ed insegnarli colpi</l>
<l>da riportarne la vittoria certa.</l>
<l>Al fin gli disse il buon conte d'Isaura:</l>
<l>Figliuolo, io vi ricordo che cerchiate</l>
<l>d'avere ogni avantaggio in quel duello,</l>
<l>e non lasciarli a l'aversario vostro:</l>
<l>che chi lascia avantaggi al suo nimico</l>
<l>non guarda con dritt'occhio a la vittoria.</l>
<l>Così disse il buon vecchio al forte Achille;</l>
<l>ma sapend'ei la sua destrezza e forza,</l>
<l>e conoscendo ancor come avea l'arte</l>
<l>perfetta del schermire e de la lotta,</l>
<l>s'avea tra sé firmato in mezz'al cuore</l>
<l>un alto e superbissimo dissegno,</l>
<l>di combatter con lui senz'alcun'arme:</l>
<l>ma non ardiva a dir di ciò parola,</l>
<l>perché nol disturbassero i baroni;</l>
<l>e stava in mezzo a lor come una quercia</l>
<l>ch'ha le radici altissime e profonde,</l>
<l>che, perché sia percossa e quinci e quindi</l>
<l>da fieri venti, inchina ben le foglie,</l>
<l>ma non piega però l'annoso tronco;</l>
<l>tale avea Achille il suo pensier nel petto,</l>
<l>e se parea con le parole alquanto</l>
<l>d'assentire al voler di quei signori,</l>
<l>non movea punto l'alto suo dissegno.</l>
<l>E dopo questo, il capitanio eccelso</l>
<l>sciolse il consiglio, e tutti quei baroni</l>
<l>se ne tornaro a i lor diletti alberghi:</l>
<l>ben restar fece Corsamonte a pranso</l>
<l>e 'l vecchio Paulo, con Achille e Magno</l>
<l>e Bessano e Mundel, Traiano e Ciro.</l>
<l>Ma come ebber mangiato, e coronate</l>
<l>spesso le tazze di spumoso vino,</l>
<l>si dipartiro anch'essi, e se n'andaro</l>
<l>chi qua chi là ne i loro altri negozi.</l>
<l>Poi quando sparse il figlio di Latona</l>
<l>l'altra luce del dì sopra la terra,</l>
<l>s'udiron risonar tamburi e trombe</l>
<l>per quelle strade, e poi cavalli e fanti</l>
<l>si vedean ire a ritrovare i capi</l>
<l>per adunarsi prima in Campo Marzo,</l>
<l>e poscia andare insieme a la campagna:</l>
<l>ma come giunse il capitanio eccelso</l>
<l>con molti suoi baroni in quelle schiere</l>
<l>tolsero Achille in mezzo, e se n'andaro</l>
<l>con la falange instrutta al gran duello.</l>
<l>Da l'altra parte venne il re de' Gotti</l>
<l>con Turrismondo e con Argalto a lato,</l>
<l>ed avea dietro Totila e Bisandro</l>
<l>con tutta l'altra sua fiorita gente.</l>
<l>E quando fur tra lor tanto vicini</l>
<l>quanto che un sasso si trarrìa con mano,</l>
<l>il capitan mandò Traiano e Paulo</l>
<l>a confirmar col re tutti quei patti</l>
<l>ch'avea proposti Rubicone in Roma,</l>
<l>e che fur scritti in quello almo consesso.</l>
<l>Alora il re, sendo presente ognuno,</l>
<l>gli lesse e poi giurò di mantenerli</l>
<l>sopra la carta che gli diero avanti;</l>
<l>e parimente il capitanio eccelso</l>
<l>giurò da l'altra parte di servarli</l>
<l>ad Unigasto, che mandaro i Gotti.</l>
<l>Giuraro ancora Argalto e 'l forte Achille</l>
<l>e tutti gli altri principi e baroni:</l>
<l>e dopo questo se n'andaro insieme</l>
<l>Traiano e Turrismondo a misurarli</l>
<l>un steccato nel mezzo in forma d'uovo;</l>
<l>e da ciascun de i capi vi piantaro</l>
<l>un padiglione, e poi tiror le sorti,</l>
<l>in qual ciascun di lor dovesse armarsi:</l>
<l>ad Achille toccò la banda destra</l>
<l>ed al feroce Argalto la sinistra,</l>
<l>ove subitamente se n'antraro</l>
<l>soli, che Achil non volse alcun patrino</l>
<l>perché non gli sturbasse il suo dissegno;</l>
<l>anzi vi fé portar la lancia e 'l scudo</l>
<l>e la celada e le sue solite armi</l>
<l>per dar pasto a la gente ch'era intorno.</l>
<l>Argalto prima uscì del padiglione</l>
<l>cinto di ferro da la testa a i piedi,</l>
<l>col scudo in braccio e con la picca in mano</l>
<l>e con la spada e col pugnale al fianco.</l>
<l>L'audace Achille poi se n'uscì nudo</l>
<l>da l'altra parte, e solamente avea</l>
<l>un nodoso baston ne la man destra:</l>
<l>il che vedendo Corsamonte ardito</l>
<l>si mutò tutto quanto di colore,</l>
<l>e disse pien di colera e di sdegno</l>
<l>verso 'l gran capitanio de le genti:</l>
<l>Se non fusse, signor, la nostra fede</l>
<l>e 'l nostro giuramento, io me n'andrei</l>
<l>sdegnoso a disturbar questo duello,</l>
<l>per non lasciar morir sì caro amico:</l>
<l>ché certo, per amar la gloria troppo,</l>
<l>col troppo suo valor cerca la morte;</l>
<l>ma non so che mi fare in questo caso,</l>
<l>se non apparecchiarmi a la vendetta:</l>
<l>ché mai non vuo' mancare a la mia fede</l>
<l>ben ch'io mi roda a perdere in un punto</l>
<l>sì caro amico e sì diletta donna.</l>
<l>Così diss'egli, e 'l capitanio a lui:</l>
<l>Barone illustre e di supprema forza,</l>
<l>poi che detto non v'ha l'audace Achille</l>
<l>di volersi condur senz'arme e nudo</l>
<l>contra un de i primi de la gente gotta,</l>
<l>ch'è da le piante in su coperto d'arme,</l>
<l>certo si dee sentir d'aver con seco</l>
<l>qualche grazia del Ciel che lo governi.</l>
<l>O s'ella fosse tal che gli facesse</l>
<l>aver vittoria contra il suo nimico</l>
<l>- come , non può capermi entr'a la mente -</l>
<l>quanta gloria s'aria, quanto diletto!</l>
<l>Poi, se fa questo per voler morire,</l>
<l>lasciate fare a lui, che non si puote</l>
<l>vietare altrui la volontaria morte:</l>
<l>noi non starem di racquistar per questo</l>
<l>con altro modo la città di Porto</l>
<l>e trar di servitù la donna vostra.</l>
<l>Mentre così dicean quei dui signori,</l>
<l>gli altri romani, che vedeano il molto</l>
<l>ardir d'Achille, e le sue belle membra</l>
<l>che parean latte e rose entr'a un bel vaso,</l>
<l>pregavan Dio per lui con tai parole:</l>
<l>O Re del ciel, muovi il tuo santo aiuto:</l>
<l>non lasciar ir questo barone a morte,</l>
<l>ché troppo a tutti noi molesta il cuore</l>
<l>vederlo ignudo andar con tanto ardire</l>
<l>contra quel can di rabbia armato e d'arme;</l>
<l>salvalo, almo Rettor de l'universo,</l>
<l>ché pòi far ciò che vuoi con la tua forza.</l>
<l>Così pregaro Iddio quei buon Romani,</l>
<l>ma i Gotti poi dicean da l'altra parte:</l>
<l>Il nostro Argalto arà poca fatica</l>
<l>a superar un uom senz'arme e nudo</l>
<l>che forse ha perso il ben de l'intelletto.</l>
<l>Or mentre si dicean queste parole</l>
<l>da l'una e l'altra parte, i dui baroni</l>
<l>s'avvicinaro con ardire immenso;</l>
<l>onde gli disse il furibondo Argalto:</l>
<l>Qual tuo peccato o qual sciocchezza estrema</l>
<l>ti mena disarmato a la battaglia?</l>
<l>Torna indietro, meschin, ch'io mi vergogno</l>
<l>combatter teco, ch'hai perduto il senno:</l>
<l>né si può guadagnare onor co i pazzi.</l>
<l>A cui rispose poi l'ardito Achille:</l>
<l>Non ti pensare, Argalto, di smarrirmi</l>
<l>con le minaccie tue come s'io fosse</l>
<l>un fanciullin che non conosce l'arme:</l>
<l>anch'io so minacciar, ma non vuo' farlo,</l>
<l>ch'è differenza da parole a fatti.</l>
<l>E vuo' che sappi ancor ch'io ti conosco</l>
<l>tu fosti figlio del feroce Alberto</l>
<l>e de la bella Crobizza, e governi</l>
<l>la città populosa e 'l bel paese</l>
<l>che siede fra l'Ereteno e la Brenta;</l>
<l>ed io fui il figlio del cortese Alcasto</l>
<l>e de la gentilissima Ericina,</l>
<l>e 'l padre mio discese da Trizeno</l>
<l>padre d'Eufemo, il cui figliuol Cleante</l>
<l>venne da Troia col figliuol d'Anchise</l>
<l>e fu de i conditor che fecen Alba:</l>
<l>e quivi stette poi la stirpe nostra</l>
<l>infino a l'avol mio, che fu nomato</l>
<l>Sabellio; e questi poscia uscì di Roma</l>
<l>per l'estrema sevizia d'Odoacro</l>
<l>e se ne venne ad abitare in Argo</l>
<l>appresso una città ch'era nomata</l>
<l>dal primo suo progenitor ch'io dissi.</l>
<l>Poscia il figlio di lui, chiamato Alcasto,</l>
<l>che fu mio padre, per la sua bellezza</l>
<l>ebbe Ericina bella per mogliera,</l>
<l>figlia di Timoteo duca d'Atene:</l>
<l>di costor son nat'io; però non stimo</l>
<l>le tue parole e 'l tuo parlare inetto,</l>
<l>ch'anch'io saprei risponder per le rime;</l>
<l>ché chi dice mal d'altri, a suo mal grado</l>
<l>conviene udire il mal ch'a lui sia detto.</l>
<l>Non stiamo adunque a dir parole e ciance</l>
<l>come fanno le donne in su la strada</l>
<l>che sospinte da l'ira e dal disdegno</l>
<l>si dicon molte ingiurie e vere e false</l>
<l>senza rispetto aver di chi le ascolta;</l>
<l>pruova ciò che sai far con l'arme in mano,</l>
<l>ch'a tormi giù de l'alto mio proposto</l>
<l>ti bisogna usar forza e non parole.</l>
<l>Come udì questo, il furibondo Argalto</l>
<l>gli tirò un colpo de l'orribil asta,</l>
<l>che lo credeo passar da un canto a l'altro;</l>
<l>ma l'onorato Achille, avendo pronti</l>
<l>l'occhio e la mano, e pien d'ardire il petto,</l>
<l>dié con la mazza sua ne la gran picca</l>
<l>e la mandò da parte, e poi cacciossi</l>
<l>con tal prestezza adosso al fiero Argalto,</l>
<l>ch'ei convenne lasciar la lancia e 'l scudo;</l>
<l>ma come Achille l'abbracciò a traverso</l>
<l>e con la gamba aviticchiò le gambe</l>
<l>d'Argalto, il fece trabbocare in terra:</l>
<l>ed ei sopra gli fu, come un leone</l>
<l>ch'ha trovato un gran cervo entr'a una selva</l>
<l>e l'ha con l'ungie sue mandato al piano,</l>
<l>poi gli sta sopra, e con gli acuti denti</l>
<l>gli prende il collo e tosto il manda a morte,</l>
<l>ch'aiutar non si può con le sue corna</l>
<l>ramose e lunghe e senza alcuna forza;</l>
<l>tale era Achille, onde 'l feroce Argalto</l>
<l>non si potea valer punto de l'arme.</l>
<l>Il che vedendo gli ottimi Romani</l>
<l>mandaron fuori un smisurato crido,</l>
<l>e i Gotti spinser gemiti e suspiri:</l>
<l>ma non sì tosto Argalto in terra cadde,</l>
<l>che 'l fiero Achille a lui tolse 'l pugnale</l>
<l>ed alzò il braccio e cridò: Corsamonte,</l>
<l>mostrandoli il pugnal ch'aveva in mano;</l>
<l>poi tutto lo cacciò dentr'a la gola</l>
<l>d'Argalto, e lo scannò come uno agnello.</l>
<l>Gran doglia nacque ne la gente gotta</l>
<l>per la morte d'Argalto, e gran diletto</l>
<l>ne gli onorati principi romani</l>
<l>per la vittoria del cortese Achille:</l>
<l>e tutti quanti poscia l'abbracciaro,</l>
<l>ed egli abbracciò loro avendo in mano</l>
<l>quel papagorge ancor cargo di sangue</l>
<l>alora disse Belisario il grande</l>
<l>verso la gente gotta este parole:</l>
<l>Signori, poi che la vittoria è nostra,</l>
<l>come ogni uom vede, datice la donna</l>
<l>perché possiamo ritornare in Roma</l>
<l>col premio che ci fu da voi promesso.</l>
<l>E mentre si dicean queste parole,</l>
<l>l'angel Nemesio, in forma d'Unigasto</l>
<l>per disturbar la gloria de i Romani</l>
<l>ritrovò Ablavio, ch'era ivi da canto</l>
<l>per la morte di Argalto afflitto e mesto,</l>
<l>e disse verso lui queste parole:</l>
<l>Barone illustre e di sagace ingegno,</l>
<l>non vi darebbe il cuor di trarre un starle</l>
<l>nel bel corpo d'Achille,e darli morte?</l>
<l>Cosa che fia gioconda al re de' Gotti</l>
<l>e grata molto a tutto quanto il stuolo,</l>
<l>onde n'acquisterete eterna gloria;</l>
<l>e farete con questa ancor vendetta</l>
<l>di Argalto, ch'era a voi fratel cugino.</l>
<l>Oprate adunque arditamente l'arco:</l>
<l>pregate il Re del ciel che lo governi,</l>
<l>che non vi mancherà d'onesto aiuto.</l>
<l>Così parlò Nemesio, onde commosse</l>
<l>la mente ignara a quel barone incauto;</l>
<l>tal che addattò un buon strale in sul grand'arco</l>
<l>e fece starsi i suoi soldati avanti,</l>
<l>poi pregò il Re del ciel con tai parole:</l>
<l>Eterno Re, ch'a l'opre de' mortali</l>
<l>dài sempre quando vuoi felice effetto,</l>
<l>drizza la mia saetta entr'a la carne</l>
<l>del fiero Achille, e fa ch'io gli dia morte</l>
<l>per far vendetta del feroce Argalto,</l>
<l>ch'era di sangue a me tanto congiunto;</l>
<l>ché com'io torni in Padoa faccio voto</l>
<l>di farti fare un sacrificio grande</l>
<l>dentr'a Santa Sofia vicin al fiume.</l>
<l>E detto questo poi tirò la corda</l>
<l>de l'arco suo fino a la destra orecchia</l>
<l>e spinse il stral verso 'l barone ignudo.</l>
<l>Ma Dio, che sol volea concieder parte</l>
<l>del dimandar d'Ablavio, e far ch'entrasse</l>
<l>ne la carne d'Achille sua saetta,</l>
<l>ma non per questo lo mandasse a morte,</l>
<l>fé che Nemesio governolla in modo</l>
<l>tal che lenta arrivò dentr'al suo fianco</l>
<l>e lenta se n'andò tra carne e pelle</l>
<l>vicina a l'ombilico, ove fermossi,</l>
<l>e non se n'uscì fuor da l'altra parte.</l>
<l>Turbossi Achille, come entr'al suo fianco</l>
<l>sentì venir quella saetta amara;</l>
<l>né men turbossi Corsamonte, quando</l>
<l>vide l'amico suo ferito a morte:</l>
<l>poi lo prese per mano, e così disse:</l>
<l>Fratel mio caro, i giuramenti e i patti</l>
<l>ch'han rotto i Gotti, e la promessa fede,</l>
<l>son stati la cagion de la tua morte:</l>
<l>ch'avendo tu con smisurato ardire</l>
<l>ucciso Argalto armato, essendo ignudo,</l>
<l>ed avendo acquistato tanta gloria</l>
<l>quanta mai s'acquistasse in un duello,</l>
<l>essi poi t'hanno a tradimento ucciso.</l>
<l>Ma l'alto Re del ciel farà vendetta</l>
<l>di tai pergiuri, e se non sarà presta</l>
<l>tanto più grave fia quanto più lenta:</l>
<l>ed io ti giuro parimente farla,</l>
<l>e tagliar quella man che spinse il strale</l>
<l>a tradimento contra le tue membra,</l>
<l>se la terra non s'apre e non m'ingoia.</l>
<l>Così diss'egli, e l'onorato Achille</l>
<l>per consolarlo gli rispose, e disse:</l>
<l>Non dubitar di me, fratel mio caro,</l>
<l>ché la ferita mia non è mortale:</l>
<l>la divina bontà l'ha fatta andare</l>
<l>tra carne e pelle fin press'al bilico,</l>
<l>com'io la sento, e palpola con mano.</l>
<l>Alora disse il capitanio eccelso:</l>
<l>Dio voglia, Achille mio, che questo sia;</l>
<l>né tu lo pòi sapere, essendo caldo,</l>
<l>ma ben saprallo un medico eccellente.</l>
<l>E così detto, subito si volse</l>
<l>verso Carterio araldo, e disse a lui:</l>
<l>Carterio, va correndo al buon Teodetto,</l>
<l>e fa che venga tosto a ritrovarci:</l>
<l>ch'io bramo di saper da la sua lingua</l>
<l>se la ferita del cortese Achille</l>
<l>sarà pericolosa de la morte</l>
<l>over se agevolmente può sanarsi.</l>
<l>L'araldo al comandar del suo signore</l>
<l>obedì tosto, e se n'andò correndo</l>
<l>a ricercarlo per le folte schiere;</l>
<l>e lo trovò che 'n mezzo a i suoi soldati</l>
<l>si stava in ordinanza, onde si fece</l>
<l>a lui vicino e poi così gli disse:</l>
<l>Teodetto, il capitanio de le genti</l>
<l>vi manda a dimandar che a lui vegniate,</l>
<l>che saper brama da la vostra lingua</l>
<l>se la ferita del cortese Achille</l>
<l>sarà pericolosa de la morte</l>
<l>over se agevolmente può sanarsi.</l>
<l>Com'udì questo, il medico eccellente</l>
<l>se n'andò per la turba de i soldati</l>
<l>a ritrovare il capitanio eccelso:</l>
<l>quivi era Achille e molti altri baroni,</l>
<l>che tutti si dolean di quello inganno.</l>
<l>Ma come giunse il medico palpolli</l>
<l>il loco tutto ov'era intrato il strale,</l>
<l>e vide che la punta era vicina</l>
<l>al ombilico, e quivi gli dolea;</l>
<l>onde disse a i baroni: Il male è poco,</l>
<l>e lo risaneremo in brieve tempo.</l>
<l>Poi, tratta quindi la saetta amara,</l>
<l>feceli prima uscir premendo il sangue,</l>
<l>dapoi condutto dentro a la cittade</l>
<l>lo medicò con prezïosi unguenti.</l>
<l>Or mentre che si stava in quel negozio,</l>
<l>Vitige re fece ordinar le schiere:</l>
<l>il che vedendo, Belisario il grande</l>
<l>non stette a risguardar né a far dimora,</l>
<l>ma tosto rassettò tutto 'l suo stuolo</l>
<l>ponendo al destro ed al sinistro corno</l>
<l>gli aiuti, e poi le legïoni in mezzo.</l>
<l>Alor si vide affaticarsi molto</l>
<l>l'angel Contenzïoso fra quei stuoli:</l>
<l>ed ora ne i Romani, ora ne i Gotti</l>
<l>si travagliava, e gli donava ardire,</l>
<l>per far al tutto disturbar gli accordi.</l>
<l>Avanti gli altri Corsamonte il fiero</l>
<l>si stava armato sul feroce Ircano,</l>
<l>e desïava di veder tra i Gotti</l>
<l>l'altero Turrismondo, e far vendetta</l>
<l>de l'onta ch'avea fatta a la sua donna:</l>
<l>or mentre lo cercava con la vista,</l>
<l>l'angel Gradivo in forma di Unigasto</l>
<l>si fece appresso Totila, e gli disse:</l>
<l>Totila, u' son le tue parole altere</l>
<l>e l'avantar ch'hai fatto entr'a i conviti</l>
<l>di volerti condur con Corsamonte,</l>
<l>e combatter con lui senza paura?</l>
<l>Or ei t'aspetta sopra il suo destriero.</l>
<l>A cui rispose Totila superbo:</l>
<l>Signor, voi non sapete la gran forza</l>
<l>di Corsamonte e l'alto suo valore,</l>
<l>né il gran favor del Ciel che l'accompagna;</l>
<l>ma se 'l favor del Ciel pur fosse equale,</l>
<l>combatterei con lui, né sarei vinto:</l>
<l>ancor che 'l corpo suo fosse di ferro.</l>
<l>A cui rispose quel celeste messo:</l>
<l>Barone illustre, non aver timore,</l>
<l>ché tu sei come lui di carne e d'ossa,</l>
<l>né di men forte e men famosa gente:</l>
<l>priega pur l'alto Re de l'universo,</l>
<l>che non ti mancherà d'onesto aiuto;</l>
<l>e sprona il tuo corsier contra costui</l>
<l>senza punto stimar minaccie e ciance.</l>
<l>Così disse, e spirolli ardire e forza;</l>
<l>ed e' pregando Iddio con le man giunte</l>
<l>disse: Signor del ciel, donami tanto</l>
<l>del tuo favore, e fammi tanta grazia,</l>
<l>che quella orribil fiera non m'uccida</l>
<l>or ch'io mi muovo per combatter seco.</l>
<l>Questo diss'egli, e poi spronò il cavallo</l>
<l>e ratto se n'andò dinanzi a tutti;</l>
<l>ma non posero ancor le lance in resta</l>
<l>quei dui generosissimi baroni,</l>
<l>se ben inanzi a gli altri si trovaro.</l>
<l>Alor vedeasi la pianura piena</l>
<l>tutta di fanti e cavalieri armati</l>
<l>de l'uno e l'altro glorïoso stuolo,</l>
<l>che risplendean come lucenti fiamme.</l>
<l>E quivi prima Totila si mosse</l>
<l>col scudo avanti 'l petto e l'elmo in testa</l>
<l>e con la lancia sua sopra la coscia,</l>
<l>con tanto ardir che minacciava al mondo;</l>
<l>da l'altra parte Corsamonte il fiero</l>
<l>se n'andò verso lui come un leone</l>
<l>che vede un toro che gli viene incontra;</l>
<l>ma quando l'uno a l'altro fur vicini,</l>
<l>il duca mandò fuor queste parole:</l>
<l>Totila, io veggio che ti spingi avanti</l>
<l>desideroso di combatter meco,</l>
<l>perché tu speri forse aver l'impero</l>
<l>sopra la gente tua, se tu m'uccidi:</l>
<l>o forse speri aver terreni ed oro</l>
<l>ch'a te fien dati da le genti gotte,</l>
<l>se tu mi mandi in questo giorno a morte.</l>
<l>Ma gran difficultà faratti a farlo,</l>
<l>perché ho forza maggior, che tu non pensi.</l>
<l>Deh, torna in dietro a le tue fide schiere</l>
<l>prima che abbi da me vergogna e danno;</l>
<l>e non tardare il gran desir ch'io tengo</l>
<l>di trovarmi a le man con Turrismondo.</l>
<l>Così diss'egli, e Totila rispose:</l>
<l>Non creder farmi aver timore alcuno</l>
<l>con le parole tue, superbo duca,</l>
<l>ché mai non s'annidò dentr'al mio petto</l>
<l>stilla di tema: prendi pur del campo,</l>
<l>che proverem chi arà più forte lancia.</l>
<l>E così detto, rivoltò il cavallo</l>
<l>e Corsamonte anch'ei fece il medesmo,</l>
<l>e s'allongor quasi una buona arcata;</l>
<l>poi con tanto furor ciascun si mosse,</l>
<l>che tutto 'l pian tremava sotto i piedi</l>
<l>de li lor velocissimi corsieri:</l>
<l>e s'incontraro in mezzo del camino</l>
<l>come se fossen due procelle orrende</l>
<l>o dui fulguri ardenti che fan darsi</l>
<l>luogo a le torri, a gli arbori ed a i monti.</l>
<l>Totila prima accolse in mezz'al scudo</l>
<l>con la sua lancia il gran duca de i Sciti,</l>
<l>e quella se n'andò volando in pezzi;</l>
<l>ma Corsamonte lui toccò ne l'elmo,</l>
<l>ch'era d'accial finissimo e fadato:</l>
<l>onde non lo passò, ma fece andarlo</l>
<l>col capo su le croppe del cavallo,</l>
<l>il qual convenne ingenocchiarsi anch'esso</l>
<l>per la gran lena del feroce Ircano;</l>
<l>pur si rifece, e 'l cavalier di sella</l>
<l>non si moveo, benché stordito fosse.</l>
<l>Poi Corsamonte trasse fuori il brando,</l>
<l>e senza dubbio lo mandava a morte</l>
<l>se l'angel santo non gli dava aiuto:</l>
<l>questi mandato fu dal Cielo in Roma,</l>
<l>per non lasciarla saccheggiare a i Gotti,</l>
<l>ma poi mosso a pietà di quel signore</l>
<l>soccorse lui nel suo periglio estremo;</l>
<l>né poteo ritenerlo il buon Palladio,</l>
<l>ben che dicesse a lui queste parole:</l>
<l>Deh, non donare, Adrastio, alcun soccorso</l>
<l>a quel crudel, lascia ch'e' vada a morte:</l>
<l>che 'l Re del ciel t'ha pur mandato in terra</l>
<l>per salvar Roma da le man de' Gotti,</l>
<l>e non per aiutarli da la morte.</l>
<l>A cui rispose Adrastio: Io vuo' che sappi</l>
<l>ch'io non m'oppongo al comandar divino,</l>
<l>che vuol salvar costui per la ruina</l>
<l>d'Italia e per la gloria di Narsete:</l>
<l>onde non dee morir vicino al Tebro,</l>
<l>ma fuggendo morrà presso al Metauro</l>
<l>ed io gli sarò adverso in quel conflitto.</l>
<l>E detto questo, stese avanti gli occhi</l>
<l>di Corsamonte una gran nebbia folta:</l>
<l>poi levò in alto Totila, e lo spinse</l>
<l>molto leggier sopra i cavalli e i fanti</l>
<l>ne l'ampia retroguardia del suo stuolo,</l>
<l>e fatto a lui vicin così gli disse:</l>
<l>Totila mio, quel messaggier del Cielo</l>
<l>fu troppo ardito e senza buon discorso,</l>
<l>a farti andare a quell'aspra battaglia</l>
<l>con Corsamonte, ch'è 'l miglior guerriero</l>
<l>che porti lancia in campo de i Romani.</l>
<l>Non t'affrontar mai più con quel barone,</l>
<l>che contra il tuo destin ti darìa morte;</l>
<l>ma com'ei sarà fuor di queste parti</l>
<l>combatti arditamente con ognuno,</l>
<l>ch'arai vittorie inopinate e grandi.</l>
<l>Così gli disse, e sciolse poi la nebbia</l>
<l>che Corsamonte avea davanti a gli occhi;</l>
<l>onde ammirossi, e diss'este parole:</l>
<l>Qual meraviglia è questa, ch'io non veggio</l>
<l>Totila, e veggio la sua lancia in pezzi</l>
<l>là dove la gettò sopra il terreno?</l>
<l>Certo egli è caro al gran Motor del cielo,</l>
<l>a cui dee fare orazïoni e voti,</l>
<l>poi che salvato l'ha da le mie mani.</l>
<l>Or vadasi in malora, bench'io stimo</l>
<l>che non arà mai più sì folle ardire</l>
<l>di disfidarmi e di combatter meco,</l>
<l>essendo uscito con la vita appena</l>
<l>fuor del periglio ove s'aveva involto.</l>
<l>Così prima parlò fra se madesmo,</l>
<l>poi si rivolse a l'altra gente e disse:</l>
<l>O valorosi cavalieri e fanti,</l>
<l>non stati scevri da la gente gotta,</l>
<l>ma ciascun vada contra il suo nimico:</l>
<l>ciascun per sé combatta, perch'io solo</l>
<l>non posso a un tempo seguitarli tutti</l>
<l>né combatter con tutti in tutti i luoghi;</l>
<l>ma ciò che potran far le mani e i piedi</l>
<l>e l'animo, e la forza, io vi prometto</l>
<l>de non gli dar già mai riposo alcuno,</l>
<l>ma sempre essercitarli fra costoro:</l>
<l>e non s'allegrerà nessun de i Gotti</l>
<l>di ritrovarsi appresso a la mia lancia.</l>
<l>Così esortava il duca le sue genti;</l>
<l>ma Turrismondo poi da l'altra parte</l>
<l>dicea cridando: O generosi Gotti,</l>
<l>non abbiate timor di Corsamonte</l>
<l>né de l'acerbo suo bravar che face,</l>
<l>ch'anch'io combatterei con le parole</l>
<l>contra i demoni orrendi de l'inferno,</l>
<l>ma non mi daria 'l cuor d'averne onore.</l>
<l>Sappiate ancor che Corsamonte acerbo</l>
<l>non fornirà con le parole il tutto,</l>
<l>ma lascierà da far la maggior parte.</l>
<l>Io son disposto poi d'andarli contra</l>
<l>e di provar s'egli è di me più forte,</l>
<l>e se 'l mio stocco e la mia lancia punge.</l>
<l>Quel superbo signor pien di valore,</l>
<l>così diceva ed essortava i Gotti;</l>
<l>e i Gotti se n'andor con l'aste basse</l>
<l>contra i Romani, e mescolaro insieme</l>
<l>le forze e l'arme con orribil cridi.</l>
<l>L'angel Latonio alor si fece appresso</l>
<l>al forte Turrismondo, e così disse:</l>
<l>Non combatter baron, con Corsamonte,</l>
<l>ma sta fra gli altri tuoi fuor del tumulto:</l>
<l>perché oggi ha tanta forza, e tanto è caro</l>
<l>al gran Motor de le celesti rote,</l>
<l>che agevolmente manderiati a morte.</l>
<l>Così gli disse, e Turrismondo poi</l>
<l>che ben conobbe il messaggier del cielo</l>
<l>si ritirò nel mezzo de le squadre;</l>
<l>ma Corsamonte con la lancia in resta</l>
<l>spronò 'l suo corridor contra Fabalto,</l>
<l>che dentr'al scudo suo portava il foco;</l>
<l>e lo ferì con l'asta ne la testa</l>
<l>e tutta la passò di banda in banda:</l>
<l>né lo diffese l'elmo, come fosse</l>
<l>stato di cera tenera o di piombo,</l>
<l>onde tosto caddèo disteso in terra</l>
<l>a mal suo grado, e morsicò l'arena.</l>
<l>Poi Corsamonte alteramente disse:</l>
<l>Tu sei pur morto, asperrimo Fabalto,</l>
<l>e non hai posta la città di Roma,</l>
<l>come tu t'avantasti, a fuoco e fiamma:</l>
<l>e per memoria del tuo mal pensiero</l>
<l>portavi il fuoco acceso per insegna</l>
<l>intorno a le muraglie d'una terra;</l>
<l>or te ne resterai vicino al Tebro</l>
<l>con le tue membra e le tue fiamme estinte,</l>
<l>né più ritornerai là dove alberga</l>
<l>l'afflitta madre tua tra l'Oglio e 'l Brembo.</l>
<l>Questo gli disse Corsamonte il fiero;</l>
<l>néd ei rispose a lui, ché tosto gli occhi</l>
<l>gli fur d'oscure tenebre coperti:</l>
<l>poi calpestato fu da i duri piedi</l>
<l>de i corridor de i Gotti e de i Romani.</l>
<l>Uccise ancor Rifosco e Sabinaco,</l>
<l>giovani eletti: questi eran figliuoli</l>
<l>di Muzzolone altero e di Carnienta,</l>
<l>che parturilli in su la ripa d'Agno</l>
<l>prima che 'l Chiampo a lui dimostri l'acque;</l>
<l>il duca dié la morte a Sabinaco,</l>
<l>ché con l'asta lo punse entr'a una tempia</l>
<l>e ruppe l'osso prima, e poi la tinse</l>
<l>de le cervelle sua ch'eran quiv'entro,</l>
<l>onde si stese palpitando in terra.</l>
<l>Il che vedendo il giovane Rifosco</l>
<l>volse il cavallo per voler fuggire;</l>
<l>ma Corsamonte gli cacciò la lancia</l>
<l>dentr'a la schena in mezzo de le spalle,</l>
<l>ed ella se n'andò fino a le mamme:</l>
<l>onde l'alma uscì fuor soffiando molto,</l>
<l>come fa un toro acerrimo ferito</l>
<l>da l'empio macellaro entr'al macello,</l>
<l>che sparge con romor soffiando il sangue,</l>
<l>e l'anima dolente l'accompagna.</l>
<l>D'indi si volse il duca al bel Merano</l>
<l>figliuol di Baldimarca e di Alarico</l>
<l>ed unico fratel di Turrismondo,</l>
<l>ch'era venuto pochi giorni avanti</l>
<l>da Aquileia a Ravenna e d'indi a Roma.</l>
<l>ché Baldimarca non lasciò ch'andasse</l>
<l>con Turrismondo a la feroce guerra,</l>
<l>ch'era ancor giovinetto e molto bello,</l>
<l>e nel correr vincea tutti i furlani;</l>
<l>ma poscia vinta da le sue preghiere</l>
<l>mandolvi. e giunse al tempo de la tregua:</l>
<l>e quel fu il primo dì che si vestisse</l>
<l>d'arme e di piastre per andare in guerra;</l>
<l>e la sua sorte indusse quello incauto</l>
<l>a gir primieramente a la battaglia</l>
<l>contr'al miglior guerrier che fosse al mondo.</l>
<l>Questi spronò il cavallo adosso al duca,</l>
<l>e ruppegli la lancia entr'al gran scudo,</l>
<l>ma nol passò, né pur signollo alquanto:</l>
<l>poi Corsamonte con la spada in mano</l>
<l>se gli fé appresso, e dielli una stoccata</l>
<l>sotto 'l bilico, e gli passò il diafragma;</l>
<l>tal che 'l meschino andò piangendo in terra,</l>
<l>e prese con le man le sue budella</l>
<l>che per la piaga usciro, onde una nebbia</l>
<l>spietata e dura gli coperse gli occhi.</l>
<l>L'acerbo Turrismondo, quando vide</l>
<l>disteso in terra il suo fratel Merano</l>
<l>con le budella in man, privo di luce,</l>
<l>non poteo più durar né star da parte</l>
<l>come l'angel di Dio gli avea commesso.</l>
<l>Ma se ne venne contra Corsamonte</l>
<l>con la sua spada impetüosa in mano;</l>
<l>e Corsamonte rallegrossi, e disse:</l>
<l>Io veggio pur colui ch'ha tanto offeso</l>
<l>la mente mia col tòrli il suo diporto</l>
<l>onde ho speranza di non star più a bada</l>
<l>né di cercarlo in mezzo de le squadre,</l>
<l>ch'or s'avicinerem con l'arme nude.</l>
<l>Così diss'egli, e poi con gli occhi torti</l>
<l>risguardò prima Turrismondo, e disse:</l>
<l>Fatti vicino a me perché tu possi</l>
<l>giunger più tosto al fin de la tua vita.</l>
<l>E Turrismondo a lui senza paura:</l>
<l>Non sperar, Corsamonte, di vedermi</l>
<l>aver nel petto alcun signal di tema;</l>
<l>ché se ben so che sei tenuto in Roma</l>
<l>il miglior cavalier che porti lancia,</l>
<l>non ti temo però né mi sgomento,</l>
<l>ché Dio suol dar vittoria a chi gli piace.</l>
<l>Pur la mia spada ha la sua punta acuta</l>
<l>come la tua, né men feroce ha il taglio:</l>
<l>onde penso poter ferirti anch'io</l>
<l>e poterti mandare a l'altra vita,</l>
<l>perché la carne tua non è d'acciale.</l>
<l>Così diss'egli, e poi tirò una punta</l>
<l>verso la gola del possente duca,</l>
<l>ch'agevolmente gli aria fatto oltraggio:</l>
<l>se 'l buon Palladio non spingeva indietro</l>
<l>il braccio a Turrismondo, onde convenne</l>
<l>lentamente arrivar dentr'al camaglio,</l>
<l>tal che non poté farli alcuna offesa.</l>
<l>Ma Corsamonte con orribil crido</l>
<l>mosse la spada sua per darli morte;</l>
<l>e certamente non saria campato,</l>
<l>se quell'altr'angel ch'era in suo favore</l>
<l>no 'l ricopria con una nebbia oscura</l>
<l>che lo diffese in quel periglio estremo:</l>
<l>ma ben tre volte Corsamonte il fiero</l>
<l>gli menò de la spada, e ben tre volte</l>
<l>percosse l'aria e quella nebbia densa;</l>
<l>ma quando poi la quarta volta adosso</l>
<l>gli andò come un demonio, e non lo colse,</l>
<l>superbamente minacciando disse:</l>
<l>Tu l'hai fuggita pur, rabbioso cane,</l>
<l>perché l'angel di Dio t'ha dato aiuto</l>
<l>per qualche voto che sta mane hai fatto:</l>
<l>ma ben non fuggirai, com'io ti giunga</l>
<l>un'altra volta sopra questi piani,</l>
<l>se 'l favor di là su non mi fia adverso.</l>
<l>Or voglio andar contra quest'altri Gotti</l>
<l>per provar anco lor come son forti.</l>
<l>E detto questo prese una gran lancia</l>
<l>che Filopisto gli portava dietro;</l>
<l>e passò ne la gola il bel Tebolo</l>
<l>che fu figliuol di Ruvolone e Venda,</l>
<l>e morto lo lasciò disteso in terra.</l>
<l>Uccise poi Vargonte e Verulato</l>
<l>l'un dopo l'altro, e Dardano e Biante,</l>
<l>tutti con l'empia e dispietata lancia,</l>
<l>la qual si ruppe a l'ultime percosse;</l>
<l>onde poi trasse fuor l'orribil spada,</l>
<l>e diede a Monlïon sotto la poppa</l>
<l>destra, che dentr'al fegato cacciolla</l>
<l>e di sangue gli empio le gonne e l'arme:</l>
<l>il che vedendo il giovane Materno,</l>
<l>ch'era figliuol di Tarsia e Filacuto,</l>
<l>scese giù del cavallo, ed al gran duca</l>
<l>basciò la staffa ed abbracciolli il piede;</l>
<l>poi disse: Alto signor, non m'uccidete,</l>
<l>ma mandatemi vivo al vostro albergo,</l>
<l>ch'eternamente vi sarò fedele.</l>
<l>Deh, movavi a pietà la verde etade</l>
<l>in ch'io mi truovo, e la mia afflitta madre</l>
<l>che nove mesi mi portò nel ventre</l>
<l>e priva del marito in questa guerra</l>
<l>ha collocata in me la sua speranza:</l>
<l>perché di sette figli ch'ella avea</l>
<l>sei ne son morti, ed io le resto solo;</l>
<l>e se vorrete mai ch'io torni a casa</l>
<l>vi donerà per me molto tesoro,</l>
<l>per esser donna di richezza immensa.</l>
<l>Così parlò Materno, e Corsamonte,</l>
<l>quantunque fosse pien di sdegno e d'ira,</l>
<l>s'intenerì nel cuore e non l'uccise;</l>
<l>anzi gli disse: Or va dove ti piace,</l>
<l>ma non ci venir più con l'arme contra:</l>
<l>ché se vorrai combatter co i Romani</l>
<l>la mia pietà sarà da l'ira vinta.</l>
<l>Così diss'egli, e poi volgendo gli occhi</l>
<l>verso i nimici vide il re de' Gotti</l>
<l>con l'asta in mano star davanti a gli altri,</l>
<l>onde si volse a Filopisto e disse:</l>
<l>Porgime, Filopisto, quella lancia</l>
<l>che tu mi porti dietro, perch'io voglio</l>
<l>tentar s'uccider posso questo drago:</l>
<l>per la cui morte arei ferma speranza</l>
<l>di porre in libertà l'Italia aflitta</l>
<l>e racquistar la mia perduta donna.</l>
<l>Ben ti ricordo che s'io 'l mando a terra,</l>
<l>che tu abbi l'occhio sempre al suo cavallo,</l>
<l>e cerca destramente di pigliarlo</l>
<l>e menal poi subitamente a Roma,</l>
<l>cosa che ti sarà d'eterna gloria,</l>
<l>perch'è il miglior caval ch'Italia pasca.</l>
<l>Com'ebbe detto questo, prese in mano</l>
<l>quella robusta lancia, ed avviossi</l>
<l>verso il superbo re per darli morte;</l>
<l>il che vedendo l'angelo Gradivo</l>
<l>senza dimora a Vitige accostossi</l>
<l>sotto la forma d'Unigasto, e disse:</l>
<l>Non dubitate, sir, di Corsamonte:</l>
<l>giostrate pur con lui senza paura,</l>
<l>che certamente non sarete ucciso;</l>
<l>per ciò che è destinato il vostro fine</l>
<l>sopra le piume in più lontana parte.</l>
<l>Così disse, e spirolli animo e forza;</l>
<l>onde pose quel re la lancia in resta</l>
<l>e spronò il suo caval contra 'l gran duca</l>
<l>cridando: Acerbo e dispietato cane,</l>
<l>or è venuto il dì ch'ha il ciel mandato</l>
<l>da poner fine a la tua immensa rabbia.</l>
<l>E Corsamonte contra lui si mosse</l>
<l>con l'asta bassa e col suo scudo al petto,</l>
<l>e rincontrollo in mezzo del camino;</l>
<l>ed ambi si colpiro entr'a i lor scudi</l>
<l>con tanta forza e con sì gran romore</l>
<l>che tutto 'l prato rimbombava intorno.</l>
<l>Ma l'empia lancia del superbo Gotto</l>
<l>non stette salda, anzi n'andò in pezzi;</l>
<l>e quella poi di Corsamonte acerbo</l>
<l>non si ruppe o piegò, ma fece andare</l>
<l>l'ardito re disteso in su 'l terreno,</l>
<l>perché l'arcion de la ferrata sella</l>
<l>di lui si ruppe, onde cadder convenne:</l>
<l>e parve una gran rocca sopra un colle</l>
<l>minata con cunìculli ripieni</l>
<l>di nitro pesto e di carbone e solfo,</l>
<l>che quando dentro poi v'è posto il foco</l>
<l>da i buon soldati ch'a l'assedio stanvi</l>
<l>cade per terra con ruina immensa</l>
<l>e fa tremarsi le campagne intorno;</l>
<l>così al cader di Vitige tremaro</l>
<l>tutte le menti de la gente gotta,</l>
<l>e fuor mandaron gemiti e sospiri:</l>
<l>sì come da parte de i Romani</l>
<l>s'udian per tutto glorïosi cridi.</l>
<l>Il buon caval del re, ch'a sella vota</l>
<l>rimase, scorse lentamente avanti,</l>
<l>onde l'accorto Filopisto il prese</l>
<l>e ratto lo menò dentr'a le mura.</l>
<l>Quando l'ardito Corsamonte vide</l>
<l>ch'avea gettato il suo nimico in terra,</l>
<l>scese giù del caval per darli morte</l>
<l>o per menarlo suo prigione in Roma:</l>
<l>ma quando gli fu appresso, e non lo vide,</l>
<l>perché 'l Gradivo alor l'avea coperto</l>
<l>di nebbia e fattol quetamente andarsi</l>
<l>fuor de la zuffa e chiudersi nel vallo,</l>
<l>tutto di meraviglia e di duol pieno</l>
<l>disse dentr'al suo cuor queste parole:</l>
<l>Che cosa esser può questa, ch'io non vedo</l>
<l>quel ch'i' ho con l'asta mia mandato al piano,</l>
<l>né so pensar come si sia fuggito</l>
<l>né come a gli occhi miei si sia nascosto?</l>
<l>E così detto rimontò a cavallo;</l>
<l>e poi l'angel Palladio andogli appresso,</l>
<l>che parea proprio il duca de i Fenici,</l>
<l>e gli disse pian pian queste parole:</l>
<l>Illustre cavalier, quel ch'ha quell'arco</l>
<l>è il falso Ablavio ch'ha ferito Achille,</l>
<l>ond'or potrete far la sua vendetta.</l>
<l>Come udì questo l'animoso duca</l>
<l>gli corse contra con la spada in mano;</l>
<l>ed e', ch'avea 'l caval molto veloce,</l>
<l>vedendo il duca posesi a fuggire:</l>
<l>e 'l duca lo seguìa, sperando sempre</l>
<l>per l'estrema bontà del suo destriero</l>
<l>prenderlo e darli la promessa pena;</l>
<l>ma quello astuto poi così fuggendo</l>
<l>pose su l'arco una saetta acuta</l>
<l>e tuttavia correndo si rivolse</l>
<l>con l'arco in dietro, e lasciò gire un strale</l>
<l>verso 'l duca di Scitia che 'l seguia:</l>
<l>e 'l duca ratto si coprì col scudo,</l>
<l>onde l'aspra saetta in terra cadde,</l>
<l>che non poteo passar quel fino acciale;</l>
<l>e parve una gragnuola che sia spinta</l>
<l>dal vento, e che percuota un duro marmo</l>
<l>con gran furore, e senza farli danno</l>
<l>ritorna in dietro e volgesi per terra.</l>
<l>Poi mentre si volgea per trarne un'altra</l>
<l>Corsamonte l'aggiunse con la spada,</l>
<l>tal che la mano e l'arco e la saetta</l>
<l>subitamente fé caderli al prato,</l>
<l>e Corsamonte poi così gli disse:</l>
<l>Acerbissimo Gotto, io t'ho pur colto,</l>
<l>e govate non t'han l'usate fraudi.</l>
<l>E detto questo trapassolli avanti,</l>
<l>e tirolli una punta ne la faccia</l>
<l>che da l'angel Palladio fu driciata</l>
<l>ne la bocca di lui, ch'aveva aperta</l>
<l>e dimandava lagrimando aiuto:</l>
<l>onde tirolli quella orribil spada</l>
<l>fin ne la strozza la periura lingua;</l>
<l>e tanto penetrò l'acerbo colpo</l>
<l>che la punta uscì fuor da l'altra parte</l>
<l>del collo, e lo mandò disteso al piano:</l>
<l>ma nel cader che fece il fiero duca</l>
<l>gli tirò un altro colpo a la man destra,</l>
<l>che tutta netta la spiccò dal braccio,</l>
<l>e poscia disse: Achille, io te la dono,</l>
<l>che per me non gli arei fatto altra offesa.</l>
<l>Poi fatto questo con furore immenso</l>
<l>si volse contra l'altra gente gotta,</l>
<l>ed ovunque arrivava ognun fuggìa.</l>
<l>Non altrimente in una selva folta</l>
<l>l'acceso foco dal furor de' venti</l>
<l>ratto si sparge in questa parte e in quella,</l>
<l>ed ove arriva fa cader le piante;</l>
<l>così vedeasi Corsamonte acerbo</l>
<l>per tutto il stuolo con l'orribil spada</l>
<l>mandare a terra gli omini e i cavalli,</l>
<l>che tutta la fecean correr di sangue;</l>
<l>ed egli ancor col suo feroce Ircano</l>
<l>calcava e corpi morti e lance e scudi</l>
<l>che per terra giacean, tal che le goccie</l>
<l>del sangue risalian verso la pancia</l>
<l>di quel corsiero, onde pioveanli tutte</l>
<l>di sangue umano le schiniere e i sproni.</l>
<l>E come quando il fumo ascende al cielo</l>
<l>d'una accesa cittade in cui da l'ira</l>
<l>del Signor di là su s'apprenda il fuoco,</l>
<l>si vede in essa ognun pigliar fatica</l>
<l>chi in portar acqua e chi in salvar le robbe,</l>
<l>e tutti insieme aver dolori e danni;</l>
<l>così vedeansi da l'orribil duca</l>
<l>tutti quei Gotti aver fatiche e doglie:</l>
<l>onde vedendo il provido Unigasto,</l>
<l>che fu lasciato a guardia de i ripari,</l>
<l>come ciascuno era già posto in fuga,</l>
<l>disse a color che stavano al governo</l>
<l>de le porte del vallo este parole:</l>
<l>Aprite ben tutte le chiuse intrate</l>
<l>de i gran steccati, e giù callate i ponti</l>
<l>perché si salvi il popolo che fugge;</l>
<l>ma come poi ciascun sia tolto dentro</l>
<l>le chiuderemo, e leveremo i ponti,</l>
<l>perché il crudel non ci tollesse i valli.</l>
<l>Così diss'egli, e fur le porte aperte</l>
<l>subitamente, e messi i ponti a basso.</l>
<l>L'angel Latonio alor dal ciel discese</l>
<l>per dar soccorso a quella gente afflitta,</l>
<l>che sitibunda e polverosa e stanca</l>
<l>se ne fuggìa verso i muniti valli:</l>
<l>e non poteavi intrar tutta in un tempo,</l>
<l>che Corsamonte pien di rabbia e d'ira</l>
<l>e di disir di gloria e di vendetta</l>
<l>non la lasciava aver riposo alcuno;</l>
<l>e forse preso aria quegli ampi valli</l>
<l>con gran ruina de la gente gotta,</l>
<l>contra 'l destin che 'l Ciel gli avea prefisso,</l>
<l>se 'l buon Latonio non facea voltarsi</l>
<l>Bisandro duca d'Istria, e non gli dava</l>
<l>tanto ardimento che firmasse i piedi:</l>
<l>perché sotto la forma d'Agrilupo</l>
<l>se gli fé appresso, e disse este parole:</l>
<l>A che devemo avere, illustre duca,</l>
<l>tanta paura de gli orribil colpi</l>
<l>di questi acerbi cavalier Romani?</l>
<l>Noi siamo armati da finissime arme,</l>
<l>che si diffenderem da ogni periglio:</l>
<l>con le quai forse pria ch'andiamo a morte</l>
<l>offenderem chi vorrà farci offesa,</l>
<l>e forse salverem la nostra gente.</l>
<l>Così diss'egli, e poi Bisandro volse</l>
<l>la faccia u' prima avea volte le spalle;</l>
<l>ma come poscia vide Corsamonte</l>
<l>che venia verso lui di buon galoppo,</l>
<l>fece dentr'al suo cuor molti pensieri:</l>
<l>l'un era di fuggir con gli altri insieme</l>
<l>verso 'l gran vallo, e poi tra sé temea</l>
<l>che Corsamonte acerbo non pigliasse</l>
<l>e nol scannasse con le proprie mani;</l>
<l>l'altr'era di voltarsi verso il Tebro</l>
<l>e passarlo notando, e gir ne' monti</l>
<l>e quindi ritornar verso Romagna:</l>
<l>ma dubitava ancor che nol seguisse</l>
<l>l'ardito duca sul feroce Ircano</l>
<l>e nol mandasse a vergognosa morte.</l>
<l>Al fin gli parve il meglio di aspettarlo</l>
<l>e combatter con lui senza fuggirlo,</l>
<l>dicendo entr'al suo cuore: Egli è pur omo</l>
<l>mortal come son io di carne e d'ossa,</l>
<l>se ben il Re del ciel gli dà più forza.</l>
<l>E così discorrendo stette saldo,</l>
<l>ed aspettò l'acerbo Corsamonte</l>
<l>disposto e pronto a far con lui battaglia.</l>
<l>E come il pardo uscito de la selva</l>
<l>aspetta il cacciator, né si spaventa</l>
<l>perch'oda il crido e l'abbagliar de i cani,</l>
<l>ma si sta saldo, e non ritorna in dietro</l>
<l>se con lui primamente non combatte;</l>
<l>così Bisandro alor fuggir non volse</l>
<l>se non giostrava pria con Corsamonte:</l>
<l>e però pose la sua lancia in resta</l>
<l>e disse a lui cridando este parole:</l>
<l>Tu credi, Corsamonte, in questo giorno</l>
<l>pigliare i valli de la gente gotta</l>
<l>e Roma liberar dal grande assedio:</l>
<l>sciocco, che prenderai molte fatiche</l>
<l>e molte doglie pria che i nostri valli,</l>
<l>perché vi siam molt'omini robusti</l>
<l>che gli difenderem da tutto 'l mondo;</l>
<l>e non si partirem da questo assedio</l>
<l>che vedrem tutta Roma ardere in fiamme.</l>
<l>Così diss'egli, e poi spronò il destriero,</l>
<l>e ruppe la sua lancia entr'al gran scudo</l>
<l>di Corsamonte, e non passò la lama</l>
<l>che 'l copria tutto quanto, ma il leone</l>
<l>ch'avea nel mezzo di finissim'oro</l>
<l>fu trappassato da l'ardita punta</l>
<l>che si ritenne poi nel forte acciale</l>
<l>e Corsamonte, ch'era senza lancia,</l>
<l>nel trappassar, che fé Bisandro avanti</l>
<l>gli tenne dietro con la spada in mano:</l>
<l>e 'n poco tempo lo mandava a morte,</l>
<l>se l'angel santo nol coprìa sì tosto</l>
<l>di nebbia oscura, e nol portava tosto</l>
<l>fuor de le schiere e del conflitto amaro;</l>
<l>e perché quel buon angelo era vago</l>
<l>di liberar quel dì la gente gotta</l>
<l>da le feroci man di Corsamonte</l>
<l>e di ridurla salva entr'a i steccati,</l>
<l>prese la propria forma di Bisandro</l>
<l>ed andò contra 'l duca con la spada:</l>
<l>ma quando il duca poi volea ferirlo</l>
<l>tosto quell'angel si traeva in dietro</l>
<l>e lentamente gli fuggiva inanzi</l>
<l>per farsi seguitar da quel barone,</l>
<l>e sempre lo volgea verso le mura;</l>
<l>onde sperando Corsamonte sempre</l>
<l>di giungerlo con l'arme, e darli morte,</l>
<l>lo seguitava, e s'allungò dal vallo</l>
<l>tal che la gente gotta poté intrarvi</l>
<l>che fuggia inanzi a i principi romani:</l>
<l>e non fu ardito alcun di star di fuori</l>
<l>né d'aspettar l'un l'altro per sapere</l>
<l>chi sia fuggito da gli orribil colpi</l>
<l>o rimaso difunto in su l'arena;</l>
<l>ma tutti con disio v'entraron'entro</l>
<l>secondo che da i piedi eran portati</l>
<l>o dal veloce corso de i cavalli:</l>
<l>onde tosto se impìo tutto 'l steccato</l>
<l>di fuggitivi cavallieri e fanti.</l>
<l>Da poi, chiuse le porte e alzati i ponti,</l>
<l>tutti i soldati senza dar ristauro</l>
<l>al lor sudor e a l'importuna sete</l>
<l>andòr co i scudi sopra i gran ripari</l>
<l>per custodirli ben da i lor nimici.</l>
<l>L'angel Latonio poi ch'avea rimosso</l>
<l>con la vera sembianza di Bisandro</l>
<l>l'acerbo duca dal seguir i Gotti,</l>
<l>i quali eran salvati entr'al steccato,</l>
<l>si volse, e disse con parole acerbe:</l>
<l>Non mi seguir, baron, con tanta furia,</l>
<l>ch'io son messo di Dio, né son mortale:</l>
<l>conoscime or; ch'io ti son stato ascoso</l>
<l>per separarti da la gente gotta</l>
<l>e farla andar dentr'a i muniti valli.</l>
<l>Tòrnati adunque a la città di Roma,</l>
<l>ché 'l sole è per corcarsi entr'a l'Ibero:</l>
<l>e non tentar mai più con lucid'arme</l>
<l>di far offesa a i messaggier del cielo.</l>
<l>Così disse, e sparì come un baleno:</l>
<l>onde rimase Corsamonte alora</l>
<l>pien di gran meraviglia e di stupore;</l>
<l>poi ritornossi lentamente in Roma,</l>
<l>quando 'l voler di Dio si vide adverso.</l>
<l>Da poi s'ascose il dì ne l'onde salse</l>
<l>e cominciaro ad apparir le stelle.</l>
</lg>
<trailer>F. D. XX L.</trailer>
</div1>
<div1 type="libro">
<head>IL VIGESIMOPRIMO LIBRO</head>
<head>DE LA ITALIA LIBERATA DA GOTTHI</head>
<argument><p>Vent'uno il Duca uccide Turrismondo.</p></argument>
<lg type="non-definito">
<l>L'eterno Re nel suo palazzo eterno,</l>
<l>che fabricolli il protettor di Lenno</l>
<l>fece chiamare il suo consiglio eterno:</l>
<l>e primamente se ne intraro in esso</l>
<l>le intelligenzie de le stelle erranti,</l>
<l>Saturno, Giove, Marte e 'l biondo Apollo</l>
<l>che sol governa il carro de la luce,</l>
<l>e poi Mercurio e Venere e Dïana</l>
<l>che ricevendo il lume dal fratello</l>
<l>col vario suo girar muove gli umori.</l>
<l>Furonvi ancora ed Orïone armato</l>
<l>e Cefeo e Cassiopeia ed Arianna,</l>
<l>Perseo, Chirone, Astrea con tutte l'altre</l>
<l>intelligenzie de le stelle fisse:</l>
<l>e parimente gli angeli del cielo</l>
<l>ch'hanno in custodia le fontane e i fiumi</l>
<l>e le azïon de le terrene genti</l>
<l>andaro in quello amplissimo consiglio.</l>
<l>Quivi il celeste Re, sedendo in mezzo</l>
<l>quelle sustanzie nobili ed eterne</l>
<l>sopra la sedia sua d'oro e di gemme,</l>
<l>e rivolgendo gli occhi eterni a Roma</l>
<l>ed a i gran valli de gli afflitti Gotti,</l>
<l>incominciò parlare in questa forma:</l>
<l>e ragionando lui quetossi il mondo,</l>
<l>tal che la terra immobili tenea</l>
<l>tutte le frondi, e gli animai selvaggi</l>
<l>non si vedeano andar per entro i boschi,</l>
<l>e 'l gran Nettuno avea l'onde tranquille,</l>
<l>e non ardiano in lor guizzare i pesci,</l>
<l>e l'aere senza nubi e senza venti</l>
<l>non era corso da volanti ucelli;</l>
<l>così quetossi al suo parlare il mondo,</l>
<l>ed E' sciolse la lingua in tai parole:</l>
<l>Udite il mio parlar, sustanze eterne,</l>
<l>e riponetel dentr'a i vostri petti,</l>
<l>ch'io vuo' scoprirvi il corso de la guerra</l>
<l>che ha da seguire intra i Romani e i Gotti:</l>
<l>acciò che voi sapendo il mio volere</l>
<l>lo seguitiate, e non gli siate adverse;</l>
<l>che s'alcuna di voi vorrà far opra</l>
<l>contra la voglia mia, le farò noto</l>
<l>con lor vrgogna il mio potere immenso.</l>
<l>Io voglio adunque che sian vinti e' Gotti</l>
<l>e sia posta l'Italia in libertade;</l>
<l>ben voglio pria che 'l gran signor de i Sciti</l>
<l>uccida Turrismondo, e dopo questo</l>
<l>vuo' ch'ancor egli in brieve sia tradito</l>
<l>e sia condotto indegnamente a morte</l>
<l>nel tuor di prigionia la bella donna,</l>
<l>perché tale è il destin sotto cui nacque.</l>
<l>Poi so ch'e' non faracci ancor gli onori</l>
<l>né i sacrifici che devrebbe farci</l>
<l>per la sua nobilissima vittoria,</l>
<l>e però gli apparecchio questa pena.</l>
<l>E voglio ancor che Belisario il grande</l>
<l>constringa a ritornarsi il re de' Gotti</l>
<l>con tutte le sue genti dentr'a Ravenna,</l>
<l>e poscia quivi combattendo il prenda</l>
<l>e lo meni prigion dentr'a Bisanzo:</l>
<l>onde l'Ausonia libera si resti</l>
<l>sotto tutella del romano impero;</l>
<l>e se poi le fia dato alcun disturbo</l>
<l>da i ribellanti Gotti, ancor fien vinti.</l>
<l>Così parlò il Motor de l'universo,</l>
<l>e dopo il suo parlar tremò la terra</l>
<l>e l'aere spinse fulguri e baleni;</l>
<l>onde l'angel Latonio a lui rispose:</l>
<l>Signor del ciel che governate il mondo</l>
<l>e reggete i negozi de i mortali</l>
<l>con tanta providenza e tanto senno</l>
<l>ch'alcun nostro intelletto non v'aggiunge;</l>
<l>ben sapiam noi, né mai ci fu nascosto,</l>
<l>che a Voi non si può far contrasto alcuno:</l>
<l>perché 'l vostro valor tanto è profondo,</l>
<l>ch'al par di quello il poter nostro è nulla.</l>
<l>Sì ch'io non credo che nessun di noi</l>
<l>sia per opporsi al Vostro alto volere</l>
<l>né con fatti contrari o con parole,</l>
<l>anzi tutti sarem per essequirlo:</l>
<l>e se altrimente pria si fosse fatto</l>
<l>per alcuna sustanzia de le nostre,</l>
<l>non fu per contraporsi a quel, ma solo</l>
<l>perché non c'era noto il grande abisso</l>
<l>del Vostro profondissimo consiglio.</l>
<l>Or che Vostra mercè l'ha discoperto,</l>
<l>lo seguirem, né partirènci punto</l>
<l>da i vostri efficaccissimi precetti.</l>
<l>Così disse Latonio, e 'l Re del cielo</l>
<l>sorrise, e poi rispose: Or così sia:</l>
<l>mandisi adunque per l'Eburnea Porta</l>
<l>un sogno falso a Turrismondo altero,</l>
<l>di tal maniera e di tal forza ch'egli</l>
<l>ardisca d'uscir fuori a la campagna</l>
<l>solo, e combatter contra Corsamonte;</l>
<l>e tu, Iunonio, prendine la cura.</l>
<l>L'angel Iunonio dal divin precetto</l>
<l>mosso, ridendo abbandonò l'Olimpo,</l>
<l>e passò Traccia e i suoi nivosi monti;</l>
<l>e sempre andando per le cime d'essi,</l>
<l>né toccando co i piè l'arida terra,</l>
<l>al fin discese in una valle ombrosa</l>
<l>ove è la casa de l'inerte Sonno,</l>
<l>ch'è fratel de la morte, e tolse quivi</l>
<l>l'Insonnio falso, e poi menollo a Roma</l>
<l>e nel steccato intrò di Turrismondo:</l>
<l>e poco inanzi a l'apparir de l'alba</l>
<l>pose l'Insonnio presso a la sua testa</l>
<l>che gli fé vaneggiar denanzi a gli occhi</l>
<l>molte figure nobili e diverse.</l>
<l>Esser pareali in un teatro grande</l>
<l>de la sua terra, ch'è press'al Timavo;</l>
<l>poi coronato di vittrice alloro</l>
<l>gli parea gire in un superbo tempio,</l>
<l>e quivi il patriarca per la mano</l>
<l>prenderlo, e dire a lui queste parole:</l>
<l>Signor, voi siete giunto a tanta gloria</l>
<l>quanta aver possa alcun di questa gente:</l>
<l>perciò che avendo Corsamonte ucciso</l>
<l>col tòrre Elpidia fuor de le sue mani,</l>
<l>penso che sia ben fatto a riposarvi</l>
<l>in questo luoco, ed offerirli ancora</l>
<l>la ghirlanda gentil ch'avete in testa.</l>
<l>Così gli disse quel fallace Sogno,</l>
<l>e poi partissi subito, ed andossi</l>
<l>a transtullar con le ozïose genti,</l>
<l>svegliossi Turrismondo, e con diletto</l>
<l>per la mente volgea quel dolce insogno:</l>
<l>e certo si credea di dar la morte</l>
<l>a Corsamonte in quell'istesso giorno;</l>
<l>sciocco, che non intese il senso oscuro</l>
<l>di quel parlar, né 'l suo riposo eterno.</l>
<l>Però si vestì d'arme e venne al vallo;</l>
<l>e trovò il re che stava entr'al consiglio</l>
<l>sopra i ripari a la Pretoria Porta</l>
<l>ed era nel suo cuor molto suspeso</l>
<l>per la percossa ch'ebbe e per le pruove</l>
<l>ch'avea vedute il dì di Corsamonte.</l>
<l>Ma poi che sparsi fur per tutti e' colli,</l>
<l>gli adorni raggi de l'arcier di Delo,</l>
<l>Corsamonte s'armò di lucide arme</l>
<l>e montò sopra il suo feroce Ircano;</l>
<l>e senza dir parola a l'altra gente</l>
<l>se n'uscì fuor per la Pinciana Porta</l>
<l>e solo se n'andò verso il gran vallo.</l>
<l>Il re de' Gotti, che venir lo vide,</l>
<l>non lo conobbe prima, e giudicollo</l>
<l>un uom che si fuggisse da i Romani</l>
<l>per voler militar sotto 'l su' impero:</l>
<l>ma come giunto fu presso a i ripari</l>
<l>fu conosciuto a le parole e a l'arme,</l>
<l>perciò che 'l duca alteramente disse:</l>
<l>O gente Gotta di fallaci inganni,</l>
<l>d'attender parca e di promesse larga:</l>
<l>poi ch'avete pigliata la mia donna</l>
<l>con tradimenti al tempo de la tregua</l>
<l>e non l'avete resa al forte Achille</l>
<l>secondo i patti che con lui giuraste,</l>
<l>io vi disfido tutti quanti a morte:</l>
<l>e voglio io solo mantenervi a tutti</l>
<l>che siete vili e mancator di fede.</l>
<l>Così parlò l'audace Corsamonte;</l>
<l>e 'l re de' Gotti e gli altri suoi baroni</l>
<l>tutti rimaser taciti e suspesi:</l>
<l>ma Turrismondo, che nel petto avea</l>
<l>quel alto insogno, al re si volse e disse:</l>
<l>Signore eccelso, io m'offerisco solo</l>
<l>combatter con costui da corpo a corpo:</l>
<l>e s'ei m'uccide, a voi starà la cura</l>
<l>de la vendetta, con quest'altra gente,</l>
<l>e far che del su' ardir porti la pena.</l>
<l>Io voglio adunque col mio proprio sangue</l>
<l>salvar la gloria de gli antichi nostri,</l>
<l>e più tosto morir che aver vergogna.</l>
<l>Così diss'egli, e poi montò a cavallo</l>
<l>e se n'andò velocemente al campo.</l>
<l>Vitige poi con tutta l'altra gente</l>
<l>armata se n'andò sopra i ripari</l>
<l>per veder quella asperrima battaglia</l>
<l>de i dui più forti cavalier del mondo;</l>
<l>e Turrismondo alor con l'elmo in testa</l>
<l>e con la forte lancia su la coscia</l>
<l>se n'andò appresso a Corsamonte, e disse:</l>
<l>Corsamonte,io son qui con l'arme indosso</l>
<l>per giostrar teco, e mantener l'onore</l>
<l>de i miei maggiori e del paese Gotto:</l>
<l>ma sarà ben che noi fermiamo i patti</l>
<l>prima, e giuriamo al Re de l'universo</l>
<l>che s'io ti manderò giostrando a terra</l>
<l>tu sarai mio prigion senza contrasto,</l>
<l>ed anch'io sarò tuo, se tu m'abbatti;</l>
<l>ma se ciascun di noi rimane in sella</l>
<l>combatterem con le taglienti spade:</l>
<l>e se da te sarò ferito o morto</l>
<l>prenderai l'arme mie, rendendo il corpo</l>
<l>a la famiglia mia per seppellirlo;</l>
<l>ch'anch'io farò di te questo medesmo.</l>
<l>E Corsamonte a lui con gli occhi torti:</l>
<l>Crudel baron, non mi parlar di patti,</l>
<l>avendo fatte a me sì gravi offese</l>
<l>e possedendo il ben che tu m'hai tolto:</l>
<l>ché non puon farsi accordi che sian fermi</l>
<l>tra l'agno e 'l lupo e tra il leone e l'omo,</l>
<l>ché l'odio che è tra lor mai non si estingue;</l>
<l>e così l'odio nostro non ricerca</l>
<l>patti né tregue, che sarìano indarno</l>
<l>se l'un di noi non cade in sul terreno</l>
<l>e non dona col sangue a l'altro gloria.</l>
<l>Sveglia pur dentr'al cuor la tua virtute,</l>
<l>ch'or ti farà bisogno esser gagliardo:</l>
<l>e spero di pagarti in questo giorno</l>
<l>de l'ingiurie ch'hai fatte a la mia donna</l>
<l>ed a i diletti miei fidi compagni.</l>
<l>Or prendi campo, e mostra il tuo valore.</l>
<l>Così diss'egli e volse il suo cavallo,</l>
<l>e Turrismondo poi fece il medesmo;</l>
<l>e dilungati alquanto, si voltaro</l>
<l>e vennersi a incontrar con l'aste basse:</l>
<l>ed ambi si colpiro in sommo a i scudi,</l>
<l>e feceno un rumor tanto profondo</l>
<l>che tutto il prato gli tremava intorno:</l>
<l>né fa sì gran rumor quando il Velino</l>
<l>cade da Pe' di Luco entr'a la Nera,</l>
<l>quantunque s'oda più di dieci miglia</l>
<l>i suo rimbombo, e cinque miglia intorno</l>
<l>si veggian scintillar le lucide acque:</l>
<l>tal fu l'orribil suon de i dui gran colpi</l>
<l>di quei possenti ed ottimi guerrieri;</l>
<l>e le scintille che n'usciron d'essi</l>
<l>si vider scintillar ne i sette colli</l>
<l>di Roma, e fuori in tutti sette i valli:</l>
<l>ma tal fu l'arte e la mirabil forza</l>
<l>di que' dui valentissimi signori,</l>
<l>che rupper tutti dui l'orribili aste</l>
<l>né si moveron punto de la sella,</l>
<l>come fusser murati entr'a gli arcioni.</l>
<l>Ma poi ch'ebber gettati i tronchi in terra</l>
<l>e messo mano a le taglienti spade,</l>
<l>s'andaro adosso, che parean leoni</l>
<l>irati con la schiuma intono i denti:</l>
<l>e Turrismondo pria tirò una punta</l>
<l>verso la testa del possente duca;</l>
<l>ma Corsamonte la parò col scudo,</l>
<l>tal che l'acuta punta de la spada</l>
<l>non potèo trappassar quel fino acciale:</l>
<l>ben lo segnò d'assai notabil segno.</l>
<l>Da l'altra parte il forte Corsamonte</l>
<l>gli tirò de la spada in ver la vista</l>
<l>de l'elmo, e Turrismondo per schivarla</l>
<l>s'abbassò presso al col del suo destriero:</l>
<l>onde 'l stocco gli andò sopra la testa</l>
<l>ed altro non toccò che l'aria e 'l vento.</l>
<l>Poscia il gran duca replicolli un colpo</l>
<l>per cacciarli la spada entr'a la gola,</l>
<l>ed egli ancor la riparò col scudo:</l>
<l>ma ben la spada furïosa entrando</l>
<l>dentr'a la lama si ficcò nel legno</l>
<l>e tutto lo passò vicino al braccio,</l>
<l>né però giunse a lui dentr'a la carne;</l>
<l>ben restò fitta nel possente scudo,</l>
<l>che per voler del ciel la tenne salda,</l>
<l>e Turrismondo lasciò girlo in terra:</l>
<l>tal che l'ardito duca, non potendo</l>
<l>ricovrar la sua spada, abbandonolla;</l>
<l>e 'l scudo che tenea nel braccio manco</l>
<l>trasse con tal furor verso 'l nimico,</l>
<l>che gli percosse il braccio destro, e félli</l>
<l>cader la spada sua sopra l'arena:</l>
<l>ond'ambi senza scudi e senza spade</l>
<l>rimasi s'abbracciarono a traverso;</l>
<l>e tirando l'un l'altro, Corsamonte</l>
<l>trasse 'l gran Turrismondo de la sella:</l>
<l>e, per non lo lasciar cadere al piano,</l>
<l>convenne anch'egli andar sopra l'arena:</l>
<l>che parve una grand'acquila ch'ha preso</l>
<l>un fiero drago, e nel levarlo in alto</l>
<l>l'empio se li aviticchia intorno a l'ali</l>
<l>con le volubil spire e con la coda,</l>
<l>tal che l'ucel di Dio rimane abbasso,</l>
<l>fin che con l'unge e con l'orribil becco</l>
<l>gli frange il capo e fallo andare a morte,</l>
<l>poi si ritorna glorïoso in alto;</l>
<l>cotal pareva il gran duca de i Sciti</l>
<l>quando cadèo con Turrismondo al piano.</l>
<l>Ma come giunto fu con lui su l'erba,</l>
<l>lo prese per la testa del cingiale</l>
<l>che portava ne l'elmo per cimiero:</l>
<l>e molto lo tirò per tragliel fuori</l>
<l>di capo e non poteo, ch'era legato</l>
<l>a la corazza con coreggie forti;</l>
<l>ma il buon angel Palladio alor sfibbiolle,</l>
<l>tal che, slegate, quel fortissimo elmo</l>
<l>senza molto tirar gli uscì di capo:</l>
<l>e Corsamonte poi lo prese in mano</l>
<l>e trar non lo poteo molto da lunge</l>
<l>da lui, perch'era in terra, ma gettollo</l>
<l>appresso il buon Ircan ch'ivi si stava</l>
<l>vicino al suo signor, senza partirsi.</l>
<l>E Turrismondo alor quando si vide</l>
<l>tratto l'elmo di testa, bestemiando</l>
<l>guardava il cielo, e nel suo cuor dicea:</l>
<l>O fallace destin, dove m'hai giunto</l>
<l>con sogni falsi e con speranze vane?</l>
<l>Fammi il peggio che puoi, ch'io ten dispriego.</l>
<l>E Corsamonte alor, volgendo gli occhi,</l>
<l>vide il suo brando ch'era ivi propinquo,</l>
<l>perché Palladio l'avea tratto fuori</l>
<l>di quel gran scudo, e posto in su l'arena:</l>
<l>il che vedendo il glorïoso duca</l>
<l>abbandonò il nimico, e saltò in piedi</l>
<l>e tolse in mano avidamente il brando;</l>
<l>e Turrismondo anch'ei levossi in piedi</l>
<l>e tolse l'elmo suo, ch'er'ivi a canto,</l>
<l>e con diletto se lo pose in testa.</l>
<l>E Corsamonte poi gli disse: Prendi</l>
<l>ancor la spada tua, ch'io son contento:</l>
<l>perché vuo' che finiam questa battaglia</l>
<l>a piedi, e senza alcun vantaggio d'arme;</l>
<l>ch'aver da te non voglio altro vantaggio</l>
<l>che quel valor che m'ha donato il Cielo.</l>
<l>Rispose Turrismondo: Io ti ringrazio</l>
<l>de l'alta cortesia ch'io veggio usarti,</l>
<l>e questa riporrò dentr'al mio petto,</l>
<l>ché la riposta grazia è un bel tesoro:</l>
<l>ma pur meglio saria l'empia battaglia</l>
<l>lasciar per oggi, e dipartirsi amici.</l>
<l>E Corsamonte a lui con gli occhi torti</l>
<l>rispose: Amici? Ah scelerato cane,</l>
<l>tu pensi ch'io mi scordi tante ingiurie</l>
<l>che tu m'hai fatte e fai? Deh come è vero</l>
<l>che l'ignoranza fa le menti audaci</l>
<l>e la ragion le fa dubbiose e lente.</l>
<l>Or l'ignoranza tua ti face ardito</l>
<l>dopo tanti dispregi e tante offese</l>
<l>che tu m'hai fatte a dimandar ch'io lasci</l>
<l>l'empia battaglia, e ti divenga amico.</l>
<l>S'io t'ho lasciato prender la tua spada</l>
<l>fu perch'io spero con maggior mia gloria</l>
<l>darti la morte e le tue pessim'opre</l>
<l>punire in questo dì con tua vergogna.</l>
<l>E così detto, gli tirò una punta</l>
<l>ne la vista de l'elmo, e Turrismondo</l>
<l>si ritirò con la persona indietro,</l>
<l>tal che non potè coglierlo a suo modo.</l>
<l>Ma Turrismondo anch'ei ne spinse un'altra</l>
<l>nel petto a Corsamonte, e non passolli</l>
<l>punto la sua finissima corazza.</l>
<l>Poi Corsamonte da disdegno ed ira</l>
<l>spinto guardava ben tutto 'l nimico,</l>
<l>e disïava pur d'accorlo in loco</l>
<l>che la percossa sua non fosse indarno:</l>
<l>onde vedendo che nel porsi l'elmo</l>
<l>s'avea lasciata un po' di carne ignuda</l>
<l>là dove il collo si congiunge al petto,</l>
<l>che è loco paratissimo a la morte,</l>
<l>se gli fé appresso, e poi cacciò la punta</l>
<l>quivi del stocco, e trappassolli il collo</l>
<l>sì fieramente ch'ei cadette in terra;</l>
<l>e Corsamonte alor così gli disse:</l>
<l>Tu se' pur giunto, Turrismondo, al fine</l>
<l>de la tua vita debole e caduca;</l>
<l>né ti pensasti mai ch'avendo presa</l>
<l>la donna mia nel tempo de la tregua</l>
<l>si devesse di questa averne cura,</l>
<l>né mi stimavi nulla, essendo altrove;</l>
<l>sciocco, pur ti dovea tornare a mente</l>
<l>che l'esser privo di colei che s'ama</l>
<l>tanto ci apporta più crudel dolore</l>
<l>quanto è più dolce il ben ch'indi s'aspetta;</l>
<l>e dovevi pensar com'io non era</l>
<l>da queste parti ancor tanto lontano</l>
<l>ch'io non potesse vindicar tal onta.</l>
<l>Or io son stato a te troppo vicino</l>
<l>poi ch'io t'ho morto; e le tue carne molli</l>
<l>saranno pasto d'avoltori e cani.</l>
<l>E Turrismondo, che la morte a i denti</l>
<l>avea, con umil voce a lui rispose:</l>
<l>Io vi priego, signor, per la vostr'alma,</l>
<l>per la vittorïosa vostra mano</l>
<l>e per color che v'han produtto al mondo</l>
<l>che non vogliate far che le mie membra</l>
<l>sian date a i cani e a gli affamati augelli:</l>
<l>bastivi la vittoria e 'l grande onore</l>
<l>d'aver mandato Turrismondo a morte;</l>
<l>e rendete il suo corpo a Baldimarca,</l>
<l>che possa collocarlo entr'a un sepulcro</l>
<l>che sia memoria de la gloria vostra:</l>
<l>e Dio farà che tutti i vostri amici</l>
<l>vi loderan di sì pietoso officio.</l>
<l>Così diss'egli, e Corsamonte a lui:</l>
<l>Ben so che non devrei muovermi punto</l>
<l>per le parole tue, vedendo ancora</l>
<l>restare in prigionia la mia consorte</l>
<l>che mi rubbasti in mezzo de la strada.</l>
<l>Ma pascer non mi vuo' di corpi estinti:</l>
<l>mori sicuro pur, ch'a le tue membra</l>
<l>non lascerò più far dispregio alcuno;</l>
<l>e renderansi a i tuoi quand'a lor piaccia.</l>
<l>Mentre poi volea farli ancor risposta</l>
<l>l'afflitto Turrismondo che morìa,</l>
<l>gli occhi suoi fur di tenebre coperti</l>
<l>e l'alma andò gemendo a l'altra vita.</l>
<l>Il gran duca di Scitia, avendo avuto</l>
<l>quella vittoria nobile ed immensa,</l>
<l>rimontò sopra il suo feroce Ircano</l>
<l>e s'aviò verso la gente gotta</l>
<l>che dolente piangea sopra i ripari</l>
<l>per l'empia morte di sì gran barone:</l>
<l>ma pur vedendol Vitige venire</l>
<l>verso il gran vallo, subito mandolli</l>
<l>contra seicento cavalieri eletti</l>
<l>sotto 'l governo del feroce Teio,</l>
<l>di Marzio, di Canducio e di Pitone;</l>
<l>e questi usciti in ordine quadrato</l>
<l>assaliro il baron, ch'avea già tolta</l>
<l>un'altra lancia sua nodosa in mano</l>
<l>che Filopisto gli portava dietro.</l>
<l>E primamente contra lui si mosse</l>
<l>il duca di Milan con l'asta bassa,</l>
<l>il duca di Milan, ch'era rimaso</l>
<l>il più forte baron ch'avesser Gotti</l>
<l>dopo l'acerbo fin di Turrismondo:</l>
<l>e Corsamonte con la lancia in resta</l>
<l>ver lui si mosse, e si colpir ne gli elmi,</l>
<l>onde molte faville andaro al cielo;</l>
<l>e come il ferro in una gran fucina</l>
<l>tolto dal fuoco e posto in su l'incude</l>
<l>quando è percosso a tempo da i martelli</l>
<l>sparge per tutto le faville ardenti;</l>
<l>così da i colpi de l'acute lancie</l>
<l>molte faville uscir de i lucid'elmi.</l>
<l>Ma Corsamonte per l'orribil colpo</l>
<l>di Teio non piegò la sua persona:</l>
<l>ben Teio alor per viva forza cadde</l>
<l>sopra il verde terren tutto stordito.</l>
<l>Appena Corsamonte era rivolto</l>
<l>con l'asta ricovrata in su la coscia,</l>
<l>che 'l fier Canducio con la sua chimera</l>
<l>che portava nel scudo per insegna</l>
<l>si mosse contra lui con l'asta bassa:</l>
<l>e Corsamonte contra lui si mosse</l>
<l>e gli passò con la feroce lancia</l>
<l>il petto, e lo mandò disteso al piano;</l>
<l>e Marzio dietro a lui mandò per terra</l>
<l>col colpo che lo colse in una tempia</l>
<l>e tutto lo stordì, ma non l'uccise.</l>
<l>Con quella lancia ancor ferì Prialto,</l>
<l>che l'attaccò nel scudo ov'eran posti</l>
<l>i tre denti d'argento per insegna</l>
<l>e tutto lo passò come una cera:</l>
<l>e penetrò sotto la poppa manca,</l>
<l>onde lo stese palpitando a l'erba;</l>
<l>e quel meschin volgendo gli occhi al cielo</l>
<l>sul duro ponto de l'orribil morte</l>
<l>si ricordò de l'Adige e di Trento.</l>
<l>Alor si pose quella gente in fuga,</l>
<l>e fuggendo n'andor vicini al vallo:</l>
<l>onde vedendo il perfido Pitone,</l>
<l>che da un sol cavaliero eran seguiti,</l>
<l>disse con voce disdegnosa ed alta:</l>
<l>Non avete vergogna, o gente gotta,</l>
<l>di fatti vile e di minaccie altera,</l>
<l>a fuggir tutta con sì gran paura</l>
<l>dinanzi a un cavalier che vi persiegue</l>
<l>solo, e non ha nessun de' suoi Romani</l>
<l>che lo possa veder, non che aiutarlo,</l>
<l>se non il paggio suo che gli va dietro?</l>
<l>E voi, che siete qui più di seicento,</l>
<l>in presenza del re da lui fuggite</l>
<l>come greggia d'agnelle inanzi al lupo.</l>
<l>Così diss'egli, ed impugnò la lancia</l>
<l>e spronò il suo caval contra 'l gran duca;</l>
<l>e tutta l'altra gente si rivolse</l>
<l>con lui per dar la morte a Corsamonte:</l>
<l>e Corsamonte anch'ei con l'asta bassa</l>
<l>contra Piton si mosse, e lo percosse</l>
<l>d'un sì feroce colpo ne la testa,</l>
<l>che l'elmo forte alor non lo difese,</l>
<l>ma l'empia lancia gli passò la fronte</l>
<l>ed acquetò 'l furor dentr'al cervello</l>
<l>e mandò l'ape sua; che per insegna</l>
<l>portava, a gustar fiori in su quel prato.</l>
<l>Ascaltro poi col giglio suo d'argento</l>
<l>volse gustare anch'ei l'aspre percosse</l>
<l>del fiero duca, ed ei lo stese al piano</l>
<l>con la sua lancia che passolli il petto.</l>
<l>Alor si pose un'altra volta in fuga</l>
<l>tutta la gente gotta, e 'l duca sempre</l>
<l>gli era a le spalle, e con l'orribil colpi</l>
<l>mandava tutti gli ultimi a la morte:</l>
<l>fin che s'ascose ognun dentr'al gran vallo,</l>
<l>e Teio e Marzio ancora entror con essi,</l>
<l>perché riposti fur sopra i destrieri</l>
<l>da i lor fedeli amici e da i compagni;</l>
<l>il che vedendo il re molto s'accese</l>
<l>di vergogna e di sdegno, e poscia disse</l>
<l>verso Aldibaldo suo queste parole:</l>
<l>Gran cosa è ch'un guerrier tanto n'offenda.</l>
<l>Io vuo' ch'andiamo fuor con tutto il stuolo</l>
<l>e che lo circondiam di gente armata,</l>
<l>tanto che questi ci pervenga in mano</l>
<l>o vivo o morto, e più non torni a Roma.</l>
<l>So ben ch'egli è vergogna a gir con tanti,</l>
<l>che cento millia e più farem con l'arme,</l>
<l>contra un baron che ci assalisce solo:</l>
<l>ma questa villania sarà coperta</l>
<l>da la vittoria di sì gran nimico</l>
<l>e da l'utilità, che quindi aremo:</l>
<l>perché la gente suol laudare il fine</l>
<l>de i gran negozi, e non guardare a i mezzi.</l>
<l>Così Vitige disse, e poi condusse</l>
<l>tutte le genti armate a la campagna:</l>
<l>con tanto furore e con tai cridi</l>
<l>usciron fuor, ch'arìa tremato il mondo,</l>
<l>sol Corsamonte senza alcun timore</l>
<l>gli aspettò tutti, che parea un leone</l>
<l>ch'è circondato da infinita gente</l>
<l>bramosa e vaga di mandarlo a morte:</l>
<l>ed ei camina lento e la dispregia,</l>
<l>ma quando qualche giovane con l'asta</l>
<l>lo fiede, si rivolge e con la bocca</l>
<l>aperta e con la schiuma intorno i denti</l>
<l>sveglia nel cuor la sua robusta forza</l>
<l>e con la coda si percote i fianchi</l>
<l>per incitarsi meglio a la battaglia;</l>
<l>dapoi si muove, e con orribil vista</l>
<l>sen va tra lor, fin che ne mandi a terra</l>
<l>alcuno, od ei sia morto al primo incontro;</l>
<l>così incitava Corsamonte il fiero</l>
<l>l'ira per assalir tutti quei Gotti.</l>
<l>Il primo che l'offese fu Finalto,</l>
<l>ch'avea la pastorella per insegna</l>
<l>e governava Fossambruno e Calli:</l>
<l>costui ferì ne l'elmo Corsamonte</l>
<l>con la nodosa lancia, e non piegollo</l>
<l>punto, che stette ritto in su l'arcione</l>
<l>come una torre che percuota il vento;</l>
<l>ma Corsamonte poi con l'asta fiera</l>
<l>l'accolse ne la gola, e lo distese</l>
<l>senza poter parlar sopra l'arena.</l>
<l>E dopo lui percosse Filadelfo,</l>
<l>ch'era figliuol del principe Boardo,</l>
<l>ch'è 'l più giust'uom ch'abbia la gente gotta;</l>
<l>e regge la citàà che inonda il Reno</l>
<l>prima ch'al grande Eridano s'aggiunga:</l>
<l>costui percosse alor sopra il belico</l>
<l>ove il nervoso stomaco s'asconde</l>
<l>e morto lo gettò fuor de l'arcione.</l>
<l>L'angel Palladio poi discese in Roma</l>
<l>e prese la figura di Rappallo,</l>
<l>ch'era fratel del padre d'Antonina</l>
<l>e governava lei come figliuola;</l>
<l>poi disse al capitanio este parole:</l>
<l>Signore eccelso e di virtù suprema,</l>
<l>mandate a dar soccorso a Corsamonte</l>
<l>che sol combatte con la gente gotta,</l>
<l>di cui n'ha forse centomillia intorno:</l>
<l>e benché egli abbia ucciso Turrismondo</l>
<l>e Canducio e Prialto e Filadelfo</l>
<l>con altri molti, e tutta via n'uccida;</l>
<l>pur se non mandarete a darli aiuto</l>
<l>senz'alcun dubbio non potrà durarvi,</l>
<l>quantunque egli abbia forza oltra misura,</l>
<l>che solamente a dar la morte a tanti</l>
<l>non vi porìa bastar braccio del mondo:</l>
<l>ma se sarete presto al suo soccorso,</l>
<l>voi caccierete i Gotti in questo giorno</l>
<l>di là dal Tebro con vittoria grande.</l>
<l>Com'udì questo, il capitanio eccelso</l>
<l>guardollo, e vide al caminar che fece</l>
<l>ed a le piante sue, che non toccaro</l>
<l>il suol, ch'egli era un messagier del cielo:</l>
<l>però disse a le genti ch'avea poste</l>
<l>in Campo Marzio per mandarle a fare</l>
<l>una battaglia grande co i nimici:</l>
<l>Andate, valorosi almi guerrieri</l>
<l>che siete il fior de le romane genti,</l>
<l>a dar soccorso a l'alto Corsamonte</l>
<l>che sol combatte con la gente gotta</l>
<l>ed ha mandato Turrismondo a morte</l>
<l>con parecchi altri principi e signori:</l>
<l>ma tanti se ne truova avere intorno</l>
<l>che senza aiuto non poria durarvi.</l>
<l>Itene adunque arditamente fuori,</l>
<l>ch'oltre che aiuterete quel guerriero</l>
<l>farete strada a la vittoria nostra.</l>
<l>Così diss'egli e quella armata gente</l>
<l>se n'uscì tosto fuor de la cittade</l>
<l>e se n'andò velocemente al campo</l>
<l>tutta sotto 'l governo di Bessano:</l>
<l>col quale andaro ancor Traiano e Olando</l>
<l>e Mundello e Longin, Sertorio e Ciro</l>
<l>ed altri molti principi romani</l>
<l>tutti a cavallo, e poi v'andaron dietro</l>
<l>due legïoni a piedi co i lor capi.</l>
<l>Il giunger di costor fu molto grato</l>
<l>a Corsamonte, e rallegrossi tutto,</l>
<l>come suol farsi dentr'ad una nave</l>
<l>che 'n mezzo 'l mar si sta priva di venti</l>
<l>e non ha speme di poter seguire,</l>
<l>senza il spirar di quelli, il suo vïaggio,</l>
<l>onde i nocchieri stan suspesi e mesti:</l>
<l>ma se un propizio vento ivi si scuopre</l>
<l>ognun s'allegra, e con l'enfiate vele</l>
<l>subitamente pongonsi in camino;</l>
<l>così ne l'apparir di tanto aiuto</l>
<l>lieto si spinse il duca entr'a i nimici:</l>
<l>e fece andar per terra Sinderico,</l>
<l>ch'era figliuol di Linteo e di Marulla,</l>
<l>Linteo, che poi morì dentr'al Piceno</l>
<l>e fu fratel carnal d'Amalaverga</l>
<l>madre del re, tal che 'l figliuol di lui</l>
<l>veniva ad esser suo fratel cugino;</l>
<l>questi morì per man di Corsamonte,</l>
<l>che gli cacciò la lancia in mezz'al petto,</l>
<l>e quella se n'uscì da l'altra parte</l>
<l>del corpo a punto in mezzo de le spalle.</l>
<l>In questo tempo aggiunse il fier Bessano,</l>
<l>e con la lancia sua percosse Osdeo</l>
<l>e tutto lo passò di banda in banda;</l>
<l>Mundello uccise Andargo e Frigiderno,</l>
<l>l'un con la lancia e l'altro con la spada:</l>
<l>Longino anch'ei facea mirabil pruove,</l>
<l>ch'uccise Bagliardino e poi Frodillo</l>
<l>e Gottifredo con l'orribil asta,</l>
<l>Gottifredo gentil, ch'era fratello</l>
<l>del sventurato Arbengo e di Bellambro,</l>
<l>a cui mandollo il buon conte di Egitto</l>
<l>a tenir compagnia presso a Plutone.</l>
<l>Ma Corsamonte, che pareva un drago,</l>
<l>tanti n'urtava e ne mandava a morte,</l>
<l>che di sangue correa tutto 'l terreno:</l>
<l>e tutti e' Gotti gli fuggiano avanti</l>
<l>come timide lepre avanti i cani;</l>
<l>e volendo fuggir dentr'a i lor valli,</l>
<l>l'ardito duca gli pigliò la volta</l>
<l>e non ve i lasciò gir senza contrasto.</l>
<l>Dapoi l'angel Iunonio avanti gli occhi</l>
<l>de i Gotti pose una tal nebbia oscura</l>
<l>che 'n due diverse parti gli divise:</l>
<l>la metà d'essi corse a Ponte Molle</l>
<l>dietro al lor re, ch'andava inanzi a tutti;</l>
<l>questa seguita fu dal fier Mundello</l>
<l>e da Longino e da molti altri duchi,</l>
<l>l'altra metà n'andò verso il Tevrone,</l>
<l>che chiamossi Anïene al tempo prisco:</l>
<l>questa seguita fu da Corsamonte</l>
<l>che ne facea meravigliosa strage;</l>
<l>tal che da tema e da paura spinta</l>
<l>ratto cacciossi ne le lucid'onde</l>
<l>di quel bel fiume, e con rumore immenso</l>
<l>facea le ripe risonare e l'acque:</l>
<l>e i Gotti poi coperti da le volte</l>
<l>del fiume, si vedeano e quinci e quindi</l>
<l>notar per esso verso l'altra ripa:</l>
<l>e qual locuste dal furor cacciate</l>
<l>del fuoco che s'accenda entr'a una stoppia</l>
<l>se ne vanno fuggendo verso il fiume:</l>
<l>ma quella fiamma impetüosa tanto
èle stringe, che s'attuffano entr'a l'acque;</l>
<l>così per lo furor di Corsamonte</l>
<l>s'empìa quel fiume d'uomini e cavalli.</l>
<l>Poi quell'alto baron discese a piedi;</l>
<l>e senza lancia con la spada in mano</l>
<l>gli seguitava ognor per entro l'acque,</l>
<l>e tanti n'uccidea, ch'ivano al cielo</l>
<l>i gemiti e i suspiri, e l'onde vaghe</l>
<l>divenian tutte turbide e sanguigne.</l>
<l>E come i pesci in mar 'nanzi al delfino</l>
<l>fuggono dentro a le caverne e i porti</l>
<l>con gran timor, che san che fian presi</l>
<l>divorati saran senza dimora</l>
<l>da sì veloce e sì spietata fiera;</l>
<l>così quei Gotti s'ascondeano tutti</l>
<l>per le ripe del fiume e dentr'ai gorghi,</l>
<l>che sapean ben che quanti fosser colti</l>
<l>da Corsamonte, tutti arian la morte.</l>
<l>Al fin n'uscì fuor l'ardito duca</l>
<l>stanco di dar la morte a sì vil gente,</l>
<l>e prese l'asta sua ch'era appoggiata</l>
<l>ad un gran salce appresso il suo destriero:</l>
<l>e mentre che volea salir sovr'esso</l>
<l>gli venne avanti il giovane Bellano,</l>
<l>ch'era fratel del principe Aldibaldo;</l>
<l>onde affirmossi il duca e fra sé disse:</l>
<l>Fia ben che questi guste la percossa</l>
<l>del frassino ancor ei ch'io tengo in mano,</l>
<l>prima ch'i' ascenda sopra il mio destriero.</l>
<l>Alor Bellano a lui si fece appresso,</l>
<l>e l'asta gli toccò con la man manca</l>
<l>e con la destra gli abbracciava i piedi,</l>
<l>dicendo: Eccellentissimo signore</l>
<l>che siete il fior de i cavalier del mondo,</l>
<l>per quel perfetto amor che voi portate</l>
<l>a i vostri dilettissimi parenti,</l>
<l>a i vostri amici ed a la patria vostra,</l>
<l>non m'uccidete, e fatemi prigione:</l>
<l>ch'io mi riscoterò con molto argento.</l>
<l>Non sono ancor sei giorni interi ch'io</l>
<l>aggiunsi da Verona in queste parti;</l>
<l>e la mia sorte e 'l mio destino amaro</l>
<l>venir m'ha fatto ne le vostre mani:</l>
<l>da cui non penso di poter fuggire</l>
<l>se la pietà ch'è in voi non mi fa salvo.</l>
<l>Così disse Bellano, e Corsamonte</l>
<l>rispose umanamente: Io son contento</l>
<l>lasciarti vivo, e manderotti a Roma</l>
<l>al capitanio eccelso de le genti;</l>
<l>da poi lo diede in man de i suoi compagni</l>
<l>che lo menor prigion dentr'a le mura.</l>
<l>D'indi montò sopra il feroce Ircano</l>
<l>e s'incontrò col perfido Carnuto:</l>
<l>questi è fratel di Teio, ed ha in governo</l>
<l>il laco Lario e la città di Como;</l>
<l>ed è tanto crudel che spesso ha fatto</l>
<l>gli uomini vivi lacerare a i cani,</l>
<l>prendendo del lor mal tanto diletto</l>
<l>che superava ogni altro suo trastullo.</l>
<l>A questo appose il ferro entr'a la vista</l>
<l>de l'elmo, e penetrò ne l'occhio manco</l>
<l>e poscia trappassò da l'altra parte:</l>
<l>e fél cadere e morsicar l'arena.</l>
<l>Dopo quel colpo Corsamonte ardito</l>
<l>spronò il cavallo verso Ponte Molle,</l>
<l>là dove il fier Mundello e 'l fier Longino</l>
<l>e Bessano e Traiano e Olando e Ciro</l>
<l>con le lor genti avean seguiti i Gotti:</l>
<l>ma come i Gotti fur vicini al Tebro,</l>
<l>si volse Teio e Totila e Vernolfo</l>
<l>con molti altri baroni, e in retroguarda</l>
<l>si poser per dar tempo a i lor soldati</l>
<l>che potesser passar fuggendo il ponte;</l>
<l>ché 'l re de' Gotti avea la porta aperta </l>
<l>de la gran rocca, per salvar la gente:</l>
<l>e ne l'aprir di lei v'entrò la luce</l>
<l>che facea scorta a quei ch'erano in fuga.</l>
<l>Il che vedendo l'ottimo Longino,</l>
<l>che si trovava essere avanti a tutti,</l>
<l>ferì con la sua spada Carïato,</l>
<l>giovane bello e di costumi eletti</l>
<l>fratel di Rodorico e di Corillo,</l>
<l>e morto lo mandò sopra 'l terreno.</l>
<l>Alor Corillo e Rodorico e Teio</l>
<l>gli furo intorno, e Totila e Vernolfo,</l>
<l>e tutti quanti con le spade in mano</l>
<l>gli percoteano le fortissime arme:</l>
<l>che parean proprio una tempesta orrenda</l>
<l>che cada giù dal ciel senz'altra pioggia</l>
<l>sopra le case al tempo de l'estate</l>
<l>che rompe tutti e' vetri a le fenestre</l>
<l>e spezza ancor le tegole ne i tetti,</l>
<l>e piante e foglie e frutti a terra manda;</l>
<l>tali eran spesse le percosse acerbe</l>
<l>de i cinque feroccissimi guerrieri</l>
<l>sopra il forte Longin, che gli era in mezzo:</l>
<l>ed egli ora col scudo, or con la spada</l>
<l>si ricopria da quelli orribil colpi;</l>
<l>e poi tirò una punta al gran Vernolfo,</l>
<l>che gli era avanti, e gli passò la gola,</l>
<l>tal che lo fece andar giù del destriero,</l>
<l>a mal suo grado, e lo distese in terra.</l>
<l>Totila in quel tirolli una stoccata</l>
<l>dietro a le spalle, e gli passò la schena,</l>
<l>e dentro penetrò perfino al petto;</l>
<l>e 'l fiero Teio con un'altra punta</l>
<l>feroce gli passò la destra coscia,</l>
<l>e tanto penetrò, che 'l suo destriero</l>
<l>gli uccise sotto, e féllo andare al piano:</l>
<l>ma come fu caduto il buon Longino,</l>
<l>l'anima sua gli uscì fuor de le membra;</l>
<l>il che vedendo il giovane Corillo</l>
<l>smontò, che gli volea tagliar la testa</l>
<l>e portarla con lui di là dal fiume.</l>
<l>In questo aggiunse Corsamonte il fiero,</l>
<l>e tutti quei baron si dilungaro</l>
<l>quindi, e Corillo sol restovvi a piedi:</l>
<l>come quando talora entr'a un cortile</l>
<l>molti pollami sono intorno a un serpe</l>
<l>co i duri becchi, e l'han condotto a morte:</l>
<l>se 'l nibbio appare a lor con larghi voli</l>
<l>fuggono tutti, e 'l pollo ch'è più lento</l>
<l>rimanli in preda, onde 'l carpisce e mangia;</l>
<l>così Corillo, che trovossi appresso</l>
<l>Longino, e gli volea tagliar la testa,</l>
<l>rimase in preda a Corsamonte il grande:</l>
<l>il qual discese giù del buon Ircano</l>
<l>e lo toccò con l'asta nel costato,</l>
<l>di modo che lo stese in su 'l terreno;</l>
<l>poi con la spada sua tagliolli il capo</l>
<l>netto dal busto, e lo gettò nel Tebro.</l>
<l>E Rodorico e Totila fuggiro</l>
<l>dentr'a la rocca e chiusero la porta,</l>
<l>lasciando alcuni pochi ancor di fuori</l>
<l>che tutti morti fur da Corsamonte</l>
<l>e gettati con l'arme entr'al gran fiume.</l>
<l>Il forte duca poi volea tentare</l>
<l>di prender quella altissima fortezza,</l>
<l>ancor che per veder levato il ponte</l>
<l>gli paresse impossibile a pigliarla.</l>
<l>Alora il Re de la celeste corte</l>
<l>per far seguire il corso al suo destino</l>
<l>mandò dal ciel l'angel Palladio in terra,</l>
<l>il qual prese la forma di Bessano</l>
<l>e disse a Corsamonte este parole:</l>
<l>Signore eccelso e di valore immenso,</l>
<l>a me non par che sia da por fatica</l>
<l>in prender quest'altissima fortezza:</l>
<l>anzi devem lasciar fuggir i Gotti</l>
<l>a lor bel agio, poi che se ne vanno;</l>
<l>ché non si dee la fuga de i nimici</l>
<l>impedir mai, ma vuolsi agevolarla,</l>
<l>s'alor fosse uopo far ponti d'argento:</l>
<l>ché non si può veder più dolce vista</l>
<l>che le nimiche spalle in fuga volte.</l>
<l>Torniamo adunque a la città di Roma,</l>
<l>ché 'l sole è basso, e tosto fia sott'acqua:</l>
<l>e se stanotte partiransi i Gotti,</l>
<l>come mi rendo certo che faranno,</l>
<l>doman potremo aver questi altri luochi</l>
<l>con manco assai fatiche e manco morti.</l>
<l>Così parlò quell'angelo, e sparìo</l>
<l>dinanzi a gli occhi suoi come un baleno:</l>
<l>ond'ei conobbe chiaramente ch'egli</l>
<l>er'un de i messaggier del paradiso;</l>
<l>e senza più tentar quell'alta rocca</l>
<l>il duca e gli altri ritornaro in Roma:</l>
<l>e l'alegrezza di sì gran vittoria</l>
<l>fu temperata alquanto per la morte</l>
<l>del feroce Longin conte d'Egitto.</l>
<l>Il re de' Gotti oltra misura mesto</l>
<l>vedendo che i Romani eran partiti</l>
<l>dal fiume, e ch'apparia l'umida notte,</l>
<l>discese in terra giù del suo corsiero</l>
<l>e poi fece chiamare a i fidi araldi</l>
<l>tutti e' principi suoi dentr'al consiglio;</l>
<l>e come quivi ragunati foro,</l>
<l>ch'eran percossi da dolore amaro,</l>
<l>il re gemendo e suspirando molto</l>
<l>incominciò parlarli in questa forma:</l>
<l>Diletti amici miei, signori e duchi,</l>
<l>da poi che 'l Re del ciel ci è tanto adverso</l>
<l>che mi bisogna far nuovi pensieri,</l>
<l>pensiamo prima a la salute nostra:</l>
<l>ch'essendoci mancata la speranza</l>
<l>che 'l Signor di là su mi pose in cuore</l>
<l>di prender Roma e Belisario insieme,</l>
<l>e racquistare ancor l'Italia tutta;</l>
<l>penso che meglio sia ch'io torni in dietro</l>
<l>per la medesma via ch'io son venuto</l>
<l>e vi riduca salvi entr'a Ravenna:</l>
<l>se ben lasciato ho qui la maggior parte</l>
<l>di quelle genti ch'io menai con meco;</l>
<l>ché men male è perdendo perder parte</l>
<l>che mettere ogni cosa in gran ruina.</l>
<l>Quest'è forse il voler di quel Motore</l>
<l>a cui denno ubidir le cose umane,</l>
<l>perché a la forza sua non è riparo.</l>
<l>Partiànci adunque tutti in questa notte</l>
<l>et andiamo ad Otricoli, e poi quindi</l>
<l>ritorneremo ne i paesi nostri,</l>
<l>lasciando Roma a Belisario il grande</l>
<l>ed attendendo a conservare il resto.</l>
<l>Dietro al parlar del re ciascun rimase</l>
<l>tacito e muto, e pien d'alto dolore;</l>
<l>al fin rispose il duca di Trivigi</l>
<l>Totila, e mandò fuor queste parole:</l>
<l>Fate, summo signor, quel che vi piace,</l>
<l>ché tutti sarem pronti ad ubidirvi</l>
<l>co 'l cuor suspeso e l'animo dolente.</l>
<l>Pur non abbiate a sdegno perch'io sia</l>
<l>d'altro parere e di contraria voglia:</l>
<l>che se 'l Motor del ciel v'ha dato il scettro</l>
<l>sopra la gente gotta pur ci resta</l>
<l>ne i nostri petti libero il volere,</l>
<l>che non si muove mai se non dal bene</l>
<l>ch'è vero bene o che così gli paia.</l>
<l>Ognun conosce che questi aspri mali</l>
<l>fatti ci son da l'empio Corsamonte,</l>
<l>perché a la forza sua non è riparo:</l>
<l>ma s'ei fosse defunto, aver potremmo</l>
<l>qualche speranza di vittoria ancora.</l>
<l>Sapete pur quel che Burgenzo disse</l>
<l>quando ne le man vostre fu condotta</l>
<l>la bella pricipessa di Tarento,</l>
<l>ch'ei sperava per lei di darvi in brieve</l>
<l>o morto o preso Corsamonte il fiero.</l>
<l>Proviamo adunque pria questo dissegno,</l>
<l>ché m'offerisco anch'io porvi la vita</l>
<l>acciò che 'l suo sperar sortisca effetto:</l>
<l>cosa che ci daria la guerra vinta.</l>
<l>Così diss'egli, e tutti gli altri Gotti</l>
<l>lodaro ed admiraro il suo parlare:</l>
<l>onde Aldibaldo in piè levossi e disse:</l>
<l>Totila mio, come d'ardire e forza</l>
<l>tu vinci ogni baron de gli anni tuoi,</l>
<l>così gli avanzi ancor d'alto consiglio:</l>
<l>però posso affirmar che 'l tuo ricordo</l>
<l>riprender non si può per voce umana,</l>
<l>né se ne può trovare un che sia meglio;</l>
<l>né già lo lodo per desio di guerra,</l>
<l>ch'è ben senza fratelli e senza casa</l>
<l>e senza leggi quel che la disia:</l>
<l>ma questo dico sol per la salute</l>
<l>e per la gloria de la gente nostra,</l>
<l>perché perdendo Roma perderemo</l>
<l>l'Italia tutta, e non arem più luoco</l>
<l>da stare in vita libera e sicura.</l>
<l>Mandiamo adunque a tuor con buona scorta</l>
<l>Burgenzo, ed intendiamo il suo dissegno,</l>
<l>che forse ci darà sì fatto lume</l>
<l>che fia cagion de la vittoria nostra.</l>
<l>Il parlar d'Aldibaldo a tutti piacque,</l>
<l>onde Vitige re si volse a Teio</l>
<l>e disse: Teio, va dentr'al gran vallo</l>
<l>posto tra l'Asinaria e la Latina</l>
<l>ch'era in custodia del feroce Argalto</l>
<l>e mena cinquecento cavalieri</l>
<l>teco, per irvi con sicura scorta:</l>
<l>quivi truova Burgenzo, e fa 'l venire</l>
<l>subitamente a la presenza nostra</l>
<l>acciò che inteso bene il suo consiglio</l>
<l>si possa poi per noi porlo ad effetto.</l>
<l>Partissi Teio, e in poco spazio d'ora</l>
<l>ritornò quivi con Burgenzo seco:</l>
<l>a cui narrando il re tutto 'l bisogno</l>
<l>e ricercandol de la sua promessa,</l>
<l>gli disse accortamente este parole:</l>
<l>Signori, poi ch'io divenni vostro servo</l>
<l>di propria volontà, non penso ad altro</l>
<l>che di far beneficio a vostra altezza:</l>
<l>ché quel che non s'ingegna a satisfare</l>
<l>al suo signore, ha l'intelletto offeso.</l>
<l>Io spero tanto far con mie parole</l>
<l>e con l'ingegno mio, che Corsamonte</l>
<l>diman si troverà dentr'a la rocca</l>
<l>di Prima Porta, male armato e solo,</l>
<l>sperando trarre Elpidia di prigione.</l>
<l>Or quivi, al primo terzo de la notte,</l>
<l>fate che sia l'essercito parato,</l>
<l>ch'entrodurollo, e spero fare in modo</l>
<l>che senza dubbio Corsamonte arete</l>
<l>o morto o preso ne le vostre mani.</l>
<l>Ma pria bisogna in questa notte istessa</l>
<l>partirvi quinci, e gir con tutto 'l stuolo</l>
<l>di là da quella rocca, ad imboscarvi</l>
<l>in qualche occulto luoco ivi propinquo:</l>
<l>e fate star tutte le genti in arme,</l>
<l>acciò che com'io mostri una facella</l>
<l>si truovin pronte ed entrin ne la rocca,</l>
<l>la qual farò che troveranno aperta;</l>
<l>e queste sian divise in tre squadroni,</l>
<l>che se per caso il primo fosse rotto</l>
<l>dal supremo valor di Corsamonte</l>
<l>vi succeda il secondo, e a quello il terzo:</l>
<l>perché non potrà mai fuggir da tutti.</l>
<l>Ma per far che i Romani abbian per certo</l>
<l>il partir vostro, e che voi siate andato</l>
<l>con tutto quanto il stuol verso Ravenna,</l>
<l>arder farete i vostri sette valli,</l>
<l>e sol mi lascierete in un di quelli</l>
<l>legato in ceppi, ch'io farò vedervi</l>
<l>ciò che sa fare il mio sagace ingegno.</l>
<l>Così disse Burgenzo, e fu lodato</l>
<l>da tutti il suo consiglio, e preparorsi</l>
<l>a doverlo essequir senza dimora;</l>
<l>ed egli andò volando a Prima Porta,</l>
<l>ed ordinò gli inganni con Sarmento,</l>
<l>ch'era luogotenente d'Unigasto;</l>
<l>e poi tornossi al re con gran prestezza,</l>
<l>e fermo presuposto o di morire</l>
<l>o di condure il duca entr'al castello.</l>
</lg>
<trailer>F. D. XXI L.</trailer>
</div1>
<div1 type="libro">
<head>IL VIGESIMOSECONDO LIBRO</head>
<head>DE LA ITALIA LIBERATA DA GOTTHI</head>
<argument><p>Nel Ventidua tradito Ã¨ Corsamonte.</p></argument>
<lg type="non-definito">
<l>Tutta quanta la notte il re de' Gotti</l>
<l>secondo l'aricordo di Burgenzo</l>
<l>mandò le genti d'arme ad imboscarsi</l>
<l>di là da Prima Porta, in un vallone</l>
<l>occulto e vicinissimo al castello:</l>
<l>dapoi fece condur tutte le robbe</l>
<l>più necessarie fuor de gli ampi valli</l>
<l>e porre il fuoco in essi, e dipartirsi</l>
<l>lasciando solamente in un di questi</l>
<l>Burgenzo ingannator, legato in modo</l>
<l>che quella fiamma non potea noiarlo.</l>
<l>Ma quando il buon Traian, ch'era a la guardia</l>
<l>de la Porta Pinciana, vide accesi</l>
<l>gli alloggiamenti de la gente gotta,</l>
<l>si rivolse a Fonteio, e così disse:</l>
<l>Fonteio mio gentil, quei molti fuochi</l>
<l>ch'io veggio accesi intorno a queste mura</l>
<l>sono ne' valli de la gente gotta,</l>
<l>la qual, come cred'io, sarà fuggita:</l>
<l>però non vi sia grave andar correndo</l>
<l>al capitanio e dirli questa nuova,</l>
<l>e che disponga ciò che far devemo:</l>
<l>ché tanto si farà quant'a lui piaccia.</l>
<l>Così diss'egli, e 'l giovane Fonteio</l>
<l>se n'andò ratto a Belisario il grande:</l>
<l>e ritrovollo a punto inanzi l'alba,</l>
<l>ch'era levato per vestirsi d'arme</l>
<l>ed ordinar le cose de la guerra;</l>
<l>onde narolli quello acceso fuoco</l>
<l>con le parole proprie di Traiano.</l>
<l>Il vicimperador, quand'ebbe intesa</l>
<l>quella gran nuova, senza far dimora</l>
<l>fece chiamar Mundello e Corsamonte</l>
<l>e disse lor queste parole tali:</l>
<l>Baroni illustri e di virtù suprema,</l>
<l>i Gotti, come intendo, han posto fuoco</l>
<l>ne i lor muniti valli, e gli arden tutti:</l>
<l>che mi par segno ch'e' si sian partiti</l>
<l>e che vogliano andar verso Romagna.</l>
<l>Però fia ben ch'andiate fuor di Roma</l>
<l>con quattrocento cavalieri armati</l>
<l>a veder ciò che sia dentr'a quei valli:</l>
<l>e se potessi ancor prender qualcuno</l>
<l>de le lor genti ch'han lasciate a dietro,</l>
<l>saria cosa bonossima; che forse</l>
<l>ci porian dir qualche dissegno loro.</l>
<l>Andate adunque, e ritornate in brieve</l>
<l>ben informati del negozio tutto.</l>
<l>Come fu nota a quei baroni eletti</l>
<l>la volontà del capitanio eccelso,</l>
<l>subitamente se n'uscir di Roma,</l>
<l>e per l'Aurelia Porta andaro in Prati;</l>
<l>e primamente videro il steccato</l>
<l>di Marzio acceso e senza gente dentro,</l>
<l>dapoi trovaro abbandonato il ponte</l>
<l>con la fortezza sua che v'era sopra:</l>
<l>e quindi se n'andar di vallo in vallo,</l>
<l>che tutti quanti ardean vòti di gente,</l>
<l>eccetto che trovaro in quel d'Argalto</l>
<l>Burgenzo ingannator legato in ceppi.</l>
<l>Questi come gli vide indi passare</l>
<l>cridò piangendo: O cavalier ch'andate</l>
<l>intorno a i valli risguardando i fuochi,</l>
<l>se è punto di pietà ne' vostri petti</l>
<l>datemi aiuto, o fate almen ch'io muoia</l>
<l>per le man vostre senza alcun'indugio,</l>
<l>e che le membra mie non s'ardan vive</l>
<l>e vadan lente a disperata morte.</l>
<l>A quella voce, i dui baroni eccelsi</l>
<l>volser la vista ne la parte d'onde</l>
<l>udìano uscire il suon de le parole:</l>
<l>e risguardando dentro da la porta</l>
<l>del vallo vider un ch'era legato,</l>
<l>ed avea fitti i piedi in certi legni</l>
<l>in modo tal che non potea fuggirsi:</l>
<l>onde smontati giù de i lor destrieri</l>
<l>con altri molti cavalieri illustri</l>
<l>entraro entr'alsteccato,e prestamente</l>
<l>conobbero Burgenzo, e lo slegaro:</l>
<l>e 'l forte Corsamonte fu il primiero</l>
<l>che ruppe i ceppi con la spada acuta</l>
<l>e da le false man sciolse le funi;</l>
<l>onde il slegato subito si volse</l>
<l>e ingenocchiossi avanti a Corsamonte,</l>
<l>e basciandoli i piè così gli disse:</l>
<l>Signore illustre e di virtù suprema,</l>
<l>poi che da voi ricevo questa vita,</l>
<l>tutta vuo' porla ne' servigi vostri;</l>
<l>però non vi sdegnate d'accettarmi</l>
<l>per vostro fido suddito e per servo,</l>
<l>ch'io son disposto d'ubidir voi solo</l>
<l>mentre che viverò sopra la terra.</l>
<l>E Corsamonte a lui: Burgenzo mio,</l>
<l>questo è nulla ch'i' ho fatto, e lo farei</l>
<l>per ogni nostro minimo vassallo,</l>
<l>non che per un baron come voi siete.</l>
<l>Onde v'accetto non per nostro servo,</l>
<l>come voi dite, ma per nostro amico</l>
<l>e per compagno caro e per fratello;</l>
<l>ma grave non vi sia, signor, di dirci</l>
<l>quale era la cagion che facea darvi</l>
<l>da quella gente sì spietata morte.</l>
<l>A cui Burgenzo: Altissimo signore,</l>
<l>il tutto vi dirò senza menzogna:</l>
<l>e se non dirò il ver, la terra s'apra</l>
<l>ne la vostra persenza e mi summerga.</l>
<l>Come fui dato a l'empio re de' Gotti</l>
<l>da i miei soldati, che gli dier la rocca</l>
<l>di Ponte Molle e me legato insieme,</l>
<l>quel re mi diede in guardia al fiero Argalto,</l>
<l>il qual teneami con custodia intorno</l>
<l>acciò ch'io non fuggisse, ma nel resto</l>
<l>lasciommi in libertà, tal ch'io non era</l>
<l>a dire il ver né libero né servo.</l>
<l>Ben poi ch'Argalto fu condutto a morte</l>
<l>dal grande ardir de l'onorato Achille</l>
<l>mi ritrovava in libertà maggiore;</l>
<l>e quando presa fu la bella Elpidia,</l>
<l>sendo condotta al nostro alloggiamento,</l>
<l>fecimi a lei conoscer per Romano</l>
<l>e per prigion de' Gotti e vostro amico:</l>
<l>onde poi che fu posta entr'a la rocca</l>
<l>di Prima Porta, l'ho tenuta sempre</l>
<l>visitata con doni e con proferte</l>
<l>e consolata ne gli suoi travagli;</l>
<l>perch'i' era molto amico di Sarmento</l>
<l>che l'aveva in custodia, ed in quel luoco</l>
<l>era luogotenente d'Unigasto.</l>
<l>Questo Sarmento ancor condussi a tanto,</l>
<l>che si volea fuggir con quella donna</l>
<l>fuor del castel ne la presente sera;</l>
<l>ed io dovea trovarmi in quella parte</l>
<l>per poter tutti tre, la donna e noi,</l>
<l>venire insieme a ritrovarvi in Roma</l>
<l>per l'oscuro silenzio de la notte.</l>
<l>Or un de' suoi, ch'avea nome Cantone,</l>
<l>dopo la fugga del signor de' Gotti</l>
<l>veniami a dir come Sarmento ed ella</l>
<l>volean tener fuggendo un'altra via</l>
<l>per certi colli sopra Monte Malo,</l>
<l>che saria più secreta e più sicura;</l>
<l>e volean ch'io v'andasse in quella notte</l>
<l>per venir seco a la presenzia vostra.</l>
<l>Ma non pervenne a me quella ambasciata,</l>
<l>perché Cantone improvido fu preso</l>
<l>da le scelte de i Gotti, e per salvarsi</l>
<l>gli confessò tutto 'l dissegno nostro:</l>
<l>né però pòte liberar la vita,</l>
<l>anzi fu impreso, ed io fui posto in ceppi</l>
<l>per farmi ardere il dì presente ognuno;</l>
<l>ma poi, deliberando di fuggirsi,</l>
<l>legato mi lascior col fuoco intorno</l>
<l>acciò ch'i' ardesse senz'alcun soccorso.</l>
<l>Così dicea Burgenzo, e Corsamonte</l>
<l>per la pietà de la sua cara sposa</l>
<l>piangea come se fosse una fontana</l>
<l>coppiosa d'acqua che con larga vena</l>
<l>sparga i liquori suoi fuor d'un gran sasso;</l>
<l>poi scender fece Filopisto in terra</l>
<l>del suo destriero, e diedelo a Burgenzo,</l>
<l>e tutti insieme s'aviaro a Roma.</l>
<l>Ma prima che giungessero a la porta</l>
<l>videro un uom tutto affannato in vista:</l>
<l>questi era stato ascosto in un macchione,</l>
<l>secodo che ordinor la sera insieme</l>
<l>Burgenzo ed ello, onde com'ei lo vide</l>
<l>tra quei soldati andar verso le mura</l>
<l>si discoperse, e finse essere a caso</l>
<l>scontrato in loro, ed aver gran timore.</l>
<l>Alor Burgenzo, ch'avea posto a segno</l>
<l>quel tradimento, e gli riusciva a punto,</l>
<l>si volse a Corsamonte e disse: Questi</l>
<l>che voi vedete è un certo mio famiglio</l>
<l>che mi dee recar nuove di Sarmento,</l>
<l>ch'ivi il mandai nel tramontar del sole</l>
<l>prima che si scoprissero i trattati;</l>
<l>ma se volete ch'io lo chiami, penso</l>
<l>che ci saprà narrar dove si truova</l>
<l>Elpidia e 'l campo de la gente gotta.</l>
<l>Si si, disser Mundello e Corsamonte</l>
<l>tutti in un tempo, fate pur, ch'e' venga;</l>
<l>e Burgenzo il chiamò: Vien qua, Doletto;</l>
<l>ed e' fingendo aver molta paura</l>
<l>se n'andò a lui tutto smarito in vista;</l>
<l>poi tutti quattro si tiror da parte</l>
<l>e Burgenzo gli disse in questa forma:</l>
<l>Dì pur, Doletto, via, senza timore</l>
<l>ciò che mi vuoi narrar di Prima Porta,</l>
<l>ch'a questi cavalieri ho detto il tutto,</l>
<l>perch'io gli ho per signori e per fratelli:</l>
<l>ove lasciasti Elpidia,? Ov'è Sarmento?</l>
<l>Ov'è la massa de la gente gotta?</l>
<l>Alor Doletto, instrutto da gli inganni</l>
<l>del perfido Burgenzo, aperse i labbri</l>
<l>e disse: Signor mio, la bella Elpidia</l>
<l>si stava in fondo d'una orribil torre:</l>
<l>ché come fu scoperta la sua fuga</l>
<l>vi fu rinchiusa, e via fuggì Sarmento</l>
<l>per un secreto bucco del castello</l>
<l>che va per sotto i muri in un boschetto,</l>
<l>strada che sola è manifesta a lui,</l>
<l>donde voleano in quella notte uscirsi</l>
<l>se non eran scoperti i lor pensieri.</l>
<l>Io come aggiunsi fui da lui raccolto,</l>
<l>e da la bella Elpidia, con gran festa;</l>
<l>ed aspettando l'ora al dipartirsi</l>
<l>venne la nuova ch'era stato impeso</l>
<l>Cantone e che 'l trattato era scoperto:</l>
<l>onde Sarmento subito chiamommi</l>
<l>e tolti alcuni lumi e certi fuochi</l>
<l>che sempre a suo piacer gli accende e ammorza,</l>
<l>mentre che Elpidia si menava al basso</l>
<l>n'andammo fuor per quel secreto luoco</l>
<l>ed arrivammo in una occulta grotta</l>
<l>ch'era in quel bosco, ed ei rimase quivi</l>
<l>nascosto, e m'ha mandato a ricercarvi;</l>
<l>e priegavi, se siete in libertade,</l>
<l>che vi piaccia venire in quel boschetto</l>
<l>a ritrovarlo la futura notte,</l>
<l>ch'andar faravvi entr'a la chiusa rocca</l>
<l>per quella strada onde noi siamo usciti:</l>
<l>e farà sì che voi potrete quindi</l>
<l>menare Elpidia, e ciò ch'a voi fia grato,</l>
<l>senza tema di noia, o di disturbo.</l>
<l>La massa grande de la gente gotta</l>
<l>debbe esser giunta forse a Castel Nuovo:</l>
<l>e come sia in Otricoli arrivata</l>
<l>manderà a tòrre Elpidia, per condurla</l>
<l>con la sua compagnia dentr'a Ravenna;</l>
<l>e forse fia questa futura notte,</l>
<l>come Sarmento udì con le su' orecchie,</l>
<l>che 'l re mandollo a dire ad Unigasto</l>
<l>poco avanti a la presa di Cantone.</l>
<l>Così disse Doletto, e poscia entraro</l>
<l>per l'Asinaria Porta entr'a le mura;</l>
<l>e quindi andaro a Belisario il grande,</l>
<l>a cui narraron ciò ch'avean veduto</l>
<l>e ciò ch'aveano udito da Burgenzo,</l>
<l>d'indi tornaro a i lor fedeli alberghi;</l>
<l>e Corsamonte volse che Burgenzo</l>
<l>andasse ad alloggiare entr'al su' albergo</l>
<l>per ragionar di Elpidia a suo bell'agio,</l>
<l>e così tutti dui n'andaro insieme.</l>
<l>com'ebber poi mangiato, e coronate</l>
<l>le belle tazze di spumoso vino,</l>
<l>Corsamonte gli disse este parole:</l>
<l>Burgenzo mio gentil, che siete il fonte</l>
<l>de i bellicosi inganni e de i partiti,</l>
<l>pensate un modo di poter avere</l>
<l>la bella principessa di Tarento</l>
<l>prima che sia condotta entr'a Ravenna:</l>
<l>o per la via che detto v'ha Doletto</l>
<l>o con andarla a tuor per forza d'arme</l>
<l>a quei che conduranla al re de' Gotti;</l>
<l>che senza lei non mi par esser vivo</l>
<l>e le fatiche mie son state indarno,</l>
<l>non ricovrando quel che m'è più caro.</l>
<l>Così diss'egli, e poi Burgenzo, allegro</l>
<l>de l'alta occasïon che gli era porta,</l>
<l>dietro a un finto suspir guardollo e disse:</l>
<l>Barone illustre e di suprema forza,</l>
<l>poi che da voi conosco aver la vita,</l>
<l>pronto sarò per voi spenderla ancora,</l>
<l>né mai mi muterò di questa voglia</l>
<l>mentre arò al corpo l'anima congiunta.</l>
<l>Ben prima vi dirò quel ch'a me pare,</l>
<l>e poi sempre farò ciò che vorrete.</l>
<l>Quando un può far senz'arme un suo dissegno,</l>
<l>e senza sangue, dee cercar di farlo:</l>
<l>perché l'ingegno è meglio che la forza,</l>
<l>la quale è da serbar sempre a l'estremo,</l>
<l>e poscia alora arditamente usarla.</l>
<l>Dunque a me par che sia da tentar prima</l>
<l>quel che ha detto Doletto: il che seguendo,</l>
<l>non ci sarà mestier d'altri perigli;</l>
<l>ma se noi gli assalimmo ne la strada</l>
<l>e vorrem torla lor per forza d'arme,</l>
<l>porian per sdegno ucciderla, onde poi</l>
<l>vi recheria nel cuor tanto dolore</l>
<l>che mai più non areste alcun contento.</l>
<l>Dunque fia ben che noi mandiàn Doletto</l>
<l>a ritrovar Sarmento, il qual daracci</l>
<l>la via di liberar questa signora,</l>
<l>ed io v'andrò come si corchi il sole;</l>
<l>e pria ch'esca de l'onde un'altra volta</l>
<l>sarò qui con la donna, o sarò morto:</l>
<l>e s'io non la potrò menar con meco,</l>
<l>non vi mancherà poi tentar con l'arme</l>
<l>di torla fuor di sì spietate mani.</l>
<l>Il parlar di Burgenzo a Corsamonte</l>
<l>non spiacque, e non pensò d'alcuno inganno:</l>
<l>che 'l Re del ciel gli avea la mente ingombra</l>
<l>di tanto amor, che vedea poco lume;</l>
<l>e non si ricordò d'aver già offeso</l>
<l>quel traditor col darli una ceffata</l>
<l>essendo ancor fanciul dentr'a Bisanzo:</l>
<l>che l'uom ch'offende scrive entr'a la polve</l>
<l>l'offesa, e in marmo quel che la riceve;</l>
<l>poi chi si fa temer da molta gente,</l>
<l>è necessario ancor che tema molti:</l>
<l>però devea temer di molti il duca,</l>
<l>ch'era da ognun temuto oltra misura,</l>
<l>ma non lo fece, anzi con molto ardire</l>
<l>disse a Burgenzo: Anch'io ne verrò vosco,</l>
<l>che insieme esequirem meglio il negozio:</l>
<l>mandiam Doletto a dire ora a Sarmento</l>
<l>che noi verrem questa presente sera</l>
<l>a ritrovarlo dentr'a la sua grotta</l>
<l>per andar seco in quella occulta via</l>
<l>e liberar la mia diletta donna</l>
<l>da l'amara prigione in cui si truova.</l>
<l>Alor Burgenzo oltra misura allegro,</l>
<l>che vedea caminar bene il dissegno,</l>
<l>disse: Signor, certo pareami il meglio</l>
<l>che lasciaste a me sol questa fatica;</l>
<l>ma poi che piace a voi d'averne parte,</l>
<l>non voglio oppormi al desiderio vostro,</l>
<l>ché spesse volte l'uom per se medesmo</l>
<l>dà volentieri a i suoi negozi effetto,</l>
<l>massimamente ove interviene amore.</l>
<l>Così disse Burgenzo, e poi si volse</l>
<l>presente Corsamonte al suo famiglio</l>
<l>e disse a lui queste parole tali:</l>
<l>Doletto, or ti bisogna oprar l'ingegno,</l>
<l>ed andar cauto a ritrovar Sarmento:</l>
<l>e digli come qui la cosa è in punto,</l>
<l>e che verrò stanotte a ritrovarlo</l>
<l>con un compagno ch'è il miglior guerriero</l>
<l>e 'l più forte baron ch'Italia alberghi,</l>
<l>il qual m'ha liberato da la morte.</l>
<l>Faccia ancor egli ciò ch'egli ha da fare,</l>
<l>perché possiamo rapportarne quindi</l>
<l>la bella preda a noi tanto gioconda.</l>
<l>Così diss'egli, e lasciò gir Doletto,</l>
<l>ch'era informato ben del tradimento:</l>
<l>il quale andovvi, e poi com'ebbe dette</l>
<l>tutte le cose che doveano farsi</l>
<l>subitamente ritornossi a Roma;</l>
<l>e Corsamonte e 'l perfido Burgenzo</l>
<l>dopo la ritornata di Doletto</l>
<l>si dipartiro, e se n'andaro in Borgo:</l>
<l>e quivi nel gran tempio di San Pietro</l>
<l>posaro alquanto, rimandando in dietro</l>
<l>le lor famiglie a l'onorato albergo.</l>
<l>Ma come vider ch'apparian le stelle</l>
<l>se n'andor tutti tre verso il castello</l>
<l>di Prima Porta a ritrovar Sarmento:</l>
<l>e nel primiero uscir di quel gran tempio</l>
<l>il duca, ch'era pien d'alto pensiero,</l>
<l>diede col piè nel limitare, e cadde</l>
<l>sopra la sepoltura di Calisto,</l>
<l>e poi levossi prestamente ritto</l>
<l>quasi turbato de l'augurio adverso;</l>
<l>ma non stette però che non salisse</l>
<l>sopra il destriero, e non andasse al luoco</l>
<l>ch'esser dovea cagion de la sua morte.</l>
<l>Così dietro a i vestigi di Doletto</l>
<l>in brieve tempo giunsero a la grotta</l>
<l>ove facea dimora il mal Sarmento:</l>
<l>il qual, come gli vide entr'a la bucca,</l>
<l>fece molta allegrezza con Burgenzo</l>
<l>col cuore, ma co i gesti e con la lingua</l>
<l>molto onorava il generoso duca,</l>
<l>dicendo: Veramente, alto signore,</l>
<l>sempre son stato admiratore e servo</l>
<l>de la vostra rarissima virtute:</l>
<l>la quale, insieme col favor del cielo,</l>
<l>ha fatto e sempre fa cose mirande;</l>
<l>ed ora Iddio v'ha qui condotto a tempo</l>
<l>per tuor di prigionia la donna vostra;</l>
<l>che se non venivate, in poco d'ora</l>
<l>il re facea menarla entr'a Ravenna,</l>
<l>com'ella ora m'ha scritto, e ancor mi priega</l>
<l>ch'io lo faccia sapere a vostra altezza</l>
<l>e ch'io vi chieggia da sua parte aiuto.</l>
<l>Al fin de le parole il mal Sarmento</l>
<l>mostrò una lettra falsa, che parea</l>
<l>di man d'Elpidia che scrivesse questo:</l>
<l>onde 'l gran duca, stimulato molto</l>
<l>da l'amore e da l'ira e dal sapere</l>
<l>che non mancava a lui virtù né forza,</l>
<l>rodeasi dentro, e disse: Andiamo, andiamo</l>
<l>a trar questa meschina fuor di pene.</l>
<l>Alor Sarmento, preparato avendo</l>
<l>e lumi e fuochi, cominciò la strada;</l>
<l>e Corsamonte dismontato a piedi</l>
<l>lasciò il cavallo e l'armi in quella grotta</l>
<l>a guardia di Doletto, e portò seco</l>
<l>la spada sola e la celada e 'l scudo,</l>
<l>ché non pensava aver bisogno d'arme,</l>
<l>perciò che posta avea tutta la speme</l>
<l>di liberar la sua diletta sposa</l>
<l>ne le promesse false di Burgenzo:</l>
<l>ma chi spera aver ben da chi gli è stato</l>
<l>nimico espresso, ha debole il consiglio.</l>
<l>Come Doletto ch'era ivi rimaso</l>
<l>vide i baroni in quella occulta via,</l>
<l>andò per l'altra parte entr'al castello;</l>
<l>e giunto in esso, pose in su le mura</l>
<l>una facella accesa, per signale</l>
<l>che si movesser prestamente i Gotti</l>
<l>perciò che Corsamonte era in quel luoco.</l>
<l>Ma come il duca per l'occulta via</l>
<l>insieme con Burgenzo e con Sarmento</l>
<l>si ritrovor vicini a quella torre</l>
<l>ov'era chiusa Elpidia, uscir del buco:</l>
<l>e mentre che Sarmento ad una guarda</l>
<l>de la prigion dicea che aprisse tosto,</l>
<l>ed ella pur tenea la cosa in lungo</l>
<l>fingendo non saper trovar le chiavi</l>
<l>giunsero i Gotti dentro a quel castello</l>
<l>con gran furore e con cridori immensi,</l>
<l>ch'erano stati aperti da Doletto.</l>
<l>Alor s'accorse il duca esser tradito,</l>
<l>e volsesi a Sarmento irato, e disse:</l>
<l>Ahi, falso traditor, tu m'hai pur colto</l>
<l>come si colge il lupo entr'a la fossa:</l>
<l>e dielli un pugno tale in una tempia</l>
<l>che franse l'osso e ruppeli il cervello,</l>
<l>e lo distese morto in su 'l terreno;</l>
<l>poi si volse per dare anco a Burgenzo,</l>
<l>ma non lo vide, che 'l ribaldo cauto</l>
<l>restò nel buco, e chiuse ivi la porta.</l>
<l>In questo aggiunse il duca di Vicenza</l>
<l>con trentamillia Gotti in un squadrone:</l>
<l>questi era a piè con gli altri, che i cavalli</l>
<l>avean lasciati ognun fuor de la porta</l>
<l>et andò contra Corsamonte e disse:</l>
<l>Tu sarai colto pur a questa volta,</l>
<l>acerbo cane, e non potrai fuggire.</l>
<l>E detto questo, lasciò gire un'asta</l>
<l>possente e grossa, e colselo nel scudo,</l>
<l>tal che l'acerbo e impetüoso ferro</l>
<l>di quella, gli passò sei grosse piastre</l>
<l>di fino acciale che 'l copriano tutto,</l>
<l>e poscia ne la settima si tenne.</l>
<l>Ma Corsamonte intrepido e virile</l>
<l>torse quell'asta con la mano, ed ella</l>
<l>ruppe la punta sua presso a l'acciale</l>
<l>primo, dov'era sculto il gran leone</l>
<l>che quel baron portava per insegna;</l>
<l>né perché fosse rotta la sua punta</l>
<l>lasciò di trarla anch'ei verso il nimico</l>
<l>che lanciata l'avea dentr'al suo scudo,</l>
<l>ma non l'accolse, che saltò da un lato</l>
<l>e si schermì; ben colse Spinabello,</l>
<l>figliuol di Sergio conte di Valdagno,</l>
<l>ch'era ivi appresso in mezzo de la fronte:</l>
<l>e così senza punta franse l'osso</l>
<l>del capo e penetrò fin al cervello,</l>
<l>onde cadeo disteso in terra morto.</l>
<l>Il che vedendo Marzio ebbe paura,</l>
<l>e 'n dietro si tirò tra le sue genti,</l>
<l>e poi cridava con orribil voce:</l>
<l>Fatevi inanzi o generosi Gotti,</l>
<l>ora che avemo il lupo entr'a la cava:</l>
<l>non vi smarrite, no, per li soi colpi,</l>
<l>che non possono aver lunga durata;</l>
<l>né risparmiate saettami e lancie,</l>
<l>ché tosto morto il vederete in terra.</l>
<l>Così cridava Marzio, onde volaro</l>
<l>infinite saette entr'al gran scudo</l>
<l>di Corsamonte, ed e' volgeasi intorno:</l>
<l>e presa avendo in man l'orribil spada</l>
<l>la facea sfavillar per ogni parte;</l>
<l>e ferì Sulimano in una tempia</l>
<l>figliuol di Gallio conte di Asigliaco,</l>
<l>e lo mandò disteso in su 'l terreno.</l>
<l>Uccise poi Griffaldo e Galabronte,</l>
<l>ch'eran figliuoi di Durlo e Crispatora:</l>
<l>prima a Griffaldo trappassò la pancia,</l>
<l>a Galabronte poi partì la testa,</l>
<l>che gli caddeo su l'una e l'altra spalla;</l>
<l>onde vedendo quelli orribil colpi</l>
<l>tutta si ritirò la gente gotta,</l>
<l>e 'l duca Marzio ancor rimase avanti:</l>
<l>e vedendosi quivi alzò la spada,</l>
<l>ché la necessità lo fece ardito,</l>
<l>e menò su la testa a Corsamonte;</l>
<l>e se non era l'ottima celada</l>
<l>e la maniglia de la buona Areta</l>
<l>lo mandava in due parti sul sabbione,</l>
<l>ma quelle due diffese lo salvaro.</l>
<l>Poi Corsamonte a lui tirò una punta,</l>
<l>e colsel proprio sotto 'l destro fianco;</l>
<l>e senza dubbio lo mandava a morte,</l>
<l>s'egli non si schermìa, tal che sospinse</l>
<l>di sbrisso il ferro e andò tra carne e pelle:</l>
<l>pur il sangue gli uscì fuor de la piaga.</l>
<l>Ma quando Marzio si sentì ferito</l>
<l>e vide il sangue suo cadere in terra,</l>
<l>si tenne morto senz'alcun rimedio:</l>
<l>e per disperazion fatto sicuro</l>
<l>alzò con ambe man l'acuta spada</l>
<l>e diede a Corsamonte su la testa</l>
<l>un fiero colpo, e con sì gran furore,</l>
<l>che quasi lo mandò stordito al piano.</l>
<l>E Corsamonte alora empìo 'l suo petto</l>
<l>tanto di sdegno e di vergogna e d'ira,</l>
<l>che raddoppiaro in lui tutte le forze:</l>
<l>onde prese ancor ei la spada orrenda</l>
<l>con ambe due le sue possenti mani;</l>
<l>e diede a Marzio su la spalla manca</l>
<l>il maggior colpochemai fosse udito,</l>
<l>e 'l petto gli partì, la schena e 'l busto,</l>
<l>e gli uscì fuori appresso il destro fianco</l>
<l>e 'n due pezzi il mandò sopra l'arena,</l>
<l>che ciascun d'essi avea una man e un braccio,</l>
<l>e l'un tenea la spada e l'altro il scudo:</l>
<l>così quel duca ebbe spietata morte</l>
<l>per man de l'animoso Corsamonte.</l>
<l>E come il lupo che in un chiuso ovile</l>
<l>per arte del pastor si truova colto,</l>
<l>e i giovinetti pastorelli e i cani</l>
<l>gli sono intorno per mandarlo a morte</l>
<l>ed e' s'aiuta con l'acuto dente:</l>
<l>poi quando afferra un cane entr'a la gola</l>
<l>e sanguinoso lo distende a terra</l>
<l>fuggono i pastorei fuggono i cani</l>
<l>per la paura de l'orribil fiera;</l>
<l>così tutta fuggìa la gente gotta</l>
<l>per la paura del possente duca</l>
<l>che 'n dui pezzi mandò il nimico al piano.</l>
<l>E dopo questo quel barone audace</l>
<l>si messe dietro a la fugace gente:</l>
<l>e tanti n'uccidea con l'empio brando</l>
<l>ch'altro non si vedea che morti e sangue;</l>
<l>e certamente tutti erano uccisi,</l>
<l>se non giungeva Totila e Bisandro</l>
<l>e Teio ed Asinario e Rodorico</l>
<l>col secondo squadrone a darli aiuto:</l>
<l>questi venian cridando: Morte, morte</l>
<l>al nimico crudel ch'è chiuso in gabbia;</l>
<l>e così entraro dentro a la gran rocca</l>
<l>con quelli orrendi e paventosi gridi.</l>
<l>Ma Corsamonte non si mosse nulla,</l>
<l>ché nel suo cuor non entrò mai paura,</l>
<l>e si cacciò tra lor col brando in mano;</l>
<l>e 'l primo che ferì fu Squarciaferro,</l>
<l>signor di Campo Lungo e San Germano;</l>
<l>poscia uccise Rondon, Pilasso e Targo:</l>
<l>Rondon nel collo e Targo ne la tempia</l>
<l>ferìte, e 'l fier Pilasso ne la pancia;</l>
<l>e sbaragliava ancor quest'altra schiera,</l>
<l>se 'l re de' Gotti e 'l resto de la gente</l>
<l>non fussero saliti in su le mura</l>
<l>da la parte di fuor con molte scale,</l>
<l>lasciando a basso guastatori e fabri</l>
<l>circa le torri con liviere e picchi</l>
<l>per ruinarle addosso a Corsamonte:</l>
<l>e questo fece il re perché Burgenzo</l>
<l>detto gli avea che 'l duca ha una maniglia</l>
<l>ch'a Gnatia gli donò la buona Areta,</l>
<l>ch'esser non può né punto né ferito;</l>
<l>però bisogna over gettarli addosso</l>
<l>qualche gran torre, over fiaccarlo in modo</l>
<l>che per stanchezza sia condutto a morte:</l>
<l>e questo parve a lui consiglio eletto,</l>
<l>perch'era più sicuro il star lontano</l>
<l>e ferir quel baron, che andarli appresso.</l>
<l>Onde fece salir la terza schiera</l>
<l>sopra le mura al lume de la luna</l>
<l>che rilucea come se fosse giorno,</l>
<l>e lasciò a basso i guastatori e i fabri</l>
<l>con ferri a scalpellar circa le torri.</l>
<l>Poi ne la piaccia Totila e Bisandro</l>
<l>e Teio e gli altri principi de i Gotti</l>
<l>erano intorno al glorïoso duca</l>
<l>con spade e lance e con orribil sassi;</l>
<l>ed e' si stava intrepido, e col scudo</l>
<l>si diffendeva e col tagliente brando:</l>
<l>col quale uccise il giovane Gradarco,</l>
<l>ch'era fratel di Totila bastardo,</l>
<l>figliol di Serpentano e di Armerina,</l>
<l>d'Armerina gentil, che ascostamente</l>
<l>lo parturì nel bosco del Montello</l>
<l>per tema di Altamonda, ch'era madre</l>
<l>di Totila e moglier di Serpentano;</l>
<l>ma non schiffò però l'odio e 'l furore</l>
<l>di quella donna, che com'ebbe inteso</l>
<l>il parto di costei fece annegarla</l>
<l>nel fiume impetüoso de la Piave:</l>
<l>e 'l fanciullin di lei fu poi nutrito</l>
<l>da certe pastorelle in quella selva,</l>
<l>e cresciuto di forza e di bellezza</l>
<l>venne a Trivigi a ritrovare il padre</l>
<l>e Totila suo frate, che l'accolse</l>
<l>con gran diletto e poi menollo a Roma;</l>
<l>e quindi era con lui: ma troppo inanzi</l>
<l>si spinse, onde 'l feroce Corsamonte</l>
<l>con la sua spada gli traffisse il petto</l>
<l>e morto lo mandò sopra la piaccia.</l>
<l>Il che vedendo ognun stava lontano,</l>
<l>facendo guerra con le lance e i sassi</l>
<l>più volentieri assai che con le spade;</l>
<l>e Corsamonte col suo scudo in braccio</l>
<l>sostenea tutto il stuol, come un cingiale</l>
<l>ch'abbia d'intorno cacciatori e cani</l>
<l>con spiedi e dardi: ed e' si volge e freme</l>
<l>col pelo irsuto e col feroce dente;</l>
<l>tal che non osa alcuno andarli appresso,</l>
<l>perché qualunque a lui si fa vicino</l>
<l>non si diparte senza sparger sangue;</l>
<l>così faceano i principi de i Gotti</l>
<l>ch'erano a basso intorno a Corsamonte.</l>
<l>Ma quei ch'eran saliti su le mura</l>
<l>gettavan tante lance e tanti sassi</l>
<l>sopra il baron che combatteva in piazza,</l>
<l>ch'era cosa incredibile a vederla:</l>
<l>né mai fioccò da ciel sì spessa neve</l>
<l>nel freddo tempo de l'algente bruma,</l>
<l>né sì spessa gragnuola a i giorni estivi</l>
<l>tempestò mai su le terrene piante,</l>
<l>come spesse cadean le dure pietre</l>
<l>e l'aste forti e i penetranti dardi</l>
<l>sopra il gran scudo del possente duca,</l>
<l>tal che facealo alcuna volta andare</l>
<l>a mal suo grado col genocchio in terra:</l>
<l>ma non possendo riparare a un tempo</l>
<l>col scudo a quei di sotto e a quei di sopra,</l>
<l>si trasse in dietro al piè d'un'alta torre</l>
<l>ch'era posta in un canto de la piaccia,</l>
<l>coperta d'un gran vòlto, e da le spalle</l>
<l>del muro de la rocca era difesa</l>
<l>e sol davanti avea la strada aperta.</l>
<l>Quivi firmossi l'animoso duca</l>
<l>fecend' un'incredibile difesa;</l>
<l>e parea proprio un scoglio avanti un porto</l>
<l>che da l'onde del mar tutto è percosso</l>
<l>con estremo rumor d'orribil vento:</l>
<l>et ei sta saldo, e col suo starsi immoto</l>
<l>frange e disperde ciò, che a lui s'appressa;</l>
<l>così parea quel Corsamonte audace</l>
<l>e ben da tutto il stuol s'aria difeso</l>
<l>se quei ch'eran di fuor co i picchi in mano,</l>
<l>e che più di quattr'ore avean piccato</l>
<l>intorno ai fondamenti de la torre,</l>
<l>non la facean cader sopra il suo capo;</l>
<l>e nel cader che fece ancora accolse</l>
<l>Turbone e Baricardo a Fuligante,</l>
<l>dui cugini di Teio, un di Bisandro,</l>
<l>con più di novecento altre persone:</l>
<l>ma questo parve nulla al re de' Gotti,</l>
<l>poi che 'l suo gran nimico era sott'essa.</l>
<l>Le genti, come vider quella torre</l>
<l>caduta sopra l'animoso duca,</l>
<l>mandarono un cridor fin a le stelle:</l>
<l>e così morto fu quel gran guerriero</l>
<l>con danno estremo de l'Italia afflitta.</l>
<l>Poi non fu Gotto alcun che non pigliasse</l>
<l>legnami o sassi e no i gettasse sopra</l>
<l>la gran ruina e le cadute pietre:</l>
<l>quasi temendo ancor che quindi uscisse</l>
<l>e tutti quanti gli mandasse a morte;</l>
<l>così gettando ognun materia molta</l>
<l>crebbe su quella piazzia un alto monte,</l>
<l>non minor del Testaccio, e non men grave</l>
<l>di quel che 'l grande Encelado ricuopre.</l>
<l>Il Re del cielo, a cui dispiacque e dolve</l>
<l>la morte d'un tant'uom, ma consentilla</l>
<l>per non si contraporre al suo destino,</l>
<l>chiamò l'angelo Erminio, e così disse:</l>
<l>Diletto e fido messaggier del cielo,</l>
<l>tu vedi il grave ed immaturo fine</l>
<l>del più forte guerrier che fusse in terra:</l>
<l>vestiti l'ale, e va volando a Roma</l>
<l>e narra al capitanio de le genti</l>
<l>che 'l buon duca di Scitia è in gran periglio</l>
<l>di lasciarli la vita; e digli appresso</l>
<l>la causa de l'orribil sua sciagura:</l>
<l>ma non gli dir però che sia caduta</l>
<l>la torre addosso lui, né che sia morto</l>
<l>acciò che vada tosto a darli aiuto.</l>
<l>L'angel di Dio, dopo il divin precetto,</l>
<l>aggiunse l'ali a sue veloci piante:</l>
<l>e venne giuso come fa il baleno</l>
<l>che ne la notte limpida scintilla</l>
<l>e nunzia che sarà sereno e caldo;</l>
<l>poi presa la sembianza d'Orsicino</l>
<l>andò dov'era il capitanio, e disse:</l>
<l>Illustre capitan, gloria del mondo,</l>
<l>io stava in guardia a la Flaminia Porta,</l>
<l>e questa notte in l'ora de le squille</l>
<l>venne a trovarmi un uom di tal presenza</l>
<l>ch'un de' messi parea del paradiso;</l>
<l>e mi disse: Orsicin, vattene tosto</l>
<l>al vicimperador de l'occidente</l>
<l>e digli come il forte Corsamonte</l>
<l>stato è rinchiuso dentro dal castello</l>
<l>di Prima Porta, e tutto il campo gotto</l>
<l>v'è posto intorno per mandarlo a morte;</l>
<l>e quivi fu condotto da Burgenzo</l>
<l>con arte e con promessa di trar quindi</l>
<l>la bella Elpidia, e di condurla a Roma.</l>
<l>Digli che vada tosto a darli aiuto,</l>
<l>ché questo è il dì che caccieranno i Gotti</l>
<l>con gran ruina lor dentr'a Ravenna.</l>
<l>Così da parte di quel messo eterno</l>
<l>vi dico, e parimente ancor v'essorto,</l>
<l>ch'andiate prestamente a darli aiuto.</l>
<l>E detto questo, via sparì come ombra:</l>
<l>onde 'l gran capitanio ben conobbe</l>
<l>ch'egli era un messaggier del paradiso:</l>
<l>e senza indugio alcun levossi in piedi</l>
<l>e ratto si vestì di panni e d'arme;</l>
<l>poi quell'angel di Dio con gran prestezza</l>
<l>sotto la forma di Carterio araldo</l>
<l>se n'andò a risvegliar tutta la gente;</l>
<l>e trovò prima l'onorato Achille,</l>
<l>che come intese la spietata nuova</l>
<l>di Corsamonte, e 'l suo periglio estremo</l>
<l>senza curar d'alcun futuro male,</l>
<l>perché non era salda ancor la piaga</l>
<l>ch'Ablavio diede a lui sotto 'l costato,</l>
<l>che fu più perigliosa che non parve,</l>
<l>levossi, e si vestì di lucid'arme</l>
<l>e ratto s'avviò verso la corte.</l>
<l>Quivi trovò che Belisario armato</l>
<l>sopra Valarco volea gire al campo,</l>
<l>e le schiere venian con molta fretta,</l>
<l>ch'eran solicitate da gli araldi.</l>
<l>Al giunger di costui si rallegraro</l>
<l>alquanto in vista le adunate genti</l>
<l>come Elitropia a l'apparir del sole;</l>
<l>et e' disse al capitanio eccelso:</l>
<l>Illustre capitanio de le genti,</l>
<l>andiamo a dare aiuto a Corsamonte:</l>
<l>et andiam tosto, che 'l soccorso lento</l>
<l>suol giovar poco e poca grazia acquista.</l>
<l>E così detto, tutti s'avviaro</l>
<l>verso il castel al lume de la luna:</l>
<l>e come furo appresso a la gran rocca</l>
<l>trovar Burgenzo insieme con Doletto,</l>
<l>i quai, dapoi che fu sepulto il duca</l>
<l>da la ruina di quell'alta torre,</l>
<l>ritornaro a la grotta di Sarmento</l>
<l>per prendere il caval di Corsamonte</l>
<l>e per donarlo a l'empio re de' Gotti;</l>
<l>e seco aveano a man quel buon corsiero,</l>
<l>perché non volse alcun di loro in sella.</l>
<l>Ma come s'incontraro in quella gente</l>
<l>ch'avea condotta Belisario il grande,</l>
<l>si smarrir tutti, e si volean fuggire:</l>
<l>pur presero ardimento, e se n'andaro</l>
<l>al capitanio lagrimosi in vista,</l>
<l>e Burgenzo gli disse in questa forma:</l>
<l>Illustre capitanio de le genti,</l>
<l>assai mi duol de l'immatura morte</l>
<l>di Corsamonte e del suo caso acerbo:</l>
<l>Dio sa ch'io non volea menarlo meco</l>
<l>in quel periglio, ed e' venir vi volse</l>
<l>spinto d'amore e da soverchio ardire;</l>
<l>ma chi si fida troppo ne la forza</l>
<l>è spesso vinto da l'altrui consiglio.</l>
<l>Così disse Burgenzo; e quel signore</l>
<l>che per bocca de l'angelo sapeva</l>
<l>il tradimento fatto, e non la morte</l>
<l>di Corsamonte, anzi l'avea per vivo,</l>
<l>come udì quella ebbe dolore immenso</l>
<l>e fecesi narrar tutta la cosa:</l>
<l>ed e' glie la narrò, dicendo spesso</l>
<l>che questo fatto fu senza sua colpa.</l>
<l>Com'ei si tacque, il capitanio eccelso</l>
<l>guardollo torto, e con favella acerba</l>
<l>gli disse: Ah traditor, tu l'hai condotto</l>
<l>in quella rocca con fallaci inganni</l>
<l>e sei stato cagion del suo morire:</l>
<l>ma non lo vuo' lasciar senza vendetta;</l>
<l>e subito ordinò che fusser presi</l>
<l>Doletto e lui, poi gli mandò legati</l>
<l>sotto la guardia di Traiano a Roma.</l>
<l>Achille, come udì l'acerba morte</l>
<l>di Corsamonte, suo perfetto amico</l>
<l>ch'era amato da lui più che se stesso,</l>
<l>con le man gravi si percosse il capo</l>
<l>e poi gemendo e lacrimando molto</l>
<l>si lamentava esser rimaso in vita,</l>
<l>e che 'l crudele Ablavio non l'uccise:</l>
<l>onde per consolarlo il buon Lucillo,</l>
<l>che tema avea che non si desse morte,</l>
<l>per man lo prese, e lagrimava seco.</l>
<l>Lagrimava con lui Sertorio e Ciro,</l>
<l>Bessagno e Magno e molti altri baroni</l>
<l>per l'empia morte de l'eccelso duca;</l>
<l>né finito saria quel duro pianto</l>
<l>se 'l capitanio eccelso de le genti</l>
<l>non gli dicea queste parole tali:</l>
<l>Non consumate lagrimando il tempo,</l>
<l>baroni illustri e cavalieri eletti:</l>
<l>ma ognun di voi ch'amava Corsamonte</l>
<l>s'adopri a far di lui chiara vendetta,</l>
<l>che più grata le fia che doglie e pianti:</l>
<l>ché la vendetta è il pianto de i guerrieri,</l>
<l>né mai sta bene a gli uomini robusti</l>
<l>il lacrimar come fanciulli o donne.</l>
<l>Così parlò quel capitanio eccelso;</l>
<l>e poi fece ordinar le ardite schiere</l>
<l>ed assalì con molta furia i Gotti</l>
<l>ch'erano intenti ad atterrar le torri</l>
<l>e a gettar pietre in sul barone estinto:</l>
<l>onde in poc'ora tutti gli disperse,</l>
<l>perché da la vigilia de la notte</l>
<l>e da la tema del ferir del duca</l>
<l>e dal piacer ch'avean de la sua morte</l>
<l>erano tutti affaticati e stanchi.</l>
<l>Or chi vedesse Achille avanti gli altri</l>
<l>e Mundello e Bessan, Lucillo e Ciro</l>
<l>urtare in essi, e far del sangue loro</l>
<l>vermiglio il prato, ed inalzarsi il fiume,</l>
<l>dirìa che non fu mai simil macello.</l>
<l>L'ardito Ciro uccise Sacripardo,</l>
<l>fratel cugin del principe Bisandro:</l>
<l>questi era il più superbo e 'l più arrogante</l>
<l>baron de l'Istria, e combattea con tutti</l>
<l>que' suoi vicini senza alcun vantaggio;</l>
<l>questi percosso fu da l'asta fiera</l>
<l>del conte Ciro, e fu mandato a morte,</l>
<l>che 'l petto gli passò fin a le spalle:</l>
<l>tal che desiderò d'aver avuto</l>
<l>vantaggio d'arme e di destrier gagliardo</l>
<l>per uscir da le man di quel barone,</l>
<l>a cui non era equal se non di grado,</l>
<l>che fu ancor egli conte di Trieste.</l>
<l>Achille uccise Folco e Marcolisto,</l>
<l>Tarpone e Bilingaro e Garimbaldo</l>
<l>l'un dopo l'altro con diversi colpi:</l>
<l>Folco ferì nel petto e Marcolisto</l>
<l>in fronte, e poi Tarpone e Bilingaro</l>
<l>l'un nel belico e l'altro ne la pancia,</l>
<l>e Garimbaldo nel sinistro fianco.</l>
<l>Mundello uccise Oveno ed Origillo,</l>
<l>Bessano Alfardo, e 'l bel Lucillo Orsaldo;</l>
<l>e Magno uccise Urante, e 'l capitano</l>
<l>ne mandò tre con la sua lancia a morte,</l>
<l>Aridarco e Grancone ed Orïonte,</l>
<l>Orïonte crudel, ch'avea le membra</l>
<l>come un gigante e 'l cuor come un leone:</l>
<l>ma l'une e l'altro a lui dièr poco aiuto,</l>
<l>che Belisario gli passò la gola</l>
<l>e lo distese morto in su 'l terreno.</l>
<l>Alor si messe totalmente in fuga</l>
<l>la gente gotta, e ognun di lor fuggìa</l>
<l>chi qua chi là verso i vicini colli.</l>
<l>Il re s'era fuggito al primo assalto</l>
<l>sopra un suo corridor verso i Veienti;</l>
<l>e Totila fuggì verso Rignano,</l>
<l>Bisandro a Castel Nuovo e Rodorico</l>
<l>a Monte Rosio ed Unigasto a Sutri,</l>
<l>Teio a Baccano; e fuvvi alcun di loro</l>
<l>che correndo n'andò fino a Viterbo:</l>
<l>ma seguitati un pezzo da i Romani</l>
<l>tanti ne fur feriti, e tanti uccisi,</l>
<l>ch'era coperta la campagna tutta</l>
<l>di cavai morti e d'uomini e di sangue.</l>
<l>Alora il capitanio de le genti</l>
<l>fece sonar ricolta, e poscia disse</l>
<l>a la ridotta gente este parole:</l>
<l>Signori eletti a liberare il mondo,</l>
<l>or che fuggita s'è la gente gotta</l>
<l>con tanta occisïone e tanto sangue</l>
<l>quanto spargesser mai fuor de i lor petti,</l>
<l>fia ben che noi si ritorniamo in Roma</l>
<l>acciò che tosto andiam verso Ravenna:</l>
<l>che per la rotta acerba c'hanno avuta</l>
<l>e per la fuga lor molto dispersa</l>
<l>non riduransi agevolmente insieme;</l>
<l>e noi sì tosto gli saremo addosso</l>
<l>che tempo non aran da far diffesa:</l>
<l>perché dopo le rotte de i nimici</l>
<l>chi vuole aver di lor vittoria a pieno</l>
<l>non gli dia spazio mai da ristorarsi.</l>
<l>Sarà poi ben che resti il conte Ciro</l>
<l>con le sue genti, e faccia trarre il corpo</l>
<l>di Corsamonte fuor de le ruine</l>
<l>e con Elpidia lo conduchi a Roma,</l>
<l>ch'ivi farènli i meritati onori:</l>
<l>ed ivi ordinerem la nostra andata</l>
<l>con diligenza e con prestezza immensa.</l>
<l>Così diss'egli, e subito partissi</l>
<l>e rimenò tutta la gente in Roma,</l>
<l>da quella in fuor ch'ivi lasciò con Ciro.</l>
<l>Ma Ciro che rimase entr'a la rocca</l>
<l>fece cavar di sotto a quelle pietre</l>
<l>il morto Corsamonte, e poi lavarlo</l>
<l>e rinvestirlo de le lucid'arme</l>
<l>per farlo indi portar da i suoi soldati</l>
<l>a sepelir ne la città di Roma.</l>
<l>Ma l'onorata Elpidia, ch'era chiusa</l>
<l>ne l'alta rocca, udendo il gran rumore</l>
<l>che si faccea la notte in su la piazza,</l>
<l>avea dentr'al suo petto aspro cordoglio;</l>
<l>poi dicea nel suo cuor: Di che pavento,</l>
<l>meschina me? Me meschina, ch'io mi truovo</l>
<l>nel peggior stato che mai fosse al mondo,</l>
<l>né cosa aver poss'io che non sia meglio.</l>
<l>Se Corsamonte fosse in queste parti</l>
<l>arei giusta cagion d'aver timore</l>
<l>de la sua vita, a me più di me cara.</l>
<l>Or ei, sì come credo, si ritruova</l>
<l>in luogo assai lontan da questa rocca,</l>
<l>tal che non può sapere i miei tormenti,</l>
<l>ché sarebbe venuto a darmi aiuto:</l>
<l>ma pur mi trema il cuor, né so la causa.</l>
<l>Così fra sé dicea la bella donna;</l>
<l>ma come poi co 'l dì s'aperse l'uscio</l>
<l>de la gran torre per le man di Ciro,</l>
<l>ch'e' v'entrò dentro, e disse este parole:</l>
<l>Illustre principessa di Tarento,</l>
<l>uscite omai de la prigione amara,</l>
<l>venite meco a la città di Roma:</l>
<l>ché Corsamonte mio fratel cugino</l>
<l>v'ha posto in libertà con la sua morte.</l>
<l>Così le disse Ciro, ed ella tosto</l>
<l>udendo quella asperrima novella</l>
<l>come una inspirata corse fuori</l>
<l>di quella prigionia col cuor traffitto</l>
<l>per veder s'era ver che fosse estinto</l>
<l>il suo diletto et onorato duca:</l>
<l>ma come vide Corsamonte morto</l>
<l>nel cataletto in mezzo a' suoi soldati,</l>
<l>cadde a riverso trammortita in terra;</l>
<l>e le donzelle sue, che gli eran dietro,</l>
<l>la raccolsero in braccio, e tutte intorno</l>
<l>stavano a lei con lacrimosa fronte.</l>
<l>Ed ella, poi che ritornolli il spirto,</l>
<l>dimandò a Ciro come era venuto</l>
<l>il duca in quel castello, e chi l'uccise,</l>
<l>e Ciro le narrò tutta la cosa:</l>
<l>onde l'afflitta e sconsolata donna</l>
<l>con le man bianche si percosse il petto</l>
<l>e i capei d'oro si traea di testa;</l>
<l>e poi piangendo e suspirando disse:</l>
<l>Qual donna al mondo ha più contraria sorte</l>
<l>di me, che solamente al mondo nacqui</l>
<l>per segno over bersaglio a la fortuna?</l>
<l>Il padre mio fu da Teodato ucciso</l>
<l>a tradimento con orribil modo;</l>
<l>e la mia madre poi, vedendo il teschio</l>
<l>di suo marito, cadde in terra morta:</l>
<l>ond'io dolente ed orfana rimasa</l>
<l>nel mezzo de le forze de i nimici</l>
<l>venni a Brandizio a Belisario il grande</l>
<l>per dimandarli in questi affanni aiuto;</l>
<l>ed e' mi diè per moglie a Corsamonte</l>
<l>duca di Scitia, uom di valore immenso,</l>
<l>ch'avea Tebaldo di sua man occiso</l>
<l>e fatta la vendetta di mio padre:</l>
<l>ond'io sperava che costui dovesse</l>
<l>esser la mia diffesa e 'l mio contento.</l>
<l>Poi mentre ch'io venia per far le nozze</l>
<l>a Roma, presa fui da Turrismondo</l>
<l>e posta in questa asperrima prigione,</l>
<l>che Dio volesse alor ch'io fosse estinta:</l>
<l>poscia il gran duca per cavarmi quindi</l>
<l>è stato ucciso anch'ei da gli empi Gotti</l>
<l>per l'empio tradimento di Burgenzo.</l>
<l>Ed io pur vivo e fra miserie tante</l>
<l>ancora ardisco di guardare il sole?</l>
<l>O come è ver che non è mal sì grave</l>
<l>che nol sopporti la natura umana!</l>
<l>Ma se la sorte mia non vorrà trarmi</l>
<l>di vita, spero di trovare un modo</l>
<l>da non veder mai più luce del sole.</l>
<l>Così dicea quella dolente donna,</l>
<l>con sì gravi sospiri e tai lamenti</l>
<l>ch'arian mosso a pietà le piante e i marmi;</l>
<l>dapoi salita sopra un palafreno</l>
<l>che fece darli l'onorato Ciro</l>
<l>con le donzelle sue colme di pianto</l>
<l>accompagnaro il corpo entr'a la terra.</l>
<l>E Ciro ancor con l'altra gente d'arme</l>
<l>gli andavan dietro, e con suspiri amari</l>
<l>fondean da gli occhi lor lacrime calde.</l>
<l>Ma quando furo a la Flaminia Porta</l>
<l>trovaron tutti i chierici di Roma</l>
<l>che stavan quivi con doppieri accesi</l>
<l>ad aspettarlo, e poi gli andaro avanti</l>
<l>cantando salmi in lamentevol notte:</l>
<l>e dopo questi andaro a cique a cinque</l>
<l>tutta la legïon ch'avea in governo</l>
<l>con le bandiere lor tratte per terra;</l>
<l>e dietro a quei stendardi andava un paggio</l>
<l>il qual menava il suo cavallo Ircano</l>
<l>poco avanti al ferètro, tanto mesto</l>
<l>che parea lagrimare il suo signore;</l>
<l>e 'l vice imperador dietro al feretro</l>
<l>con tutti gli altri principi romani</l>
<l>vestiti a bruno e lacrimosi e mesti</l>
<l>accompagnaro quel baron defonto</l>
<l>al loco eletto per lo suo sepulcro.</l>
<l>Poi non fu alcun del gran popol di Roma</l>
<l>né giovane né femina né vecchio</l>
<l>che non si ritrovasse ad onorarlo</l>
<l>e non piangesse la sua dura morte.</l>
<l>Così con quel bel ordine n'andaro</l>
<l>fino a la chiesa u' fu deposto il corpo</l>
<l>con tanti torchi e luminari intorno</l>
<l>che parea tutta quanta arder di fiamme.</l>
<l>Quivi la bella Elpidia e le sue donne</l>
<l>taglior piangendo le lor chiome bionde</l>
<l>e le gettòr sopra il barone estinto;</l>
<l>ma prima Elpidia disse este parole:</l>
<l>Signor, pigliate le infelici chiome</l>
<l>di quella che doveva esservi sposa,</l>
<l>se ben unqua da voi non fu veduta</l>
<l>se non presso a Brandizio una sol volta:</l>
<l>la cui vista crudel v'ha date molte</l>
<l>fatiche, e ne la fin mandovvi a morte</l>
<l>senza sua colpa, ond'ella per dolore</l>
<l>non vuol mai più veder luce del sole.</l>
<l>Così dicendo e lacrimando insieme</l>
<l>pose le chiome d'or dentr'a le mani</l>
<l>solute e molli de l'estinto duca,</l>
<l>che mosse in quei baron dirotto pianto:</l>
<l>ma più d'ogni altro l'onorato Achille</l>
<l>piangea con voci dolorose ed alte,</l>
<l>che facea lacrimar tutta la gente.</l>
<l>Poi ne la piazza ch'è 'nanzi a la chiesa</l>
<l>s'apparecchiava una superba tomba</l>
<l>di finissimi marmi; e dentro a quella</l>
<l>dopo la mesta orazïon funèbre</l>
<l>ne la qual dottamente il buon Terpandro</l>
<l>narrò tutte le laudi del defunto</l>
<l>e dietro al canto de i divoti preti</l>
<l>vi fu rinchiuso l'onorato corpo</l>
<l>con molte spoglie glorïose intorno</l>
<l>che acquistò già ne le battaglie orrende.</l>
<l>Poi tutti i gesti suoi furon descritti</l>
<l>entro a quei bianchi e ben politi marmi</l>
<l>con lettre d'oro e con parole elette.</l>
</lg>
<trailer>F. D. XXII L.</trailer>
</div1>
<div1 type="libro">
<head>IL VIGESIMOTERZO LIBRO</head>
<head>DE LA ITALIA LIBERATA DA GOTTHI</head>
<argument><p>Nel ventitre si fan certami, e giostre.</p></argument>
<lg type="non-definito">
<l>Era già il sol con la divina Astrea</l>
<l>volto per gir ne le marittimm'onde</l>
<l>quando, fornita l'onorevol tomba,</l>
<l>la bella principessa di Tarento</l>
<l>si volse a Belisario, e così disse:</l>
<l>Illustre capitanio de le genti,</l>
<l>da poi ch'io vedo che la mia fortuna</l>
<l>è stata contra me tanto crudele</l>
<l>ch'ha rotto tutti quanti i miei desiri,</l>
<l>non voglio più veder luce del sole:</l>
<l>ma perché uccider non si dee se stessa,</l>
<l>chi brama entrar ne la celeste corte,</l>
<l>io voglio esser murata in un sacello</l>
<l>vicino a questa glorïosa tomba,</l>
<l>ove con prieghi e con pensier divoti</l>
<l>renderò grazie a la divina Altezza,</l>
<l>e pregherolla ancor che doni eterna</l>
<l>requie a l'estinto mio caro consorte</l>
<l>e dia vittoria al correttor del mondo.</l>
<l>Quivi vivrommi poi di quella grazia</l>
<l>che porgerammi le pietose mani</l>
<l>de le divote femine di Roma.</l>
<l>Così disse la donna, e 'l capitano</l>
<l>lacrimò per pietade e per dolore,</l>
<l>e poscia le rispose in questa forma:</l>
<l>Donna eccellente e di virtù suprema,</l>
<l>ponete giù questi pensieri acerbi;</l>
<l>cercate pur di mantenervi in vita</l>
<l>me' che si può serena, perché noi</l>
<l>con ogni studio cercheremo ancora</l>
<l>di ristorare in parte i vostri danni:</l>
<l>e se vorrete troverenvi un altro</l>
<l>sposo d'età conforme a quel ch'è morto</l>
<l>e di valor condegno a vostra altezza;</l>
<l>poi sempre vi farem quel sommo onore</l>
<l>ch'a spirto sì gentil più si convenga.</l>
<l>Così rispose il capitanio eccelso,</l>
<l>a cui la donna replicando disse:</l>
<l>Signor, non impedite il bel dissegno</l>
<l>e l'onesto disio di questa vostra</l>
<l>minima serva, ma divota e fida.</l>
<l>Voi mi potete far tutto quel male</l>
<l>che più v'aggrada, ch'io non ho diffesa</l>
<l>altra con voi che la giustizia vostra:</l>
<l>la quale è nota al mondo esser sì grande</l>
<l>quanto mai fosse in anima terrena.</l>
<l>Sapete ben che quel che non fa male</l>
<l>non può chiamarsi interamente giusto:</l>
<l>ma quel che può far male e non vuol farlo</l>
<l>per sua bontate, ha di giustizia il pregio,</l>
<l>come si scorge ne la vostra altezza.</l>
<l>Deh lasciate, Signor, ch'io mi rinchiuda</l>
<l>in un oscuro e lucido sacello,</l>
<l>oscuro al mondo e lucido a la vita,</l>
<l>ove la mia virginità si servi</l>
<l>intatta, e purghi quei pensieri insulsi</l>
<l>ch'eran già nel mio cuor d'aver marito,</l>
<l>a cui s'oppose la divina voglia:</l>
<l>però ben è seguir ciò ch'al Ciel piace.</l>
<l>Come udì questo, Belisario il grande</l>
<l>si pensò dentr'al cuor de non gli ostare,</l>
<l>e disse: Poi che voi v'avete eletta</l>
<l>questa tal vita rigida e noiosa</l>
<l>aiuterovvi a far ciò che v'aggrada.</l>
<l>E detto questo fece farli un luoco</l>
<l>picciolo e scuro dentro a la Minerva,</l>
<l>con un sol buco da pigliar del pane</l>
<l>ch'era chiuso ancor ei con una rota</l>
<l>di legno che si volge in quella guisa</l>
<l>che le monache fan ne i lor conventi;</l>
<l>ed ella alor non se n'uscì del tempio</l>
<l>fin che non fu murata entr'a quel buco,</l>
<l>ove visse dapoi più di vent'anni;</l>
<l>e cangiò il nome suo ch'ebbe al battesmo,</l>
<l>e fu nomata Rigida, per quella</l>
<l>vita sì dura e rigida che elesse:</l>
<l>e questo nome ancor cangiossi in parte,</l>
<l>e fu poi detta Brigida la santa.</l>
<l>Or mentre si facean questi negozi</l>
<l>il sol s'ascose, e l'ombra de la notte</l>
<l>dapoi sen venne a ricoprir la terra:</l>
<l>onde ciascuno andò ne i cari alberghi</l>
<l>per riposarsi fino a la mattina;</l>
<l>ma solamente l'onorato Achille</l>
<l>stretto dal pianto e dal dolore amaro</l>
<l>non dava a gli occhi suoi riposo alcuno.</l>
<l>Pur quando venne fuor la bella aurora</l>
<l>cinta di rose a rimenarci il giorno,</l>
<l>l'inerte sonno con le sue lusinghe</l>
<l>che suol far molle ogni dolore amaro</l>
<l>a mal grado di lui gli entrò ne gli occhi;</l>
<l>ed in quel tempo l'anima gli apparve</l>
<l>di Corsamonte, con la sua sembianza,</l>
<l>con la persona sua, con la sua voce,</l>
<l>co i suoi begli occhi e con le solite arme:</l>
<l>e poi fermossi appresso a la sua testa</l>
<l>e disse a lui queste parole tali:</l>
<l>Tu dormi, Achille, e m'hai posto in oblio,</l>
<l>né cura prendi de la mia vendetta.</l>
<l>Quel traditor che con astuti inganni</l>
<l>tradimmi, e mi condusse entr'al castello</l>
<l>ove fui morto da la gente gotta</l>
<l>che ruinormi una gran torre adosso,</l>
<l>vive; e se non sarà da voi depresso</l>
<l>libererassi ancor con le sue fraudi,</l>
<l>con danno espresso de le nostre genti:</l>
<l>però provedi a quest'aspro periglio.</l>
<l>Dammi la man, che tu mi fai pietate,</l>
<l>che starai senza me molt'anni in terra;</l>
<l>né più saran communi i pensier nostri</l>
<l>né più l'un l'altro si darem consiglio:</l>
<l>ché la morte crudel da te mi parte</l>
<l>con strada lunga, adamantina ed aspra.</l>
<l>Non ti scordar di me, che pur siam vissi</l>
<l>da i tener'anni in su come fratelli,</l>
<l>anzi come in dui corpi un'alma sola;</l>
<l>però come a fratel ti raccomando,</l>
<l>o come a un altro me, la donna nostra</l>
<l>e la nostra memoria e 'l nostro onore.</l>
<l>A cui rispose l'onorato Achille:</l>
<l>Dunque venuto sei, fratel mio caro,</l>
<l>a ritrovarmi perché tu non pensi</l>
<l>ch'i' abbia cura di te senza ricordo?</l>
<l>Non dubitar, che come il giorno appaia</l>
<l>io farò tutto quel che mi comandi,</l>
<l>s'io vi dovesse abbandonar la vita.</l>
<l>Ma fate un poco in qua, lasciami ch'io</l>
<l>t'abbracci, e teco pianga la mia sorte.</l>
<l>Così parlando aperse ambe le braccia</l>
<l>per abbracciarlo, ma non strinse nulla,</l>
<l>ché l'anima disparve come un fummo</l>
<l>e come un fummo andò volando al cielo.</l>
<l>Levossi stupefatto il forte Achille</l>
<l>e poi si dibatteo palma con palma,</l>
<l>e disse: O Re de la celeste corte,</l>
<l>egli è pur ver che l'anima è immortale</l>
<l>e vive ancor dopo le membra estinte.</l>
<l>L'alma di Corsamonte in questa notte</l>
<l>è stata meco ne la propria forma</l>
<l>e m'ha chiarito tutto il suo disio,</l>
<l>che senza dubbio alcun voglio essequirlo.</l>
<l>E detto questo subito vestissi</l>
<l>l'arme, e poi se n'andò verso la corte.</l>
<l>Quivi trovò che Belisario il grande</l>
<l>si preparava a gire entr'al consiglio:</l>
<l>ma come vide l'onorato Achille</l>
<l>fermossi ad ascoltarlo, ed ei gli disse:</l>
<l>Illustre capitanio de le genti,</l>
<l>l'alma di Corsamonte in questa notte</l>
<l>è venuta a trovarmi entr'a l'albergo,</l>
<l>e mi commette espresso a far vendetta</l>
<l>del traditor che con occulti inganni</l>
<l>lo fece andar nel luoco ove fu morto;</l>
<l>e poi come a fratel mi raccomanda</l>
<l>la sua memoria e la sua cara donna.</l>
<l>Però, signor, vi priego ad aiutarmi</l>
<l>a far vendetta del barone estinto,</l>
<l>ed anco a far spettaculi di giostre,</l>
<l>di correr di cavalli e d'altre cose</l>
<l>per la memoria de la sua virtute.</l>
<l>Rispose Belisario: Assai mi piace</l>
<l>il buon ricordo vostro, e dir vi voglio</l>
<l>che ho fatto dar la fune in questa notte</l>
<l>al traditor Burgenzo et a Doletto,</l>
<l>che discoperto m'han tutto 'l trattato</l>
<l>col quale han fatto uccider Corsamonte</l>
<l>e tutti i tradimenti che per loro</l>
<l>furono orditi ancor contra i Romani,</l>
<l>ond'io voleva destinarli al fuoco:</l>
<l>ma voi gli prenderete, e ne farete</l>
<l>quel strazio e vituperio che vi paia</l>
<l>per la vendetta di quel forte duca.</l>
<l>E le giostre e i spettacoli faransi</l>
<l>come vorrete voi, per fare onore</l>
<l>a la memoria di sì gran guerriero;</l>
<l>e detto questo, fece dar Burgenzo</l>
<l>e Doletto legati a quel signore.</l>
<l>Come ebbe Achille i traditor legati</l>
<l>con le sceleste man dietro a le rene,</l>
<l>si volse e disse a l'onorato Ciro:</l>
<l>E' sarà ben, signor, che noi mandiamo</l>
<l>questi dui scelerati al gran sepulcro</l>
<l>di Corsamonte, e quivi sian puniti,</l>
<l>per dar diletto a l'anima defunta</l>
<l>ed a tutta la turba de i soldati.</l>
<l>Così diss'egli, e quivi gli mandaro</l>
<l>circondati da biri e da persone</l>
<l>che con rampogne e con parole acerbe</l>
<l>gli andavan lacerando per la strada;</l>
<l>e fuvvi alcun che risguardando a l'altro</l>
<l>che gli era appresso sorridendo disse:</l>
<l>Questo volpone è pur aggiunto al varco,</l>
<l>e spier ch'arà la meritata pena.</l>
<l>O come è salda la giustizia eterna,</l>
<l>e la divina providenzia mai</l>
<l>non lasciò senza pena i gran delitti!</l>
<l>Così dicea la plebe, accompagnando</l>
<l>quei malfattori fino a la Minerva;</l>
<l>né mai fu alcun di lor ch'alzasse il viso</l>
<l>né che mandasse fuor parola alcuna.</l>
<l>E giunti quivi l'onorato Achille</l>
<l>fece legar Burgenzo per li piedi</l>
<l>e parimente ancor Doletto, e porli</l>
<l>col capo in terra e i piè verso la coda</l>
<l>dietro a le croppe di dui gran cavalli;</l>
<l>poi fece sopra quei salire Atteio</l>
<l>e Capiton, ch'eran dui buon soldati</l>
<l>già molto cari al gran duca de i Sciti,</l>
<l>che feccion poi volar quei gran destrieri</l>
<l>ben sette volte intorno a l'alta tomba,</l>
<l>onde si laceraro i dui ribaldi:</l>
<l>poi così lacerati e così guasti,</l>
<l>così carghi di polvere e di sangue,</l>
<l>furon gettati in su le fiamme ardenti</l>
<l>ch'aveano apparecchiate i buon Romani;</l>
<l>e mentre andava al ciel l'acuta fiamma</l>
<l>disse gemendo l'onorato Achille:</l>
<l>Rallegrati, fratel, ne l'altra vita,</l>
<l>ch'io comincio essequir ciò che promissi</l>
<l>a l'alma tua quando m'apparve in sogno:</l>
<l>costor che ti tradiro ho posti al fuoco,</l>
<l>e molti ancora de la gente gotta</l>
<l>ch'al tradimento lor poser la mano</l>
<l>fur eri uccisi da la nostra spada;</l>
<l>ma noi, come arem fatti quei certami</l>
<l>che m'ha promessi Belisario il grande,</l>
<l>se n'usciremo fuor con tutto 'l campo</l>
<l>e se n'andremo a ritrovare i Gotti</l>
<l>per far del tuo morir vendetta intiera.</l>
<l>Così disse il baron gemendo forte;</l>
<l>poi lasciando la plebe intorno al fuoco</l>
<l>andò dov'era il capitanio, e disse:</l>
<l>Signor, quei traditor han satisfatto</l>
<l>a Corsamonte e a la giustizia vostra,</l>
<l>che strassinati a coda di cavallo</l>
<l>e tutti lacerati e tutti sangue</l>
<l>fur poi gettati ne le fiamme ardenti;</l>
<l>e 'l cener lor farem gettar nel fiume</l>
<l>perché si sperda, e mai non si riposi.</l>
<l>Sarà poi bene a dar principio al resto,</l>
<l>dico a la giostra, al correr de i cavalli,</l>
<l>al correr de i pedoni ed a molti altri</l>
<l>giuochi per onorar l'estinto duca:</l>
<l>acciò che come arem forniti questi</l>
<l>s'attenda a liberar l'Italia afflitta.</l>
<l>Così diss'egli, e 'l capitanio eccelso</l>
<l>fece recarsi fuor del gran palazzo</l>
<l>cavalli ed arme e prezïosi vasi</l>
<l>d'oro e d'argento e femine e pitture,</l>
<l>pezze di sete e di broccati ed altre</l>
<l>cose di pregio e di bellezza immensa</l>
<l>per darle in premio a tutti quei certami;</l>
<l>e pria fece bandire una gran giostra</l>
<l>per Oribasio con parole tali:</l>
<l>Il vicimperador de l'ocidente</l>
<l>vi fa saper come farassi or ora</l>
<l>su la piazza di Agone una gran giostra</l>
<l>adomanin, con validissime arme;</l>
<l>però qualunque vuol giostrare in essa</l>
<l>venga, che correran tre colpi soli;</l>
<l>e chi sarà battuto de l'arcione</l>
<l>non potrà più giostrare, e quel guerriero</l>
<l>che abbatterallo arà tutti i suoi colpi.</l>
<l>Poscia quel giostrator che farà meglio</l>
<l>de gli altri, e getterà più genti in terra,</l>
<l>guadagnerà il caval di Corsamonte</l>
<l>e tutte l'arme che portava intorno.</l>
<l>Al secondo fia data una donzella</l>
<l>modesta e vaga e di bellezza eletta</l>
<l>con una bella pezza di broccato;</l>
<l>al terzo si darà un bacil d'argento</l>
<l>col suo ramin, tutti dorati intorno,</l>
<l>sì ben composti e di sì bel lavoro</l>
<l>che non si vide mai cosa più bella.</l>
<l>Poi noteranno i colpi di ciascuno</l>
<l>Bessano e Magno e 'l venerando Paulo,</l>
<l>e co 'l consiglio lor daransi i pregi.</l>
<l>Chi vuol dunque giostrar si faccia avanti.</l>
<l>Così disse l'araldo; e 'l fier Mundello</l>
<l>fu il primo che comparse e che s'offerse</l>
<l>giostrare a domanini in quella giostra,</l>
<l>e Traian fu il secondo e 'l terzo Achille,</l>
<l>Olando il quarto e 'l quinto il forte Arasso,</l>
<l>Sindosio il sesto, il settimo Orsicino,</l>
<l>l'ottavo Ciro, il nono era Lucillo,</l>
<l>il decimo Sertorio, e 'l re Cosmundo</l>
<l>l'undecimo, e 'l duodecimo Olimonte:</l>
<l>poi tutti scritti furo in una lista</l>
<l>da Servio cancellier, ch'era presente.</l>
<l>E fatto questo ognun di quei baroni</l>
<l>se n'andò a casa e prestamente armossi,</l>
<l>e poi tornaro armati in su la piazza,</l>
<l>su la piazza d'Agon, ch'era in quel tempo</l>
<l>un nobil circo co i sedili intorno.</l>
<l>Quivi s'assise una infinita gente:</l>
<l>e primamente i senator romani</l>
<l>con le matrone loro e i lor figliuoli</l>
<l>ch'eran rimasi dentro da le mura</l>
<l>quando l'altre n'andòr verso Gaeta,</l>
<l>sederon tutti quanti ne l'orchestra;</l>
<l>e d'indi i cavalier de la cittade</l>
<l>ne i quattordeci primi alti sedili</l>
<l>sedero, e poscia il gran popol di Roma</l>
<l>ne gli altri seggi più lontani ed alti</l>
<l>s'assise, per veder la nobil giostra</l>
<l>con gli altri nobilissimi certami.</l>
<l>In mezzo al pian sopra un palchetto adorno</l>
<l>sedeva il capitanio de le genti</l>
<l>con quei saggi signor ch'avean la cura</l>
<l>di notar tutti e' colpi de i giostranti,</l>
<l>col cancelliero ed Oribasio araldo.</l>
<l>Alora i giostrator giunsero in piazza</l>
<l>con l'arme indosso e co i cimieri in testa.</l>
<l>Il primo che spuntò fu il re Cosmundo,</l>
<l>accompagnato da signori e duchi;</l>
<l>poi molta gente de la sua famiglia</l>
<l>a cavallo ed a piè gli andava inanzi,</l>
<l>e chi di lor portava lancie adorne</l>
<l>d'oro e di lauro e di leggiadri fiori,</l>
<l>chi gli saltava intorno e chi cridava</l>
<l>il nome suo con onorevol voce</l>
<l>e chi facea carriere per le tele</l>
<l>ch'erano in mezzo al spazïoso campo.</l>
<l>Al giunger di costui sonaron tutte</l>
<l>le trombe a un tempo, ed e' sul gran corsiero</l>
<l>veniva a passo a passo per la piazza</l>
<l>con un bastone in man sopra la coscia</l>
<l>destra appoggiato e col suo scudo al petto</l>
<l>serrato e fermo e col grand'elmo in testa,</l>
<l>ch'aveano e per insegna e per cimiero</l>
<l>un bel castel percosso da saetta;</l>
<l>e così passo a passo aggiunse avanti</l>
<l>al vicimperador de l'occidente:</l>
<l>e fatta riverenza a quei signori</l>
<l>fermossi ad aspettar gli altri guerrieri</l>
<l>che venner senza far dimora alcuna.</l>
<l>Da l'altro capo del famoso circo</l>
<l>spuntò il buon Orsicin con la sua rosa</l>
<l>e poi Sindosio col suo bel ginebro,</l>
<l>Sertorio con la cerva ed Olimonte</l>
<l>con la candela accesa in cima a l'elmo.</l>
<l>A l'apparir d'ognun di quei signori</l>
<l>sonaron trombe e piffari e tamburi,</l>
<l>perciò che tutti accompagnati foro</l>
<l>da molti duchi e principi e baroni</l>
<l>e da molti altri cavalieri e fanti,</l>
<l>chi per servirli e chi per farli onore.</l>
<l>Vennero ancor Mundello, Achille e Olando</l>
<l>ed Arasso e Traian, Lucillo e Ciro</l>
<l>che tutti aveano per cimiero il sole,</l>
<l>ché la lor Compagnia non portav'altro:</l>
<l>la quale elesse in piè di Corsamonte</l>
<l>Arasso, che dapoi depose il gallo,</l>
<l>sì come Ciro al luogo di Catullo</l>
<l>fu posto, Magno a quel ch'era di Bocco,</l>
<l>Bessan quel di Acquilino, ed Aldigieri</l>
<l>aveva avuto il luogo di Massenzo.</l>
<l>Al venir di costor levossi un grido</l>
<l>ne la gran piazza da diverse voci</l>
<l>che dicean tutte: La vittoria è giunta:</l>
<l>tra questi rimarrà certo la gloria</l>
<l>e 'l primo onor de l'onorata giostra.</l>
<l>Quando poi tutti ragunati foro,</l>
<l>alora il vecchio e venerando Paulo</l>
<l>alzò la mano, e disse este parole:</l>
<l>Udite il mio parlar, signori e duchi,</l>
<l>che siete per provarvi in questa giostra:</l>
<l>ognun di voi correrà prima un colpo</l>
<l>col suo guerrier che toccheralli in sorte;</l>
<l>poi ponerassi a sorte un'altra volta</l>
<l>per lo secondo colpo, e poscia il terzo</l>
<l>la terza volta ponerassi a sorte</l>
<l>fra tutti quei che rimarranno in campo;</l>
<l>e come sarà corso questo arringo</l>
<l>il vice imperador de l'occidente</l>
<l>darà i pregi a ciascun secondo i merti.</l>
<l>Così diss'egli, e pose i nomi loro</l>
<l>in un'urna d'argento, e poi squassolla:</l>
<l>e trasse fuor per lo primiero corso</l>
<l>Sindosio con Lucillo, e nel secondo</l>
<l>trasse Orsicin col generoso Ciro</l>
<l>e poscia Arasso col feroce Olando,</l>
<l>Traian con Olimonte, e con Achille</l>
<l>Cosmundo, e poi Sertorio con Mundello;</l>
<l>e fatto questo ognun di lor si trasse</l>
<l>da la sua parte e prese l'asta in mano</l>
<l>per dar principio a l'onorata giostra.</l>
<l>Il primo arringo fu del bel Lucillo</l>
<l>col bel Sindosio, a la cui fiera mossa</l>
<l>sonaron tutte le canore trombe;</l>
<l>e poscia si colpiro a mezzo 'l corso</l>
<l>arditamente entr'a i possenti scudi</l>
<l>e le lor lancie andòr volando in pezzi,</l>
<l>perché si rupper fin presso a la resta;</l>
<l>ma non si mosse alcun di lor di sella,</l>
<l>onde i scudieri poi gli andaron dietro</l>
<l>cridando ad alta voce i nomi loro.</l>
<l>Dopo costoro ecco Orsicino e Ciro</l>
<l>venir con le lor lancie in su la coscia,</l>
<l>e poi spronando i lor corsier veloci</l>
<l>dietro al sonar de le canore trombe</l>
<l>a mezzo il corso appunto le abbassaro,</l>
<l>e quivi si incontròr con gran furore:</l>
<l>Orsicino l'accolse in sommo a l'elmo,</l>
<l>e gli mandò per terra il bel cimiero</l>
<l>del sole e non gli fece altro disconcio;</l>
<l>ma Ciro accolse lui ne la baviera</l>
<l>sotto la vista del fortissimo elmo</l>
<l>e mandòl sulle croppe del cavallo</l>
<l>disteso, e certo si sarìa caduto,</l>
<l>che piegava la testa e quinci e quindi</l>
<l>e perduta anco avea la staffa manca,</l>
<l>se nol teneva in sella il buon Gradivo</l>
<l>che gli diè aiuto in forma di sergente.</l>
<l>D'indi Traian giostrò con Olimonte</l>
<l>nel terzo arringo, e le possenti lancie</l>
<l>affirmar tutti dui dentr'a i lor scudi;</l>
<l>ed Olimonte ruppe la sua lancia</l>
<l>senza far danno a l'ottimo Traiano,</l>
<l>ma ben Traiano lo toccò di modo</l>
<l>nel forte scudo, e tant'empia percossa</l>
<l>gli diè, che quel gran scudo andò per terra,</l>
<l>perché l'angel Palladio appresso il petto</l>
<l>de la corazza sua possente e dura</l>
<l>ruppe la vite che 'l tenea sovr'esso</l>
<l>immoto e fermo a sustenere i colpi</l>
<l>de i domanin de le nodose lancie.</l>
<l>E così te n'uscisti fuor di giostra,</l>
<l>Olimonte gentil, senza tua colpa,</l>
<l>sendo dal petto tuo spiccato il scudo.</l>
<l>Il quarto arringo fu del forte Arasso</l>
<l>contra il feroce Olando, a la cui mossa</l>
<l>parimente sonar tutte le trombe:</l>
<l>questi dui si colpiro a mezzo il corso</l>
<l>co i ferri da tre punte entr'a i lor elmi,</l>
<l>l'elmo d'Arasso non si mosse nulla,</l>
<l>ma l'angelo Gradivo a quel d'Olando</l>
<l>fece spezzare il ferro suo davanti</l>
<l>che l'inchiavava sopra la corazza,</l>
<l>onde netto gli uscì fuor de la testa</l>
<l>e rimase attaccatto a le sue spalle</l>
<l>con la correggia ch'ivi lo legava.</l>
<l>Quando 'l baron si ritrovò senz'elmo</l>
<l>si pose ambe le man sopra le tempie,</l>
<l>quasi temendo non aver la testa.</l>
<l>La gente come vide quel bel colpo</l>
<l>mandò fuori un cridor fino a le stelle;</l>
<l>ma vedendolo poi toccarsi il capo</l>
<l>mosser le labbra loro un poco a riso:</l>
<l>però volgendo gli occhi il forte Olando</l>
<l>risguardò intorno, e suspirando disse:</l>
<l>L'angel Gradivo or m'ha disciolto l'elmo,</l>
<l>ma gran ventura è che mi resta il capo;</l>
<l>onde spero con esso un'altra volta,</l>
<l>e col favor del cielo, avere onore,</l>
<l>avegna che ora i' non acquisti biasmo,</l>
<l>ché 'l voler de là su non si riprende.</l>
<l>Così disse il baron col capo ignudo;</l>
<l>e dietro a lor si mosse il re Cosmondo</l>
<l>contra il cortese Achille, e la gran lancia</l>
<l>ruppe nel scudo suo senza piegarlo</l>
<l>e senza farli un minimo disconcio.</l>
<l>Ma il buon Achille lo ferì ne l'elmo</l>
<l>d'un sì feroce colpo, che stordillo</l>
<l>e lo mandò disteso in su l'arena:</l>
<l>come se fosse un gallo in un cortile</l>
<l>che 'l villanel percuota ne la testa</l>
<l>col duro suo baston che porta in mano,</l>
<l>e per quella percossa allarga l'ale</l>
<l>e tutto quanto in terra si distende;</l>
<l>così Cosmondo in terra si distese</l>
<l>per la percossa del feroce Achille.</l>
<l>Alor gli amici suoi gli furo intorno</l>
<l>e lo levar da terra e disarmaro,</l>
<l>e lo menaron poi dentr'a l'albergo</l>
<l>pallido in faccia e pien d'alto dolore.</l>
<l>L'ultimo arringo fu del fier Mundello</l>
<l>e di Sertorio, che con l'aste basse</l>
<l>dopo il sonar de le canore trombe</l>
<l>ambi dui s'incontraro in mezzo 'l corso</l>
<l>e si colpir dentr'ai pesanti scudi;</l>
<l>la lancia di Sertorio in molti pezzi</l>
<l>si ruppe, che volòr verso le stelle;</l>
<l>ma quella di Mundel fu tanto forte,</l>
<l>col domanin che gli attaccò ne l'elmo,</l>
<l>che Sertorio e 'l caval mandò per terra.</l>
<l>Alor levossi un smisurato crido</l>
<l>nel circo che dicea: L'onore e 'l pregio</l>
<l>sarà di quel baron che porta il granchio</l>
<l>nel scudo rosso, e per cimiero ha il sole,</l>
<l>o di colui che porta in campo d'oro</l>
<l>il buon Chirone in cui s'allegra Iove,</l>
<l>e la coda del drago in lui s'essalta.</l>
<l>Così dicea la gente in quel gran circo;</l>
<l>onde forniti alor tutti gli incontri</l>
<l>del primo corso, il buon conte d'Isaura</l>
<l>risguardò gli altri, e poi così gli disse:</l>
<l>Or che finite son le prime sorti</l>
<l>e che ciascuna de le coppie ha corso</l>
<l>i primi colpi suoi, par che sia tempo</l>
<l>da porre un'altra volta dentr'a l'urna</l>
<l>gli otto baron che son rimasi in campo,</l>
<l>e trarli fuor per lo secondo corso.</l>
<l>Così diss'egli, e poi così si fece:</l>
<l>e tratti prima fur Lucillo e Ciro,</l>
<l>e dopo lor Traian con Orsicino,</l>
<l>i terzi fur Sindosio e 'l forte Achille,</l>
<l>Mundello i quarti col feroce Arasso;</l>
<l>e fatto questo ognun di lor si trasse</l>
<l>da la sua parte, e preser l'asta in mano.</l>
<l>Ciro e Lucilo nel primiero arringo</l>
<l>dopo il chiaro stridor de l'oricalco</l>
<l>si rincontraro in mezzo de le tele,</l>
<l>e quelle lancie lor ch'aveano in resta</l>
<l>insieme si toccòr punta con punta;</l>
<l>il domanin si ruppe di Lucillo,</l>
<l>e la lancia di Ciro appresso il ferro</l>
<l>si sfesse e si piegò ma non si franse,</l>
<l>onde poi tutti dui restaro in sella,</l>
<l>ben con disconcio de le lor persone.</l>
<l>Alora disse l'onorato Ciro:</l>
<l>O Re del ciel, poi che non t'è piacciuto,</l>
<l>che si siam tocchi fuor che ne le lancie,</l>
<l>ti priego almen che mi conciedi grazia</l>
<l>ch'io non ritorni senza gloria a casa.</l>
<l>Non bramo il primo onor, ché saria troppo,</l>
<l>e sarà di Mundello over di Achille;</l>
<l>ma basterammi avere il terzo pregio.</l>
<l>Così pregò il barone, e 'l Re del cielo</l>
<l>porse l'orecchie a i suoi divoti prieghi;</l>
<l>e poi dietro a costor con gran furore</l>
<l>Traian si mosse e 'l provido Orsicino:</l>
<l>e Traiano il toccò d'un aspro colpo</l>
<l>ne la chiave del scudo, onde gli fece</l>
<l>voltar le piante al luogo del cimiero</l>
<l>perché si ruppe a lui l'arcion di dietro,</l>
<l>talché per quello in terra fu disteso;</l>
<l>e poi levato su da i suoi scudieri</l>
<l>se n'andò a piedi suspirando a casa</l>
<l>accompagnato da dui soli amici,</l>
<l>ché con l'altro n'andò tutta la gente:</l>
<l>i suoi famigli alor menaro attorno</l>
<l>per le tele del circo il suo cavallo,</l>
<l>mostrando a tutti che i spezzati arcioni</l>
<l>eran stata cagion del suo cadere.</l>
<l>Dapoi giostrò Sindosio e 'l forte Achille</l>
<l>nel terzo arringo, e fu Sindosio colto</l>
<l>d'un sì feroce colpo ne la testa,</l>
<l>che fece andarlo trammortito a terra:</l>
<l>e 'l sangue per lo naso e per le orecchie</l>
<l>gli usciva, onde ne fu portato a casa</l>
<l>da i soi famigli e da i fedeli amici.</l>
<l>Restava il quarto arringo al fier Mundello</l>
<l>che dovea correr col feroce Arasso,</l>
<l>unde si fece a lui vicino, e disse:</l>
<l>Tu non mi caverai l'elmo di testa</l>
<l>come i festi ad Olando, acerbo Arasso,</l>
<l>ch'egli è legato con miglior catena:</l>
<l>ben spier mandarti col cavallo a terra</l>
<l>come mandai Sertorio in l'altro arringo,</l>
<l>se questa con ch'io giostro non si frange,</l>
<l>ch'è un frassino di vena intero e saldo.</l>
<l>Così diss'egli, a cui rispose Arasso:</l>
<l>Fa pur quel che tu puoi con la tua lancia,</l>
<l>superbo cavalier, ch'io non ti temo;</l>
<l>e se tu manderai questo cavallo</l>
<l>a terra, ancora il tuo non starà in piedi,</l>
<l>perché non è del mio molto più forte.</l>
<l>Come ebber detto questo, ognun rivolse</l>
<l>il suo corsiero, e ritornaro al luoco</l>
<l>dov'eran prima, in capo de le tele;</l>
<l>e poi con l'aste lor nodose e grosse</l>
<l>si rincontraro a mezzo del camino</l>
<l>e si colpir con sì terribil colpi</l>
<l>che parean proprio fulguri o bombarde</l>
<l>ch'urtino i sassi e gli albori e le torri:</l>
<l>e tutti dui con un romore immenso</l>
<l>andòr per terra insieme co i cavalli</l>
<l>ben venti braccia lunge da le tele,</l>
<l>che tremar feccion tutta quella piazza;</l>
<l>ma come furo in terra i dui guerrieri</l>
<l>saltaro in piedi con sì fatto ardire</l>
<l>che fece ognun stupir di meraviglia,</l>
<l>senza aver danno ne le lor persone.</l>
<l>Restava a porre ancor la terza sorte</l>
<l>tra quei quattro baron ch'eran rimasi</l>
<l>nel campo, e già s'apparecchiava l'urna:</l>
<l>ma il vicimperador de l'Occidente</l>
<l>si volse a Paulo ed a Bessano e a Magno,</l>
<l>e disse lor queste parole tali:</l>
<l>Penso che sarà ben che non si corra</l>
<l>quest'altro corso più, ma diansi i pregi</l>
<l>a quei baron che son rimasi in giostra;</l>
<l>però ciascun di lor si cavi gli elmi</l>
<l>e s'appresenti avanti a questo palco,</l>
<l>che gli daremo i meritati onori.</l>
<l>Dietro al parlar del capitanio eccelso</l>
<l>ciascun di quei signor si cavò l'elmo</l>
<l>e poi s'appresentò davanti al palco</l>
<l>ove s'aveano a dispensar gli onori.</l>
<l>Alora il capitanio de le genti</l>
<l>diede l'arme e 'l caval di Corsamonte</l>
<l>con faccia allegra al glorïoso Achille,</l>
<l>e disse : Almo signor, prendete l'arme</l>
<l>del miglior cavalier che fosse in terra</l>
<l>con quel caval che non ha paro al mondo:</l>
<l>né si potean locar queste due cose</l>
<l>a persona più degna, né più grata</l>
<l>né più gioconda a quel barone estinto.</l>
<l>La donzella e 'l brocato arà Traiano,</l>
<l>ma il bacile e 'l ramin fian di Mundello</l>
<l>che ha pur gettati dui guerrieri al piano,</l>
<l>se ben per la diffalta del cavallo</l>
<l>anch'ei n'è gito col secondo a terra.</l>
<l>Così diss'egli, e fu di ciò lodato</l>
<l>da tutti quei signor ch'avea d'intorno;</l>
<l>e certamente a lui dava il bacile</l>
<l>se non dicea Lucillo este parole:</l>
<l>Illustre capitanio de le genti,</l>
<l>voi fate a dui che siam rimasi in campo,</l>
<l>Lucillo e Ciro, manifesto torto</l>
<l>a torci il premio e 'l guadagnato onore</l>
<l>e darlo ad un ch'è pur caduto al piano.</l>
<l>Ma se del cader suo pietà vi muove,</l>
<l>avete in casa molto argento ed oro</l>
<l>e drappi e gioie e femine e cavalli</l>
<l>che dar possete a lui, lasciando questo</l>
<l>a noi, secondo la proclama vostra.</l>
<l>Sorrise a le parole del figliastro</l>
<l>l'accorto capitanio de le genti,</l>
<l>e disse: Adunque tuo sarà il bacile,</l>
<l>e 'l ramin, che non è di minor pregio,</l>
<l>sarà di Ciro; et io darò a Mundello</l>
<l>questa collana mia d'oro e di gemme</l>
<l>ch'io tolsi al re de' Vandali dal collo</l>
<l>quando 'l menai prigion dentr'a Bisanzo.</l>
<l>E così detto glie ne fece dono,</l>
<l>e Mundel l'accettò con lieto aspetto</l>
<l>e lietamente se la pose intorno.</l>
<l>E dietro a questo il capitanio eccelso</l>
<l>fece recarsi sette bei tazzoni</l>
<l>di fino argento e d'onorevol peso</l>
<l>e ne diede uno a ognun di quei guerrieri</l>
<l>che patiron disconcio entr'a la giostra;</l>
<l>e questo fé per darli alcun solazzo</l>
<l>con qualche don de la fortuna adversa.</l>
<l>Finita la gran giostra e dati i pregi,</l>
<l>fur cavate le tele in un momento.</l>
<l>Il capitanio alor fece menarsi</l>
<l>un mulo suo bellissimo e gagliardo</l>
<l>ed atto a tolerare ogni fatica,</l>
<l>di color bigio e di sett'anni appunto;</l>
<l>e fece appresso a quei recarsi un vaso</l>
<l>di bianco argento e di gentil lavoro</l>
<l>che un manico dorato avea per banda;</l>
<l>e come furon quivi, in piè levossi</l>
<l>risguardando i Romani, e così disse:</l>
<l>Questi son pregi che daransi a dui</l>
<l>uomini eletti che faran contesa</l>
<l>co i pugni chiusi e co i piombati guanti:</l>
<l>a quel che starà saldo in la battaglia</l>
<l>atterando co i pugni il suo nimico</l>
<l>darassi il mullo, e quel che sarà vinto</l>
<l>arà per suo conforto il vaso adorno;</l>
<l>e poscia andremo al corso de i cavalli.</l>
<l>Così diss'egli, e poi si fece avanti</l>
<l>Frondauro da Corinto, uom di gran forza</l>
<l>e di persona grande e molto ardito</l>
<l>e molto esperto nel giocare a i pugni,</l>
<l>e toccò il mulo e disse este parole:</l>
<l>Facciansi avanti quel che vuole il vaso,</l>
<l>perché non penso che guadagni il mulo</l>
<l>nessun del grande essercito romano,</l>
<l>se non Frondauro, che in tal arte eccelle:</l>
<l>che s'alcuno è miglior con l'asta in mano</l>
<l>non è però di lui miglior co i pugni,</l>
<l>ch'un sol non può saper tutte le cose.</l>
<l>Ben so che chi vorrà contender meco</l>
<l>arà nera la carne e gli ossi franti,</l>
<l>e sarà ben ch'abbia gli amici a canto</l>
<l>che lo riportin macerato a casa.</l>
<l>Così disse il superbo onde ognun tacque;</l>
<l>e solamente si levò Ruberto</l>
<l>figliuol di Rodimarte da Messina.</l>
<l>Questi altre volte in Napoli contese</l>
<l>nel sepelir del duca di Salerno</l>
<l>e vinse a i pugni alor tutti e' campani;</l>
<l>questi era amico del cortese Achille,</l>
<l>onde per lui s'affaticava molto</l>
<l>svegliando con parole il suo valore:</l>
<l>e perché assai bramava la vittoria</l>
<l>de l'ardito figliuol di Rodimarte</l>
<l>gli dava veste di perfetto cuoio</l>
<l>e celata di cuoio e guanti eletti</l>
<l>e ben contesti di pesante piombo.</l>
<l>Ma come fur vestiti, andòr nel mezzo</l>
<l>l'un contra l'altro coi feroci pugni,</l>
<l>e le man gravi mescolaro insieme.</l>
<l>Alor s'udiva il fremito de i denti</l>
<l>e 'l strepito de i colpi, onde 'l sudore</l>
<l>correa copioso fuor de le lor membra:</l>
<l>al fin con gran furore il buon Frondauro,</l>
<l>serbando il tempo che Ruberto intorno</l>
<l>guardasse, dielli un pugno ne la guancia</l>
<l>destra, che tutto in terra lo distese:</l>
<l>e come un pesce dal soffiar del vento</l>
<l>percosso sopra 'l lito di distende</l>
<l>fin che coperto da marittim'onde</l>
<l>può ritornar ne i consüeti gorghi,</l>
<l>così Ruberto in terra si distese.</l>
<l>Alora quel magnanimo Frondauro</l>
<l>lo prese per la mano e sollevollo;</l>
<l>e i suoi compagni poi gli furo intorno</l>
<l>e lo menaron fuor de la gran piazza</l>
<l>ch'appena si traea le gambe dietro,</l>
<l>e gettava la testa e quinci e quindi,</l>
<l>sputando in terra i sanguinosi denti:</l>
<l>né risguardava il mal felice vaso</l>
<l>che i suoi compagni gli portavan dietro.</l>
<l>Il vicimperador de l'occidente</l>
<l>propose dopo questo i terzi pregi</l>
<l>che dar voleva al corso de i cavalli:</l>
<l>e questi furo una pittura antica,</l>
<l>simile a quella del famoso Apelle,</l>
<l>ch'avea la formosissima Ericina</l>
<l>ch'uscia del mare, e si torceva i crini</l>
<l>con ambedua le man per asciugarli.</l>
<l>Posevi ancora dui talenti d'oro</l>
<l>appresso, per donarli insieme a quello</l>
<l>che fosse primo a giungere a la meta;</l>
<l>ed al secondo pose una giumenta</l>
<l>giovane di cinqu'anni e molto bella</l>
<l>e pregna d'un bellissimo corsiero.</l>
<l>Al terzo pose due maniglie d'oro</l>
<l>fatte con smalti, che parean serpenti</l>
<l>ch'avesser prese le lor code in bocca;</l>
<l>al quarto due gran pezze di veluto</l>
<l>pose; ed al quinto un calice d'argento</l>
<l>di belle gemme varïato e d'oro;</l>
<l>poi disse: Venga ognuno a questo corso</l>
<l>ch'ha fede nel valor de i suoi cavalli,</l>
<l>e nel saperli governar col freno</l>
<l>e con la mano e con gli acuti sproni,</l>
<l>ch'acquisteranno i nominati pregi</l>
<l>tutti secondo l'ordine proposto.</l>
<l>Né vuo' che corra il mio caval, né quello</l>
<l>che fu de l'animoso Corsamonte,</l>
<l>ché senza dubbio acquisterian l'onore:</l>
<l>ma disdiriasi a me che ho posti i pregi</l>
<l>s'io tentassi ora ripportarli a casa;</l>
<l>e quel di Corsamonte, essendo morto</l>
<l>il suo signor, non vuol null'altro in sella.</l>
<l>Dietro a questo parlar si fece avanti</l>
<l>prima di tutti il giovane Lucillo:</l>
<l>e venne sopra il suo caval d'Abbruzzo</l>
<l>che guadagnò la notte, quando prese</l>
<l>Frodino e uccise il capitanio Urtado;</l>
<l>poi venne dietro a lui l'ardito Ciro</l>
<l>col buon caval che fu del re de' Gotti,</l>
<l>donato a lui dal gran duca de i Sciti</l>
<l>quando mandò quel re sopra 'l terreno</l>
<l>e Filopisto gli levò il destriero;</l>
<l>il terzo venne il giovane Tibullo,</l>
<l>con quell'altro caval che tolse a Urtado;</l>
<l>e poscia Emilio del prudente Paulo</l>
<l>fu il quarto, col corsier ch'ebbe suo padre</l>
<l>quando fur rotti i Vandali a Cartago.</l>
<l>Al giunger di costui ne la gran piazza</l>
<l>il vecchio padre andolli appresso e disse:</l>
<l>Emilio, io so che giovinetto sempre</l>
<l>t'hai dilettato di domar cavalli</l>
<l>e cavalcarli con ardire ed arte;</l>
<l>però son certo che non hai mestieri</l>
<l>d'altro ammaestramento, perché sai</l>
<l>regger col freno ogni caval feroce:</l>
<l>pur ti dirò, che quando a te fian date</l>
<l>le mosse, appresso la primiera meta,</l>
<l>non batter con la sferza il tuo cavallo</l>
<l>tropp'aspramente, e quando giungi a l'altra</l>
<l>nol spronar troppo, e volgilo a man manca,</l>
<l>destramente, che non si disconci</l>
<l>nel gire intorno a la seconda meta</l>
<l>o non vada di lungo in altra parte:</l>
<l>ma come poscia arai girati i primi</l>
<l>dui corsi intieri, e sarai giunto al terzo,</l>
<l>non risparmiare alor sferza né sproni</l>
<l>fin che tu giunghi al disïato segno,</l>
<l>se brami avere alcun de i primi onori;</l>
<l>che tu sai ben ch'ogni boschiero in selva,</l>
<l>ogni nocchiero in nave, ogni guerriero</l>
<l>sopra il veloce suo caval suol fare</l>
<l>più con l'ingegno assai che con le forze.</l>
<l>Adopra adunque tu l'ingegno e l'arte</l>
<l>che t'insegnaro i messagier divini,</l>
<l>se vuoi schivar d'aver gli ultimi pregi.</l>
<l>Così disse il buon vecchio al suo figliuolo,</l>
<l>e ritornò dove sedeva prima.</l>
<l>Poi venne ultimamente in piazza Magno,</l>
<l>col forte suo destrier ch'ebbe in Tesalia.</l>
<l>Alora i cavallier fur posti a sorte,</l>
<l>come doveano star presso a le mosse:</l>
<l>il primo Emilio fu che uscisse fuori,</l>
<l>per stare a man sinistra appresso il segno,</l>
<l>e fu il secondo allato a lui Tibullo</l>
<l>e poscia Magno; e 'l quarto fu Lucillo,</l>
<l>la quinta sorte venne al conte Ciro;</l>
<l>e così con quell'ordine fur posti</l>
<l>in una fila dentro da le mosse.</l>
<l>Il capitanio poi mandò Traiano</l>
<l>a star vicino a la seconda meta,</l>
<l>perché non si facesse alcuna fraude</l>
<l>in quella parte assai da lui lontana:</l>
<l>ed e' con Paulo ed altri andaro al luoco</l>
<l>ove doveano ritornar correndo.</l>
<l>Quindi fu dato il segno de le mosse</l>
<l>col chiaro son de le canore trombe,</l>
<l>come ordinò Bessan, che n'avea cura:</l>
<l>alora i cavallieri alzòr le sferze</l>
<l>e diero ardire ed animo a i cavalli</l>
<l>con parole veementi, e co i calcagni</l>
<l>batteanli i fianchi e con le sferze i lombi,</l>
<l>onde correan veloci per lo piano</l>
<l>movendo co i lor piè l'arida polve,</l>
<l>e le lor chiome eran diffuse al vento</l>
<l>e i ventri approssimavansi a la terra.</l>
<l>I cavalier dapoi ch'eran sovr'essi</l>
<l>aveano il petto travagliato e 'l cuore</l>
<l>per la cupidità d'aver vittoria:</l>
<l>onde essortava ognuno i suoi corsieri,</l>
<l>che polverosi per la lunga piazza</l>
<l>givan volando come avesser ali.</l>
<l>Ma quando si pervenne al terzo corso,</l>
<l>alora apparve la virtù di tutti.</l>
<l>Lucillo e 'l suo cavallo erano i primi,</l>
<l>e dietro a lui venia l'ardito Ciro</l>
<l>col buon corsier che fu del re de' Gotti;</l>
<l>ed era a quel primier tanto vicino,</l>
<l>che quasi gli salia sopra le croppe,</l>
<l>onde col fiato al cavallier facea</l>
<l>umide e calde le sue larghe spalle:</l>
<l>e senza dubbio il trappassava tosto,</l>
<l>over di pari sarebbe ito al segno,</l>
<l>se 'l gran Latonio non facea caderli</l>
<l>di man la sferza, il che l'offese tanto</l>
<l>che gli occhi suoi di lacrime coperse</l>
<l>per disdegno, per doglia e per temenza</l>
<l>che questo caso non tardasse il corso</l>
<l>del molto affaticato suo destriero.</l>
<l>Ma quel disconcio già non fu nascoso</l>
<l>al buon angel Palladio, onde gli rese</l>
<l>la sua sferza caduta, e diede ardire</l>
<l>e lena al corridor ch'era sott'esso:</l>
<l>e fece che 'l caval del buon Lucillo</l>
<l>pose il sinistro piè dentr'a una buca</l>
<l>profunda, d'un de' pali de le tele</l>
<l>che fur cavati quindi, e non fur piene</l>
<l>le buche lor, come dovean, per fretta;</l>
<l>onde la gamba dal furor del corso</l>
<l>tutta si torse, e in terra lo distese:</l>
<l>e parimente il cavalier convenne</l>
<l>cader sott'esso, onde graffiossi il naso,</l>
<l>la bocca e 'l braccio e la sinistra mano.</l>
<l>Quand'ei si vide in terra, ebbe gran doglia,</l>
<l>più del perduto onor che del cavallo;</l>
<l>e gli occhi suoi di lacrime s'empiero,</l>
<l>ma non gli uscì del petto alcuna voce,</l>
<l>tanto fu il sdegno e 'l suo dolore amaro.</l>
<l>Alora Ciro gli passò davanti,</l>
<l>lasciando ogni altro cavaliero adietro</l>
<l>per lungo spazio, ché Palladio sempre</l>
<l>rinforzava la lena al suo corsiero</l>
<l>per dar vittoria a lui senz'alcun dubbio.</l>
<l>Magno correa dopo l'ardito Ciro</l>
<l>troppo lontan quant'è 'l gettar d'un'asta;</l>
<l>e dietro a lui, ma ben molto vicino,</l>
<l>venia il figliuol del buon conte d'Isaura.</l>
<l>Questi, vedendo in terra esser Lucillo,</l>
<l>cominciò dentr'al cuor prender speranza</l>
<l>di far guadagno de i secondi onori,</l>
<l>e però disse al forte suo cavallo:</l>
<l>Muoviti, caval mio, non esser lento,</l>
<l>e non lasciar che ognun ti vada inanzi:</l>
<l>non dico già, ne vuo' che tu contenda</l>
<l>col buon caval de l'onorato Ciro,</l>
<l>perché l'angel Palladio gli dà forza</l>
<l>e vuol ch'egli abbia amplissima vittoria;</l>
<l>ma ben contender puoi con quel di Magno,</l>
<l>e non lasciarti far da lui vergogna:</l>
<l>ch'io giuro a Dio che leverotti l'orzo</l>
<l>o arai morte dentr'a le mie stale</l>
<l>se tu rapporterai l'ultimo pregio.</l>
<l>Però t'essorto ad affrettarti alquanto,</l>
<l>ch'anch'io t'aiuterò col nostro ingegno.</l>
<l>Così diss'egli, e quel cavallo ardire</l>
<l>prese dal minacciar del suo signore,</l>
<l>e correa più veloce assai che prima.</l>
<l>Magno, come fu poi presso a Lucillo</l>
<l>ch'era caduto col destriero in terra,</l>
<l>si tenne alquanto a la sinistra parte</l>
<l>e lo schivò per non urtare in esso:</l>
<l>ma il giovinetto Emilio alzò la briglia</l>
<l>del suo corsiero e lo toccò co i sproni,</l>
<l>e sopra gli passò con sì gran salto</l>
<l>che fé maravigliar tutta la gente;</l>
<l>e guinto appresso a la seconda meta</l>
<l>si ritrovava esser al par di Magno,</l>
<l>e lo cacciava molto in ver le pietre;</l>
<l>e Magno gli dicea: Che fai, fanciullo?</l>
<l>Non t'accostare a me, che quella meta</l>
<l>agevolmente ci poria dar morte;</l>
<l>schivala alquanto, che potrai passarmi</l>
<l>più facilmente assai da l'altro lato.</l>
<l>Così diceva Magno, e 'l giovinetto</l>
<l>a le parole sue non dava orecchie,</l>
<l>anzi spronava il suo caval più forte</l>
<l>mostrando non l'udire, e sempre andava</l>
<l>spingendo quel baron dentr'a le pietre:</l>
<l>tal che fu forza a lui d'andar più lento</l>
<l>e lasciar ire il giovinetto inanzi</l>
<l>per non esser cagion di maggior male;</l>
<l>poi con sdegno e dolor così gli disse:</l>
<l>Emilio, non è alcun sopra la terra</l>
<l>di men prudenza e di più folle ardire</l>
<l>di te; ma va pur via, che questo pregio</l>
<l>non si ti darà mai senza contesa.</l>
<l>Così diceva Magno e 'l suo cavallo</l>
<l>sempre spronava più, per ricovrare</l>
<l>il primo luoco suo ch'avea perduto</l>
<l>per la fallacia del barone isauro:</l>
<l>e certo andava a strada di pigliarlo,</l>
<l>quando eccoti apparir l'ardito Ciro</l>
<l>col suo corsier presso a l'estremo segno,</l>
<l>e quivi con destrezza lo ritenne;</l>
<l>e poi disceso del cavallo in terra,</l>
<l>ch'era pien di sudore e pien di polve,</l>
<l>lo fece a un paggio suo menare a torno</l>
<l>e passeggiarlo fin che s'affredisse:</l>
<l>ed e' dal capitanio de le genti</l>
<l>prese giocondo la pittura e l'oro</l>
<l>e poi la diede a i suoi fedeli amici</l>
<l>ch'allegramente la portaro a casa.</l>
<l>In questo tempo giunse Emilio al segno,</l>
<l>ch'avea con arte trappassato Magno:</l>
<l>ma di sì poco spazio, che non v'era</l>
<l>con tutto quanto il corridore inanzi;</l>
<l>e poco spazio più ch'avesser corso</l>
<l>Magno il passava, e gli tolleva il pregio.</l>
<l>E dietro a Magno poi venia Tibullo,</l>
<l>lontan da lui quant'un cavallo è lungo;</l>
<l>e dopo tutti il misero Lucillo</l>
<l>veniva a piè, col suo cavallo a mano,</l>
<l>che su tre gambe si fermava appena</l>
<l>e con la quarta non toccava il suolo,</l>
<l>perché era guasta fin presso al genocchio:</l>
<l>onde 'l gran capitanio de le genti,</l>
<l>ch'ebbe misericordia del suo caso,</l>
<l>si volse, e disse a gli ottimi Romani:</l>
<l>Questo baron che per sua mala sorte</l>
<l>guasto ha il cavallo ed ha perduti i pregi</l>
<l>mi fa pietate assai, che molto l'amo</l>
<l>di necessario amor, per esser figlio</l>
<l>de la diletta mia cara consorte:</l>
<l>però nol vuo' lasciar senza ristauro.</l>
<l>Poi fece darsi un'armatura fina</l>
<l>tutta fregiata di lamette d'oro</l>
<l>con una sopravesta di velluto</l>
<l>riccamata di perle e d'altre gemme</l>
<l>ch'avea già tolta al giovinetto Asfalto</l>
<l>quando l'uccise appresso a Ponte Molle;</l>
<l>e questa diede in mano al bel Lucillo,</l>
<l>che l'accettò con grazïoso aspetto.</l>
<l>Poi mentre volea darsi la giumenta</l>
<l>si fece avanti l'onorato Magno,</l>
<l>che con Emilio avea molto disdegno,</l>
<l>e disse verso lui queste parole:</l>
<l>Emilio, tu sai pur quel che faccesti</l>
<l>presso a quell'altra meta, per far danno</l>
<l>al mio cavallo ed a la sua virtute</l>
<l>e far vergogna a la presona nostra:</l>
<l>però ne vengo al capitanio eccelso,</l>
<l>e priego lui che voglia far giurarti</l>
<l>toccando il tuo caval se per inganno</l>
<l>o per virtute m'hai passato inanzi.</l>
<l>A cui rispose Emilio in questa forma:</l>
<l>Illustre cavalier, so che voi siete</l>
<l>maggior di me di etate e di virtute,</l>
<l>onde sapete i giovenili affetti</l>
<l>più forti di voler che di consiglio:</l>
<l>però questa giumenta vi conciedo,</l>
<l>e s'altra ancor me ne ritruovo in stalla</l>
<l>darolla a voi più tosto che restare</l>
<l>ne l'odio vostro e fare offesa al cielo.</l>
<l>Così diss'egli, e tolse la giumenta</l>
<l>e diella in mano a l'onorato Magno:</l>
<l>onde ti rallegrasti entr'al tuo cuore,</l>
<l>Magno gentil, per quel parlar cortese</l>
<l>come le biade fan per la ruggiada</l>
<l>nel maggio, quando 'l sole arde le piante;</l>
<l>e poi dicesti a lui queste parole:</l>
<l>Emilio, voglio anch'io deponer l'ira,</l>
<l>ché la tua gentilezza e i tuoi costumi</l>
<l>m'han mosso più che non faria null'altra</l>
<l>persona de l'essercito romano.</l>
<l>Piglia questa giumenta, ch'io la dono</l>
<l>di buona voglia a te, perch'ognun sappia</l>
<l>che come io non son stato vinto al corso</l>
<l>così di cortesia non sarò vinto</l>
<l>dal nostro Emilio nobile e cortese.</l>
<l>E detto questo la giumenta porse</l>
<l>a i compagni d'Emilio, e per sé prese</l>
<l>con lieta fronte le maniglie d'oro,</l>
<l>e 'l giovane Tibullo ebbe il velluto.</l>
<l>Restava a darsi il calice d'argento,</l>
<l>di fine gemme varïato e d'oro:</l>
<l>e 'l capitanio eccelso de le genti</l>
<l>lo prese in mano e risguardollo alquanto, </l>
<l>e poi lo diede al buon conte d'Isaura</l>
<l>dicendo: Almo signor, godete questo</l>
<l>per la memoria de l'estinto duca,</l>
<l>poi che per l'età vostra non potete</l>
<l>con l'arco né co i piè né con le braccia</l>
<l>certar, ma solamente col consiglio</l>
<l>ch'assai più val che le corporee forze:</l>
<l>col qual vincete ognun senz'alcun dubbio.</l>
<l>Così diss'egli, e 'l calice gli diede;</l>
<l>e 'l conte l'accettò con gran diletto</l>
<l>e disse: O come è ver, signor mio caro,</l>
<l>che la vecchiezza mi fa gravi, lente</l>
<l>tutte le membra che già fur sì destre</l>
<l>ne la mia verde e giovinile etade,</l>
<l>tal che a la lutta, al corso, ai pugni, al salto</l>
<l>vincea tutti i guerrier di quella etade.</l>
<l>Or io son vecchio e stanco, onde ho bisogno</l>
<l>più di riposo assai che di certami:</l>
<l>seguite adunque gli onorati ludi,</l>
<l>ch'i' accetto allegramente il vago dono</l>
<l>che voi mi date, e priego il Re del cielo</l>
<l>che 'n vece mia di ciò grazie vi renda.</l>
<l>Il capitanio poi propose i pregi</l>
<l>ch'aver doveano i più veloci al corso:</l>
<l>al primo pose una ghirlanda d'oro</l>
<l>ch'avea le foglie simili a la pioppa,</l>
<l>ed al secondo pose un toro bianco</l>
<l>tutto macchiato di colore oscuro;</l>
<l>al terzo, venti brazza di damasco</l>
<l>verde, con certi fior bianchi e vermigli,</l>
<l>poi disse: Ognun che pensa esser veloce</l>
<l>nel correr venga a farne ora la pruova.</l>
<l>E detto questo, venne il forte Achille</l>
<l>e l'ottimo Traiano e 'l bel Lucillo,</l>
<l>che vincea tutti i giovani Romani</l>
<l>al correr, tanto avea veloci i piedi;</l>
<l>onde fur prestamente posti in giogo</l>
<l>l'un presso a l'altro dietro a quella meta</l>
<l>ch'era dal canto che risguarda il fiume:</l>
<l>e poi dovean venir correndo a l'altra</l>
<l>ch'era da l'altro capo in ver levante,</l>
<l>e ben tre volte circondarle tutte;</l>
<l>e così stando in ordine e parati,</l>
<l>come sentiro il segno de le mosse</l>
<l>dato col chiaro suon de l'oricalco,</l>
<l>si dipartiro, e poi correan veloci</l>
<l>per la gran piazza, che parean saette</l>
<l>uscite fuor di validissimi archi.</l>
<l>Avanti a gli altri era il cortese Achille,</l>
<l>e dietro a lui veniva il buon Traiano,</l>
<l>tanto vicino a le sue belle piante</l>
<l>quanto è propinquo al petto d'una donna</l>
<l>la rocca sua da cui descende il filo</l>
<l>che di lui sopra 'l fuso si raccoglie.</l>
<l>Così stava propinquo il buon Traiano</l>
<l>sempre a le spalle del cortese Achille,</l>
<l>onde spingeali il fiato entr'a la nuca</l>
<l>e poi ponea ne i suoi vestigi i piedi</l>
<l>pria che la polve in quei fosse discesa;</l>
<l>il che vedendo gli ottimi Romani</l>
<l>davan cridando al suo disire aita,</l>
<l>ed e' pregava Dio dentr'al suo cuore</l>
<l>che non l'abbandonasse in quel bisogno;</l>
<l>l'angel Palladio alor dal ciel discese,</l>
<l>e fece in lui le membra esser leggiere</l>
<l>e i piè veloci e la sua lena forte;</l>
<l>poi trammutossi subito in un cane</l>
<l>piloso e grosso e di color di terra,</l>
<l>e mentre Achille era vicino al segno,</l>
<l>alzando gli occhi spesso a quella meta,</l>
<l>gli attraversò la strada avanti i piedi,</l>
<l>di modo tal che trabboccar lo fece:</l>
<l>onde se impolverò la fronte e 'l naso,</l>
<l>ma poi saltò subitamente in piedi.</l>
<l>Alor Traiano a la ghirlanda corse,</l>
<l>lasciando il tauro a l'onorato Achille:</l>
<l>ed ei lo prese nel sinistro corno</l>
<l>con la man destra, e sospirando disse:</l>
<l>O Re del cielo, il gran Palladio sempre</l>
<l>sta come madre appresso al buon Traiano</l>
<l>per aiutarlo, onde cader m'ha fatto</l>
<l>e m'ha fatto imbruttar tutta la faccia.</l>
<l>Così diss'egli, e ognun si mosse a riso,</l>
<l>vedendol tutto impolverato e sporco.</l>
<l>Lucillo tolse poi l'ultimo onore</l>
<l>con fronte allegra, e sorridendo disse:</l>
<l>Quinci si può veder che 'l Re del cielo</l>
<l>onora ed ama gli uomini attempati:</l>
<l>il forte Achille ha più di me qualch'anno,</l>
<l>ma pochi, e questi che è vicino al vecchio</l>
<l>non si può superar da nessun altro,</l>
<l>se non dal capitanio de le genti.</l>
<l>Sorrise Belisario a le parole</l>
<l>del suo figliastro, e sorridendo disse:</l>
<l>Non m'arai date queste lode indarno,</l>
<l>Lucillo mio, ch'io vuo' donarti appresso</l>
<l>vent'altre braccia di damasco bianco.</l>
<l>E così detto glie le pose in mano,</l>
<l>ed egli le pigliò con gran diletto,</l>
<l>poi dopo questi fur chiariti i pregi</l>
<l>che dovean darsi al sagittar de gli archi:</l>
<l>e fece porre in cima de le meta</l>
<l>destra del circo, che è verso levante,</l>
<l>un capelletto di velluto nero,</l>
<l>ch'avea sovr'esso una medaglia d'oro,</l>
<l>poi disse: Chi darà ne la medaglia</l>
<l>con la saetta sua pungente e forte</l>
<l>arà questa bellissima celata,</l>
<l>adorna d'oro e di purpuree penne;</l>
<l>un brando arà chi toccherà il capello,</l>
<l>e chi gli andrà vicino arà un pugnale.</l>
<l>Così diss'egli, e tre baroni illustri</l>
<l>posero i nomi lor dentr'ad un'urna</l>
<l>e d'indi tutti poi furono estratti:</l>
<l>il primo venne il giovane Fileno,</l>
<l>fratel del ferocissimo Acquilino,</l>
<l>e 'l principe Aldigieri fu il secondo,</l>
<l>onde restò ne l'ultimo Bessano.</l>
<l>Alor Fileno al suo fortissim'arco,</l>
<l>senza far voti a chi governa il cielo,</l>
<l>stese la corda, e su vi pose un strale</l>
<l>leggiero e forte, e con la destra mano</l>
<l>quella tirò fin a la destra orecchia:</l>
<l>e spinsel furïoso ver la cima</l>
<l>de l'altra meta, e non toccò il capello,</l>
<l>ma dié di punta nel polito marmo,</l>
<l>che per la sua durezza nol ritenne;</l>
<l>anzi lo spinse in su fin'a la cima,</l>
<l>e per lo vano poi di quel capello</l>
<l>se n'andò in alto, e trappassò il velluto</l>
<l>in sommo il capo, e sopra quel si stava</l>
<l>il ferro bianco a guisa di cimiero,</l>
<l>e la cocca e le penne eran di sotto.</l>
<l>Aldigier dopo lui tirò il grand'arco,</l>
<l>e mirò fiso a la medaglia d'oro</l>
<l>pregando Iddio che gli prestasse aiuto:</l>
<l>ma quel Signor che mai non sprezza i prieghi</l>
<l>che a lui son porti con la mente pura</l>
<l>gli fece intanto ben pigliar la mira,</l>
<l>che diede appunto in mezzo a la medaglia</l>
<l>con gran furore, e trappassolla tutta;</l>
<l>e fu quel colpo ancor di tanta forza</l>
<l>che spinse giù il capel da quella meta:</l>
<l>onde Bessan, quando cader lo vide,</l>
<l>avendo a l'arco preparato il strale,</l>
<l>fece voto a Latonio di offerirli</l>
<l>un vitel bianco se potea toccarlo</l>
<l>per non restar deluso da la gente;</l>
<l>e così spinse fuor la sua saetta,</l>
<l>che trappassò il capel quando cadea,</l>
<l>onde tutta la gente alzando un crido</l>
<l>s'ammirò molto de la buona sorte</l>
<l>e de l'arte gentil di quel barone.</l>
<l>Così ne venne quel capello a terra</l>
<l>con tre saette dentr'al suo velluto:</l>
<l>onde Aldigieri tolse la celada,</l>
<l>Bessano il brando ed il pugnal Fileno,</l>
<l>che senza indugio se lo cinse al fianco.</l>
</lg>
<trailer>F. D. XXIII L.</trailer>
</div1>
<div1 type="libro">
<head>IL VIGESIMOQUARTO LIBRO</head>
<head>DE LA ITALIA LIBERATA DA GOTTHI</head>
<argument><p>Nel Ventiquattro vassi a la Sibilla.</p></argument>
<lg type="non-definito">
<l>Poi che forniti fur tutti e' certami</l>
<l>fatti per onorar l'estinto duca</l>
<l>il vicimperador de l'occidente</l>
<l>invitò seco i vincitori a cena</l>
<l>e seco gli menò denr'al palazzo;</l>
<l>ma quando si volean poner a mensa</l>
<l>venne da Norsa il callido Narsete:</l>
<l>e smontato che fu dentr'al palazzo</l>
<l>salì le scale, e ritrovò ch'appunto</l>
<l>stavano tutti in piè per assettarsi,</l>
<l>onde lo vidder con diletto immenso:</l>
<l>e feccion dare a lui l'acqua a le mani</l>
<l>col ramin d'oro e col bacil d'argento,</l>
<l>e presso al capitanio l'assettaro.</l>
<l>Poi quivi sopra le tovaglie bianche</l>
<l>sparse di rose e d'odorati fiori</l>
<l>primieramente fu recato il pane</l>
<l>ben cotto e bianco e come spunga lieve</l>
<l>in bei piatti d'argento, e dopo quello</l>
<l>tra le prime latuche e i pomi estremi</l>
<l>fur poste varie qualità di carni</l>
<l>e varii pesci con pastizzi e torte</l>
<l>e con guazzetti ed ottimi sapori,</l>
<l>in cui tutti e' baron poser le mani</l>
<l>per satisfare a l'importuna fame;</l>
<l>ma poi ch'ella fu sciolta o rintuzzata</l>
<l>empier le tazze d'un liquor di Bacco</l>
<l>piccante e dolce, e di sì buon odore</l>
<l>e sì soave e dilicato al gusto,</l>
<l>ch'avanza quel di Candia e quel che nasce</l>
<l>unico al mondo in la Trissinca Selva,</l>
<l>onde con gran diletto ne gustaro.</l>
<l>Da poi levate le tovaglie e data</l>
<l>l'acqua a le man con limpidissim'onda,</l>
<l>l'eccelso capitanio de le genti</l>
<l>interrogò Narsete in questa forma:</l>
<l>Signore illustre e di suppremo ingegno,</l>
<l>non vi sia grave di narrar la causa</l>
<l>che da Vitellio dipartir v'ha fatto</l>
<l>e non andar con lui dentr'al Piceno:</l>
<l>e perché siete ritornato in Roma.</l>
<l>A cui rispose quel barone accorto:</l>
<l>Illustre capitanio, il cui valore</l>
<l>illustra Europa e fa tremare il mondo,</l>
<l>io vi dirò diffusamente il tutto,</l>
<l>poi che volete i miei consigli udire.</l>
<l>Quando noi fummo prossimi a Spoletti,</l>
<l>ci venner quattro ambasciador da Norsa</l>
<l>che ci parlaron con parole tali:</l>
<l>Signori eletti a rassettar l'Europa</l>
<l>e dar salute a tutti i suoi paesi,</l>
<l>a voi ci manda la città di Norsa,</l>
<l>ch'è nostra patria nobile ed antica,</l>
<l>a dimandarvi a i suoi bisogni aita.</l>
<l>Questa, come interviene a le cittadi,</l>
<l>si truova avere i cittadin divisi</l>
<l>e posti in arme in due diverse parti,</l>
<l>che l'una d'esse chiamansi i Dolosi</l>
<l>e l'altra si dimandano i Violenti;</l>
<l>e tutte queste tra ferite e sangue</l>
<l>dimoran sempre, e gli uni uccidon gli altri</l>
<l>talor con forza e spesso con inganni.</l>
<l>Or, perché dénsi con estrema cura</l>
<l>scacciar le sedizïon de le cittadi</l>
<l>più che non si dén far da i corpi umani</l>
<l>le febbri intense, putride ed acute,</l>
<l>però noi siam mandati a ritrovarvi</l>
<l>ed a pregarvi che vogliate darci</l>
<l>qualche rimedio a quest'orribil male</l>
<l>che mai non credo che sanar si possa</l>
<l>senza le vostre altissime presenze.</l>
<l>Dunque preghianvi che pigliar vi piaccia</l>
<l>questa fatica di venire a Norsa,</l>
<l>e risanar quella città divisa.</l>
<l>Così parlaro, ed io poi mi ristrinsi</l>
<l>secretamente con Vitellio nostro;</l>
<l>e consultato ciò ch'era da farsi</l>
<l>mi volsi a gli oratori, e così dissi:</l>
<l>Prudenti ambasciadori, il camin nostro</l>
<l>che destinato fu verso la Puglia</l>
<l>non si può trammutar, né far più lento,</l>
<l>per altra cosa che ci appaia avanti:</l>
<l>ma perché il vostro mal molto m'aggrava</l>
<l>lascerò andar Vitellio con la gente</l>
<l>ad essequir ciò che gli è stato imposto</l>
<l>dal vicimperador de l'occidente;</l>
<l>ed io, che posso dirmi sopra soma</l>
<l>di queste schiere sue, venirò vosco</l>
<l>con la famiglia mia, che non è molta,</l>
<l>e tenterò saldar le vostre piaghe:</l>
<l>perché l'unire una città divisa</l>
<l>è beneficio nobile ed immenso.</l>
<l>Così risposi, e la risposta nostra</l>
<l>mirabilmente a tutti lor fu grata,</l>
<l>come mostrar con atti e con parole.</l>
<l>Questo negozio adunque ci divise:</l>
<l>ond'ei prese il camin verso l'Abbruzzo</l>
<l>ed io men venni a l'onorata Norsa;</l>
<l>ove mi ricevér con tanta festa</l>
<l>quanta arian fatto un messaggier del Cielo,</l>
<l>dapoi feci chiamar per un araldo</l>
<l>Turranio e Polimecano lor capi,</l>
<l>l'un de i Violenti e l'altro de i Dolosi;</l>
<l>i quai vennero a noi senza dimora</l>
<l>con una compagnia superba e grande</l>
<l>di cittadini nobili ed illustri,</l>
<l>tutti senz'arme e con le toghe intorno;</l>
<l>ed io feci sederli, e poi gli dissi:</l>
<l>Signori adorni d'intelletto e forze,</l>
<l>non vi sia grave por prima da canto</l>
<l>le vostre passïon, mentre ch'io parlo:</l>
<l>perché la passïon l'ingegno offusca</l>
<l>e 'l giudizio impedisce e la prudenza.</l>
<l>So che siete tra voi venuti a l'arme</l>
<l>forse per causa debole e leggiera:</l>
<l>ché la sedizïon spesso si muove</l>
<l>da vil principio e da leggiere offese,</l>
<l>e primamente è pargoletta e bassa;</l>
<l>poi tanto s'aggrandisce e tanto s'alza,</l>
<l>che ci conduce a non pensato fine.</l>
<l>Considerate poi fra voi medesmi</l>
<l>che quel che dice o fa ciò che non debbe</l>
<l>agli altri, spesse volte ancor da gli altri</l>
<l>ode o patisce ciò che non vorrebbe.</l>
<l>Ponete adunque a le discordie vostre</l>
<l>qualche compenso, che 'l lasciarle andare</l>
<l>non vi può parturir se non ruina;</l>
<l>e voi sapete ancor che 'l stare uniti</l>
<l>conserva e fa richissime le terre,</l>
<l>sì come il star divisi le distrugge:</l>
<l>e che le case pargolette fansi</l>
<l>per la concordia glorïose ed alte,</l>
<l>sì come ancora le famose e grandi</l>
<l>per la discordia spesso si disfanno.</l>
<l>Piacciavi adunque di voler narrarmi</l>
<l>le vostre differenze a parte a parte,</l>
<l>perché mi sforzerò di rassettarle,</l>
<l>e con tal modo ristorar gli offesi</l>
<l>che non aran cagion da prender arme.</l>
<l>Così gli dissi, e poi così rispose</l>
<l>Polimecano a me con tai parole:</l>
<l>Signore illustre e di valore estremo,</l>
<l>Dio sa che mai da me non è mancato</l>
<l>d'usar quei buoni termini ed offici</l>
<l>ch'ogni buon cittadin dovrebbe usare,</l>
<l>e sempre con modestia e con ingegno</l>
<l>da le violenze lor mi son diffeso;</l>
<l>e benché in queste brighe un mio fratello</l>
<l>da lor mi fosse crudelmente ucciso,</l>
<l>di cui mi saria dolce la vendetta</l>
<l>(ché la vendetta ogni aspra ingiuria amonta),</l>
<l>pur io son pronto in voi ripormi, e fare</l>
<l>ciò che comanderà la vostra altezza.</l>
<l>Così quel Polimecano mi disse,</l>
<l>e poi parlò Turranio in questa forma:</l>
<l>L'astuto Polimecano si dole</l>
<l>che gli sia stato ucciso un suo fratello;</l>
<l>e non dice però che quello acerbo</l>
<l>fratel di lui, ch'avea nome Bolpino,</l>
<l>uccise a tradimento un mio nipote,</l>
<l>ch'era il più bel garzon, che fosse in Norsa,</l>
<l>nomato Lilio; e uccisel per invidia,</l>
<l>perciò che Amelia figlia di Rignano,</l>
<l>giovane bella e di richezza immensa,</l>
<l>l'amava e lo volea per suo marito:</l>
<l>onde mosso da invidia il mal Bolpino</l>
<l>l'uccise a tradimento in una strada;</l>
<l>e poscia i nostri con armata mano</l>
<l>il dì seguente lui mandaro a morte:</l>
<l>e dietro a questi dui molti altri ancora</l>
<l>da l'una e l'altra parte furo estinti.</l>
<l>Ma ben ch'io sia quel che fu prima offeso,</l>
<l>non vuo' però restar di pormi anch'io,</l>
<l>signore eccelso, ne le vostre mani,</l>
<l>e di essequire i vostri alti precetti.</l>
<l>Così diss'egli, ed io com'ebbi intesa</l>
<l>la volontà di tutte due le parti</l>
<l>comendai molto la prontezza loro;</l>
<l>e poscia attesi a maneggiar gli accordi</l>
<l>ed assettar tutte le offese e i danni</l>
<l>me' che si puote in così brieve tempo:</l>
<l>onde a la fin tra lor conclusi pace,</l>
<l>e la firmai con parentadi ed altre</l>
<l>cose opportune, e con minaccie e pene,</l>
<l>acciò che lungamente ella durasse;</l>
<l>e nel trattar di questa pace avea</l>
<l>l'alloggiamento in casa di Modesto,</l>
<l>ch'era un de i quattro ambasciador di Norsa</l>
<l>che vennerci a trovar presso a Spoleti.</l>
<l>Questi era molto nobile e prudente,</l>
<l>cortese e ricco e pratico del mondo;</l>
<l>onde, poi che la pace fu conchiusa</l>
<l>e dato pranso ad ambe due le parti,</l>
<l>parlai verso Modesto in questa forma:</l>
<l>Prudente cavaliero, or ch'io mi truovo</l>
<l>in queste parti, e col favor del Cielo</l>
<l>ho rassettate le discordie vostre,</l>
<l>ardo d'un incredibile desio</l>
<l>di visitar la vostra alma Sibilla,</l>
<l>antichissima d'anni e di prudenza:</l>
<l>da cui, per grazia a lei dal Ciel concessa,</l>
<l>si pòn saper tutte le cose umane</l>
<l>che son, che furo e che devran venire:</l>
<l>però sapere vorrei da quella il modo</l>
<l>che tener deggia in tutta la mia vita</l>
<l>e ne i difficil punti de le guerre.</l>
<l>Non vi sia grave adunque dirmi il luoco</l>
<l>ov'ella alberga, acciò ch'io possa andarvi.</l>
<l>Così gli dissi, ed egli a me rispose:</l>
<l>Signore illustre e di virtù suprema,</l>
<l>in questo nostro frigido paese</l>
<l>si truova un monte ch'ha nome Vittore</l>
<l>perché vince d'altezza ogni altro monte:</l>
<l>ne la cui sponda ch'è verso levante</l>
<l>si truova un lago le cui livide acque</l>
<l>son piene di demoni, e paion pesci</l>
<l>che van guizzando ognor tra quelle rive;</l>
<l>da l'altra sponda poi che guarda a l'Ostro</l>
<l>fra duoi suoi colli altissimi discorre</l>
<l>il Tronto e bagna Arquata, e poscia tinge</l>
<l>da l'una parte d'Ascoli le mura,</l>
<l>perché da l'altra il Castellan le riga,</l>
<l>prima ch'al vaso altrui congiunga l'acque.</l>
<l>Or sotto questo lago de i demoni</l>
<l>appresso a un luoco che si chiama Gallo</l>
<l>si truova la spelunca alta e profunda</l>
<l>de la nostra antichissima Sibilla,</l>
<l>a cui sogliono andar diverse genti;</l>
<l>ma non ho visto ritornarne alcuno,</l>
<l>se non un nostro cittadin divoto,</l>
<l>nomato Benedetto, uom d'alto ingegno,</l>
<l>che sul monte Cassino or si dimora,</l>
<l>e vive in vita solitaria e santa.</l>
<l>Questi di quei ch'andaro a la Sibilla</l>
<l>veduto ho solo ritornarsi in dietro:</l>
<l>e molto mi parlò di quel vïaggio</l>
<l>per esser mio domestico e parente;</l>
<l>dissemi alor che gli ottimi ricordi</l>
<l>d'una donna gentil, che gli fu scorta,</l>
<l>lo ricondusse fuor per una via</l>
<l>che non è molto cognita a le genti.</l>
<l>Però, signor, se voi vorrete andarli</l>
<l>vi narrerò quel che dovrette fare,</l>
<l>secondo i suoi santissimi precetti.</l>
<l>Così mi disse il provido Modesto,</l>
<l>ed io risposi a lui con tai parole:</l>
<l>Diletto ospite mio, molto m'aggrada</l>
<l>il consiglio gentil che voi mi date;</l>
<l>ditemi adunque il modo che vi disse</l>
<l>quel Benedetto santo acciò ch'io possa</l>
<l>ben essequir quest'alto mio disire:</l>
<l>che chi va ben instrutto a i gran negozi</l>
<l>suole essequirli ben, se non gli manca</l>
<l>o l'ingegno o la forza o la fortuna.</l>
<l>Così risposi, ed ei seguendo disse:</l>
<l>Sul lago de i dimon ch'io v'ho narrato</l>
<l>stanno due nimfe incantatrici, ch'hanno</l>
<l>su quelle ripe dilicati alberghi,</l>
<l>con bei giardini e limpide fontane.</l>
<l>La prima è d'anni giovane, e di faccia</l>
<l>molto lasciva, ed ha nome Margena;</l>
<l>questa con sguardi allegri e con accorte</l>
<l>maniere e con dolcissime parole</l>
<l>v'inviterà d'entrar ne le sue stanze:</l>
<l>ma se voi v'intrerete, al primo tratto</l>
<l>farà sedervi, e poneravvi a mensa</l>
<l>sopra una tavoletta di cipresso</l>
<l>polita e vaga, e dentro a un piatto d'oro</l>
<l>vi farà manducare una salata</l>
<l>di tenere erbe e di radici dolci;</l>
<l>ma ne la fine poi daravvi frutti</l>
<l>in un piatto di terra, tant'amari,</l>
<l>che vi farà parer quegli altri cibi</l>
<l>da voi gustati esser veleno acerbo:</l>
<l>e se vorrete andar con la sua scorta,</l>
<l>ch'ha nome Estesia, a la Sibilla antica,</l>
<l>arete gran fatica a ritrovarla;</l>
<l>e se la troverete, non sperate</l>
<l>più di tornare a riveder la luce,</l>
<l>ma resterete in quelle ampie caverne</l>
<l>sepulto vivo e senza gloria alcuna.</l>
<l>Ben vi consiglio, come voi giungete</l>
<l>dov'è quella Margena, di offerirle</l>
<l>un pane e un gotto d'acqua e tre castagne</l>
<l>ch'io vi preparerò da portar vosco;</l>
<l>né la guardate in viso quando fate</l>
<l>a lei sì fatta offerta, ma tenete</l>
<l>le luci vostre verso il cielo,</l>
<l>e partitevi poi senz'altro dirli;</l>
<l>ed andate a man destra per la riva</l>
<l>di quel profondo e paventoso lago,</l>
<l>non rivolgendo in dietro mai la vista</l>
<l>per cosa che v'appaia in quel vïaggio,</l>
<l>ché non potreste più passare avanti.</l>
<l>Ma quando voi sarete a l'altro capo</l>
<l>opposto al bel albergo di Margena,</l>
<l>quivi ritroverete una donzella</l>
<l>nominata Pedia, di gran bellezza,</l>
<l>senza lascivia alcuna e senza lisso,</l>
<l>ma veneranda e di ottimi costumi:</l>
<l>questa farà sedervi a la sua mensa,</l>
<l>fatta di legno di odorato cedro,</l>
<l>e farà manducarvi una salata</l>
<l>primieramente di radici amare,</l>
<l>che reccheravvi in un piatel d'argento:</l>
<l>ma ne la fine poi daravvi frutti</l>
<l>di scorza feruginea, ma sì dolci</l>
<l>e sì süavi e dilicati al gusto,</l>
<l>che condiranvi tutti gli altri cibi.</l>
<l>State pur con costei sicuramente,</l>
<l>ché poi daravvi una leggiadra scorta</l>
<l>che fia nomata Euloga, da condurvi</l>
<l>per buona strada a la Sibilla antica:</l>
<l>e quindi vi farà tornar sicuro</l>
<l>per una bucca presso a la Amatrice,</l>
<l>molto più chiara e nobile de l'altra.</l>
<l>Così disse Modesto, ed io risposi:</l>
<l>Prudente cavalier, questo consiglio</l>
<l>vostro mi piace sì, ch'io son disposto</l>
<l>senza pensarvi più porlo ad effetto.</l>
<l>Preparatemi adunque il pane e l'acqua</l>
<l>e le castagne ch'offerir conviemmi</l>
<l>a quella prima perigliosa maga,</l>
<l>ch'io voglio andar domane a ritrovarla,</l>
<l>e veder questa altissima ventura.</l>
<l>E così detto, come il giorno apparve</l>
<l>la seguente mattina, i' me n'andai</l>
<l>in compagnia de l'ottimo Modesto</l>
<l>a ritrovar le incantatrici al lago:</l>
<l>su la ripa del qual trovammo appunto</l>
<l>Margena, che pescava con un amo</l>
<l>d'oro e con esca di smeraldi e perle.</l>
<l>Alor Modesto disse: Questa è quella</l>
<l>Margena incantatrice ch'io v'ho detto;</l>
<l>non vi scordate i fidi miei precetti,</l>
<l>se vi volete liberar da lei</l>
<l>e gir sicuramente a la Sibilla.</l>
<l>Così disse, e sparì come un baleno</l>
<l>che 'l bello aere seren fende e le nubi,</l>
<l>e ritornossi a la città di Norsa</l>
<l>per mandare i cavalli e la famiglia</l>
<l>ad aspettarmi dentr'a la Amatrice.</l>
<l>La bella maga poi, levando il ciglio,</l>
<l>quando mi vide presso a quella riva</l>
<l>pose un demonio grande sopra il lito,</l>
<l>ch'avea pescato in forma d'una trotta;</l>
<l>e volta verso me, con bei sembianti</l>
<l>da far inamorare un cuor di sasso</l>
<l>mi venne contra, e poi così mi disse:</l>
<l>Ben venga il mio signor, che molto appreggio</l>
<l>per la sua fama, e molto onoro ed amo,</l>
<l>se ben con gli occhi pria non l'ho veduto.</l>
<l>Entrate signor mio, nel nostro albergo,</l>
<l>che col favor de la presenza vostra</l>
<l>fia sopra ogni altro glorïoso ed alto:</l>
<l>quivi potrete ristorar le membra</l>
<l>affaticate in questi orribil sassi</l>
<l>con cibi eletti e prezïosi vini,</l>
<l>e poi farò guidarvi a la Sibilla.</l>
<l>Questo diss'ella, ed io suspesi il piede,</l>
<l>mosso dal dolce suon de le parole,</l>
<l>e quasi fui per porlo entr'a la soglia:</l>
<l>ma tornandomi a mente i buon precetti</l>
<l>de l'ottimo Modesto, mi ritenni</l>
<l>e non risposi a lei, ma ben le posi</l>
<l>il pane e l'acqua e le castagne in mano,</l>
<l>guardando sempre mai verso le stelle;</l>
<l>ed ella le portò dentr'a l'albergo,</l>
<l>pensando di tornare a persuadermi.</l>
<l>Alor mi posi a gir con molta fretta</l>
<l>su per la riva de l'orribil lago,</l>
<l>sempre a man destra rimirando avanti:</l>
<l>né perché quel demonio ch'era trotta</l>
<l>si trammutasse in forma di sirena</l>
<l>e con süave canto mi chiamasse,</l>
<l>né per rumor ch'i' udisse entr'a quel lago</l>
<l>dietro le spalle mie da quei demoni,</l>
<l>mi rivolsi già mai fin ch'io non fui</l>
<l>a l'altro capo opposito a Margena.</l>
<l>Quivi picchiai con vergognosa fronte</l>
<l>a l'onorato albergo di Pedia,</l>
<l>e non senza fatica mi fu aperto:</l>
<l>ma come posi il piè dentr'a la soglia</l>
<l>del picciol uscio de la bella donna,</l>
<l>che si sedeva in mezzo al suo cortile</l>
<l>presso a una limpidissima fontana</l>
<l>fra le sue damigelle a far ricami,</l>
<l>quel fier demonio che mi correa dietro</l>
<l>in forma di sirena prese un salto</l>
<l>subitamente, e si gettò nel lago;</l>
<l>e poscia tramutossi in una anguilla</l>
<l>che se n'andò guizzando per quell'acque.</l>
<l>Quando la bella donna gli occhi volse</l>
<l>e vide ch'i' era giunto avanti lei,</l>
<l>mi risguardò con sì benigno aspetto,</l>
<l>e pien di maestà tanto miranda,</l>
<l>ch'io me gli ingenocchiai davanti i piedi</l>
<l>e dissi a lei con tremebunda voce:</l>
<l>Donna, se siete donna, ch'io non credo</l>
<l>che questa forma sia cosa mortale,</l>
<l>anzi la stimo angelica e divina,</l>
<l>non vi sia grave di piegar le orecchie</l>
<l>purgate e dotte a questi nostri prieghi</l>
<l>mossi da zelo e da disio d'onore.</l>
<l>Io son venuto a dimandarvi grazia</l>
<l>che m'insegniate la sicura strada</l>
<l>di poter pervenire a la Sibilla,</l>
<l>e poscia quindi a ritornarmi in dietro,</l>
<l>che non si fa senza divino aiuto.</l>
<l>Così le dissi, ed ella con la mano</l>
<l>mi sollevò da terra e mi rispose:</l>
<l>Signor che foste eternamente eletto</l>
<l>nel consiglio divin per torre il giogo</l>
<l>ultimo a Roma de la gente gotta</l>
<l>e farla andare a l'isola di Tule:</l>
<l>io son disposta far ciò che v'aggrada</l>
<l>e dare aiuto a sì mirabil opra:</l>
<l>sedete adunque a questa nostra mensa.</l>
<l>- e mostrommi una mensa ivi in un canto -</l>
<l>Perché, gustando le vivande nostre,</l>
<l>potrete starvi poi senz'altro cibo</l>
<l>ne l'alta grotta tutti quanti e' giorni</l>
<l>che star convienvi in quell'aspro vïaggio;</l>
<l>e manderò con voi questa donzella</l>
<l>nomata Euloga, che vi sarà scorta</l>
<l>a trappassar tutti i difficil passi</l>
<l>di quella acerba e perigliosa grotta:</l>
<l>poi conduravvi fuor per una strada</l>
<l>molto rimotta fino a la Amatrice.</l>
<l>Così diss'ella, e poi seder mi fece</l>
<l>a la sua bella tavola di cedro,</l>
<l>ove gustai quelle radici amare</l>
<l>postemi avanti in un piatel d'argento</l>
<l>che quasi tutto mi smagraro il gusto:</l>
<l>ma ne la fine poi recommi frutti</l>
<l>soavi e dolci e dilicati e saldi</l>
<l>che mi mandaro al cuor tanto ristauro,</l>
<l>che sarei stato agevolmente un anno,</l>
<l>non che tre giorni, in quella orribil buca</l>
<l>senza ricever più null'altro cibo.</l>
<l>Quindi, preso commiato da la nimfa,</l>
<l>dietro a i vestigi de la buona Euloga</l>
<l>in poco d'ora discendemmo in Gallo,</l>
<l>e poscia andammo presso a la caverna</l>
<l>che conduce la gente a la Sibilla:</l>
<l>e come fummo dentro da un pertugio</l>
<l>ch'era lungo, ed aperto in forma d'uovo,</l>
<l>primieramente vi trovammo un lago</l>
<l>mobile e chiaro, e non molto profondo.</l>
<l>Alor si volse a me la fida scorta</l>
<l>e disse: Signor mio, convien passarvi</l>
<l>al primo ingresso questo instabil lago</l>
<l>co i piedi ignudi e con le piante molli;</l>
<l>e converravvi star quatr'ore in esso</l>
<l>con estremo periglio de la vita,</l>
<l>pria che giunger possiate a l'altra ripa.</l>
<l>Alor, vi dirò il ver, ch'entr'al mio cuore</l>
<l>pentimmi assai d'esser condutto a questo</l>
<l>sì mal sicuro e necessario varco,</l>
<l>e venni in fronte scolorito e smorto;</l>
<l>il che vedendo la discreta Euloga</l>
<l>per man mi prese, e poi così mi disse:</l>
<l>Non dubitate no, signor mio caro,</l>
<l>di poter aver mal con la mia guida.</l>
<l>Vedete là quella fanciulla onesta</l>
<l>bella ed allegra e candida nel volto</l>
<l>che tien l'albergo suo sott'a quel Granchio</l>
<l>ed ha due corne in testa, e qunci q quindi</l>
<l>rivolta gli occhi, e mai non può star ferma:</l>
<l>quella è la nobilissima Selana,</l>
<l>imperatrice e donna de gli umori,</l>
<l>che si governan sol com'ella vuole;</l>
<l>e quando se ne va ne gli orizzonti</l>
<l>gli fa callare, e crescer quando arriva</l>
<l>a l'uno e a l'altro cuspide del cielo</l>
<l>che divideno a noi le notti e i giorni:</l>
<l>tal che quell'alma ch'esce fuor di vita</l>
<l>convien aspettar sempre che Selana</l>
<l>si truvi sopra l'un di questi cerchi</l>
<l>orizzontali, perché stando in mezzo</l>
<l>al cielo il biondo Apol non lascia uscirla</l>
<l>fuor de la siepe de gli edaci denti.</l>
<l>Questa Selana signoreggia il lago</l>
<l>che voi vedete: adunque andiamo ad ella,</l>
<l>che volentieri insegneracci il guado;</l>
<l>e la divinità del suo favore</l>
<l>ci guiderà sì ben per entr'a l'onde,</l>
<l>che le trapasserem senz'alcun danno.</l>
<l>Così diss'ella, onde con lei mi lossi;</l>
<l>e giunti che noi fummo, al suo conspetto</l>
<l>Euloga le parlò con tai parole:</l>
<l>Eterna imperatrice de gli umori,</l>
<l>questo baron che voi vedete meco</l>
<l>vorrebbe trappassare il vostro lago</l>
<l>per arrivare a la Sibilla antica:</l>
<l>e la buona Pedia mi manda seco</l>
<l>ad insegnarli i men cattivi passi</l>
<l>di queste vostre perigliose grotte,</l>
<l>ché così vuole il gran Mottor del cielo.</l>
<l>Insegnateci adunque, alta reina,</l>
<l>il più sicuro varco da passarlo,</l>
<l>e le quattr'ore che staremo in esso</l>
<l>non ci lasciate senza il vostro aiuto.</l>
<l>Così le disse Euloga, a cui rispose</l>
<l>la bella e gentilissima Selana:</l>
<l>Quivi a man destra è il più sicuro vado</l>
<l>di questo nostro periglioso lago;</l>
<l>ed ove un gorgo fia di latte bianco</l>
<l>presso a la prima scesa de la ripa,</l>
<l>passate quindi senz'alcun timore,</l>
<l>ch'io non vi mancherò d'onesto aiuto:</l>
<l>Così diss'ella, e subito n'andammo</l>
<l>al dissegnato luoco, e co i piè scalzi</l>
<l>mi posi entr'a quel late, e lo passai,</l>
<l>e d'indi l'acque: e 'n tutte le quattr'ore</l>
<l>ch'io stetti a trappassar l'instabili onde</l>
<l>non conobbi periglio né disturbo</l>
<l>ch'i' avesse intorno, e pur ve n'eran molti:</l>
<l>tant'avea l'alma debole ed ingombra</l>
<l>di pensier lievi e de ignoranza carchi.</l>
<l>Ma come giunto fui su l'altra ripa</l>
<l>trovammo un prato nobile, coperto</l>
<l>di tenere erbe e leggiadretti fiori:</l>
<l>alor mi disse la gentile Euloga:</l>
<l>In questo luoco avemo a star dieci ore,</l>
<l>perché una nimfa, ch'ha nome Ermodora,</l>
<l>ch'or co i figliuoi di Leda or con Astrea</l>
<l>tien la sua casa. ed è molto gentile,</l>
<l>di ingegno acuto e di parole accorte</l>
<l>e di man molto ingenïosa e destra,</l>
<l>ha questo prato tenerello in guarda.</l>
<l>Eccola starsi là fra molte ancelle,</l>
<l>l'una che insegna a por le lettre insieme</l>
<l>e l'altra a numerar fin a l'arena</l>
<l>la terza a l'armonia, parte di voci</l>
<l>parte di corde e flebili instrumenti;</l>
<l>la quarta è intenta a misurar la terra</l>
<l>e tutte l'altre superficie e corpi</l>
<l>quadrati e rombi e conici e ritondi;</l>
<l>la quinta a discoprir tutti i vïaggi</l>
<l>e i moti ingenïosi de le stelle;</l>
<l>la sesta a le dispute, e l'altra poi</l>
<l>insegna ad agitar diverse cause</l>
<l>in giudizii, in consulti e 'n lodar altri,</l>
<l>per far di sé maravigliar la gente.</l>
<l>Quell'altra insegna a governar se stesso</l>
<l>e quella le republiche e le case</l>
<l>e quella a specular metalli e piante</l>
<l>e la natura occulta de le cose</l>
<l>e quella a medicar le parti offese</l>
<l>o con prudenza mantenerle sane:</l>
<l>ed altre ad altre oneste ed utili arti.</l>
<l>Andiamo a star con lor queste dieci ore,</l>
<l>che le trappassere' con gran diletto.</l>
<l>Così mi disse la gentile Euloga,</l>
<l>onde mi posi a gir verso le nimfe.</l>
<l>Alor la cortesissima Ermodora</l>
<l>per man mi prese, e fecemi sedere</l>
<l>tra quelle damigelle in su quell'erba:</l>
<l>che ad una ad una ragionaron meco</l>
<l>sì belle cose e con parlar sì dolce,</l>
<l>che 'l tempo scorse ch'io non me n'avvidi,</l>
<l>né conobbi la luce de la luna</l>
<l>ch'era successa al lampeggiar del sole,</l>
<l> che penetravan dentro a quelle grotte</l>
<l>o per divin volere o per incanto</l>
<l>sì come soglion penetrar co i raggi</l>
<l>vetri o cristalli o limpidissime acque.</l>
<l>La buona Euloga alor mi disse: Andiamo,</l>
<l>che già la notte è sopra l'orizzonte</l>
<l>col primo passo suo ch'ell'erge al cielo.</l>
<l>Così da quelle nimfe si partimmo,</l>
<l>e giungemmo più avanti in un pratello</l>
<l>ch'era piantato d'odorati mirti,</l>
<l>ed era circondato intorno intorno</l>
<l>da un ruscelletto che con limpide acque</l>
<l>giva fuggendo per le tenere erbe.</l>
<l>Quivi trovammo la gentil Ciprina,</l>
<l>giovane vaga e di bellezze immense,</l>
<l>che la sua casa che governa il Tauro</l>
<l>in cui si essalta la celeste luna</l>
<l>avea lasciata, ed albergava in Libra:</l>
<l>eravi la gentil generatrice</l>
<l>con la divinità dell'Ellesponto,</l>
<l>v'eran le Grazie e i Giuochi e le Camene,</l>
<l>che tra lascivi balli e soni e canti,</l>
<l>conviti e nozze e vestimenti adorni</l>
<l>si stavan sempre con diletto e gioia.</l>
<l>Questa con tanta umanità ci accolse</l>
<l>quanta possa narrar terrestre lingua:</l>
<l>ma comprendendo che le sue donzelle</l>
<l>non m'aggradivan molto,e ch'i' era stanco,</l>
<l>disse: Menatel là, gentile Euloga,</l>
<l>presso a quel rivo, a riposarsi alquanto</l>
<l>fin che l'ora verrà da dipartirsi:</l>
<l>che in questo prato convien starsi ott'ore,</l>
<l>prima ch'e' possa trappassar più avanti.</l>
<l>Così n'andammo dentr'al bel pratello</l>
<l>che ci mostrò quella leggiadra nimfa,</l>
<l>e quivi si assidemmo in su la ripa</l>
<l>del fiumicello; e la discreta Euloga</l>
<l>del mio diporto ragionava sempre,</l>
<l>e disse: Acciò che vi sia nota meglio
èla grotta tortüosa ove noi semo,</l>
<l>vuo' che sappiate primamente ch'ella</l>
<l>fu fabricata dal voler divino</l>
<l>in molte cose simile a la vita</l>
<l>che fan le genti sotto il vostro cielo:</l>
<l>le quai, come escon fuor del matern'alvo,</l>
<l>i quattro anni primieri de l'infanti</l>
<l>menan sotto tutela de la luna;</l>
<l>gli altri dieci che siegueno son dati</l>
<l>a la tutela di Mercurio, e sono</l>
<l>detti de la püerizia; ed i seguenti</l>
<l>otto dapoi da Venere son retti,</l>
<l>e son chiamati de gli adolescenti.</l>
<l>Quei de la gioventù, che son desnove,</l>
<l>son dedicati al bel occhio del cielo;</l>
<l>poi la virilità quindeci n'ave,</l>
<l>governati da Marte; e quei di Giove</l>
<l>dodeci sono, e son de la vecchiezza</l>
<l>e del consiglio stabile e maturo.</l>
<l>Gli altri anni, dopo quei, che 'l ciel conciede</l>
<l>son la decrepità, dati a Saturno</l>
<l>che s'assimiglia a questa alma Sibilla:</l>
<l>però, prima ch'a lei si possa andare,</l>
<l>passar conviensi il lago de gli infanti</l>
<l>e i prati di Ermodora e di Ciprina</l>
<l>e i campi di Eliodora e quei di Marzia</l>
<l>e quei di Giovia, e star tant'ore in essi</l>
<l>quanti son gli anni che si sta in tutela</l>
<l>de le lor stelle su ne l'altra vita.</l>
<l>In questo mezzo voi darete al sonno</l>
<l>l'afflitte membra vostre, fin che giunga</l>
<l>l'ora che 'l gallo suol predir col canto:</l>
<l>ch'ad Eliodora poi n'andremo insieme.</l>
<l>Così con quelle sue parole dolci</l>
<l>quivi m'addormentò la bella donna:</l>
<l>e, come tempo fu, dapoi svegliommi</l>
<l>e mi condusse a i campi d'Eliodora</l>
<l>ch'avea la casa sua sotto 'l Leone,</l>
<l>e se ne stava con le sue donzelle,</l>
<l>Edonia e Callia e Dossia ed Ippia ed Ebe,</l>
<l>gioiosa e lieta e fra pensieri eccelsi;</l>
<l>e come stato fui con esse loro</l>
<l>le desnove ore ch'io dovea starvi,</l>
<l>di cui me ne dormi' la quarta parte,</l>
<l>subitamente a Marzia me n'andai,</l>
<l>ch'avea le case sue molto dilette</l>
<l>or sotto 'l Scorpio ed or sotto 'l Montone,</l>
<l>in cui s'essalta il bel occhio del cielo.</l>
<l>Quivi mi stetti quindeci ore, e sempre</l>
<l>parlai con Filocrema e Stratigea,</l>
<l>di cui serbai nel cuor molti precetti;</l>
<l>e riposato alquanto anco in quel prato</l>
<l>menommi a star con Giovia, che ha l'albergo</l>
<l>ora nel Sagittario ed or ne i Pesci.</l>
<l>Questa di gentilezza e di bontate,</l>
<l>di fede, di bellezza e di giustizia</l>
<l>vincea tutte le nimfe di quel luoco;</l>
<l>quivi mi ragionai con Callibula</l>
<l>e con Sinesia quelle dodeci ore</l>
<l>ch'io stetti seco, e poi partito quindi</l>
<l>se ne venimmo a la Sibilla antica,</l>
<l>ch'avea l'albergo sotto 'l Capricorno</l>
<l>e sotto quel pastor che fonde l'acque.</l>
<l>Come fui giunto avanti a quella diva,</l>
<l>ch'era di tanta reverenza in vista</l>
<l>quant'esser possa mai cosa del mondo,</l>
<l>ratto me ingenocchiai davanti a lei;</l>
<l>ond'ella, che conobbe il mio timore,</l>
<l>cominciò ragionar sì dolcemente</l>
<l>ch'ogni paura mi scacciò da l'alma:</l>
<l>poi sollevommi con la mano, e disse:</l>
<l>Altissimo baron, quanto m'allegro</l>
<l>vedervi in questo mio rimoto albergo,</l>
<l>considerando quella immensa gloria</l>
<l>che v'apparecchia il Re de l'universo,</l>
<l>ch'a Belisario fia molto propinqua!</l>
<l>Ei sarà il primo a dibellare i Gotti</l>
<l>e porre in libertà l'Italia afflitta,</l>
<l>e voi sarete il prossimo e 'l secondo.</l>
<l>Così mi disse la Sibilla, ed io</l>
<l>riconfortato da le sue parole</l>
<l>incominciai parlarli in questa forma:</l>
<l>Donna eccellente, e di saper tant'alto</l>
<l>ch'a la profondità del vostro senno</l>
<l>non può mai penetrar pensiero umano;</l>
<l>poi che m'alzate il cuore a tanta speme</l>
<l>non vi sia grave ancor farmi palese</l>
<l>quel ch'abbia ad avenire in questa guerra,</l>
<l>acciò ch'io sappia governarmi in essa;</l>
<l>e dirmi come andrà l'imperio, e quale</l>
<l>sarà la nobiltà che Italia onori.</l>
<l>Così le dissi, ed ella mi rispose:</l>
<l>Signor, questo non è sì agevol cosa</l>
<l>come si sta ne la credenza vostra;</l>
<l>pur sforzerommi d'essequirla in parte</l>
<l>secondo le mie forze e 'l mio valore.</l>
<l>Quando Giovia si viene a star con meco</l>
<l>ne la primiera parte del Montone,</l>
<l>che novecento e sessant'anni stassi</l>
<l>prima che si ritorni un'altra volta</l>
<l>al medesimo punto ov'era alora,</l>
<l>alora io faccio a certi miei ministri</l>
<l>dipinger molte spazïose sale</l>
<l>de la mia casa con novelle istorie,</l>
<l>che mostran quel che dee venire al mondo:</l>
<l>perché il corso del cielo e la vecchiezza</l>
<l>e 'l tempo ingannator corroden sempre</l>
<l>co i denti de la età tutte le cose</l>
<l>e le conducon lentamente a morte;</l>
<l>ma come sono pervenute al fine</l>
<l>i tempo in tempo ne risorgon altre.</l>
<l>e però se voremo andare in queste</l>
<l>sale, mi sforzerò mostrarvi molte</l>
<l>di quelle cose che richieste avete.</l>
<l>Dopo questa risposta, mi condusse</l>
<l>in una sala spazïosa e grande</l>
<l>dipinta d'oro e di sì bei colori</l>
<l>che le figure sue parean di carne.</l>
<l>Questa è, disse,la sala de le guerre.</l>
<l>Quello è il gran Belisario, che conduce</l>
<l>preso dentr'a Bisanzo il re de' Gotti</l>
<l>e dàllo in man del correttor del mondo</l>
<l>con tutti quelli amplissimi tesori</l>
<l>che ritrovati arà dentr'a Ravenna;</l>
<l>quella è la bella Amata, che è mogliera</l>
<l>di Vitige, e da poi che fia defunto</l>
<l>prenderà per marito il buon Germano,</l>
<l>degno nipote del signor del mondo.</l>
<l>Quella è la gente gotta, che ribella</l>
<l>al grande imperio, e Totila suo rege</l>
<l>afflige Italia e falli immensi danni:</l>
<l>e voi lo romperete appresso il colle</l>
<l>ove ruppe i francesi il buon Camillo,</l>
<l>e quivi in Caprea fia sepulto e morto:</l>
<l>a cui succede Teio, e nel Vesevo</l>
<l>l'ucciderete, e spingerete i Gotti</l>
<l>fuor de l'Italia a l'isola di Tule.</l>
<l>Dapoi ne l'anno da che nacque Cristo</l>
<l>cinquecento e cinquanta e cinque ed uno</l>
<l>quasi nel mezzo del fiorito aprile</l>
<l>venirà a morte Belisario il grande,</l>
<l>e sepelito fia dentr'a Bisanzo</l>
<l>con molta gloria ed onorevol pompa;</l>
<l>e parimente in quel medesimo anno,</l>
<l>quando novembre arà forniti gl'Idi,</l>
<l>morirà il sommo imperador del mondo,</l>
<l>e nel suo luoco sederà Giustino</l>
<l>con la bella Sofia ch'or'è sua moglie.</l>
<l>Questi vorrà di Italia rivocarvi,</l>
<l>e quella donna con parole indegne</l>
<l>de la vostra virtù farà sdegnarvi</l>
<l>e chiamar ne la Italia i Longobardi:</l>
<l>ma voi pentito poi di tanto errore</l>
<l>e confirmato al pristino governo</l>
<l>di Roma, gli farete star lontani</l>
<l>da i confini d'Italia infin che l'alma</l>
<l>vostra starà ne le terrene membra:</l>
<l>ma quando il cielo a sé l'abbia chiamata</l>
<l>ritorneranvi,e senza alcun contrasto</l>
<l>si piglieran l'Italia intorno al Pado:</l>
<l>e 'l lor seggio regal sarà in Pavia</l>
<l>cento e cent'anni e più, fin che quel grande</l>
<l>re de la Francia Desiderio prenda</l>
<l>e solva il lor mal acquistato impero.</l>
<l>Poi, vindicati i danni de la chiesa,</l>
<l>aràci il fior d'Italia, che dapoi</l>
<l>dividerassi in Gibellini e Guelfi</l>
<l>ed empierassi di discordie e sangue,</l>
<l>tanto che i stridi andran fino a le stelle.</l>
<l>Il grande imperio poi ne l'Orïente</l>
<l>quando fia molto lacerato e manco</l>
<l>de le sue membra, e debole ed infermo,</l>
<l>ne gli anni de la vostra alma salute</l>
<l>dui con cinquanta e quattrocento e mille</l>
<l>sarà destrutto per le man de' Turchi,</l>
<l>e l'infelice Constantin fia morto,</l>
<l>ultimo imperador, dentr'a Bisanzo.</l>
<l>Poi la casa Otomana arà il domìno</l>
<l>di tutta l'Asia, e parte de l'Europa:</l>
<l>la casa felicissima Otomana</l>
<l>di successori e di richezze immense,</l>
<l>ma poco amica a i studi de le Muse;</l>
<l>onde i lor fatti da i preclari ingegni</l>
<l>non saran molto celebrati e chiari.</l>
<l>Così parlava l'ottima Sibilla,</l>
<l>e dopo questo riguardommi e disse:</l>
<l>Deh lasciam star le guerre ora da canto:</l>
<l>entriam ne l'altre spazïose sale,</l>
<l>ove vedrete le famose case</l>
<l>ch'han dati spirti generosi al mondo.</l>
<l>Vedete quanti imperadori e regi</l>
<l>e duchi eccellentissimi daranvi</l>
<l>le case di Sassonia e di Baviera</l>
<l>e quella d'Austria, che le vice tutte,</l>
<l>con la sua Lucimborga e la Aragona,</l>
<l>l'Aragona gentil che 'l grande Alfonso</l>
<l>manderà ne la Italia a ristorarla:</l>
<l>questi sarà sì liberale e giusto</l>
<l>che fia l'essempio a tutti gli altri regi</l>
<l>da governare in pace i stati loro.</l>
<l>Di lui fia Ferdinando e un altro Alfonso,</l>
<l>un altro Ferdinando e un Federico,</l>
<l>gentile e giusto ed amator di pace.</l>
<l>Ma questo al fin morrà privo del regno,</l>
<l>del regno constituto da i Normani;</l>
<l>e poscia da la casa de i Svevi</l>
<l>possederassi, de i Normani erede:</l>
<l>perché Costanza uscirà fuor del chiostro</l>
<l>presso che vecchia, e pur arà un figliuolo</l>
<l>che sarà il fior de i principi del mondo.</l>
<l>Il regno poi di Napoli e di Puglia</l>
<l>dopo i Svevi, andarà in man di Carlo,</l>
<l>duca d'Angiò, fratel d'un re di Francia:</l>
<l>e quivi rimarrà di tempo in tempo</l>
<l>fin che pervenga a gli ottimi Aragoni</l>
<l>ch'io v'ho nomati, insino a Federico;</l>
<l>ma dopo Federico un Ferdinando,</l>
<l>che fia re di Aragona e di Castiglia,</l>
<l>cacciati i Mori fuor de la Granata</l>
<l>col suo Consalvo capitanio eccelso</l>
<l>torrà quel regno da le man di Francia,</l>
<l>ch'acquistato n'avea la maggior parte,</l>
<l>e reggerallo con prudenzia molta:</l>
<l>poi lascerallo in mano a Carlo Quinto,</l>
<l>nipote e successor d'ogni suo regno,</l>
<l>a Carlo imperador, che con gran forza</l>
<l>cercherà sempre opporsi a gli Ottomani;</l>
<l>ma prima espedirà l'impresa santa</l>
<l>contra i Germani eretici e ribelli</l>
<l>de la fede di Cristo e de l'impero.</l>
<l>Questi tutti faranno una gran lega</l>
<l>di tante terre e popoli e signori,</l>
<l>che sarà cosa orribile a vederli:</l>
<l>che tutti quanti da l'Oceano a l'Alpi</l>
<l>saran vestiti d'arme, per spogliare</l>
<l>del sacro imperio il correttor del mondo,</l>
<l>che fia sopra il Danubio con le squadre</l>
<l>de l'Austria e de l'Italia e de la Spagna</l>
<l>per aspettere il buon conte di Bura</l>
<l>che sen venìa con le Fiaminghe genti:</l>
<l>e già con quelle arà passato il Reno</l>
<l>quando eccoti apparir con gran furore</l>
<l>il fier Langravio e 'l duca di Sassogna</l>
<l>con altri molti capitani illustri,</l>
<l>che seco aran quella infinita gente</l>
<l>de la lega smalcadica ch'io dissi,</l>
<l>tutta coperta di brunito acciale;</l>
<l>e tante artelarie, tante bombarde</l>
<l>faran sparare a un tempo, che la terra</l>
<l>tremar vedrassi ed oscurarsi il sole.</l>
<l>Da l'altra parte il correttor del mondo</l>
<l>sopra il suo ferocissimo corsiero</l>
<l>starassi armato intrepido e virile,</l>
<l>e darà cuore a tutte le sue squadre,</l>
<l>smarrite alquanto da le ardenti pale</l>
<l>che fulguravan quei nimici orrendi</l>
<l>più spesse assai che grandine che caschi</l>
<l>giù da le nubi con terribil vento.</l>
<l>Quivi farà munir il suo gran vallo</l>
<l>quello ardito signor senza aver tema</l>
<l>de le bombarde che fioccavan sempre;</l>
<l>ma come poi l'avran munito tanto</l>
<l>che sia riparo a quelli orribil colpi,</l>
<l>a sé chiamando l'ottimo Granvela</l>
<l>e 'l suo figliuolo Episcopo di Arasso,</l>
<l>uomini grandi e di consiglio eletto</l>
<l>che le cose del mondo hanno in governo,</l>
<l>consulterà con lor tutto 'l negozio:</l>
<l>dapoi col duca d'Alba ed altri molti</l>
<l>principi degni e capitani eccelsi</l>
<l>conchiuderassi uscir fuor del steccato</l>
<l>e fare il fatto d'arme co i nimici,</l>
<l>se ben avran disavantagio molto</l>
<l>di cavalli e di genti e di bombarde</l>
<l>ch'a queste supplirian con la virtute.</l>
<l>Ma quando poi fia nota a l'empia lega</l>
<l>tanta prontezza di venire a l'arme,</l>
<l>tacitamente partirassi quindi</l>
<l>e ridurassi dentro a Tanaverto:</l>
<l>alor se ne verrà il conte di Bura,</l>
<l>e si congiungerà col suo signore.</l>
<l>Dapoi l'imperadore andrà seguendo</l>
<l>i suoi superbi e perfidi nimici;</l>
<l>e quei fuggendo il fatto d'arme sempre</l>
<l>si ridurranno dentr'ai luoghi forti,</l>
<l>poi finalmente solveranno il stulo:</l>
<l>e così senza polve e senza sangue</l>
<l>il domator de le mondane genti</l>
<l>durando il verno fra le nevi e i giacci</l>
<l>col stuolo armato intorno a i suoi nimici</l>
<l>conseguirà di lor vittoria immensa;</l>
<l>e tutte le città, tutti i paesi,</l>
<l>tutti i signori e i principi ribelli</l>
<l>nel giusto arbitrio suo si renderanno,</l>
<l>a li quali userà molta clemenza.</l>
<l>Ma solamente il duca di Sassogna</l>
<l>s'ostinerà nel fiero suo proposto,</l>
<l>e se ne fuggirà dentr'al suo stado</l>
<l>che riga l'Albia, impetüoso fiume</l>
<l>che mai da tempo alcun non può vadarsi,</l>
<l>credendosi per quello esser sicuro;</l>
<l>ma l'alto imperador, trovando il vado</l>
<l>che mostreralli un angelo del cielo</l>
<l>in luogo che mai più non fu vadato,</l>
<l>guazzerà il fiume con prestezza immensa,</l>
<l>e quivi giungerallo a l'improviso</l>
<l>e romperallo a prenderal prigione</l>
<l>ferito in faccia, il che sarà il sigillo</l>
<l>di quella glorïosa alta vittoria:</l>
<l>perché Langravio anch'ei ne le sue mani</l>
<l>in volontaria prigionia darassi.</l>
<l>Cesare poi se n'entrerà in Augusta</l>
<l>con gran trïomfo, e vederansi aprire</l>
<l>i chiusi templi di Germania e tutti</l>
<l>fumar gli altari d'odorati incensi</l>
<l>e render grazie al Re de l'universo</l>
<l>di così degna e così gran vittoria;</l>
<l>ed e' sedendo sopra un'alta sede</l>
<l>fra gli oratori e i principi del mondo</l>
<l>darà le leggi a quei che furon vinti,</l>
<l>e grata pace a tutte l'altre genti.</l>
<l>Questo tal fine arà l'impresa santa</l>
<l>di Quinto Carlo Massimo e divino:</l>
<l>ma se lo seguirà il popol di Cristo</l>
<l>non solamente da le man de i Turchi</l>
<l>torrà l'Europa, ma con molta gloria</l>
<l>andrà vincendo il mondo infin a gl'Indi.</l>
<l>Mirate ancor quella mirabil casa</l>
<l>che fa risplender tutta questa sala;</l>
<l>quella è la casa di Valloes, ch'abbonda
è</l>
<l>i regi serenissimi e di duchi:</l>
<l>questa dal nono Lodovico al primo</l>
<l>Francesco arà più coronate teste</l>
<l>di Filippi, di Carli e di Luigi</l>
<l>ch'abbia nul'altra de' paesi vostri.</l>
<l>Guardate ivi quei tre che vanno insieme</l>
<l>l'un dopo l'altro: il primo è Carlo ottavo,</l>
<l>che l'Alpe passerà con tal furore</l>
<l>che tutto 'l mondo tremeralli avanti,</l>
<l>l'altro sarà il duodecimo Luigi,</l>
<l>più forte ad acquistar terre e paesi</l>
<l>che a ritenerli; il terzo fia Francesco,</l>
<l>che romperà gli Elvezi a Marignano</l>
<l>e fia fautore a i studi de le Muse,</l>
<l>a le antigaglie ed ai gentili ingegni.</l>
<l>Mirate ancor la casa di Inghelterra</l>
<l>con gli antichi Odoardi e con gli Arrighi,</l>
<l>potentissimi re d'arme e tesori,</l>
<l>ma ne le mogli alcun poco felice.</l>
<l>Quell'altra casa ha i re di Portogallo,</l>
<l>sagaci in ritrovar nuovi paesi:</l>
<l>questi andaran da i Lusitani agl'Indi</l>
<l>passando l'equinozio co le navi,</l>
<l>e recheran sì prezïose gemme</l>
<l>e sì notabil quantità di pepe</l>
<l>e di altre cose inusitate e rare,</l>
<l>che acquisteranno una ricchezza immensa.</l>
<l>Quell'altra è poi la casa Casimiera,</l>
<l>che adornerà di re tutti i Poloni;</l>
<l>quella è la Vlacca, onde 'l gran re Matia</l>
<l>uscirà fuor con tanta gloria al mondo,</l>
<l>che sempre durerà la sua memoria;</l>
<l>quella è la casa illustre di Navara,</l>
<l>quella è quella di Scozia, e i Lusignani,</l>
<l>ch'hai Saraceni fia d'immenso danno:</l>
<l>quell'altra è di Cristierno re de' Daci,</l>
<l>quella è de i Moscoviti di Roscìa.</l>
<l>Ma noi siam troppo lunghi in questa sala,</l>
<l>chen s'io dovessi raccontarvi il tutto</l>
<l>mi mancheriano le parole e 'l tempo.</l>
<l>Passiamo a l'altra omai, ch'io vuo' il futuro</l>
<l>dei ben de la fortuna e de l'ingegno</l>
<l>e de le forze discoprirvi meglio</l>
<l>prima che dal mio chiostro vi diparta.</l>
<l>Così diss'ella, ed io risposi: Donna,</l>
<l>veramente vi son tanto tenuto</l>
<l>di questa gentilissima fatica</l>
<l>che prendete per me, ch'io mi confondo,</l>
<l>né vi so ringraziar come dovrei;</l>
<l>ma seguitate pur, che questa cosa</l>
<l>mi reca dentr'al cuor diletto immenso.</l>
<l>E così detto me n'entrai con ella</l>
<l>in un altro grandissimo salone:</l>
<l>questo era pien di papi e cardinali,</l>
<l>d'arcivescovi e vescovi ed abbati;</l>
<l>onde a me volta sorridendo disse:</l>
<l>Troppo sarebbe a nominar costoro</l>
<l>ad un ad un, di cui la maggior parte</l>
<l>son degni di silenzio, e non di nome.</l>
<l>Pur d'alquanti dirò, che saran chiari</l>
<l>e degni di nomar, per non lasciarvi</l>
<l>uscir di qui senza notizia alcuna.</l>
<l>Quella è la nobil casa Frangipane,</l>
<l>che daravvi un pontefice eccellente</l>
<l>che nomato sarà Gregorio primo;</l>
<l>ma non fia troppo amico a le antigaglie</l>
<l>di Roma, né a le Muse di Varrone,</l>
<l>ché a l'une e l'altre donerà disturbo.</l>
<l>Quella è la gran famiglia de gli Orsini,</l>
<l>madre di molti capitani eccelsi,</l>
<l>di molti cardinali e molti papi.</l>
<l>L'altra che va con ella a paro a paro</l>
<l>è la casa Colonna, anch'alla madre</l>
<l>di cardinali e capitani e papi;</l>
<l>e quella è la Savella, e poi quell'altra</l>
<l>la Caëtana, e l'altra la Contesca,</l>
<l>che daran papi e cardinali a Roma.</l>
<l>Quella è la casa Flisca con dui papi,</l>
<l>con dui la Picolomina e la Borgia:</l>
<l>e quella de la Rovera con dui,</l>
<l>la Medica con dui molto eccellenti;</l>
<l>la Condulmeria poi sarà contenta</l>
<l>d'un solo, e d'uno parimente i Barbi,</l>
<l>e d'un eccellentissimo i Farnesi,</l>
<l>umano e dotto, d'animo virile:</l>
<l>questi sarà nomato Paulo terzo,</l>
<l>ed arà l'arte vera de i Romani</l>
<l>da governare i popoli del mondo</l>
<l>col perdonare a quei che fian suggetti</l>
<l>e dibellare e vincere i superbi.</l>
<l>La casa di Cibò manderà fuori</l>
<l>anch'ella un papa, e quella di Sarzana</l>
<l>arà nel germe suo migliore uscita,</l>
<l>che arà Nicola quinto, molto amico</l>
<l>a i studi de le Muse e a le buone arti.</l>
<l>E poi fra tanti e tanti cardinali</l>
<l>umani e dotti e di laudabil vita,</l>
<l>vedete là Bessarïone e 'l Barbo</l>
<l>che splendon come due notturne fiamme</l>
<l>ch'ardan la notte sopra un alto colle;</l>
<l>quella luce che è là fia d'Antonino,</l>
<l>arcivescovo degno di Fiorenza,</l>
<l>quella è di Folco, e quella è del Barozzi:</l>
<l>ma chi volesse nominarle tutte</l>
<l>perderia tempo assai senza profitto;</l>
<l>dunque passiam a quei che non fur cherci,</l>
<l>e veggiam prima le case ch'ebber duci,</l>
<l>marchesi e conti e cavalieri illustri</l>
<l>ed altri adorni di preclari ingegni.</l>
<l>Alor risposi a lei: Gentil mia donna,</l>
<l>quel ch'a voi piace a me tanto diletta,</l>
<l>ch'io non so desïare altro di meglio.</l>
<l>Ed ella: Rimirate, alto signore</l>
<l>quella città che siede in mezzo a l'onde</l>
<l>tra le foci del Sile e de la Brenta:</l>
<l>questa sarà Vinegia, ch'or si chiama</l>
<l>Rivalto, ed ha molte isolette intorno</l>
<l>ch'aran tali edifici e tai splendori</l>
<l>che giudicate fian cosa divina.</l>
<l>Queste saranvi ancor sì dolci e care</l>
<l>che le ornerete di onorevol tempio .</l>
<l>Quindi usciran le glorïose case</l>
<l>che daran duci illustri a quei paesi:</l>
<l>Angel Participazio fia il primiero</l>
<l>che sarà fatto duce entr'a Rialto;</l>
<l>ma questa cosa nobile che poi</l>
<l>fia detta Badoera da la gente</l>
<l>sederà diece volte in quella sede:</l>
<l>e cinque sederannovi i Sanuti,</l>
<l>cinque gli Orseoli, e quattro volte poi</l>
<l>i Dandoli, e tre volte i Gradenighi,</l>
<l>tre volte i Moresini e i Contarini</l>
<l>e i Falieri e i Michieli e i Mocenighi.</l>
<l>ma i Memi, i Steni, i Tiepoli e i Zïani</l>
<l>e i Barbarighi ognuna arà dui duci;</l>
<l>e uno i Trasdomenici e i Bellegni</l>
<l>già detti Selvi, ed uno i Salamoni,</l>
<l>uno i Pollani, i Mastropieri e i Zeni</l>
<l>e i Zorzi co i Dolfini e co i Soranzi:</l>
<l>un duce aranno anco i Cornari e i Celsi,</l>
<l>i Malipieri e i Foscari e i Venieri,</l>
<l>Mori, Troni, Marcelli e Vendramini,</l>
<l>Loredani, Grimani, Gritti e Landi.</l>
<l>E dopo questi l'ottimo Donato</l>
<l>fia di gran refrigerio al suo bel nido,</l>
<l>perché de integrità, prudenza e senno</l>
<l>vincerà ognun che quivi unqua sedesse.</l>
<l>Tutte queste notabile famiglie</l>
<l>ne la sedia ducal porranno il piede</l>
<l>prima che giunga il termine ch'io dissi</l>
<l>de gli anni novecento co i sessanta.</l>
<l>Molt'altre case poi di grand'altezza,</l>
<l>se ben non daran duci, produrranno</l>
<l>a la sua patria cittadini illustri</l>
<l>e di virtute e di sublime ingegno:</l>
<l>tra le quai renderan molto splendore</l>
<l>Giustinïani, Barbari e Donati,</l>
<l>Rinieri, Amuli e Navagerii e Bembi</l>
<l>e Dandoli e Capelli e Contarini;</l>
<l>ma negli Amuli un Marcantonio fia</l>
<l>che di gloria, bontà , senno e valore</l>
<l>trappasserà ciascun di quella etade.</l>
<l>Or s'io volesse nominarvi tutte</l>
<l>le case ch'ivi aranno uomini degni</l>
<l>più tempo ci vorrebbe assai di quello</l>
<l>che v'ha concesso il ciel da star con noi.</l>
<l>Mirate la città del mar Tirreno</l>
<l>ch'ha nome Genoa, e par contraria a questa:</l>
<l>quivi saran molte famiglie illustre</l>
<l>che daran duci illustri al suo paese;</l>
<l>e due, che chiameransi Capellazzi,</l>
<l>l'una detta Fregosa e l'altra Adorna,</l>
<l>faran molt'opre glorïose e degne</l>
<l>co i Doria e Flischi e Spinoli e Grimaldi.</l>
<l>Ma quella Doria un principe daralli</l>
<l>sì virtüoso e valoroso in arme,</l>
<l>che si giudicherà signor del mare:</l>
<l>questi porà la patria in libertade,</l>
<l>e rassettate le discordie vecchie</l>
<l>la torrà via dal giogo de i francesi,</l>
<l>onde empierassi di ricchezze immense.</l>
<l>Vedete là la casa de i Visconti,</l>
<l>che produrrà Giovanni e Galeazzo</l>
<l>e 'l conte di Virtute, a far tal prove,</l>
<l>ch'acquisteran quasi la Italia tutta;</l>
<l>questi fia il primo duca di Milano,</l>
<l>che lascerà i paesi in gran travaglio</l>
<l>per la sua morte, e 'l suo figliuol Filippo</l>
<l>che quasi perderà tutto il suo stato,</l>
<l>ma poi n'acquisterà la maggior parte</l>
<l>col Cormignola e 'l Picinino e 'l Sforza.</l>
<l>Mirate ancor tre nobili famiglie,</l>
<l>che illustreran la Italia appresso al Pado:</l>
<l>l'una sarà la casa di Savoia,</l>
<l>con molti duchi glorïosi e degni;</l>
<l>l'altra quella da Este, in cui vedransi</l>
<l>Obizzo e Nicolò, Lionello e Borso,</l>
<l>che sarà il primo duca in quella gente;</l>
<l>ed Ercule suo frate fia il secondo,</l>
<l>Alfonso il terzo e suo figliuolo il quarto,</l>
<l>ch'arà il nome de l'avo e la prudenza</l>
<l>del padre, e 'l stado più tranquillo e fermo.</l>
<l>Questi orneran di inespugnabil mura</l>
<l>la lor bella Ferrara, e fian dotati</l>
<l>di gran richezza e di onorata prole.</l>
<l>La terza fia la casa da Gonzaga;</l>
<l>questa arà molti capitani eccelsi,</l>
<l>molti marchesi e cardinali e duchi:</l>
<l>questa il paese ove Virgilio nacque</l>
<l>arà sott'essa ed altri, e sarà ancora</l>
<l>erede universal del Monferato;</l>
<l>di questa fia il magnanimo Ferando,</l>
<l>ch'andrà con Carlo quinto in molte imprese,</l>
<l>tal che farà tremar Germania e Francia:</l>
<l>e quindi acquisterà sì grandi onori,</l>
<l>che la sua chiara e glorïosa fama</l>
<l>aggiungerà da l'uno a l'altro polo.</l>
<l>La casa da Carrara e da la Scalla</l>
<l>tosto si estingueran, ma fiano eccelse:</l>
<l>la Scala arà il magnanimo Cangrande,</l>
<l>che sarà giusto e liberale e forte</l>
<l>più d'ogni altro signor di quella etade;</l>
<l>estingueransi ancora i Castracani</l>
<l>col suo Castruccio, e quella da Romano</l>
<l>con gli Ezzelini e quella da Camino;</l>
<l>ma surgeran la Rovera e la Borgia,</l>
<l>co i lor feroci duchi oltra i lor papi:</l>
<l>e dopo queste i Medici e i Farnesi,</l>
<l>parimente con duchi oltra i lor papi;</l>
<l>ché i Medici Lorenzo e Giulïano</l>
<l>aran per duchi, ed Alessandro e Cosmo,</l>
<l>Cosmo gentil, che di prudenza e senno</l>
<l>vincerà tutti gli altri suoi maggiori:</l>
<l>e fia sì amico a i studi de le Muse</l>
<l>ed a l'altr'arti ingenïose e buone,</l>
<l>che adornerà tutto 'l paese tosco.</l>
<l>Que' de i Farnesi più daransi a l'arme,</l>
<l>che 'l duca Ottavio andrà con Carlo Quinto</l>
<l>socero suo contra Germania tutta,</l>
<l>e farà quivi inestimabil pruove.</l>
<l>Vedete i Malatesti e i Barbïani,</l>
<l>e fra i lor capitani il buon Albrigo</l>
<l>ch'a Italia renderà il mestier de l'arme</l>
<l>e fia 'l maestro di Bellona e Marte.</l>
<l>La casa Montefeltra e la Varana</l>
<l>averan duchi valorosi e degni:</l>
<l>mirate la Opulenta e la Manfreda</l>
<l>e la Pallavicina e da la Torre,</l>
<l>la Rossa, la Rangona e la Triulza,</l>
<l>la Uberta, la Torella e la Boiarda</l>
<l>e la Sanseverina e la Cantelma</l>
<l>e l'Acquaviva, e Davala e Caraffa:</l>
<l>la Davala gentil, che sarà madre</l>
<l>di quelli eccellentissimi marchesi</l>
<l>da Pescara e dal Guasto, il cui valore</l>
<l>rimbomberà dal Tago infino al Gange.</l>
<l>La casa Livïana e la Cogliona</l>
<l>anco aran degni capitani in arme.</l>
<l>Vedete quei dui fulguri di guerra:</l>
<l>l'un sarà detto Braccio, e l'altro Sforza,</l>
<l>ch'empieran tutta Italia di rumori;</l>
<l>ma i successor di Sforza aran più stado,</l>
<l>che saran duchi di Milano, e poi</l>
<l>per le discordie lor lo perderanno.</l>
<l>Mirate quelle nobili famiglie,</l>
<l>Saluzzi e Malaspini e del Carretto,</l>
<l>Savorgnani e Collalti e Brandolini,</l>
<l>Sambonifaci e Bentivogli e Pepi</l>
<l>ed Obizzi e Purlilii e Bivilacqui</l>
<l>e Martinenghi e Gambari e Avogari,</l>
<l>e quei dal Verme e quei da Castel Barco</l>
<l>e da Arco e da Madruzzo e da Lodrone;</l>
<l>ma quella di Madruzio arà un signore</l>
<l>che fia pastore e principe di Trento,</l>
<l>liberale e magnanimo e cortese,</l>
<l>ch'ornerà d'alta gloria il suo capello.</l>
<l>Quell'altre sono ancor famiglie illustri,</l>
<l>ma gran tempo v'andrebbe a dirle tutte:</l>
<l>però fia ben lasciarle, e con disio</l>
<l>passar ne la gran sala de le Muse,</l>
<l>ch'è più bella di questa e più lucente;</l>
<l>anzi questa da lei riceve luce,</l>
<l>come luna dal sol riceve lume,</l>
<l>per quel pertuggio in forma di Sirena.</l>
<l>Così diss'ella, e poi volea menarmi</l>
<l>in essa; ed io, che vidi esservi avanti</l>
<l>molte figure, tanto ben dipinte</l>
<l>che diero a gli occhi miei nuovo diletto,</l>
<l>le dissi: O saggia e grazïosa donna,</l>
<l>chi son costor che avanti a questo ingresso</l>
<l>paion sì gravi e venerandi in vista?</l>
<l>Ed ella: In questo luogo fur dipinti</l>
<l>tutti quanti i Teologhi che furo</l>
<l>che saràn dopo il Figliuol de l'Uomo.</l>
<l>Quello è Mateo, quello è Giovani, e quello</l>
<l>è Marco e quello è Luca, e l'altro è Paulo,</l>
<l>primi scrittor de la criastiana legge.</l>
<l>Quello è Basilio e quello e 'l Nazanzeno,</l>
<l>e Dionisio e Crisostomo e Origène,</l>
<l>Nemesio ed Anastasio e Teodoretto,</l>
<l>Eusebio ed altri assai famosi Greci,</l>
<l>che mal poriansi nominarli tutti.</l>
<l>Vedi poi là Tertulio e Ciprïano</l>
<l>e Lattanzio e Boezio, e tutti i quattro</l>
<l>dottori eletti de la chiesa vostra,</l>
<l>Ieronimo ed Ambrosio ed Augustino</l>
<l>e Gregorio, e dapoi ne vien Cirillo</l>
<l>e Bernardo e 'l scolastico Tomaso,</l>
<l>a cui sarà l'acuto Scotto adverso:</l>
<l>onde fian poi due sette in quelle etadi</l>
<l>di Tomisti e Scottisti, e fian seguite</l>
<l>da due gran moltitudini di genti</l>
<l>che contendon fra sé, come tu vedi;</l>
<l>ma lasciànli contendere ed urtarsi,</l>
<l>e passam entro omai ne la gran sala,</l>
<l>che dipinta sarà d'altri colori.</l>
<l>Volgete gli occhi a quei preclari ingegni:</l>
<l>quello è Bessarïon, quell'altro è il Gaza,</l>
<l>che darà tanto lume a quella etade</l>
<l>che manderalla prossima a le antique.</l>
<l>Quell'altro è il Gemistò col Trapesonzo</l>
<l>e 'l Calcondile e 'l Lascari e 'l Mussuro:</l>
<l>il Calcondile, che farà che Atene</l>
<l>verrà seco in Italia, e pianteravvi</l>
<l>il seme eletto de la lingua greca.</l>
<l>Mirate là Polizïano e 'l Pico</l>
<l>e 'l Barbaro e 'l Donato e 'l Sipontino,</l>
<l>il Biondo, il Losco, il Platina e 'l Budeo</l>
<l>e l'Alberti e 'l Filelfo e 'l Acciaiuoli,</l>
<l>il Cosmico e 'l Marcello e 'l Contarini,</l>
<l>il Sabellico, il Poggio, il Giovio e 'l Parma,</l>
<l>il Maturanzio e Romulo e 'l Bassano,</l>
<l>il Monte Regio, Erasmo e Melantone,</l>
<l>il Sessa e 'l Genoa, il Pomponazzo e 'l Maggio,</l>
<l>che fian peripatetici eccellenti.</l>
<l>Quel poi sarà il Platonico Ficino</l>
<l>col suo Diaceto, e 'l Corsi e 'l Rucellai,</l>
<l>che canta l'api del suo florid'orto;</l>
<l>e l'ottimo Pontano e 'l Sannazaro</l>
<l>e 'l Sadoleto col Flaminio e 'l Bembo,</l>
<l>e 'l Fracastoro e 'l Navagero e 'l Cotta</l>
<l>e l'Altilio, il Conternio, il Vida e 'l Molza,</l>
<l>e Giovan da la Casa e 'l Castiglione,</l>
<l>il Caro e 'l Tasso e 'l Guidiccione e 'l Varchi</l>
<l>e 'l Capello e 'l Molino e l'Alemani</l>
<l>e la marchesa di Pescara, e seco</l>
<l>Veronica da Gambara, con molte</l>
<l>donne eccellenti e di leggiadro ingegno;</l>
<l>Trifon Gabriele al suo Petrarca intento,</l>
<l>l'Aretino, il Boiardo e l'Arïosto</l>
<l>col Furïoso suo che piace al vulgo,</l>
<l>il Pulci e 'l suo Morgante, e poi Burchiello</l>
<l>e 'l Berna e 'l Mauro, ed altri vaghi ingegni</l>
<l>che le carte ridendo empion di burle.</l>
<l>Ma lasciamo i poeti e rivoltiansi</l>
<l>a i studi che saranno in maggior pregio.</l>
<l>Questo è l'eloquentissimo Bonfio,</l>
<l>che sarà un Ciceron di quella etade;</l>
<l>e quello è il famosissimo Alcïato,</l>
<l>che i faticosi studi de le leggi</l>
<l>caverà fuor de la barbaria inculta.</l>
<l>Quell'altro è il Leoniceno, e presso a lui</l>
<l>il Monte e 'l Frigimelica sen vanno:</l>
<l>questi la imbarbarita medicina</l>
<l>ritorneranno al culto di Galeno.</l>
<l>Mirate ancora quei pittori eccelsi,</l>
<l>il Vinci, il Bonarotti e Tizïano,</l>
<l>Zorzone e Rafaello e 'l Pordanone,</l>
<l>le cui pitture fian tanto eccellenti,</l>
<l>che pareran più che le vive vive.</l>
<l>Or dopo questi è ben ch'io ponga fine</l>
<l>a le parole mie troppo prolisse:</l>
<l>perché son qui tanti eccellenti ingegni,</l>
<l>che s'io volesse nominarli tutti</l>
<l>ci converrebbe trappassar quell'ore</l>
<l>che v'ha concesso il Ciel da starvi meco,</l>
<l>le quai son oramai scorse e compiute.</l>
<l>Tornate adunque a riveder le stelle,</l>
<l>e bastinvi que' pochi ch'io v'ho detti.</l>
<l>Così diss'ella, ed io risposi e dissi:</l>
<l>Deh, noia non vi sia, donna eccellente,</l>
<l>dirmi anch'il luoco ov'io debba imbarcarmi</l>
<l>e dov'io possa ritrovar Giovanni.</l>
<l>Ed ella: Come quinci vi partiate</l>
<l>uscendo fuor per un secreto buco</l>
<l>che con la scorta de la buona Euloga</l>
<l>vi condurrà vicino a l'Amatrice,</l>
<l>ove la vostra compagnia v'aspetta,</l>
<l>andate pur di lungo fin a Roma,</l>
<l>poi per la foce d'Ostia entrate in mare</l>
<l>e dirizzate 'l camin verso Bisanzo:</l>
<l>né vi pensate più trovar Giovanni,</l>
<l>che poi che prese Ancona indi partissi</l>
<l>e se n'è gito a Rimino, e l'ha preso;</l>
<l>ma i Gotti dietro a lui ritengon Osmo</l>
<l>ed altri luoghi assai muniti e forti:</l>
<l>onde si truova aver l'assedio intorno,</l>
<l>perché non osservò quei buon precetti</l>
<l>che gli commise il capitanio eccelso;</l>
<l>e così spesso avviene a quelle genti</l>
<l>che far non voglion ciò che è lor comesso.</l>
<l>Ma s'ei non ha da Belisario aiuto,</l>
<l>diverrà tosto in man de i suoi nimici:</l>
<l>però direte a quel signore illustre</l>
<l>che non indugi, e venga a liberarlo.</l>
<l>Questo diss'ella, ed io dapoi men venni</l>
<l>con la fedele Euloga a l'Amatrice,</l>
<l>e quindi a Roma a la presenzia vostra.</l>
<l>Così narolli l'ottimo Narsete:</l>
<l>e poi ch'ebbe fornito ognun partissi,</l>
<l>e se n'andor ne i lor fedeli alberghi</l>
<l>per riposarsi fino a la mattina.</l>
</lg>
<trailer>F. D. XXIIII L.</trailer>
</div1>
<div1 type="libro">
<head>IL VIGESIMOQUINTO LIBRO</head>
<head>DE LA ITALIA LIBERATA DA GOTTHI</head>
<argument><p>Nel Venticinque prendesi Milano.</p></argument>
<lg type="non-definito">
<l>Febo ascendea sopra l'aurato carro</l>
<l>per muovere i veloci suoi corsieri</l>
<l>e levar via dal volto de la terra</l>
<l>l'umida benda de l'oscura notte,</l>
<l>la qual se ne fuggia dinanzi a l'alba</l>
<l>ratta, per attuffarsi entr'a l'Ibero:</l>
<l>quando 'l governator de l'occidente,</l>
<l>lasciato avendo l'ozïoso letto,</l>
<l>con l'apparir de la vermiglia aurora</l>
<l>fece vestirsi le sue lucide armi</l>
<l>ed ordinò che i suoi fedeli araldi</l>
<l>chiamassero al consiglio ogni persona;</l>
<l>e come tutti ragunati foro</l>
<l>aperse la sua bocca in tai parole:</l>
<l>Signori eletti a liberare il mondo</l>
<l>da la superba servitù de' Gotti,</l>
<l>poi che Dio ci mandò tanta ventura</l>
<l>che gli avem rotti appresso a Prima Porta,</l>
<l>e fuggiti si son dentr'a Ravenna,</l>
<l>fia ben che senza indugio ancor cerchiamo</l>
<l>cacciarli quindi, e col divin favore</l>
<l>omai poner l'Ausonia in libertade.</l>
<l>Così diss'egli, e quella audace gente</l>
<l>alzò la man con un cridore immenso,</l>
<l>approvando il parlar del lor signore:</l>
<l>e tutti già con desiderio grande</l>
<l>s'apparecchiavan lieti a quel vïaggio</l>
<l>quando eccoti apparire a l'improviso</l>
<l>un gran prelato con sembianza umana,</l>
<l>ch'avea tre gravi cittadini appresso</l>
<l>degni di molta riverenza in vista;</l>
<l>e salutando il capitanio eccelso</l>
<l>dissero a lui queste parole tali:</l>
<l>La virtù grande e l'onorata fama</l>
<l>di tante vostre glorïose imprese</l>
<l>fatte per liberar l'Italia oppressa</l>
<l>m'hanno sospinto a la presenza vostra</l>
<l>con questi miei chiarissimi colleghi</l>
<l>per dar aiuto a sì lodevol opra.</l>
<l>Io mi dimando Dazio de gli Ottoni,</l>
<l>arcivescovo indegno di Milano;</l>
<l>e questo è Reparato da la Rocca,</l>
<l>quest'altro è Birgentin da le tre faccie</l>
<l>e quel si chiama Eustochio da la Bissa:</l>
<l>tutti tre principai di quella terra,</l>
<l>ma con diverse ingiurie molto offesi</l>
<l>dal nostro duca nominato Teio.</l>
<l>Costui m'uccise un mio fratel carnale,</l>
<l>giovine ardito e di costumi eletti;</l>
<l>a Reparato poi tolse la moglie,</l>
<l>e fece a Birgentin che sua sorella</l>
<l>per lui divenne femina del mondo:</l>
<l>et ad Eustochio ha tolti assai terreni,</l>
<l>e gli minaccia ancor torgli la vita.</l>
<l>Però bisogna, se vogliam salvarci</l>
<l>da l'empia crudeltà di quel tiranno,</l>
<l>cacciarlo fuor de l'usurpato impero:</l>
<l>il che ci sarà lieve, e per lo grado</l>
<l>che avemo, e per gli amici e per la robba,</l>
<l>e per l'acerba sua natura iniqua,</l>
<l>ch'a tutta la città l'ha posto in odio;</l>
<l>ma ben saria difficile il tenerlo</l>
<l>senza soccorso di novella gente,</l>
<l>non per le forze sue, che non son molte,</l>
<l>ma perché il vulgo è mobile e legiero,</l>
<l>e cangia ad or ad or pensieri e voglie:</l>
<l>però sarà mestier che con la tema</l>
<l>sia fatto stare in questo suo volere.</l>
<l>Noi siam dunque venuti a vostra altezza</l>
<l>per darvi ne la man la terra nostra</l>
<l>e tutto il stado suo fecondo e grasso:</l>
<l>onde ogni poca gente che mandiate</l>
<l>in quelle parti, co 'l favor che avemo</l>
<l>l'acquisterete senza alcun contrasto,</l>
<l>e 'l popol per temenza starà saldo.</l>
<l>Dunque abbracciando la ventura che ora</l>
<l>il Mottor di là su vi spinge in mano</l>
<l>darete a questa impresa un grande auito.</l>
<l>Così parlò quell'ottimo prelato,</l>
<l>e Belisario a lui così rispose:</l>
<l>Illustri e reverendi almi signori</l>
<l>venuti a noi da quella gran cittade</l>
<l>ch'è 'l capo de l'Italia intorno al Pado:</l>
<l>abbiamo udita la proposta vostra,</l>
<l>che ci reca nel cuor molto diletto</l>
<l>e molto desiderio d'essequirla;</l>
<l>e se ben questo essercito romano</l>
<l>s'è ragunato qui per porsi in via</l>
<l>ed andar dietro a Vitige a Ravenna;</l>
<l>non resterem però mandar qualcuno</l>
<l>di questi nostri glorïosi duchi</l>
<l>con buona gente ad essequir quell'opra,</l>
<l>e far quanto per voi le sarà imposto:</l>
<l>perché si deve a i lor divoti amici</l>
<l>donar aiuto fin co 'l proprio sangue.</l>
<l>Voi poi vi degnerete pransar nosco</l>
<l>questa mattina per signal d'amore;</l>
<l>che subito pransato averò cura</l>
<l>di farvi avere il desiderio vostro.</l>
<l>Così diss'egli, e poscia andar con lui</l>
<l>ov'era apparecchiata la sua mensa,</l>
<l>a la qual tutti quanti s'assettaro.</l>
<l>Ma come ebber mangiato, e ragionato</l>
<l>diffusamente del negozio loro,</l>
<l>il capitanio eccelso de le genti</l>
<l>chiamò Mundello ed Ennio, e così disse:</l>
<l>Valorosi, prudenti, almi baroni</l>
<l>onor del nostro essercito romano,</l>
<l>vorrei ch'andaste senza alcuno indugio</l>
<l>con questi nobilissimi signori</l>
<l>a tòr Milano e la Liguria insieme</l>
<l>fuor de le man de gli avversarii nostri</l>
<l>e ritornarlo ne l'imperio antico;</l>
<l>perché costor co i lor sagaci ingegni</l>
<l>e le lor opre vi faranno averlo,</l>
<l>che fia d'utile immenso a questa impresa.</l>
<l>Menate vosco quattro gran coorti,</l>
<l>che basteranvi a far tutto 'l negozio;</l>
<l>e con voi ne verrà Fidelio Eparco</l>
<l>ch'ha molta conoscenza in quei paesi,</l>
<l>onde saravvi ed utile e giocondo.</l>
<l>Andate adunque ad imbarcarvi a porto</l>
<l>su quelle navi che menò Narsete</l>
<l>quando soccorse la cittade obsessa:</l>
<l>poi dismontando a Genoa indi per terra</l>
<l>prenderete il camin verso Milano.</l>
<l>Così diss'egli, e quei baroni allegri</l>
<l>de l'alta impresa che gli fu comessa</l>
<l>parlaro a Belisario in questa forma:</l>
<l>Signore eccelso e di virtù suprema,</l>
<l>noi se n'andrem volontarosi e pronti</l>
<l>ad acquistar Milano e gli altri luochi</l>
<l>che ci dimostreram questi signori,</l>
<l>né vi risparmierem fatica alcuna,</l>
<l>pur che fortuna o 'l Ciel non ci ribelli:</l>
<l>ma se saracci la fortuna adversa,</l>
<l>conoscer vi farem co 'l sangue sparso</l>
<l>che dal nostro valor non fia mancato</l>
<l>d'essequir tutti i vostri alti precetti.</l>
<l>E detto questo, quindi si partiro:</l>
<l>e ragunate tutte le lor genti</l>
<l>con quei signori se n'andaro a Porto.</l>
<l>Poi che partiti fur quei dui baroni,</l>
<l>il capitanio eccelso de le genti</l>
<l>si volse a Valerano, e così disse:</l>
<l>Signore illustre, io vuo' lasciarvi in Roma</l>
<l>con quattro validissime coorti</l>
<l>di quella legïon che voi menaste</l>
<l>quando Narsete venne a darci aiuto:</l>
<l>quivi userete diligenza grande</l>
<l>in custodirci ben questa cittade,</l>
<l>ch'è 'l capo e l'importanza de l'impresa;</l>
<l>la quale or posa su le vostre spalle</l>
<l>possenti e larghe ed atte a maggior peso.</l>
<l>E se 'l nimico vi venisse a torno</l>
<l>difendetela pur senza paura:</l>
<l>che se arete bisogno di soccorso,</l>
<l>non sarò tardo o tiepido a mandarlo.</l>
<l>Così diss'egli, e quel baron rispose:</l>
<l>Illustre capitan, mastro di guerra,</l>
<l>guardate e ponderate le mie forze</l>
<l>se son bastanti a così grave pondo:</l>
<l>ben io prometto ne le vostre mani</l>
<l>che prima lascierò sopra quei muri
èla vita e queste affaticate membra</l>
<l>che mancar mai di diligenza e fede.</l>
<l>Dietro a quella risposta, il capitano</l>
<l>si volse e disse al callido Narsete:</l>
<l>Signor, voi tornerete entr'a Bisanzo,</l>
<l>come vi disse il correttor del mondo;</l>
<l>e narrerete a lui ciò ch'avem fatto</l>
<l>in questo importantissimo negozio,</l>
<l>e come avemo omai ferma credenza</l>
<l>di tòr l'Italia tutta quanta a i Gotti.</l>
<l>E detto questo lasciò gir Narsete,</l>
<l>ed egli attese a riveder le genti,</l>
<l>né mai si riposò fino a la notte.</l>
<l>Poi quando apparve in ciel la nuova aurora</l>
<l>il capitan de le romane genti</l>
<l>ascese sopra il suo destrier Vallarco,</l>
<l>e con le armate legïoni intorno</l>
<l>al terzo suon de le canoree trombe</l>
<l>si mosse, e s'avviò verso Ravenna.</l>
<l>Or chi vedesse il buon popol di Marte,</l>
<l>ch'apena si credea che fosse sciolto</l>
<l>quel grande assedio orribile ed amaro,</l>
<l>gir coronato de le sacre frondi</l>
<l>che son sì grate al grande arcier di Delo</l>
<l>e accompagnare i suoi diletti amici</l>
<l>fuor de la porta fino a Ponte Molle,</l>
<l>diria che non fu mai gente più degna.</l>
<l>Ma come poi s'avvicinaro al Tebro</l>
<l>il capitanio si rivolse e disse:</l>
<l>O valoroso mio popol di Roma,</l>
<l>ben è che ritorniate a i vostri alberghi</l>
<l>per aver cura de la patria vostra</l>
<l>e de la cara libertà, ch'abbiamvi</l>
<l>ricuperata con fatiche e sangue:</l>
<l>ma solamente restino i descritti</l>
<l>ne l'ordinanze nostre de la guerra,</l>
<l>ch'io gli voglio menar meco a Ravenna</l>
<l>per ultimar questa famosa impresa.</l>
<l>Così disse il barone, onde i Romani</l>
<l>abbracciando e basciando i loro amici</l>
<l>con le luci di lacrime coperte</l>
<l>se ne tornaro in dietro a le lor case;</l>
<l>e nel tornar trovaro uomini e donne,</l>
<l>ch'erano usciti fuor de la cittade</l>
<l>in quelle piaggie, a contemplare i luochi</l>
<l>ch'avean recato lor tanto disturbo;</l>
<l>e fuvvi alcun che rimirando a l'altro</l>
<l>parlava sospirando in questo modo:</l>
<l>O Re del cielo, il qual governi e giri</l>
<l>ogni cosa mortal come a te piace,</l>
<l>questi rabbiosi ed affamati cani</l>
<l>che ci volean mangiar con tanta rabbia</l>
<l>ci han pur lasciate le lor mandre in preda.</l>
<l>Così dicea la turba, e risguardando</l>
<l>con gli occhi allegri i destituti valli</l>
<l>avean dentr'a i lor cuor letizia immensa;</l>
<l>onde co 'l dito l'un mostrava a l'altro:</l>
<l>Qui fu percosso il furïoso Argalto,</l>
<l>qui Turrismondo ci seguìa correndo,</l>
<l>qui fu ferito il generoso Agrippa</l>
<l>e la bella Cillenia ivi s'uccise.</l>
<l>Ma come fur sbramati di guardare</l>
<l>tutti quei luochi, e rimembrar gli affanni</l>
<l>che gli avean porti quell'empie battaglie,</l>
<l>tornaron dentro a le dilette mura;</l>
<l>e 'l capitanio caminando sempre</l>
<l>con le sue buone legïoni instrutte</l>
<l>tenea dritto il camin verso 'l Piceno.</l>
<l>Or mentre ch'era Belisario il grande</l>
<l>co 'l suo gran stuolo a quel vïaggio intento,</l>
<l>i dui baron ch'io dissi e i buon legati,</l>
<l>con tutte le lor genti ivan solcando</l>
<l>l'instabil dorso del profondo mare;</l>
<l>e navigando con propizio vento</l>
<l>passaro in brieve Talamone e l'Elba</l>
<l>e Ligurno e Mottron, l'Erice e Sestri:</l>
<l>e nel spontar de la seconda aurora</l>
<l>giunseno a Genoa, e se n'intraro in porto.</l>
<l>Alor Eustochio disse al fier Mundello:</l>
<l>Signore, e' sarà buon che noi n'andiamo</l>
<l>con queste navi là dietro a quel scoglio</l>
<l>che dal volgo è chiamato la Lanterna;</l>
<l>quivi dismonteran tutte le genti</l>
<l>tacite e quete, e se n'andrem con esse</l>
<l>sicuramente poi verso Milano.</l>
<l>Questo parlare a tutti quanti piacque,</l>
<l>e smontand'ivi ove è san Pier d'Arena,</l>
<l>tolsero alcune vittüarie seco,</l>
<l>ed i battelli ancor de le lor navi</l>
<l>poser su i carri, e gli menar con loro;</l>
<l>e quindi s'avvior verso la Schegia</l>
<l>con tutte le lor genti in ordinanza:</l>
<l>Mundello andava con Fidelio avanti</l>
<l>quasi un buon miglio a specular la strada,</l>
<l>ed Ennio e Grinto conducean le schiere;</l>
<l>quand'ecco appresso al trappassar d'un colle</l>
<l>che da quei monti sterili divide</l>
<l>il pian che riga Tanaro e Tesino</l>
<l>ed Adda ed Oglio, e con diversi rivi</l>
<l>fecondo se ne va fin al Benaco,</l>
<l>gli apparve in strada un eremita solo,</l>
<l>vestito d'un color che parea bigio;</l>
<l>questi andò ver Mundello, e poi gli disse:</l>
<l>Signor che siete posto a fare il varco</l>
<l>da i nostri luochi sterili a i fecondi,</l>
<l>no 'l potrete essequir senza travaglio:</l>
<l>perché quivi avanti surge un aspro colle</l>
<l>sassoso ed erto che ha solo una strada,</l>
<l>a cui da man sinistra s'alza il monte</l>
<l>tanto, che par che voglia ire a le stelle;</l>
<l>e da man destra si profonda tanto,</l>
<l>che quel torrente che gli corre al piede</l>
<l>par che discenda giù fino a l'abisso.</l>
<l>In quella strada è posto un gran castello</l>
<l>con due porte di ferro, e non può girsi</l>
<l>più là senza passar quelle due porte;</l>
<l>quivi sta un ferocissimo gigante</l>
<l>ch'ha nome Poro, ed ha fortezza immensa:</l>
<l>questi la porta ov'è il levar del sole</l>
<l>tiene in custodia, e per tenerla chiusa</l>
<l>se ne sta ritto in piè vicino ad essa</l>
<l>con un bastone in man nodoso e grosso;</l>
<l>ché le percosse sue non han riparo,</l>
<l>onde non si può aprir contra sua voglia.</l>
<l>Poi l'altra porta ove si corca il sole</l>
<l>continuamente si ritruova aperta:</l>
<l>questa è posta in custodia di sua moglie,</l>
<l>nominata Penia, di lui più grande</l>
<l>e più robusta e di più orribil vista,</l>
<l>talché co 'l sguardo suo spaventa ognuno;</l>
<l>ma poi s'alcuno a lei si fa vicino</l>
<l>l'accoglie lieta, e con parole dolci</l>
<l>lo priega che entri dentro a la sua stanza,</l>
<l>ed a ciascun che v'entra porge un pane</l>
<l>di cui quanto co i denti se ne scema</l>
<l>tanto ne cresce in quel per sé medesmo.</l>
<l>Questi giganti poi son sì discordi</l>
<l>fra sé, quantunque sian marito e moglie,</l>
<l>che se non fosse un suo figliuol Bramante</l>
<l>mai non potrebbon conversare insieme,</l>
<l>e però stan sopra contrarie porte;</l>
<l>onde sarebbe il me' tornarvi in dietro,</l>
<l>o far quell'altra via vicina a l'alpe,</l>
<l>che conduriavi al disïato fine</l>
<l>senza gustar questo periglio amaro.</l>
<l>Così gli disse l'eremita accorto,</l>
<l>a cui rispose poi Mundello, e disse:</l>
<l>Eremita gentil, molto m'aggrada</l>
<l>saper questa ventura che voi dite:</l>
<l>la qual voglio tentar senza paura,</l>
<l>s'io vi devesse ben lasciar la vita.</l>
<l>Alor l'angel Palladio, ch'era apparso</l>
<l>in forma d'eremita a quel barone,</l>
<l>disse: Dapoi che voi volete andarvi,</l>
<l>mandate in dietro il buon Fidelio Eparco</l>
<l>co 'l destrier vostro, ch'ei non vi bisogna</l>
<l>per questi sassi discoscesi ed aspri:</l>
<l>ei farà poi che l'altre genti vostre</l>
<l>s'affretteranno ancor più de l'usato,</l>
<l>ed io resterò qui per darvi aiuto</l>
<l>e far che stiano quelle porte aperte</l>
<l>fin che trappassin fuor tutte le schiere.</l>
<l>Così diss'egli, e poi si discoperse</l>
<l>ratto a Mundello, e si mostrò chi gli era,</l>
<l>onde 'l barone ebbe piacere immenso;</l>
<l>poi scese giù del suo destrier Ferrante,</l>
<l>e per Fidelio rimandollo in dietro</l>
<l>ad essequir tutto 'l divin precetto:</l>
<l>d'indi si volse a l'angelo, e lo vide</l>
<l>già tramutato in forma di mercante,</l>
<l>e vide ch'era il messaggier divino</l>
<l>che pria gli apparve in forma d'eremita,</l>
<l>onde sciolse ver lui queste parole: </l>
<l>O sacrosanto messaggier del cielo</l>
<l>che mai non abbandoni i tuoi Romani,</l>
<l>ben posso andar sicuro a quella impresa</l>
<l>senza tema di morte o di disturbo,</l>
<l>avendo meco sì fidata scorta.</l>
<l>Seguirò adunque le tue sacre piante,</l>
<l>né mai mi partirò da i tuoi precetti.</l>
<l>Questo disse Mundello, a cui soggiunse</l>
<l>il buon angel Palladio: Andiamo avanti,</l>
<l>che caminando narrerotti il modo</l>
<l>da poter trappassar quelle due porte.</l>
<l>Così detto, gli narrò l'incanto</l>
<l>e tutto il modo ancor da superarlo:</l>
<l>onde 'l barone instrutto a la gran rocca</l>
<l>pervenne, ove trovò la gigantessa</l>
<l>rugosa e magra, e di sì orribil vista</l>
<l>che gli mosse entr'al cuor molta paura.</l>
<l>Ella, che la sua porta avea dischiusa</l>
<l>e stava in mezzo de le sue donzelle</l>
<l>liberali e mecaniche e rurrestri,</l>
<l>come vide 'l baron se gli fé contra,</l>
<l>e poi gli disse con parole umane:</l>
<l>Signor di aspetto generoso ed alto,</l>
<l>entrate arditamente in questa rocca,</l>
<l>ch'arete compagnia molto fedele</l>
<l>da queste donne mie che ho qui d'intorno;</l>
<l>e se vorrete affaticarvi alquanto,</l>
<l>vi faran superar tutti e' perigli.</l>
<l>Così disse la vecchia, ed ei seguendo</l>
<l>le sue padate entrò dentr'a la soglia</l>
<l>de la gran porta, che per sé medesma</l>
<l>subitamente se li chiuse dietro.</l>
<l>Alor la gigantessa tolse un pane</l>
<l>d'orzo, e mal cotto, affumigato e duro,</l>
<l>e lo porse al baron con tai parole:</l>
<l>Poi che siete ridotto in questo luoco</l>
<l>vi converrà mangiar de i nostri cibi,</l>
<l>che vi risveglieran tutte le forze</l>
<l>ne i membri, e vi faran di tanto ardire</l>
<l>che vi opporrete a l'empio mio consorte.</l>
<l>Come Mundello udì queste parole,</l>
<l>si ricordò de gli ottimi precetti</l>
<l>che gli avea dati l'angelo venendo:</l>
<l>e prese 'l pane e se lo pose a i denti</l>
<l>e con fatica tolsen'un boccone</l>
<l>acerbo e duro, e lo mandò nel ventre;</l>
<l>ma quando poi volea pigliarne un altro</l>
<l>vide che 'l luoco del boccon primiero</l>
<l>era coperto ancor tutto di pane,</l>
<l>di che maravigliossi, e pur non stette</l>
<l>di ripigliarne appresso anco il secondo:</l>
<l>ma tolto quello in quel medesmo luoco</l>
<l>subitamente ne risurse un altro,</l>
<l>onde non volse poi gustarne un terzo;</l>
<l>anzi ripien di meraviglia e d'ira,</l>
<l>trasse a man destra via l'orribil pane</l>
<l>con molta furia, e 'l pan non si ritenne</l>
<l>fin che fu al letto del corrente fiume.</l>
<l>Quando vide Penia l'amato cibo</l>
<l>esser da quel baron gettato a l'onde,</l>
<l>non stimando perigli né fatiche</l>
<l>si calò giù per quell'alpestre ripa,</l>
<l>ch'andar non vi porian capre né serpi,</l>
<l>per ricovrarlo e riportarlo ad alto.</l>
<l>Mondel come si vide in quelle mura</l>
<l>chiuse ed a piedi, sgomentossi alquanto,</l>
<l>né gli tornava ne la mente il modo</l>
<l>che gli avea detto il messaggier del Cielo</l>
<l>che usar devea per liberarsi quindi;</l>
<l>ma quell'angel di Dio, che ben s'avide</l>
<l>che la sua mente era d'errore ingombra,</l>
<l>lo tirò per la vesta, onde 'l barone</l>
<l>ratto si ramentò tutti quei modi</l>
<l>che 'l messaggier divin gli disse in strada:</l>
<l>poi senza altro parlar se n'andò avanti,</l>
<l>co 'l viso alquanto di vergogna tinto.</l>
<l>Ma poco caminò, che giunse ov'era</l>
<l>la grazïosa stanza di Bramante;</l>
<l>questo Bramante è un fanciulletto allegro,</l>
<l>vago e gentile, e di sì bello aspetto</l>
<l>che innamorar farìa tutta la gente,</l>
<l>ma ne i suoi desiderii è molto fisso:</l>
<l>ed è figliuol de i detti dui giganti,</l>
<l>e sol sa ritrovare il tempo e 'l modo</l>
<l>d'aprir la dura porta di suo padre;</l>
<l>però l'angel di Dio gli avea commesso</l>
<l>ch'andasse arditamente a ritrovarlo</l>
<l>e lo pregasse con preghiere ardenti,</l>
<l>che otterrebbe da lui ciò che volesse.</l>
<l>Così giunto Mundello a quella stanza</l>
<l>se n'entrò dentro, e ritrovò il fanciullo,</l>
<l>che giocava a la palla in un cortile</l>
<l>con certi fanciulletti suoi compagni;</l>
<l>ma questi, come videro il barone</l>
<l>coperto d'armi, subito fuggiro</l>
<l>chi qua chi là per quel pallazzo ameno,</l>
<l>e solamente vi restò Bramante:</l>
<l>che con faccia ridente e volto allegro</l>
<l>si stette, ed aspettò quel gran barone.</l>
<l>Alor Mundello a lui parlando disse:</l>
<l>O fortunato e glorïoso germe</l>
<l>che illustri il mondo con la tua bellezza</l>
<l>e sei sì grazïoso e sì cortese</l>
<l>nel tuo parlar, che mai non si diparte</l>
<l>da la tua faccia alcun se non giocondo;</l>
<l>fammi del tuo favor sì fatta parte</l>
<l>ch'io possa lieto dipartirmi quinci</l>
<l>e gir ne i piani, ov'el mio cuore aspira.</l>
<l>Io son entrato per l'amara porta</l>
<l>de la tua madre asperrima Penia,</l>
<l>e vorei trappassar per l'altra ancora</l>
<l>di Poro padre tuo, ch'è molto stretta,</l>
<l>sì come intendo, e quasi sempre è chiusa;</l>
<l>ed ei vi sta con un bastone appresso</l>
<l>nodoso e grosso, e mai non lascia aprirla</l>
<l>contra la voglia sua da alcun che viva:</l>
<l>però, signor ch'entendi i suoi costumi</l>
<l>e 'l modo e 'l tempo da poterla aprire,</l>
<l>e che comandi a tutti e' suoi ministri,</l>
<l>piacciati farla aprir tanto ch'io possa</l>
<l>uscir di questo periglioso colle</l>
<l>e gire in luochi fertili ed ameni.</l>
<l>Fammi, dolce signor, di ciò contento,</l>
<l>che sempre onorerotti, e sempremai</l>
<l>conoscerò da te tutto 'l mio bene.</l>
<l>Così parlò Mundello, e quel fanciullo</l>
<l>lietamente ascoltò la sua dimanda,</l>
<l>poi disse: Eccellentissimo barone,</l>
<l>la virtù vostra e 'l vostro alto valore</l>
<l>m'induce volentieri a compiacervi</l>
<l>ed essequire il bel vostro disio.</l>
<l>E detto questo a sé dimandar fece</l>
<l>sette fantesche sordide, che stansi</l>
<l>ne la cucina di suo padre intente</l>
<l>continüamente a prepararli cibi,</l>
<l>perch'è molto vorace e mangia sempre,</l>
<l>e quanto mangia più tanto ha più fame:</l>
<l>a queste comandò con tai parole:</l>
<l>Andate, Avaria, Arpagia e Diligenza,</l>
<l>Omotia, Venturina e Fraudia e Toca;</l>
<l>portate al padre mio coppioso pranso</l>
<l>con vini eletti e con vivande fatte</l>
<l>di cose soporifere e gioconde,</l>
<l>tal che pasciuto si riposi e dorma;</l>
<l>e dormend'egli, aprite la sua porta</l>
<l>picciola e stretta, e fate uscir per essa</l>
<l>questo notabilissimo barone.</l>
<l>Come quelle ministre ebbero inteso</l>
<l>la voglia e 'l comandar del lor signore</l>
<l>l'essequir tosto, e senza indugio alcuno</l>
<l>portaro a Poro il soporato pranso,</l>
<l>ed e' mandollo avidamente al ventre:</l>
<l>né l'avea tutto tragugliato appenna,</l>
<l>che si distese in terra, e le sue membra</l>
<l>furono oppresse da profondo sonno.</l>
<l>Alor quelle fantesche aprir la porta</l>
<l>ch'era rinchiusa, e 'l cavaliero ardito</l>
<l>se n'uscì fuor con tutte le sue genti:</l>
<l>ché 'l buon Fidelio e 'l buon Palladio insieme</l>
<l>con l'affrettarle e darle ardire e forza</l>
<l>e con l'aprir l'entrata di Penia</l>
<l>le avean condotte appunto a quella porta</l>
<l>nel tempo che Mundel se n'uscia fuori;</l>
<l>onde scendèro insieme a la campagna.</l>
<l>Come fu scorsa quell'aspra ventura</l>
<l>e che le genti si trovaro al piano</l>
<l>ben ordinate, se n'andaro avanti,</l>
<l>e 'l giorno dietro aggiunsero su 'l Pado:</l>
<l>e fatto un ponte a quel sopra i battelli</l>
<l>che aveano seco, subito 'l passaro.</l>
<l>Alor Palibio, che trovossi a caso</l>
<l>sopra la ripa del profondo fiume,</l>
<l>come vide passar tutto quel stuolo</l>
<l>e conobbe l'insegne de i Romani,</l>
<l>volse 'l cavallo, e posesi a fuggire:</l>
<l>e correndo n'andò dentr'a Pavia</l>
<l>e trovò il ferocissimo Algazzero,</l>
<l>ch'era fratel cugin del fier Tuncasso,</l>
<l>e disse a lui queste parole tali:</l>
<l>Signor che siete a la custodia posto</l>
<l>di questa munitissima cittade,</l>
<l>in cui la robba prezïosa e cara</l>
<l>de i Gotti di Liguria si conserva;</l>
<l>sappiate come l'oste de i Romani</l>
<l>passato ha 'l fiume, e viene a ritrovarvi</l>
<l>per torvi, se potrà, questa cittade</l>
<l>e tutti i nostri amplissimi tesori.</l>
<l>Adunque provedete a custodirla</l>
<l>con diligenza, ch'io v'ho fatto cauto;</l>
<l>ché se voi foste colto a l'improviso</l>
<l>agevolmente vi porian far danno.</l>
<l>Al parlar di Polibio quel barone</l>
<l>molto s'accese di disdegno e d'ira.</l>
<l>poi disse: Io voglio uscire a la campagna,</l>
<l>e provar questi principi Romani</l>
<l>come son forti, poi che son sì arditi</l>
<l>di venirci a trovar fino in Liguria:</l>
<l>io pur ho meco il fior de tutti e' Gotti</l>
<l>ch'hanno gli alberghi lor vicini al Pado,</l>
<l>onde uscirò con essi a la campagna,</l>
<l>e farò ben che gli inimici nostri</l>
<l>tosto si pentiran d'esser venuti</l>
<l>in queste parti a stuccicar le vespe.</l>
<l>Così diss'egli, e poi fece portarsi</l>
<l>le lucid'arme di brunito acciale</l>
<l>e prestamente se le pose intorno;</l>
<l>poi comandò che tutta la sua gente</l>
<l>tosto s'armasse e gli venisse a canto:</l>
<l>e come questi ragunati foro</l>
<l>montò sopra 'l feroce suo corsiero,</l>
<l>ch'era coperto di minuta maglia,</l>
<l>e ratto s'avviò fuor de la porta</l>
<l>con gran furore e paventosi gridi.</l>
<l>Non altrimenti a l'abbagliar de' cani</l>
<l>l'orso sdegnoso salta fuor del buco</l>
<l>e contr'al cacciator tutto s'aventa,</l>
<l>ed e' l'aspetta co 'l suo spiedo in mano</l>
<l>senza temer di quella orribil fiera;</l>
<l>così nell'uscir fuor de gli empi Gotti</l>
<l>i buon Romani, ch'eran già propinqui</l>
<l>a i muri di Pavia, non si smarriro,</l>
<l>ma gli affrontaro con immenso ardire:</l>
<l>ed Ennio, ch'era il primo, abassò l'asta</l>
<l>e colse Cattabriga ne l'elmetto,</l>
<l>Cattabriga crudel ch'era nipote</l>
<l>del perfido Zamolso, e fu nutrito</l>
<l>vicino a la riviera di Lavagno;</l>
<l>a costui ruppe le cervella e l'elmo</l>
<l>e lo distese morto in su l'arena.</l>
<l>Quando ciò vide il giovine Candalo,</l>
<l>ch'era figliuol bastardo di Tuncasso</l>
<l>e compagno fidel di Cattabriga,</l>
<l>simile a lui di mente e di costumi</l>
<l>(ch'ogni uom suol esser simile a colui</l>
<l>de la cui conversanza si diletta):</l>
<l>costor non si vivean un senza l'altro,</l>
<l>che stavan sempre insieme, e sempre insieme</l>
<l>mangiavano e dormivano ed insieme</l>
<l>amavano anco una leggiadra donna</l>
<l>e questa ancora si godeano insieme</l>
<l>senza destarsi gelosia fra loro,</l>
<l>perché l'un sempre accomodava l'altro;</l>
<l>costui, vedendo il suo compagno in terra,</l>
<l>ebbe gran doglia, e trasse fuor la spada</l>
<l>e diede un colpo acerbo su la testa</l>
<l>ad Ennio: ed Ennio, il quale avea già tratta</l>
<l>fuor la sua spada, la cacciò nel fianco</l>
<l>a quel meschino, e fece andarlo in terra</l>
<l>disteso e morto appresso al suo compagno,</l>
<l>per dormir seco ancor sì duro sonno.</l>
<l>E dopo questo uccise Salernino,</l>
<l>fratel del duca che reggea Vercelli,</l>
<l>e lo passò col stocco ne la golla,</l>
<l>onde caddette a calcitrar nel piano.</l>
<l>I Gotti, che vedean sì fieri colpi,</l>
<l>si sgomentaro, e sarian posti in fuga,</l>
<l>se 'l feroce Algazzer non si movea:</l>
<l>che se n'andò vers'Ennio con la lancia</l>
<l>bassa, sperando di mandarlo a morte;</l>
<l>ma Pomponio, che vide esser senz'asta</l>
<l>Ennio, temendo ch'ei non fusse offeso</l>
<l>da quel Gotto crudel, spronò 'l cavallo</l>
<l>con l'asta bassa anch'ei verso Algazzero,</l>
<l>e s'incontraro in mezzo del camino;</l>
<l>Pomponio ruppe la nodosa lancia</l>
<l>nel scudo del pagan, ma non lo mosse</l>
<l>né disconciollo punto de la sella:</l>
<l>ed Algazzero lui toccò ne l'elmo</l>
<l>d'un colpo sì crudel, che fece andarlo</l>
<l>su le crope al destrier tutto stordito;</l>
<l>onde Algazzero, quando si rivolse</l>
<l>e vide portar lui dal suo cavallo,</l>
<l>perch'era fuor di sé verso 'l ponente,</l>
<l>senza punto tardar gli tenne dietro:</l>
<l>e quattro eletti cavallieri armati</l>
<l>con lui si mosser per mandarlo a morte.</l>
<l>Fidelio poi, ch'entrato era in un tempio</l>
<l>per fare alcune orazïon divote</l>
<l>quando primieramente s'affrontaro,</l>
<l>sentendo 'l corso d'un caval veloce</l>
<l>se n'uscì fuor del tempio, e vide ch'era</l>
<l>il bon Pomponio, il qual tutto stordito</l>
<l>si lasciava portar dal suo destriero,</l>
<l>e parea sempre che cader dovesse;</l>
<l>onde Fidelio da pietà commosso</l>
<l>montò a cavallo, e con gli acuti sproni</l>
<l>lo spinse, che volea donarli aiuto:</l>
<l>ma l'empia sua fortuna apparecchiolli</l>
<l>un duro caso per mandarlo a morte,</l>
<l>perciò che 'l suo corsiero urtò in un fosso</l>
<l>e caddeo sotto sopra, onde convenne</l>
<l>a suo mal grado andar disteso in terra;</l>
<l>ed Algazzero, che trovossi alora</l>
<l>vicino al luoco ove Fidelio cadde,</l>
<l>con la sua lancia gli traffisse il petto:</l>
<l>e i quattro cavallier ch'eran con esso</l>
<l>con alti cridi e con parole acerbe</l>
<l>gli andaro adosso, e tutti lo feriro;</l>
<l>che parean i pastor, quando per caso</l>
<l>vedon caduto un lupo entro a la fossa</l>
<l>fabricata da lor per tale effetto,</l>
<l>si stanno intorno a l'impaniata fiera</l>
<l>con sassi e dardi e con bastoni e lancie</l>
<l>e cercan tutti di ferirlo a pruova,</l>
<l>né cessan mai fin che non l'hanno estinto:</l>
<l>così facean quei dispietati Gotti,</l>
<l>onde Fidelio Eparco a morte venne;</l>
<l>e non giovaro a lui voti né prieghi</l>
<l>che alor alor avea fatti nel tempio:</l>
<l>ché nulla cosa può tenerci in vita</l>
<l>quando 'l pianeta ha destinata l'ora.</l>
<l>Pomponio al gran cridor de gli empi Gotti</l>
<l>ch'uccidevan Fidelio in sé rivenne,</l>
<l>e 'l buon angel di Dio gli apparve, e disse:</l>
<l>Fuggi, Pomponio mio, verso le schiere</l>
<l>de i tuoi Romani, e pònite fra loro,</l>
<l>acciò che quei ch'hanno Fidelio ucciso</l>
<l>non ti facessen ir con lui sotterra.</l>
<l>Così disse quell'angelo, e spirolli</l>
<l>tanto timor, che lo sospinse in fuga;</l>
<l>onde senza tardar pigliando in mano</l>
<l>la briglia e i piè fermando entr'a le staffe</l>
<l>spronò il suo buon corsier verso i Romani,</l>
<l>e ratto se n'entrò fra le sue schiere:</l>
<l>onde Algazzero che correali dietro</l>
<l>quando no 'l poté aggiunger né ferire</l>
<l>urtò co i cavalier ch'eran con lui</l>
<l>ne le più folte schiere de i Romani;</l>
<l>e primamente uccise Palamedo,</l>
<l>figliuol di Gualdo e di Topina nimfa,</l>
<l>Palamedo gentil, che fu nutrito</l>
<l>per pagio ne la corte di Costanzo</l>
<l>e con lui venne a liberar l'Esperia:</l>
<l>ma liberar non poté la sua vita</l>
<l>dal feroce Algazzer, che trappassolli</l>
<l>il petto, e morto lo distese a l'erba.</l>
<l>Uccise ancor Nucerio e Tartarino,</l>
<l>Simone e Babilonio e Malpeloso,</l>
<l>tutti con gravi e paventosi colpi;</l>
<l>e dopo questi uccise Filodemo</l>
<l>incantatore ed eccellente mago,</l>
<l>e gli partì la testa fino al petto;</l>
<l>né li giovaro i consüeti incanti</l>
<l>che non andasse a insanguinar l'arena.</l>
<l>Come i Romani vider Filodemo</l>
<l>da quel colpo crudel cadere al prato</l>
<l>si sbigotiro, e volean porsi in fuga;</l>
<l>se 'l fier Mundello, il qual ne l'altro corno</l>
<l>si stava, e combattea con molto ardire</l>
<l>e facea prove smisurate e grandi,</l>
<l>avendo ucciso Prassio e Barbadirco,</l>
<l>Piombone e Populonio e Dolimano,</l>
<l>gran capitani de la gente Gotta,</l>
<l>tutti con vari e dispietati colpi:</l>
<l>ch'avea passatto a Prassio con la lancia</l>
<l>l'elmo d'acciale, e a Barbadirco il petto</l>
<l>ed a Piombon con la sua spada avea </l>
<l>passato il collo, e a Populonio il fianco,</l>
<l>e tagliata la testa a Dolimano;</l>
<l>quando alora Mundel vide il suo stuolo</l>
<l>come l'onda del mar tutto commosso</l>
<l>si fece dare una possente lancia</l>
<l>e spronò 'l suo caval verso Algazzero:</l>
<l>ch'era colui che nel sinistro corno</l>
<l>poneva in fuga la romana gente;</l>
<l>onde Algazzero, che venir lo vide,</l>
<l>tolse una lancia anch'ei possente in mano</l>
<l>e ratto s'avviò verso Mundello</l>
<l>e disse: Aspro Roman, questo fia 'l colpo</l>
<l>che chiarirà chi fia di noi più forte,</l>
<l>e forse finirà tutta la guerra.</l>
<l>Or così sia, disse Mundello; e poi</l>
<l>rivoltaro i cavalli e preser campo</l>
<l>e venersi a incontrar con l'aste basse;</l>
<l>che parean dui montoni a la foresta</l>
<l>che con le corna lor rugose e torte</l>
<l>vanno a cozzarsi acerbamente insieme,</l>
<l>e l'altre pecorelle stan da canto</l>
<l>a mirar la virtù de i lor mariti:</l>
<l>così i Romani e i Gotti erano intenti</l>
<l>a mirar la virtù de i lor signori</l>
<l>Algazzero attaccò dentr'al gran scudo</l>
<l>del fier Mundello la sua forte lancia</l>
<l>nel luoco appunto ov'era il granchio d'oro;</l>
<l>ma no 'l poteo passar, perché quell'asta</l>
<l>nel mezzo si ficcò, lasciando il ferro</l>
<l>con una parte del fiaccato legno</l>
<l>dentr'a le lame del pesante scudo.</l>
<l>Mundello ferì lui ne la baviera</l>
<l>con la sua lancia, e trappassolla tutta;</l>
<l>e 'l ferro impetüoso entr'a la golla</l>
<l>passando, lo mandò disteso al piano.</l>
<l>Al cader di costui levossi un crido</l>
<l>altissimo ed allegro ne i Romani,</l>
<l>che si spingeano arditamente avanti;</l>
<l>ne i Gotti poi s'udian suspiri amari</l>
<l>vedendo morto il capitanio loro</l>
<l>e timidetti si traeano indietro.</l>
<l>Mundello ed Ennio con Pomponio e Grinto</l>
<l>urtòr ne gli altri con sì gran furore</l>
<l>che tosto gli sbandaro, e in un momento</l>
<l>tutta la gente lor fu posta in fuga;</l>
<l>e gli ottimi Romani ivan fra quella</l>
<l>sempre ferendo, e n'uccideano tanti</l>
<l>che di sangue correa tutto 'l terreno:</l>
<l>e poco vi mancò ch'entr'a la porta</l>
<l>non andasser con essi, e quella terra</l>
<l>fosse alor presa contra 'l suo destino;</l>
<l>il che certo avenia, se Radagaso,</l>
<l>che fu lasciato a guardia de le mura,</l>
<l>non s'accorgea sì tosto del periglio.</l>
<l>Sendo adunque costui sopra la torre</l>
<l>di quella porta che vagheggia il barco,</l>
<l>vide la morte di Algazzero, e vide</l>
<l>l'orribil fuga de la gente gotta:</l>
<l>onde gridò con voce alta e tremenda:</l>
<l>Non vi smarrite, o generosi Gotti,</l>
<l>se ben il vostro capitanio è morto:</l>
<l>entrate pur in questa alma cittade,</l>
<l>ché serrando le porte e alzando i ponti</l>
<l>difenderènci da quelli aspri cani</l>
<l>sì che non potran farci alcuna offesa.</l>
<l>Così cridava Radagaso acerbo;</l>
<l>poi ratto scese giù presso a la porta,</l>
<l>e come i primi furo entrati in essa,</l>
<l>vedendo esser con gli ultimi e' Romani,</l>
<l>chiuse stridendo le ferrate poste,</l>
<l>poi fece alzare i ponti; onde i meschini</l>
<l>ch'erano stati gli ultimi a la fuga</l>
<l>restaro in preda de i nimici armati:</l>
<l>ma non avendo più speranza alcuna</l>
<l>d'entrar ne la città, ch'aveali esclusi,</l>
<l>gettaron l'arme in terra, e ingenocchiorsi</l>
<l>avanti a i piè de i cavalier romani</l>
<l>dicendo: Almi signor, non ci uccidete,</l>
<l>che sarènvi fedeli, e donerenvi</l>
<l>argento ed oro assai per liberarsi;</l>
<l>e se pur ci vorrete aver per servi</l>
<l>seguirem tutti i vostri alti precetti.</l>
<l>Quando vide Mundel ch'eran senz'arme</l>
<l>e che parlavan con le braccia in croce,</l>
<l>gli accettò per prigioni, e prender fece</l>
<l>subitamente i lor cavalli e l'arme</l>
<l>e dielli in guardia a l'onorato Grinto.</l>
<l>Poi si ritrasse ne la parte estrema</l>
<l>del barco che risguarda inver Binasco,</l>
<l>e quivi s'alloggiò con la sua gente;</l>
<l>e fece ritrovar Fidelio Eparco</l>
<l>con gli altri che moriro in quella zuffa</l>
<l>per farli poi condur verso Milano</l>
<l>ed onorarli de gli estremi onori.</l>
<l>La mattina seguente il fier Mundello</l>
<l>fece cantare una solenne messa</l>
<l>al pastor di Milan, ch'era in quel luoco;</l>
<l>il qual, com'ebbe reso grazie a Dio</l>
<l>che concesso gli avea tanta vittoria,</l>
<l>indi partissi e se n'andò a Milano</l>
<l>per preparar le stanze a quei signori</l>
<l>ed onorarli ne la lor venuta.</l>
<l>Mundel poi vi restò tutto quel giorno,</l>
<l>e circondò le mura di Pavia</l>
<l>tre volte con la gente, per vedere</l>
<l>s'eran difese o se volean lasciarle;</l>
<l>ma quelle ritrovò sì ben munite</l>
<l>che non le parve di tentarle indarno,</l>
<l>onde tornossi ad alloggiar nel luoco</l>
<l>ove alloggiatto avea la sera inanzi.</l>
<l>Poi come venne fuor quell'altra aurora</l>
<l>con le palme di rose e co i piè d'oro,</l>
<l>il valoroso duca de i Fenici,</l>
<l>ch'era il gran capitan di quella impresa,</l>
<l>al terzo suon de le canore trombe</l>
<l>montò a cavallo, e tutto l'altro stuolo</l>
<l>fece marchiar con lui verso Milano:</l>
<l>ove arivor quella medesma sera,</l>
<l>e ritrovor che 'l popolo divoto</l>
<l>co 'l lor pastore e i magistrati inanzi</l>
<l>erano usciti un miglio ad incontrarli;</l>
<l>e quivi poi con reverenza grande</l>
<l>salutaro i Romani e dieron volta</l>
<l>e ne la lor città gli accompagnaro,</l>
<l>che gli aspettava con letizia immensa:</l>
<l>tal che le strade ove dovean passare</l>
<l>tutte quante coperte eran di panni,</l>
<l>con archi e mete e purpure e trofei</l>
<l>e con leggiadre donne a le fenestre.</l>
<l>Quivi primieramente entrar nel domo,</l>
<l>poi fatta riverenza al sommo altare</l>
<l>si dipartiro quindi, e in un palazzo</l>
<l>presso a la piazza accompagnaro il duca</l>
<l>con la sua gente, e quivi lo lasciaro.</l>
<l>I Gotti poscia ch'erano in Pavia</l>
<l>fecion sapere a VItige i lor casi</l>
<l>per un soldato ch'avea nome Argante;</l>
<l>questi, come gli intese, ebbe gran doglia,</l>
<l>e chiamar fece Uragio suo nipote,</l>
<l>giovane astuto e di valore immenso,</l>
<l>e disse lui queste parole tali:</l>
<l>Caro figliuol, perché il feroce Teio</l>
<l>non c'è, né può da Rimino partirsi,</l>
<l>che tien l'assedio intorno a quelle mura;</l>
<l>siate contento andarvene in Liguria,</l>
<l>che poi che ha ribellato il gran Milano</l>
<l>con molte terre che gli sono intorno,</l>
<l>fia ben raccorre i Gotti di quei luoghi</l>
<l>e menarceli qui dentr'a Ravenna:</l>
<l>che, come intendo, Belisario il grande</l>
<l>uscito è fuor de la città di Roma</l>
<l>e vien con tutto 'l stuolo ad assalirci,</l>
<l>onde vuo' prepararmi a far diffesa.</l>
<l>Così diss'egli; e quel baron partissi</l>
<l>e subito n'andò verso Piacenza.</l>
<l>Mentre che si facean questi negozi,</l>
<l>l'angel Gradivo, ch'ha diletto sempre</l>
<l>d'arme e di guerre e di ferite e sangue,</l>
<l>se n'andò in Francia a ritrovar Tiberto</l>
<l>re del paese, il quale era in Leone;</l>
<l>poi tramutato in forma di Guiscardo,</l>
<l>ch'era zio di quel re, così gli disse:</l>
<l>Serenissimo re, tanto possente</l>
<l>quanto alcun altro che si truovi al mondo,</l>
<l>volete comportar che i Gotti afflitti</l>
<l>da le continue guerre e da i Romani,</l>
<l>che son anch'essi indeboliti e stanchi,</l>
<l>cerchin d'aver l'Italia in lor domino;</l>
<l>e voi che siete sì propinquo ad essa</l>
<l>e ch'avete tant'oro e tanta gente</l>
<l>che sarian atte a debellare il mondo,</l>
<l>starvi da canto e trastullarvi in ozio?</l>
<l>Non vi lasciate uscir tanta ventura</l>
<l>fuor de le mani, dateli di piglio,</l>
<l>che 'l ben si dee pigliar quand'egli appare.</l>
<l>Tre fini sono a tutte l'opre umane,</l>
<l>l'utile, il dilettevole e l'onesto,</l>
<l>che si dimanda a i nostri tempi onore;</l>
<l>e voi per ciascun d'essi far dovete</l>
<l>questa onorata e glorïosa impresa:</l>
<l>ché, per esser l'Italia a noi propinqua,</l>
<l>sarà d'utile immenso al vostro regno,</l>
<l>e di tanto diletto e tanto onore</l>
<l>quanto possa pensar pensier umano.</l>
<l>Andate adunque lieto ad acquistarla</l>
<l>e liberarla da quelle empie guerre.</l>
<l>Così disse quell'angelo, e spirolli</l>
<l>nel cor leggiero un gran disio d'averla:</l>
<l>onde gli uscir di mente accordi e leghe</l>
<l>ch'avesser sigillate co i Romani,</l>
<l>ché quella gente oltra misura è pronta</l>
<l>a romper fede e non servare accordi;</l>
<l>però chiamando i capitani e iduchi</l>
<l>del suo paese, a quei propose e disse:</l>
<l>Signori illustri, io vi comando e priego</l>
<l>che facciate adunar tutte le genti</l>
<l>che soglion portar arme in questo regno;</l>
<l>ch'io vuo' passare arditamente l'Alpe,</l>
<l>e con esse acquistar l'Italia tutta</l>
<l>e sottoporla a la corona nostra.</l>
<l>Come quei cavalieri ebbero udita</l>
<l>la proposta del re, si dipartiro,</l>
<l>e ragunaron prestamente insieme</l>
<l>la gente de la Francia entr'a Leone;</l>
<l>e come tutte ragunate furo,</l>
<l>che più di centomillia eran in arme,</l>
<l>quel re feroce sopra 'l suo destriero</l>
<l>si pose inanzi, e tutti gli altri dopo,</l>
<l>e drizzar verso Italia il lor camino;</l>
<l>e trapassando prestamente l'Alpe</l>
<l>andavan chete per passare il Pado</l>
<l>senza far danno alcuno in quel paese,</l>
<l>perché non fusse lor turbato il varco.</l>
<l>Sendo poi giunto il capitanio Uragio</l>
<l>per mandato del re press'al Ticino,</l>
<l>ragunò tutti e' Gotti del paese</l>
<l>ed uscì fuor con essi a la campagna,</l>
<l>che gli volea condur verso Ravenna;</l>
<l>e 'l buon duca Mundel, che questo intese,</l>
<l>sendosi date a lui Navarra e Como</l>
<l>e Lodi ed altre terre ivi propinque,</l>
<l>fece star Ennio a guardia di Milano</l>
<l>ed e' se n'uscì fuor con tutto 'l stuolo:</l>
<l>e ratto se n'andò verso Cremona</l>
<l>e pose il campo suo vicino al fiume,</l>
<l>cinque miglia propinquo al stuol d'Uragio,</l>
<l>per impedirli il transito in Piceno.</l>
<l>E così stando l'un vicino a l'altro</l>
<l>senza combatter, né venire a l'armi,</l>
<l>perché i Romani non volean far altro</l>
<l>che dar impedimento al lor vïaggio</l>
<l>e far che non andasseno a Ravenna;</l>
<l>e i Gotti poi temean, se fossen rotti,</l>
<l>che quella rotta desse gran ruina</l>
<l>al lor signore, e al lor imperio afflitto:</l>
<l>e così stando ognun dentr'a i lor valli,</l>
<l>Tiberto re, ch'avea passato l'Alpe</l>
<l>con cento millia armati a la campagna</l>
<l>senza far in Liguria alcun disconzo,</l>
<l>andava molto cheto verso 'l ponte</l>
<l>del Po tenuto da la gente Gotta</l>
<l>con gran presidio di cavalli e fanti;</l>
<l>il che intendendo il capitanio Uragio</l>
<l>s'allegrò nel suo cuor, pensando certo</l>
<l>che fossero venuti a darli aiuto</l>
<l>onde sperava col favor di Francia</l>
<l>agevolmente vincere i Romani</l>
<l>e cacciarli d'Italia e torli Roma.</l>
<l>Però chiamò Belardo e Malaspino,</l>
<l>ch'eran baroni arditi ed eloquenti,</l>
<l>e disse lor queste parole tali:</l>
<l>L'improvisa venuta de i Francesi</l>
<l>con tanta multitudine di gente</l>
<l>mi reca dentr'al cuor gran meraviglia:</l>
<l>perciò ch'essendo già gran tempo stati</l>
<l>da noi richiesti di mandarci aiuto</l>
<l>secondo il nostro sigillato accordo,</l>
<l>proferendoli appresso argento ed oro,</l>
<l>mai non ci vollen dare alcun soccorso;</l>
<l>or son venuti senz'esser richiesti.</l>
<l>Però mi par ch'andiate ad incontrarli</l>
<l>con questi doni di cavalli e d'armi,</l>
<l>e renderli per noi grazie immortali</l>
<l>di così generoso e grande aiuto;</l>
<l>ché chi soccorre a l'uopo de l'amico</l>
<l>senza esserne da lui prima richiesto</l>
<l>fa cosa molto degna e molto rara,</l>
<l>onde se gli dee avere obligo eterno.</l>
<l>Questo gli disse Uragio, e gir lasciolli.</l>
<l>Come Tiberto poi fu presso alponte</l>
<l>passò per quel con tutta la sua gente,</l>
<l>ché quivi non trovò contrasto alcuno:</l>
<l>perché quei Gotti che si stavan ivi</l>
<l>lieti gli aperson le serrate porte</l>
<l>de i castelli del ponte e de le rocche,</l>
<l>pensando che venisser loro amici.</l>
<l>Ma come il re v'entrò, senza dimora</l>
<l>vi pose un gran presidio di Francesi:</l>
<l>poi le miglier de i Gotti e i lor figliuoli,</l>
<l>che ritrovaron dentro a quei castelli,</l>
<l>fur presi ed imolati, e i corpi loro</l>
<l>subitamente fur gettati al fiume</l>
<l>per prima offerta de l'ooribil guerra;</l>
<l>e parimente ancor vi fur gettati</l>
<l>Balardo e Malaspin, che furon presi</l>
<l>quando venianli contra con quei doni.</l>
<l>E fatto questo subito n'andaro</l>
<l>verso 'l campo de i Gotti, e quivi entraro,</l>
<l>che lo trovaro aperto, e con diletto</l>
<l>eran veduti da la gente gotta,</l>
<l>che credean lor venire a darli aiuto;</l>
<l>ma come furon entro, gli assaliro</l>
<l>con le allabarde, e gli uccideano tutti:</l>
<l>il che vedendo gli infelici Gotti</l>
<l>subitamente abbandonaro il vallo</l>
<l>e se n'andaro in paventosa fuga.</l>
<l>e volendo fuggir verso Toscana</l>
<l>andor per entro 'l campo de i Romani;</l>
<l>ed essi, non sapendo la cagione</l>
<l>di quel fuggir sì subito de i Gotti,</l>
<l>pensaro un leggierissimo pensiero,</l>
<l>che Belisario per occulte strade</l>
<l>fusse venuto, e che gli avesse data</l>
<l>quella gran rotta, e toltoli il lor vallo:</l>
<l>onde da tal pensier tutti commossi</l>
<l>ratto s'armaro, e se n'andaro in fretta</l>
<l>per congiunger con lui tutta la gente;</l>
<l>ma si trovaro fuor d'ogni credenza</l>
<l>condotti fra la gente de i Francesi:</l>
<l>però convenne a lor contra lor voglia</l>
<l>venire a l'armi, e non potendo starsi</l>
<l>quella sì poca gente contr'a tante</l>
<l>migliaia di Francesi e di Germani</l>
<l>deliberaron di voler salvarsi,</l>
<l>e prestamente posersi a fuggire;</l>
<l>né si fidando star dentr'al lor vallo</l>
<l>volser la fuga lor verso Toscana.</l>
<l>E così quel Tiberto in poco d'ora</l>
<l>fugò dui grandi esserciti e i lor valli</l>
<l>prese con molta vettovaglia dentro;</l>
<l>e lieto del periurio ivi s'assise</l>
<l>per goder quella aventurosa preda.</l>
<l>Il Re del cielo a così orribil fatto</l>
<l>volse la faccia disdegnosa in dietro,</l>
<l>e gli dispiacque assai che avendo rotta</l>
<l>la fede a i Gotti ed a i Romani a un tempo</l>
<l>fosser di tanto error sicuri e lieti;</l>
<l>onde a Latonio ed a Iunonio disse:</l>
<l>Cari messi del cielo, angeli eletti,</l>
<l>scendete giù da le superbe nubi,</l>
<l>mutate l'aria e corrompete i venti;</l>
<l>e fate sì ch'io veggia aspra vendetta</l>
<l>da l'empia crudeltà di quei Francesi</l>
<l>che col periurio lor si fan sì grandi.</l>
<l>Così diss'egli, e quei celesti messi</l>
<l>sen venner giù dal ciel come un baleno</l>
<l>che 'l bell'aere seren fende e le nubi;</l>
<l>e l'un se ne volò sopra una torre</l>
<l>de la fortezza che guardava il ponte,</l>
<l>e l'altro se n'andò d'intorno al fiume</l>
<l>facendo uscir da lui vapori amari.</l>
<l>Latonio quando fu sopra la torre</l>
<l>pose su l'arco l'empie sue saette</l>
<l>e spinsele nel campo de i Francesi:</l>
<l>le quai v'indusser sì terribil peste,</l>
<l>che si morian senza rimedio alcuno;</l>
<l>e primamente s'attacor ne i muli</l>
<l>e ne i Satini, e poi ne i corpi umani:</l>
<l>questi con varie qualità di morti</l>
<l>cadeano e per le chiese e per le strade,</l>
<l>e le lor piazze e le campagne tutte</l>
<l>eran coperte di persone estinte,</l>
<l>ch'empian d'orrore e di paura ognuno;</l>
<l>onde quel re con miserabil voce</l>
<l>si lamentava de la sua fortuna,</l>
<l>che di man gli tollea tanta vittoria.</l>
<l>E nove giorni interi eran passati</l>
<l>fra quella acerba e miserabil peste,</l>
<l>quando l'angel Palladio, ch'era intento</l>
<l>a dar favor a gli ottimi Romani,</l>
<l>sotto la forma di Orcalo prelato</l>
<l>antico ed onorato ne la Francia</l>
<l>apparve in sogno al re Tiberto, e disse:</l>
<l>Eccelso re ch'avete il scettro in mano</l>
<l>de la vittorïosa nostra gente,</l>
<l>io vi ricordo che pensar debbiate</l>
<l>quanto sia grave error mancar di fede;</l>
<l>ché chi manca di fede e perde quella</l>
<l>perder altro non può ch'abbia di meglio.</l>
<l>Voi prometeste al correttor del mondo</l>
<l>mandarli aiuto a debellare i Gotti;</l>
<l>né solamente non l'avete fatto,</l>
<l>ma v'accordaste poi co 'l re de' Gotti,</l>
<l>il qual vi diede tutta la Provenza,</l>
<l>e prometeste a lui secreto aiuto;</l>
<l>ma spesse volte i desideri ingordi</l>
<l>ci son cagion di pessimi consigli.</l>
<l>Poi senza risguardare a tai promesse</l>
<l>che voi faceste a l'una e l'altra gente</l>
<l>apertamente or gli venite contra,</l>
<l>rompendo a un tempo a gli uni e a gli altri fede.</l>
<l>Ma se la forza vostra è tanto grande</l>
<l>che non ha tema di persone umane</l>
<l>temete almeno il Re de l'universo,</l>
<l>ch'ha in odio estremo così gravi eccessi</l>
<l>e gli punisce con terribil pene:</l>
<l>però mandato v'ha sì fiera peste</l>
<l>ad ammunirvi, acciò che non facciate</l>
<l>maggior dimora in questo vostro errore;</l>
<l>che se voi vi starete ancor più tempo</l>
<l>vi punirà dapoi ne la persona.</l>
<l>Così disse quell'angelo, e sparìo</l>
<l>e nel sparir lasciò sì gran splendore</l>
<l>sopra quel re, che subito destossi</l>
<l>e vide ch'era un messaggier del cileo:</l>
<l>onde tutto s'impìo d'aspro timore.</l>
<l>Dapoi levossi prestamente in piedi,</l>
<l>e non disse ad alcun questo suo sogno:</l>
<l>ma ratto fece armar tutta la gente</l>
<l>che in quella peste era rimasa viva,</l>
<l>la qual di poco trappassava il terzo,</l>
<l>e con essa tornò verso la Francia</l>
<l>per fuggir l'ira del Signore eterno.</l>
</lg>
<trailer>F. D. XXV L.</trailer>
</div1>
<div1 type="libro">
<head>IL VIGESIMOSESTO LIBRO</head>
<head>DE LA ITALIA LIBERATA DA GOTTHI</head>
<argument><p>Nel Vintisei si libera Giovanni.</p></argument>
<lg type="non-definito">
<l>Andava instrutto il glorïoso stuolo</l>
<l>del fortunato imperador del mondo</l>
<l>co 'l capitanio suo verso 'l Piceno:</l>
<l>che poi ch'uscì de l'onorata Roma,</l>
<l>passato avendo 'l Tebro, era alloggiato</l>
<l>su 'l pian che l'onde bianche de la Nera</l>
<l>rigan vicine a la città di Terni;</l>
<l>quivi arrivaron gli orator de i Gotti</l>
<l>ch'aveano in guardia Chiusi,Orbieto e Todi,</l>
<l>città che dentro avean presidio gotto:</l>
<l>or per timor ch'e' non v'andasse il campo</l>
<l>avean mandato a rendersi a i Romani.</l>
<l>Onde un di lor, ch'avea nome Timarco,</l>
<l>sen venne avanti 'l capitanio e disse:</l>
<l>Illustre capitanio de le genti,</l>
<l>Gelimero ci manda a vostr'altezza</l>
<l>ed Albilo, che tengono in governo</l>
<l>Orbieto e Chiusi; ed io, che tengo Todi,</l>
<l>per nome loro e mio ne vengo a darvi</l>
<l>queste città, che son munite e forti;</l>
<l>con tal patto però che siano salve</l>
<l>e le nostre persone e 'l nostro avere,</l>
<l>né per voi ci sia fatto alcun oltraggio.</l>
<l>A cui rispose Belisario il grande:</l>
<l>Gentili ambasciadori, assai mi piace</l>
<l>che risparmiate a noi questa fatica</l>
<l>di gir col nostro campo in quelle parti,</l>
<l>e liberate voi da molti mali</l>
<l>che di necessità portan le guerre.</l>
<l>Adunque allegramente le accettiamo,</l>
<l>né volemo altro da le vostre genti</l>
<l>se non che più non ci combatten contra.</l>
<l>E così detto gli toccò la mano</l>
<l>ed accettò le chiavi de le terre;</l>
<l>poi chiamò Arato ed Atalo e Terpandro</l>
<l>e disse lor queste parole tali:</l>
<l>Non vi sia grave, cavalieri illustri, </l>
<l>di menar vosco tre coorti intiere</l>
<l>e prender il possesso di quei luochi</l>
<l>che vi consegneran questi legati:</l>
<l>e non fate a costoro ingiuria alcuna,</l>
<l>ché 'l vincitor benefico e modesto</l>
<l>par ch'inviti le genti a star sott'esso.</l>
<l>Poi solamente mandarete i Gotti</l>
<l>che saran ivi a Napoli e Messina,</l>
<l>sotto il governo accorto di Terpandro,</l>
<l>perché non possan più venirci contra.</l>
<l>Così diss'egli, e quei baroni audaci</l>
<l>essequir puntalmente i suoi mandati;</l>
<l>poi quando venne fuor la sesta aurora</l>
<l>si dipartiro, e giunsero a Spoleti:</l>
<l>e quindi poi lasciando a man sinistra</l>
<l>Fuligno, trapassarono a man destra</l>
<l>Tollentin, Macerata e Recanati,</l>
<l>che Recineto era nomato alora,</l>
<l>e tutti gli accettar senza contrasto;</l>
<l>ma sol quei d'Osmo avean le porte chiuse,</l>
<l>né voleano ascoltare alcuno araldo:</l>
<l>perciò che v'era dentro il fier Bisandro</l>
<l>con più di dieci millia eletti fanti</l>
<l>e più di mille cavalieri armati;</l>
<l>il che sentendo il capitanio eccelso</l>
<l>fermossi in Recanati, e contemplava</l>
<l>il sito d'Osmo, che volea sforzarlo.</l>
<l>Or quivi aggiunse il giovane Grimaldo,</l>
<l>nobile e dotto, e di costumi eletti,</l>
<l>il qual fu mandat'ivi da Canonte,</l>
<l>che raguagliasse Belisario il grande</l>
<l>di tutto quel ch'avea fatto in Ancona;</l>
<l>questi come fu giunto avanti lui</l>
<l>gli fece riverenza, e poi gli disse:</l>
<l>Almo rettor de le terrene squadre,</l>
<l>Canonte vostro, principe de i Daci,</l>
<l>avendo udita la venuta vostra</l>
<l>mi manda a reverirvi, e farvi noto</l>
<l>ciò ch'è accaduto a lui dentro d'Ancona,</l>
<l>in cui Vitellio lo lasciò per guarda</l>
<l>quando se n'andò a Rimino, e lo prese.</l>
<l>Voi saperete adunque, almo signore,</l>
<l>sì come il re de i bellicosi Gotti</l>
<l>avendo intesa la partenza vostra</l>
<l>da Roma, per venir verso Ravenna,</l>
<l>mandò un suo capitan nomato Baccio</l>
<l>con più di cinque millia uomini armati</l>
<l>per occuparsi la città d'Ancona;</l>
<l>ed ordinò che pria venisse ad Osmo</l>
<l>e togliesse Bisandro e la sua gente</l>
<l>seco per far quell'onorata impresa,</l>
<l>e così tutti vennero a trovarci.</l>
<l>Ma come intese questo il fier Canonte,</l>
<l>più da disio che da ragion commosso,</l>
<l>se n'uscì fuor con tutto quanto 'l stuolo</l>
<l>e non vi lasciò dentro alcun soldato:</l>
<l>poi di quella sua gente al piè del colle</l>
<l>fece una lunga e poco densa schiera,</l>
<l>cingendo quasi tutto quanto il monte</l>
<l>a guisa d'un signor che vada a caccia;</l>
<l>ma quelli, come videro i nimici</l>
<l>venir con sì gran numero di gente,</l>
<l>voltòr le spalle e posensi a fuggire</l>
<l>per ritirarsi dentro da le mura.</l>
<l>Gli Anconitani che vedean fuggirli</l>
<l>gli aprir le porte e gli accettaron entro:</l>
<l>ma i Gotti sempre gli seguian ferendo</l>
<l>ed occidendo quei ch'eran più lenti;</l>
<l>onde i buon cittadini, avendo tema</l>
<l>che non v'entrasser entro anche i nemici,</l>
<l>ch'a le lor spalle sempre eran propinqui,</l>
<l>chiuser le porte de la lor cittade:</l>
<l>dapoi calòr da i merli alcune funi,</l>
<l>per cui traeano i miseri Romani</l>
<l>i quai fuor de le porte eran rimasi</l>
<l>quando serrate fur da quei d'Ancona;</l>
<l>e vi tiror tra gli altri ancor Canonte,</l>
<l>ch'era restato a dietro, e combattea</l>
<l>fin che vide salvar tutti i Romani.</l>
<l>I Gotti poi che non avean potuto,</l>
<l>come speravan, prender quella terra</l>
<l>arsero i borghi ch'ella avea d'intorno;</l>
<l>ed oltra questo poser molte scale</l>
<l>a i muri per voler salir sovr'esse:</l>
<l>ma noi s'eravam posti a le diffese,</l>
<l>né giovato ci aria, perciò che Baccio</l>
<l>da un canto e 'l ferocissimo Bisandro</l>
<l>da l'altro eran saliti su le mura</l>
<l>con molti Gotti, e si spingeano dentro,</l>
<l>se 'l feroce Olimonte al fier Bisandro</l>
<l>non s'opponea, né 'l buon Gualtiero a Baccio,</l>
<l>che quivi erano aggiunti il giorno istesso</l>
<l>che ci fu dato quel sì crudo assalto.</l>
<l>Questi co 'l lor valor ci ricovraro;</l>
<l>Bisandro combattea con Olimonte</l>
<l>acerbamente, e già l'avea ferito</l>
<l>in quattro luochi de la sua persona,</l>
<l>quando Olimonte fieramente urtollo</l>
<l>con la spada e co 'l petto e co 'l gran scudo</l>
<l>e lo spinse per forza fuor del muro;</l>
<l>che parve un vento quando spinge un faggio</l>
<l>con le radici in su giù d'un gran colle</l>
<l>e che lo fa cadere entr'a una valle,</l>
<l>che tutta quanta gli rimbomba intorno:</l>
<l>tal parve nel cader Bisandro alora,</l>
<l>che fece sbigottir tutti quei Gotti</l>
<l>ch'eran con lui saliti in su le mura;</l>
<l>onde con furia si gettaro al basso</l>
<l>per fuggir l'empia forza d'olimonte.</l>
<l>Né con minor valore il buon Gualtiero</l>
<l>sospinse Baccio giù da la sua parte:</l>
<l>perciò ch'avendo avute entr'al suo petto</l>
<l>molte ferite da i feroci Gotti</l>
<l>tolse un'asta di mano a Bagiavante,</l>
<l>e dié con essa un colpo ne la testa</l>
<l>a Baccio; e se non era il fino elmetto</l>
<l>senza alcun dubbio lo mandava a morte:</l>
<l>ma lo ferì però sì fieramante</l>
<l>che fé caderlo anch'ei dentr'al gran fosso,</l>
<l>e tutti gli altri gli saltaro dietro</l>
<l>per non gustar quelle percosse amare;</l>
<l>e non fu alcun dapoi di quei di fuori</l>
<l>che più ponesse il piè sopra le scale,</l>
<l>né più tentasse di salir su 'l muro.</l>
<l>Gualtiero ed Olimonte dopo questo</l>
<l>per le ferite e per lo sangue sparso</l>
<l>caddero a terra, e così mezzi morti</l>
<l>furon portati a casa di Canonte,</l>
<l>che gli fé medicar con molta cura:</l>
<l>tal che or non sono in dubbio de la vita.</l>
<l>I Gotti poi se ne tornaro in Osmo</l>
<l>senza far nulla, e si dimoran ivi</l>
<l>per far contra di voi difesa e guerra.</l>
<l>Così parlò Grimaldo, e molto piacque</l>
<l>al capitanio intender come Ancona</l>
<l>si fosse ben difesa da i nimici;</l>
<l>ma poi non conoscendo il giovinetto</l>
<l>che referito avea quell'ambasciata</l>
<l>gli disse rispondendo in questa forma:</l>
<l>Veramente, signor, ci avete esposto</l>
<l>tant'ordinatamente quel negozio,</l>
<l>che mi reca nel cuor molto diletto;</l>
<l>ma perché più non mi ricordo avervi</l>
<l>scorto fra i nostri cavalier romani</l>
<l>io saprei volentier chi voi vi siete.</l>
<l>Alor Grimaldo a lui così rispose:</l>
<l>Almo rettor de le terrene squadre,</l>
<l>l'esser mio basso e la mia nuova etade</l>
<l>non può dar conoscenza ad uom sì grande:</l>
<l>pur questo io vi dirò ch'io son Toscano,</l>
<l>de l'estrema città verso la Francia,</l>
<l>e già mi diedi a i studi de le Muse:</l>
<l>né gran tempo è ch'io mi venia d'Atene,</l>
<l>e capitai ne la città d'Ancona;</l>
<l>e vedendo ivi le romane insegne</l>
<l>mi fermai ne la corte di Canonte</l>
<l>per voler darmi parimente a l'arme:</l>
<l>perciò che la dottrina aggiunta a l'arme</l>
<l>suol parturir gran gloria fra i mortali;</l>
<l>ma non so ben s'io mi potrò durarvi</l>
<l>ché troppo piene son d'aspre fatiche.</l>
<l>Disse alor Belisario: Io lodo molto</l>
<l>quest'onorato bel vostro disio,</l>
<l>né vi sgomenti in ciò fatica alcuna:</l>
<l>ché l'uomo elegger dee l'ottima vita,</l>
<l>perché vivendo e dimorando in essa</l>
<l>l'uso glie la farà dolce e süave.</l>
<l>Consigliatevi pur co i saggi e buoni,</l>
<l>perché colui che ben non si consiglia</l>
<l>va spesso in preda de i piaceri umani.</l>
<l>E detto questo il capitanio eccelso</l>
<l>fece che tutti e' suoi prendesser cibo,</l>
<l>per poter ir dapoi col campo ad Osmo.</l>
<l>Quest'Osmo è una città sopra un gran colle</l>
<l>ch'è di rimpetto a quel di Ricanati,</l>
<l>ov'era alor l'essercito di Roma:</l>
<l>e separati son da un piano ameno</l>
<l>che riga il Musio con sue liquid'onde.</l>
<l>E così il capitan partissi quindi,</l>
<l>com'ebber preso il consüeto cibo,</l>
<l>e passò il Musio ed andò appresso ad Osmo:</l>
<l>e mentre che facea munire il vallo</l>
<l>Bisandro se n'uscì fuor de le mura</l>
<l>con molti Gotti ed assalì e' Romani</l>
<l>ne l'ora appunto che i pasciuti armenti</l>
<l>tornan da i paschi a le dilette mandre;</l>
<l>onde i Romani, che muniano il vallo,</l>
<l>quantunque fosser colti a l'improviso</l>
<l>non si smarriro, anzi pigliaron l'arme</l>
<l>e gli andòr contra con valore immenso</l>
<l>e 'l capitanio eccelso il qual parea</l>
<l>un nuovo Marte giù dal ciel disceso,</l>
<l>scontrò con l'asta bassa il fier Bisandro</l>
<l>e lo ferì d'un sì terribil colpo,</l>
<l>che poco gli mancò che nol mandasse</l>
<l>disteso in terra a insanguinar l'arena;</l>
<l>e se Gradivo no 'l teniva in sella</l>
<l>e no 'l faceva entrar fra le sue genti,</l>
<l>era l'ultimo dì de la sua vita.</l>
<l>Poi dietro a quello ancor ferì Brunoro,</l>
<l>fratel di Baccio, e lo distese a l'erba,</l>
<l>tal che più non poteo levarsi quindi.</l>
<l>Uccise ancora il giovane Feroldo,</l>
<l>ché gli cacciò la spada dentr'al naso</l>
<l>e per quei buchi andò fin al cervello:</l>
<l>e cadde in terra, e dié d'i calzi a l'erba.</l>
<l>Achille uccise Arcaldo e Bachilante,</l>
<l>Traian mandò per terra Casentino</l>
<l>e Ciro Orildo e 'l bel Sindosio Aronte,</l>
<l>tutti gran capi de la gente gotta:</l>
<l>Baccio vedendo quelli orribil colpi</l>
<l>subitamente si rivolse in fuga</l>
<l>con tutto l'altro essercito de i Gotti</l>
<l>verso 'l suo colle, e gli ottimi Romani</l>
<l>lo seguian sempre, e n'uccideano tanti</l>
<l>che di sangue correa tutto 'l terreno;</l>
<l>e se non era l'ombra de la notte,</l>
<l>che gli divise, alor poneasi fine</l>
<l>a quei certami, perché arian pres'Osmo</l>
<l>e i Gotti rimanean sconfitti o morti:</l>
<l>ma Dio non volse, onde tornaro indietro</l>
<l>gli uni a guardar la terra e gli altri al vallo,</l>
<l>e vigilaron l'una e l'altra parte</l>
<l>per tema de l'insidie de i nimici</l>
<l>quasi tutta la notte in fin al giorno.</l>
<l>Poi quando apparve fuor la bella aurora</l>
<l>coronata di rose in vesta d'oro</l>
<l>l'eccelso capitanio de le genti,</l>
<l>munito avendo il suo ben posto vallo,</l>
<l>pose l'assedio intorno a la cittade,</l>
<l>per ciò che non potea darli battaglia,</l>
<l>ch'era su rupi discoscese ed alte:</l>
<l>e così stando a quell'assedio intento,</l>
<l>veniano i Gotti fuor de le sue porte</l>
<l>a prender erba in un'erboso prato</l>
<l>ch'era su 'l colle appresso a le lor mura,</l>
<l>cosa che diede a l'una e a l'altra parte</l>
<l>cagion di frequentissime battaglie;</l>
<l>perciò che i Gotti ivano a tuor quell'erba</l>
<l>per portarl'entro e darla a i lor cavalli,</l>
<l>ed i Romani ad assediarli intenti</l>
<l>saliano il colle e gli impediano il torla,</l>
<l>né perché i Gotti poi pigliassen gli assi</l>
<l>con le ruote de i carri, e giù del monte</l>
<l>le facessen girar contra i Romani</l>
<l>quando ascendeano su per farli offesa,</l>
<l>poteon salvarsi da i lor fieri assalti:</l>
<l>ché spesse volte quelle ruote andaro</l>
<l>fin al più basso fondo de la valle</l>
<l>senza far danno a i cavalier romani,</l>
<l>che sempre gli turbavano i lor paschi</l>
<l>e gli facean fuggir dentr'a le mura;</l>
<l>onde Bisandro poi per far riparo</l>
<l>a quel disturbo, trovò Baccio e disse:</l>
<l>Buon è che andiate, Baccio, ad imboscarvi</l>
<l>con mille nostri cavallieri eletti;</l>
<l>e stando quivi manderò sul prato</l>
<l>alcuni saccomani a mieter l'erba:</l>
<l>e venendo i Romani ad impedirli,</l>
<l>uscite fuor con le imboscate genti</l>
<l>e di lor fate asperrimo governo.</l>
<l>Così diss'egli, e Baccio andò a imboscarsi:</l>
<l>poi Marzïan vedendo i saccomani</l>
<l>tagliar quell'erba, ascese sopra il colle</l>
<l>con la sua gente, e con Maurusio e Calpo,</l>
<l>per non lasciar che la portassen entro.</l>
<l>Maurusio ch'era avanti con la lanza</l>
<l>passò il costato di Plutonio Gotto,</l>
<l>ch'era colui che gli facea la scorta,</l>
<l>e lo distese morto in su quell'erba;</l>
<l>ma quando 'l vide esser vestito d'oro</l>
<l>discese giù del suo destriero in terra,</l>
<l>dapoi prese quel morto per la chioma</l>
<l>perché lo volea trar fuor de la turba</l>
<l>per tòrli quelle opime e belle spoglie:</l>
<l>ma mentre che traea quel corpo estinto</l>
<l>vi sopragiunser gli imboscati Gotti;</l>
<l>e Baccio ch'era avanti con la lancia</l>
<l>passò Maurusio, e l'inchiodò co 'l morto,</l>
<l>e fitti insieme gli lasciò sul prato.</l>
<l>Poi ferì Marzïan nel braccio destro,</l>
<l>e a Gargarismo trapassò la gola:</l>
<l>così ferian quei disboscati Gotti</l>
<l>con gran vantaggio i miseri Romani,</l>
<l>de i quali ognun n'avea d'intorno dieci;</l>
<l>e in poco d'ora gli arian morti tutti,</l>
<l>se 'l vicimperador de l'occidente</l>
<l>e gli altri ancor che si trovòr nel vallo</l>
<l>- che co 'l cridare avean chiamati in dietro</l>
<l>i buon Romani che saliro al colle</l>
<l>quando videro i Gotti uscir del bosco:</l>
<l>ma per esser intenti a quel negozio</l>
<l>o per la gran distanzia non gli udiro,</l>
<l>onde eran giunti a miserabil passo -</l>
<l>se 'l capitan, che vide il lor periglio,</l>
<l>non mandava Traiano e 'l forte Achille</l>
<l>con molti cavalieri a darli aiuto:</l>
<l>perché da l'altra parte ancor Bisandro</l>
<l>con la sua gente uscì fuor de la porta</l>
<l>per torli in mezzo e per mandarli a morte:</l>
<l>e 'l capitanio, come vide uscirlo,</l>
<l>lasciando Paulo a guardia del steccato</l>
<l>salì sul monte anch'ei con tutto 'l stuolo.</l>
<l>Alor s'incominciò crudel battaglia,</l>
<l>che i Gotti essendo in più sublime luoco</l>
<l>per quella altezza avean molto vantaggio:</l>
<l>ma i buon Romani, che d'ingegno e forza</l>
<l>vinceano i Gotti, non cedeanli un palmo</l>
<l>di terra, e sempre si faceano inanzi,</l>
<l>opponendosi a lor come far suole</l>
<l>la palma contra 'l peso che la prieme.</l>
<l>Or chi vedesse l'onorato Achille</l>
<l>ferir ne i Gotti e far prove mirande</l>
<l>diria che non fu mai simil guerriero:</l>
<l>questi uccise Tuderto e Fossambruno,</l>
<l>Pelagio e Sarno con l'acuta lancia;</l>
<l>poi cacciò mano a la tagliente spada</l>
<l>ed uccise Fiorin, Barocco e Pugno;</l>
<l>e dié tante ferite e tante morti</l>
<l>a tutti quei che gli veniano appresso</l>
<l>che di sangue piovea tutto quel colle.</l>
<l>il capitanio poi da l'un de' lati</l>
<l>si stava armato con la spada in mano,</l>
<l>ed essortava ognuno a la battaglia</l>
<l>e non lasciava alcun traersi indietro:</l>
<l>il che vedendo il perfido Amartano,</l>
<l>ch'era fratel bastardo di Finalto,</l>
<l>pose su l'arco una saetta acuta</l>
<l>e volse gli occhi al cielo, e così disse:</l>
<l>O stella che governi il quinto giro,</l>
<l>se tu non fai ch'io spinga esta saetta</l>
<l>nel ventre al capitanio de i Romani,</l>
<l>mai più non ti vuo' fare onore alcuno,</l>
<l>anzi vogl'ire a disperata morte.</l>
<l>Così disse e tirò la fiera corda:</l>
<l>e la saetta sibilando andava</l>
<l>per l'aria verso il capitanio eccelso,</l>
<l>e saria fitta in lui dentr'al bilico,</l>
<l>se 'l gran Palladio non li dava aiuto:</l>
<l>che come vide quell'orribil strale</l>
<l>venirli contra disse al buon Traiano:</l>
<l>Baron, se tu non salvi il tuo signore,</l>
<l>ei sarà morto, e tutto quanto il stuolo</l>
<l>sarà condotto a miserabil fine:</l>
<l>spingi la mano in là verso 'l suo ventre,</l>
<l>piglia quel stral che se gli aventa contra,</l>
<l>che sarai causa de la sua salute</l>
<l>e de la libertà d'Italia tutta.</l>
<l>Così gli disse e l'ottimo Traiano,</l>
<l>che gli era appresso da la man sinistra,</l>
<l>porse la destra man presso a la cinta</l>
<l>di Belisario e prese l'empio strale;</l>
<l>e non lo pote raffrenar, se prima</l>
<l>tutta non gli passò la destra mano,</l>
<l>ma nel guanto d'accial poi si ritenne.</l>
<l>Alora il capitanio de le genti</l>
<l>spronò Vallarco suo verso Amartano,</l>
<l>e lo trovò che posto avea su l'arco</l>
<l>un'altra validissima saetta:</l>
<l>ma non tirò quella nervosa corda,</l>
<l>ché Belisario lo ferì nel braccio</l>
<l>sinistro, e netto lo mandò per terra</l>
<l>e insieme con la man cadde ancor l'arco;</l>
<l>poscia una punta gli tirò nel ventre</l>
<l>che 'l passò tutto, e uscì fuor per le rene,</l>
<l>onde gemendo e bestemiando forte</l>
<l>se n'andò fuor quell'anima feroce.</l>
<l>E fatto questo, il capitanio eccelso</l>
<l>urtò tra i Gotti con la spada in mano;</l>
<l>e tanti ne ferì, tanti n'uccise,</l>
<l>che di sangue piovea tutto quel colle:</l>
<l>e tutti e' Gotti gli fuggiano avanti</l>
<l>come l'onde del mare avanti al vento.</l>
<l>Fugian tra loro ancor Bisandro e Baccio,</l>
<l>e poscia insieme si serraro in Osmo,</l>
<l>onde i Romani ritornaro al vallo,</l>
<l>né i Gotti ardiron più pigliar quell'erba.</l>
<l>Or mentre che 'l rettor de l'occidente</l>
<l>si stava intento a quell'assedio amaro,</l>
<l>venne un soldato ch'avea nome Egisto,</l>
<l>ch'era uscito di Rimino la notte,</l>
<l>e con periglio estremo de la vita</l>
<l>portò una carta a Belisario il grande</l>
<l>che gli mandava il misero Giovanni,</l>
<l>la qual dicea queste parole tali:</l>
<l>Illustre capitanio de le genti,</l>
<l>sappiate che siam molto a l'estremo,</l>
<l>ché tutto quel ch'è necessario al vitto</l>
<l>ci manca, e più non vi potrem durare</l>
<l>né far difesa più contra i nemici,</l>
<l>tanto siam lassi, indeboliti e stanchi:</l>
<l>però prima che giunga il sesto giorno,</l>
<l>se da voi non aremo alcuno aiuto,</l>
<l>sarem da tal necessità constretti</l>
<l>che darem la cittade in man de i Gotti,</l>
<l>e le nostre persone e 'l nostro onore;</l>
<l>il che farem con smisurata doglia,</l>
<l>ché nulla cosa è di maggior vergogna</l>
<l>che seguir il voler de i suoi nimici.</l>
<l>Dateci adunque subito soccorso,</l>
<l>ché non si può durar contra la fame.</l>
<l>Com'ebbe inteso il capitanio eccelso</l>
<l>il stato e la miseria di Giovanni,</l>
<l>sentì dentr'al suo cuor dolore immenso:</l>
<l>dapoi stava fra sé molto suspeso,</l>
<l>ché da l'un lato gli premea 'l disconcio</l>
<l>de la gente di Arimino, e da l'altro</l>
<l>l'abbandonar l'assedio e 'l lasciar Osmo</l>
<l>gli parea la ruina de l'impresa:</l>
<l>perché lasciando a sé dopo le spalle</l>
<l>sì gran presidio, non avea speranza</l>
<l>d'andar sicuro a dibellar Ravenna.</l>
<l>e così stando in tal pensier suspeso</l>
<l>se n'andò al letto, e quivi appresso al giorno</l>
<l>l'angel Palladio in forma di Procopio</l>
<l>gli apparve, e disse a lui queste parole:</l>
<l>Illustre capitanio de le genti,</l>
<l>v'essorto a dare al buon Vitellio aiuto,</l>
<l>senza però lasciar quest'alta impresa:</l>
<l>e perché meglio voi possiate farlo,</l>
<l>dirovvi una notabil meraviglia</l>
<l>che avvenne già gran tempo in queste parti,</l>
<l>la qual daravvi in tal negozio aiuto.</l>
<l>Di là dal Musio di rimpetto al poggio</l>
<l>u' sciede la città che avette obsessa</l>
<l>surge un bel colle, ed ha nome Laureto,</l>
<l>perché ha una selva di fronduti allori:</l>
<l>in questa selva al tempo d'Odoacro</l>
<l>venne da Ierosolima per mare</l>
<l>un bel tempietto che parea una nave,</l>
<l>e gli angeli del ciel moveano i remi</l>
<l>e sostenealo per le liquid'onde:</l>
<l>al cui passaggio le tempeste e i venti</l>
<l>tutte acquettaro, e l'onde eran tranquille;</l>
<l>e le nimfe marine un coro intorno</l>
<l>di sé faceanli, e con soavi canti</l>
<l>sempre danzando lo spingeano inanzi,</l>
<l>e i pesci fuor d'i pelaghi profondi</l>
<l>uscendo ivan divoti ad adorarlo;</l>
<l>e così venne a riva, e d'indi poi</l>
<l>gli angeli la portaro in quel Laureto</l>
<l>ch'io v'ho narrato e quivi si fermaro:</l>
<l>perciò che quella statua che v'era entro</l>
<l>mostrò co 'l riso di voler star ivi.</l>
<l>Quando Odoacro poi da più persone</l>
<l>intese quel miraculo sì grande</l>
<l>s'empìo di meraviglia e di stupore,</l>
<l>e chiamar fece dui solenni maghi,</l>
<l>l'un chiamato Zachelo e l'altro Omargo,</l>
<l>le cui parole a lui parean divine;</l>
<l>e cominciò parlarli in questa forma:</l>
<l>Io so che siete incantatori e maghi</l>
<l>molto eccelenti, e che vi son palesi</l>
<l>tutte le cose che nel mondo foro,</l>
<l>e quelle che vi sono e che verranvi:</l>
<l>onde anco arete inteso il gran prodigio</l>
<l>ch'apparuto è nel bosco de gli allori.</l>
<l>Però vi piaccia arditamente dirmi</l>
<l>se questo è bon augurio o s'egli è tristo;</l>
<l>e s'egli è tristo, datemi consiglio</l>
<l>com'io debbia fuggir le sue minaccie.</l>
<l>Al parlar di costui rispose Omargo:</l>
<l>Invittissimo re prudente e forte,</l>
<l>poi che saper volete il mio parere</l>
<l>del tempio ch'è venuto in queste parti,</l>
<l>io vi discoprirò ciò ch'io n'intendo.</l>
<l>L'alta divinità ch'è in quel saccello</l>
<l>è la madre di Colui che volse</l>
<l>co 'l proprio sangue liberare il mondo</l>
<l>da l'empia offesa de l'antico padre,</l>
<l>onde si può nomar senza menzogna</l>
<l>la libertà de la natura umana:</l>
<l>e questa libertà ch'è in quel sacello</l>
<l>come fia nota e manifesta a tutti</l>
<l>torrà l'Italia da le vostre mani,</l>
<l>e poneralla in libertade espressa;</l>
<l>ed oltre a questo darà sempre aiuto</l>
<l>a chi ne i casi lor dolenti e tristi</l>
<l>porgeran prieghi a la divina altezza:</l>
<l>onde risanerà le genti inferme</l>
<l>e farà molte grazie a i suoi divoti.</l>
<l>Però, signor, se nel pensiero avete</l>
<l>che resti in servitù l'Italia afflitta,</l>
<l>convienvi ritrovar qualche buon modo</l>
<l>da chiuder quel santissimo sacello</l>
<l>pria che sia nota a le terrene menti</l>
<l>la gran divinità ch'ivi si chiude.</l>
<l>Così parlò l'incantatore Omargo,</l>
<l>a cui rispose il perfido Odoacro:</l>
<l>Chi dà consiglio e poi non porge aiuto</l>
<l>a chi non può per sé medesmo aitarsi,</l>
<l>al parer mio costui consiglia indarno:</l>
<l>però non vi sia grave il dar soccorso</l>
<l>a questo nuovo consigliar che fate,</l>
<l>e far co i vostri magici secreti</l>
<l>che quel sacello sia tanto nascosto</l>
<l>che nol possa veder persona umana,</l>
<l>acciò che non si turbi il nostro impero.</l>
<l>Questo disse Odoacro, ed ei rispose:</l>
<l>Io spero, signor mio, di satisfarvi</l>
<l>prima che 'l sole aggiunga al terzo giorno;</l>
<l>poi fra se stesso mormorando disse:</l>
<l>Costui goderà poco questa grazia,</l>
<l>ma lascierà goderla a i suoi nimici</l>
<l>che forse anch'essi un dì la perderanno.</l>
<l>Quindi partissi, e si ritrasse in casa:</l>
<l>poi co ll'incanti suoi fé fare un muro</l>
<l>tutto di ferro intorno a quel saccello,</l>
<l>ch'occhio mortal non lo potea vedere,</l>
<l>perch'era cinto d'una nebbia oscura;</l>
<l>a questo fece far sola una porta,</l>
<l>e diella in guardia a dui feroci mostri,</l>
<l>nomati l'uno Ambizio e l'altro Avario:</l>
<l>perché se mai per gran favor del Cielo</l>
<l>s'approssimasse alcuno a l'alto muro</l>
<l>e lo vedesse, indi ne fusse espulso,</l>
<l>da quei crudeli e scelerati mostri'.</l>
<l>Così narrava l'angelo, e poi disse:</l>
<l>Dunque, signor, se liberar volete</l>
<l>l'Italia afflitta da le man de Gotti,</l>
<l>convienvi discoprir quel buon saccello,</l>
<l>che 'n brieve tempo fia liberato Osmo</l>
<l>e dopo quello Arimino e Ravenna,</l>
<l>e tutta Italia in libertà vedrassi.</l>
<l>Mandate adunque il generoso Achille</l>
<l>e 'l buon Traiano a far sì fatta impresa,</l>
<l>che informerolli e insegnerolli il modo</l>
<l>da vedere e disfar quel duro incanto.</l>
<l>Questo disse il buon angelo, e sparìo;</l>
<l>e nel sparir lasciò tanto splendore</l>
<l>intorno al capitanio, che destossi,</l>
<l>e ben conobbe il messaggier divino,</l>
<l>onde si rallegrò dentr'al suo cuore.</l>
<l>Poi si levò subitamente in piedi,</l>
<l>e tosto si vestì di panni e d'arme;</l>
<l>e chiamar fece l'onorato Achille</l>
<l>e 'l buon Traiano, e gli narrò quel sogno:</l>
<l>poi disse loro: Altissimi baroni,</l>
<l>non vi sia grave il far sì bella impresa,</l>
<l>perch'uscir non vi può se non felice,</l>
<l>quando l'angel di Dio ci essorta a farla.</l>
<l>Così diss'egli, e i dui baroni arditi</l>
<l>accetòr volentier la santa impresa:</l>
<l>poi si ritrasser dentro a i loro alberghi</l>
<l>per prender le lor arme e i lor cavalli</l>
<l>ed avviarsi al bosco de gli allori.</l>
<l>L'angel Palladio in forma di valletto</l>
<l>muttossi, e ritrovò quei dui baroni</l>
<l>ch'erano armati e pronti al dipartirsi,</l>
<l>onde gli disse: Cavalieri illustri,</l>
<l>a voi mi manda Belisario il grande</l>
<l>perch'io vi guidi a quell'alta ventura</l>
<l>ch'ei v'ha narrato; andiamo adunque insieme,</l>
<l>ché in poco d'ora condurovvi ad essa.</l>
<l>E detto questo insieme si partiro;</l>
<l>e così andando racontolli tutta</l>
<l>la forza e la ragion di quello incanto</l>
<l>e ciò che dovean far per superarlo:</l>
<l>poi come fur vicini al bel Laureto</l>
<l>quel messaggio di Dio si discoperse,</l>
<l>e sparir fece l'incantata nebbia</l>
<l>che nascondea quella ferrata cinta,</l>
<l>onde vider la porta e i dui gran mostri;</l>
<l>et e' disparve poi come un vapore</l>
<l>che da terra si parta e ascenda in cielo,</l>
<l>di che si rallegraro i dui baroni.</l>
<l>Ma poscia risguardando quei gran mostri</l>
<l>orrendi e fieri, tutti si stupiro:</l>
<l>ciascuno avea le mambra di gigante,</l>
<l>ma il fiero Ambizio che dal destro lato</l>
<l>si stava avea la testa di leone,</l>
<l>di cervo i piedi e di cavallo il ventre;</l>
<l>e le lor braccia eran dui gran serpenti</l>
<l>ch'avean le bocche aperte come mani,</l>
<l>e i venenosi denti erano l'ungie.</l>
<l>L'altro che stava dal sinistro canto</l>
<l>de la gran porta avea di lupo il capo,</l>
<l>di porco il ventre e d'asino le gambe;</l>
<l>ed in vece di braccia avea dui gatti,</l>
<l>che parean lenti in aspettare il tempo,</l>
<l>ma nel carpir molto tenaci e presti.</l>
<l>Questi dui mostri avean sì dure pelle</l>
<l>che ferro alcun non le potea tagliare,</l>
<l>salvo che Ambizio in sommo de la testa</l>
<l>potea ferirsi, e Avario in mezz'al ventre.</l>
<l>Come quei mostri videro i baroni,</l>
<l>ch'eran discesi a piè per intrar entro,</l>
<l>se gli aventaro con furore addosso</l>
<l>per divorarli, e con le bocche aperte</l>
<l>de le mani e del capo gli abbracciaro.</l>
<l>Achille era condotto a mal partito,</l>
<l>ché Ambizio mostro lo strigea co i denti</l>
<l>di quelle serpi venenose ed aspre,</l>
<l>tanto che se non eran le buon'arme</l>
<l>l'aria condotto a miserabil fine;</l>
<l>ma no 'l potendo poi graffiar co 'l morso</l>
<l>per le fine arme che teneva intorno</l>
<l>lo levò in alto per gettarlo in terra</l>
<l>e fiaccarli così le carni e gli ossi:</l>
<l>ma come Achille esser si vide in alto</l>
<l>scorse quel luoco ove dovea ferirlo,</l>
<l>come avea detto il messaggier celeste,</l>
<l>e con la manca man prese le giube</l>
<l>e tolse con la destra il suo pugnale</l>
<l>e gliel ficcò nel mezzo de la testa,</l>
<l>onde 'l mostro caddeo fremendo in terra.</l>
<l>Traiano ebbe da poi minor fatica,</l>
<l>perché ad Avario che l'aveva in braccio</l>
<l>cacciò il pugnale in mezzo del bilico</l>
<l>e lo distese morto in su l'arena.</l>
<l>Achille al mostro suo tagliò le giube,</l>
<l>e 'l buon Traiano al suo cavò il fegàto,</l>
<l>come ordinolli l'angelo del cielo:</l>
<l>onde crolossi tutto quanto il monte</l>
<l>da un terremoto orribile e tremendo,</l>
<l>e quel muro di ferro indi disparve.</l>
<l>Alor mostrossi a gli occhi de le genti</l>
<l>il sacro e divinissimo saccello,</l>
<l>e i dui baron divoti entraro in esso;</l>
<l>e ingenocchiati con le palme giunte</l>
<l>avanti a quella glorïosa imago</l>
<l>disser divotamente este parole:</l>
<l>Regina sempiterna de le stelle</l>
<l>liberatrice de la specie umana</l>
<l>che salvò il tuo figliuol co 'l proprio sangue</l>
<l>che da te prese dentr'al tuo bel ventre;</l>
<l>or che levato avem dal buon saccello</l>
<l>il muro che velava il tuo valore</l>
<l>donaci grazia che possiam levare</l>
<l>da queste nobilissime contrade</l>
<l>il grave giogo de la gente gotta:</l>
<l>tu sola sei la libertà del mondo,</l>
<l>e lo ristori sola, avendo in mano</l>
<l>la sanità ch'è libertà de i corpi,</l>
<l>e parimente ancor la libertade,</l>
<l>che è la gioconda sanità de l'alma;</l>
<l>soccorra adunque il tuo divin valore</l>
<l>l'afflitta Esperia, e in libertà la ponga.</l>
<l>Così pregaro quei baroni eccelsi</l>
<l>nel buon sacello; e quella statua santa,</l>
<l>quantunque fosse di pulito legno,</l>
<l>piegò la tasta ed accettò i lor prieghi:</l>
<l>e poscia i dui signor tornaro al vallo,</l>
<l>e raccontaro a Belisario il grande</l>
<l>tutto quel ch'avean fatto entr'al laureto.</l>
<l>In quel medesmo giorno ancor aggiunse</l>
<l>Mundello, e disse al capitanio eccelso</l>
<l>tutto quel ch'era occorso entr'a Milano,</l>
<l>e gli narrò la giunta de i Francesi</l>
<l>che ruppero in un dì la gente gotta</l>
<l>e la Romana, e presero i lor valli:</l>
<l>ond'ei fuggendo a Fiesole sen venne,</l>
<l>e quivi intese la partita loro;</l>
<l>poi disse come Fiesole si rese</l>
<l>a Ciprïan, che stava a quell'assedio:</l>
<l>onde co i duci gotti ch'avean presi</l>
<l>s'eran venuti a ritrovarlo ad Osmo</l>
<l>per raccontarli tutti quei negozi,</l>
<l>ed esequir ciò che sariali imposto.</l>
<l>Il capitanio attentamente udìo</l>
<l>tutti e' lor casi, e vide con diletto</l>
<l>i duchi presi de la gente gotta;</l>
<l>poi gli fece condur con buona scorta</l>
<l>vicini ad Osmo, e dimonstrarli a tutti</l>
<l>color che si trovaro in su le mura:</l>
<l>onde Traian, ch'ivi gli avea condotti,</l>
<l>disse a Bisandro e a Baccio este parole:</l>
<l>Che volete aspettare, afflitti Gotti?</l>
<l>Perché non date a noi questa cittade</l>
<l>come fer quei da Fiesole a Mundello?</l>
<l>Se sperate da Vitige soccorso,</l>
<l>troppo fia tardo, e nol potrete avere,</l>
<l>ché non si può da Rimino partirsi,</l>
<l>che lascieria Ravenna in gran periglio;</l>
<l>e poi gli converrebbe render conto</l>
<l>al nostro forte essercito romano</l>
<l>pria che s'avicinasse a queste mura.</l>
<l>Pensate ancor che s'egli avesse forze</l>
<l>da mandar qui, che a Fiesole mandava,</l>
<l>né aria perduta sì munita terra.</l>
<l>Non siate adunque pertinaci tanto</l>
<l>che vi convenga poi morir da fame;</l>
<l>perché la pertinacia oltra le forze</l>
<l>spesso è cagion d'altissima ruina.</l>
<l>Così parlò Traiano, e quei signori</l>
<l>non diero al suo parlar risposta alcuna:</l>
<l>ma tutta notte poscia vi pensaro,</l>
<l>ché 'l Re del ciel gli avea nel cuor mandato</l>
<l>paura e tema, onde levata l'alba</l>
<l>fecer consiglio sopra le parole</l>
<l>che gli avea dette l'ottimo Traiano;</l>
<l>e poi mandaro al capitanio eccelso</l>
<l>un ch'avea nome Tomoro, che disse:</l>
<l>Illustre capitanio de i Romani,</l>
<l>i Gotti che si truovan chiusi in Osmo,</l>
<l>vedendo che dal re non han soccorso</l>
<l>come più volte fu promesso loro,</l>
<l>m'hanno mandato a l'eccelenza vostra</l>
<l>a dirli che daranli quella terra,</l>
<l>salvando le persone e 'l loro avere</l>
<l>e lasciandoli andar dove a lor piace</l>
<l>con le bandiere dispiegate al vento.</l>
<l>Come udì questo Belisario il grande</l>
<l>ben s'allegrò, ma stava pur suspeso,</l>
<l>ché se lasciasse andar sì bella gente</l>
<l>a Rimino e Ravenna, assai disturbo</l>
<l>poteano dare a l'ordinata impresa;</l>
<l>da l'altra parte gli premea l'assedio</l>
<l>del buon Vitellio, e volea darli aiuto,</l>
<l>ma ciò non potea far non avend'Osmo;</l>
<l>però rispose a Tomoro: Signore,</l>
<l>non vi sia grave l'aspettare alquanto,</l>
<l>ché vuo' parlar con questi miei baroni</l>
<l>prima, e da poi vi renderò risposta.</l>
<l>Così diss'egli, e poi fece chiamarli</l>
<l>tutti subitamente entr'al suo albergo,</l>
<l>a i quali espose la proposta gotta</l>
<l>e la ragion perché volea accettarla.</l>
<l>Alora Olando in piè levossi, e disse:</l>
<l>Dunque volete, capitanio eccelso,</l>
<l>remunerar le nostre alte fatiche</l>
<l>e 'l sangue ch'avem sparso contra i Gotti</l>
<l>co 'l lasciarli tornare a i loro alberghi</l>
<l>con le persone e con la robba salva?</l>
<l>Questo non sarà mai giocondo a tutti:</l>
<l>considerate ben se tanto sangue,</l>
<l>tante nostre ferite e tante morti</l>
<l>han guadagnato le ricchezze loro;</l>
<l>e se debbiam così lasciarli andare</l>
<l>or che gli abbiam condotti entr'a la rete</l>
<l>e che constretti da l'orribil fame</l>
<l>si renderanno a noi come vorremo.</l>
<l>Oh quanto meglio fia far la vendetta</l>
<l>di tanti oltraggi, che lasciarli andare</l>
<l>con rischio di patir molt'altre offese.</l>
<l>Dividiam la lor robba al nostro stuolo</l>
<l>che guadagnata l'ha; né può fuggirli</l>
<l>se noi staremo a questo assedio alquanto.</l>
<l>Non fate adunque loro alcuna grazia,</l>
<l>ché quei piacer che fannosi a i nimici</l>
<l>non mutan mai la lor natura acerba.</l>
<l>Al contradir di Olando il capitano</l>
<l>sorrise alquanto, e poi così gli disse:</l>
<l>Barone illustre e di feroce ardire,</l>
<l>se voi mangiassi crudo il re de Gotti</l>
<l>e la moglie e i figliuoli, ancor non sazia</l>
<l>l'ira vostra sarìa contr'al suo sangue:</l>
<l>farò ciò che volete, perché questo</l>
<l>non vuo' che faccia in noi discordia alcuna.</l>
<l>ben manderovvi in Osmo a far gli accordi</l>
<l>co i Gotti al meglio che potransi fare:</l>
<l>ch'io voglio al tutto aver quella cittade,</l>
<l>per dar soccorso al misero Gioanni</l>
<l>e non abbandonare i nostri amici.</l>
<l>Così detto e risposto, in piè levossi</l>
<l>e poscia disse al buon conte d'Isaura:</l>
<l>Non vi sia grave andar col forte Olando</l>
<l>e col novello ambasciator de i Gotti</l>
<l>in Osmo, e tòr quella cittade a patti,</l>
<l>o boni o rei, come potrete averli.</l>
<l>E detto ch'ebbe questo, introdur fece</l>
<l>Tomoro Gotto, e poi così gli disse:</l>
<l>Signore ambasciadore, ho detto tutto</l>
<l>quel che chiedete a i nostri almi baroni,</l>
<l>a cui par troppo la dimanda vostra:</l>
<l>ma nondimeno io manderò con voi</l>
<l>dui cavalieri nobili ed illustri</l>
<l>per trattar quest'accordo con Bisandro.</l>
<l>E così detto fé che Olando e Paulo</l>
<l>andar con quello ambasciadore in Osmo:</l>
<l>e quivi stando a maneggiar gli accordi</l>
<l>conobber la lor fame e 'l lor timore,</l>
<l>ond'ebber la città con questi patti,</l>
<l>che i Gotti avesser le persone salve</l>
<l>e la metà di tutto il loro avere,</l>
<l>lasciando l'altra parte a i buon Romani.</l>
<l>Così tornar con quell'accordo al vallo,</l>
<l>e 'l capitan ne fu molto contento;</l>
<l>e poscia giustamente fu divisa</l>
<l>tutta la robba de la gente gotta,</l>
<l>la qual dolente abbandonò la terra,</l>
<l>e i buon Romani allegri entraro in essa.</l>
<l>Come poi venne fuor quell'alma aurora,</l>
<l>l'eccelso capitanio de le genti,</l>
<l>desideroso d'aiutar Giovanni</l>
<l>e trarlo fuor di quel assedio amaro,</l>
<l>lasciando Areto a la custodia d'Osmo</l>
<l>fece chiamare il principe Aldigieri,</l>
<l>e disse a lui queste parole tali:</l>
<l>O valoroso principe di Rodi,</l>
<l>voi piglierete cinque millia fanti</l>
<l>e ve n'andrete a la città d'Ancona;</l>
<l>e menerete vosco ancor Lucillo</l>
<l>e Sindosio ed Emilio e Cipriano;</l>
<l>poi monterete sopra quelle navi</l>
<l>che stan ivi aspettando il gran Narsete</l>
<l>che venne a Roma senza darli nuova</l>
<l>di sé, quando partì da la Sibilla,</l>
<l>e drizzerete a Rimino la prora:</l>
<l>né vi dilungherete da la riva</l>
<l>molto, ma ve n'andrete lento lento</l>
<l>aspettando le genti che su 'l litto</l>
<l>saran condotte dal cortese Achille,</l>
<l>da Marzïano e da Sertorio e Ciro,</l>
<l>per arrivare a Rimino in un tempo.</l>
<l>Io poscia me n'andrò su per i monti,</l>
<l>e non sarò da voi molto lantano.</l>
<l>Così diss'egli, e così poi fu fatto.</l>
<l>Il capitanio alor per Urbisaglia,</l>
<l>città distrutta al tempo d'Alarico,</l>
<l>prese il camin con tutta la sua gente,</l>
<l>ch'era sì ben armata e ben instrutta</l>
<l>che parea cosa nobile a vederla:</l>
<l>né mai fu notte limpida e serena</l>
<l>che risplendesse di sì belle stelle</l>
<l>intorno a lo epiciclo de la luna,</l>
<l>quando dal suo fratel molto s'allunga,</l>
<l>come splendeano quelle armate genti</l>
<l>ch'erano intorno al capitanio eccelso.</l>
<l>Ma quando fur vicine una giornata</l>
<l>a la città di Rimino, ch'è posta</l>
<l>là dove la Marecchia entra nel mare,</l>
<l>trovaro Uldarno e 'l perfido Cardasso</l>
<l>che con trecento fanti per quei monti</l>
<l>passavan, per andare entr'ad Urbino:</l>
<l>alora Olando ch'era avanti a gli altri</l>
<l>e seco avea l'imperïal bandiera,</l>
<l>come incontrossi co i nimici armati</l>
<l>ferìte Uldarno con la valida asta,</l>
<l>e 'l petto gli passò, tal che gli fece</l>
<l>uscire il ferro acuto per le spalle,</l>
<l>e morto lo mandò disteso in terra.</l>
<l>Cardasso, che conobbe l'alta insegna</l>
<l>di Belisario, e vide tanta gente</l>
<l>che d'ognintorno ricopriano i colli,</l>
<l>si volse per fuggir; ma il fiero Olando</l>
<l>con l'asta sua l'accolse in una spalla,</l>
<l>che dentro penetrò, ma non per questo</l>
<l>restò Cardasso di seguir la fuga;</l>
<l>poi s'appiattò fuggendo dietro a un cespo</l>
<l>ch'er'ivi in un vallon molto rimoto,</l>
<l>così sperando di fuggir la morte.</l>
<l>Il fiero Olando poi co 'l ferro in mano</l>
<l>si pose tra quell'altra empia gentaglia;</l>
<l>e tanti ne ferì, tanti n'uccise,</l>
<l>che tutte quelle pietre e quelle piante</l>
<l>ch'eran d'intorno gocciolavan sangue:</l>
<l>molti poi di color ch'eran fuggiti</l>
<l>con le ferite lor stavansi ascosi</l>
<l>per valli e selve e per caverne e sassi;</l>
<l>e vedendo quei monti esser coerti</l>
<l>d'uomini armati, e spessi come foglie,</l>
<l>aveano entr'al lor cuor tanto timore</l>
<l>che ciascun d'essi gli parea cinquanta.</l>
<l>Poi come giunse l'ombra de la notte</l>
<l>quelli infelici si partiron quindi,</l>
<l>e tanto caminor, che andaro al vallo</l>
<l>del re de Gotti, e poscia entraro in esso,</l>
<l>che furon conosciuti da le guarde,</l>
<l>perché da lor quel giorno eran partiti.</l>
<l>Cardasso alor ferito in una spalla</l>
<l>se n'andò avanti a Vitige gemendo,</l>
<l>ch'era nel padiglion co i suoi baroni</l>
<l>a consultar che volea dar battaglia</l>
<l>l'altra mattina a Rimine, e tentare</l>
<l>di guadagnar quella città per forza</l>
<l>pria che venisse Belisario il grande</l>
<l>con l'essercito suo per darli aiuto;</l>
<l>alor Cardasso disse in questa forma:</l>
<l>Serenissimo re pien di valore</l>
<l>ma con poco favor de la fortuna,</l>
<l>se voi non vi partite in questa notte</l>
<l>da l'ostinato e periglioso assedio,</l>
<l>andrete in man di Belisario il grande</l>
<l>e perderete il regno e la persona.</l>
<l>Ei vien con una innumerabil gente,</l>
<l>che cuopre i monti e le campagne d'arme:</l>
<l>noi poscia, ch'andavamo entr'ad Urbino,</l>
<l>ritrovati gli abbiam sopra quei colli;</l>
<l>quivi fu morto il valoroso Uldarno</l>
<l>ed io ferito fui come vedete,</l>
<l>poi gli altri tutti che non ebber morte,</l>
<l>chi ferito e chi no, carghi di sangue</l>
<l>si son fuggiti meco in questo vallo.</l>
<l>Così parlò Cardasso, e come tacque</l>
<l>divenne in faccia pallido e caddeo</l>
<l>ne la presenza lor privo di vita.</l>
<l>Alora il re con tutti i suoi baroni</l>
<l>s'empieron di pietate e di paura:</l>
<l>e risguardando ancor gli altri feriti</l>
<l>che dicean molte cose del gran stuolo</l>
<l>che Belisario avea su per quei colli,</l>
<l>eran tanti inviliti che ciascuno</l>
<l>già si movea per uscir fuor del vallo</l>
<l>e seguitare il re, ch'era già in piedi</l>
<l>per tornarsi fuggendo entr'a Ravenna;</l>
<l>e fuggiti sarian, se non che Teio</l>
<l>si levò ritto e disse in questa forma:</l>
<l>Che cosa vi spaventa, eccelsi Gotti?</l>
<l>La morte di un guerrier che sia fuggito</l>
<l>con certi pochi suoi compagni inerti</l>
<l>che si son posti in paventosa fuga</l>
<l>senza mostrar la fronte a i lor nimici?</l>
<l>A me par che debbiam veder con gli occhi </l>
<l>questi tanti Romani, ed assaggiarli,</l>
<l>pria che debbiamo aver timore alcuno;</l>
<l>poi creder non si den tutte le cose,</l>
<l>perciò che 'l creder poco e 'l bever poco</l>
<l>son come nodi a la prudenza umana.</l>
<l>Se 'l re vuol ritrarsi entr'a Ravenna,</l>
<l>vadavi, e meni tutta la sua corte;</l>
<l>ché l'altra gente gotta resteravvi</l>
<l>fin che si prenda Rimino per forza:</l>
<l>e se pur quella ancor vorrà partirsi,</l>
<l>Totila ed io vogliam restarvi intorno</l>
<l>sin che si veda il fin di questa impresa.</l>
<l>Così disse il barone, onde levossi</l>
<l>un grido da color ch'eranli intorno</l>
<l>ch'ammirava laudando il suo parlare:</l>
<l>tal che quei ch'eran già levati in piedi</l>
<l>ne le lor sedi poi si risedero.</l>
<l>Or eccoti apparir Bellafro e Narmo,</l>
<l>ch'eran soldati eletti di Unigasto</l>
<l>posti a la guardia del superbo vallo</l>
<l>da la parte ch'è volta verso Fano,</l>
<l>e dissero al signor queste parole:</l>
<l>Serenissimo re pien di valore,</l>
<l>vi fo saper si come abbiam veduto</l>
<l>una infinita quantità di fuochi</l>
<l>da la parte che a Pesaro risguarda,</l>
<l>ch'ardean sul pian vicino a la marina:</l>
<l>il che dimostra innumerabil gente</l>
<l>venirci addosso ancor da quella parte,</l>
<l>dunque, signore, or ch'io v'ho fatto cauto</l>
<l>fateli quel rimedio che vi piace.</l>
<l>Udito questo, il re vi volse andare</l>
<l>personalmente a veder s'era vero:</l>
<l>vedendo poi ch'e' fuochi erano tanti</l>
<l>si smarrì tutto quanto entr'al suo cuore,</l>
<l>onde deliberò partirsi quindi</l>
<l>come spuntasse primamente l'alba.</l>
<l>Poi quando venne fuor la bella aurora</l>
<l>a rimenare il dì sopra la terra,</l>
<l>apparve un'altra quantità di gente</l>
<l>vicina al porto ov'entra la Marecchia,</l>
<l>con tante navi e tanti armati legni</l>
<l>che tutta ricoprian l'onda marina:</l>
<l>queste eran quelle genti e quelle navi</l>
<l>che furon date al principe Aldigieri</l>
<l>quando uscì fuor de la città d'Ancona;</l>
<l>queste, come apparir vicine al porto,</l>
<l>mossen tanto timor nel cuor de i Gotti,</l>
<l>che senza aspettar più posersi in fuga:</l>
<l>e con molto cridore uscian del vallo</l>
<l>esortando l'un l'altro ad affrettarsi,</l>
<l>e per la fretta si premeano tanto</l>
<l>che con fatica uscian fuor de le porte;</l>
<l>non altrimente a l'apparir de i cani</l>
<l>escono i cervi timidi del bosco</l>
<l>e se ne van fuggendo per le piagge,</l>
<l>lasciando al cacciator le amate selve:</l>
<l>così fuggiano i spaventati Gotti</l>
<l>al subito apparir di quelle navi</l>
<l>abbandonando i lor muniti valli;</l>
<l>né vi rimase Totila né Teio,</l>
<l>che spese avean quelle parole altere,</l>
<l>anzi con gli altri insieme se n'andaro.</l>
<l>e se fusse venuto entr'al pensiero</l>
<l>al buon Vitellio, che vedea fuggirli,</l>
<l>di saltar fuor con la sua gente obsessa,</l>
<l>tutti gli arebbe fraccassati e morti,</l>
<l>ed aria posto fine a quella guerra</l>
<l>inanzi al dì che 'l Ciel gli avea prefisso:</l>
<l>ma fosse o ch'eran da la fame afflitti</l>
<l>o che volesse Iddio donar la gloria</l>
<l>di quella impresa a Belisario il grande,</l>
<l>si stetter cheti a la difesa intenti.</l>
<l>Alor discese il principe Aldigieri</l>
<l>con le sue buone genti in su la riva,</l>
<l>e prestamente appresentossi al vallo,</l>
<l>poi dentr'a quello andò senza contrasto:</l>
<l>e trovò molte vittüarie in esso</l>
<l>e molte belle machine murali</l>
<l>che per quell'aspra e subitanea fuga</l>
<l>vi fur lasciate da la gente Gotta,</l>
<l>e tutte furo in Rimino condotte.</l>
<l>Dopo Aldigieri giunse il forte Achille</l>
<l>con quella gente che menava seco</l>
<l>per l'arenoso lito appresso al mare,</l>
<l>e fur veduti con piacere immenso.</l>
<l>Ma come quando cessa una gran pioggia</l>
<l>che lungo tempo sia dal ciel discesa,</l>
<l>e l'api ingenïose entr'a gli essami</l>
<l>sian state, senza uscire la foresta;</l>
<l>poi che rasciuga il sol l'erbette e i fiori</l>
<l>escon ne' prati a ragunare il mèle:</l>
<l>così faceano gli ottimi Romani,</l>
<l>ch'usciano fuor de la città rinchiusa</l>
<l>per trovar vittüaria in quei contorni.</l>
<l>Ma poco stando Belisario il grande</l>
<l>giunse ancor ei con la sua bella gente</l>
<l>che per la via de i monti avea condotta;</l>
<l>e dismontato dentr'al gran palazzo</l>
<l>tutti quanti i baron gli furo intorno,</l>
<l>e tutto quanto il popol de la terra</l>
<l>lo risguardavan, come fosse un Dio:</l>
<l>ed e' volgendo gli occhi a quei soldati</l>
<l>ch'eran stati rinchiusi entr'a l'assedio</l>
<l>ed eran magri, squallidi ed afflitti</l>
<l>per li disagi avuti e per la fame,</l>
<l>disse verso Vitellio este parole:</l>
<l>Signore, il vostro smisurato ardire</l>
<l>e 'l non curar de i fidi miei precetti</l>
<l>v'ha posto in questo asperrimo periglio:</l>
<l>ma rendete pur grazie ad Aldigieri,</l>
<l>ch'entrò ne i loggiamenti de i nimici</l>
<l>e v'ha recata vittüaria tanta,</l>
<l>che sarà gran cagion da ristorarvi.</l>
<l>Ed egli: Io son tenuto al buon Narsete</l>
<l>d'obiligo assai maggior, che vi sospinse</l>
<l>in Roma a trarmi fuor di tal periglio.</l>
<l>Così detto e risposto, quella notte</l>
<l>giocondamente in Rimino posaro.</l>
</lg>
<trailer>F. D. XXVI L.</trailer>
</div1>
<div1 type="libro">
<head>IL VIGESIMOSETIMO LIBRO</head>
<head>DE LA ITALIA LIBERATA DA GOTTHI</head>
<argument><p>Nel vintisette Vitige si prende.</p></argument>
<lg type="non-definito">
<l>Vergini sacre al cui governo è posto</l>
<l>Parnaso ed Elicona ed Aganippe,</l>
<l>e co i lor fiori e le lor liquide acque</l>
<l>ornate il mondo di memorie eterne;</l>
<l>or ch'io son giunto a l'ultima fatica</l>
<l>del faticoso e lungo mio poema</l>
<l>co 'l vostro aiuto e co 'l divino Omero,</l>
<l>ch'è stato il mio maestro e la mia stella:</l>
<l>piacciavi darmi ancor tanto soccorso</l>
<l>che giunger possa al disïato fine</l>
<l>ch'è presso omai; né mi rest'altro a dire</l>
<l>che quella acerba ed orrida battaglia</l>
<l>che fu tra dieci e dieci alti guerrieri:</l>
<l>ove il gran capitanio de le genti</l>
<l>prese con le sue mani il re de Gotti</l>
<l>e pose in libertà l'Italia afflitta.</l>
<l>Non mi negate adunque il vostro aiuto,</l>
<l>dilettissime nimfe, a l'ultim'uopo.</l>
<l>Poi ch'ebbe sciolta Belisario il grande</l>
<l>co 'l stratagema suo l'orribil fame</l>
<l>da Rimino e dei fidi soi soldati,</l>
<l>Quivi si riposò per quella notte:</l>
<l>poi la mattina nel spuntar de l'alba</l>
<l>si pose in via con tutte le sue genti,</l>
<l>ch'andar voleva ad espugnar Ravenna;</l>
<l>onde passando il Rubicon famoso</l>
<l>appresso al Cesenatico, e dapoi</l>
<l>il Savio impetüoso e 'l Candiano,</l>
<l>in dui giorni arrivò vicino al Ronco,</l>
<l>che bagna le muraglie de la terra.</l>
<l>E quivi posto il suo munito vallo,</l>
<l>co 'l gran pretorio in mezzo e co i dui fori,</l>
<l>l'uno a man destra e l'altro a man sinistra,</l>
<l>e con la piazza de i tribuni avanti</l>
<l>e con le cinque viech'ivan per lungo,</l>
<l>poi la quintana sola iva a traverso,</l>
<l>e collocate ben le quattro porte:</l>
<l>deliberò di por l'assedio intorno</l>
<l>a quelle altere ed onorate mura;</l>
<l>perché vedea che non ardiano i Gotti</l>
<l>uscir co 'l campo fuori a la campagna,</l>
<l>ch'avean paura di non esser morti</l>
<l>od esser presi da i nimici loro:</l>
<l>però stavano armati appresso i merli</l>
<l>con l'aste basse e co i lor scudi al petto,</l>
<l>sempre chinati e pronti a la difesa;</l>
<l>il che vedendo il capitanio eccelso</l>
<l>fece chiamar i principi del campo</l>
<l>dentr'al su' albergo, e poi così gli disse:</l>
<l>Signori illustri, le cui gran virtuti</l>
<l>mosser l'invitto imperador del mondo</l>
<l>a mandarvi con meco a questa guerra</l>
<l>per trar di servitù l'Italia afflitta;</l>
<l>or che rinchiusa s'è la gente gotta</l>
<l>in questa lor città munita e forte</l>
<l>è ben che non lasciamo uscirla quindi,</l>
<l>ma che cerchiamo d'esserne patroni</l>
<l>per forza di battaglia o per assedio,</l>
<l>e non vi risparmiam fatica alcuna:</l>
<l>ché chi si lascia il suo nimico uscire</l>
<l>di man quando, l'ha preso o può pigliarlo,</l>
<l>si pente indarno, e in van desia d'averlo.</l>
<l>Pensando poi che 'l dar battaglia acerba</l>
<l>a quelle mura sì munite e forti,</l>
<l>e ch'hanno tanta gente a lor difesa,</l>
<l>sarebbe un spender le fatiche indarno</l>
<l>e sparger sangue assai senza profitto:</l>
<l>però fia meglio il porli assedio intorno</l>
<l>e non lasciar che possano indi uscire;</l>
<l>ché essendovisi chiusi a l'improviso</l>
<l>non ponno averci vittüaria molta.</l>
<l>Così parlò quel capitanio eccelso;</l>
<l>onde levossi il vecchio Paulo e disse:</l>
<l>Illustre capitan, luce del mondo,</l>
<l>senz'alcun dubbio è più sicuro e certo</l>
<l>l'assedio, a chi 'l può far che la battaglia,</l>
<l>perché ll'uccider genti e 'l sparger sangue</l>
<l>si dee serbare a gli ultimi bisogni:</l>
<l>ma ben devemo avere estrema cura</l>
<l>ch'ivi non entri vittüaria alcuna,</l>
<l>cosa che non è agevole da farsi;</l>
<l>perciò che 'l Po, ch'è re de gli altri fiumi,</l>
<l>vien per paesi nobili e fecondi</l>
<l>tutti possessi da la gente gotta:</l>
<l>che agevolmente indi potranno avere</l>
<l>copia di grani e di molt'altre cose</l>
<l>gioconde e grate e necessarie al vitto.</l>
<l>Però fia ben mandar sopra quel fiume</l>
<l>le nostre genti, e chiuder ivi il passo</l>
<l>sì fattamente che non possano indi</l>
<l>venir con burchi e vittüarie e strami:</l>
<l>e fatto quello, ancor ci resta il mare,</l>
<l>che molto importa a chiuder quella via;</l>
<l>perciò che ne le venete paludi</l>
<l>tra Ravenna ed Altin sono isolette</l>
<l>abitate da i popoli raccolti</l>
<l>del fior d'Italia ch'Atila percosse:</l>
<l>e con certe barchette e certi legni</l>
<l>snelletti e svelti van solcando il mare</l>
<l>come se fosser figli di Nettuno.</l>
<l>Questi a mal grado de le nostre navi</l>
<l>che ha qui condotte il principe Aldigieri</l>
<l>porrian portarli vittüaria molta:</l>
<l>perché con esse andrìan per entro 'l fuoco</l>
<l>senza che fosser da le fiamme offesi;</l>
<l>ma son di libertà sì grandi amici,</l>
<l>essendo nati ed allevati in essa,</l>
<l>che come lor fia noto che l'impresa</l>
<l>si fa per por l'Ausonia in libertade,</l>
<l>non solamente a lor non darian nulla,</l>
<l>ma gli torrìan quel che venisse altronde,</l>
<l>e ci darriano a quest'assedio aiuto.</l>
<l>Così rispose il buon conte d'Isaura,</l>
<l>e 'l capitanio disse ad Aldigieri:</l>
<l>Ite dunque, signor, con quelle navi</l>
<l>che conduceste vosco fuor d'Ancona,</l>
<l>e statevi con esse appresso 'l porto,</l>
<l>acciò ch'ivi non entri alcun naviglio</l>
<l>che portar possa vittüaria a i Gotti;</l>
<l>dapoi mandate a l'isole ch'ei dice</l>
<l>con una fusta un personaggio accorto,</l>
<l>a farli noto il desiderio nostro:</l>
<l>che essendo giusti e grazïosi e buoni</l>
<l>mai non ci mancheran d'onesto aiuto.</l>
<l>E così a i Gotti chiuderemo il mare,</l>
<l>né aver potranno alcun soccorso quindi.</l>
<l>Udito questo, il principe di Rodi</l>
<l>si dipartì da lui senza dimora,</l>
<l>ed essequì gli accorti suoi mandati;</l>
<l>poi Belisario si rivolse a Magno</l>
<l>ed a Vitellio, e disse este parole:</l>
<l>Signori adorni di virtute immensa</l>
<l>e d'ingegno profondo e di fortezza;</l>
<l>or che siam giunti a l'ultimo sigillo</l>
<l>di questa nostra glorïosa impresa,</l>
<l>né ben si può improntar senza la cera</l>
<l>de le vostre accortissime fatiche:</l>
<l>non vi sia grave andar con due coorti</l>
<l>su 'l Po per impedirli ogni soccorso;</l>
<l>e Vitellio starà sopra la ripa</l>
<l>di qua dal fiume, a far divieto a i burchi</l>
<l>che venisser per esso a portar grano</l>
<l>e altre vittüarie entr'a Ravenna;</l>
<l>e Magno andrà co i suoi d'intorno a quello,</l>
<l>facendo parimente esto divieto.</l>
<l>Così diss'egli, e quei baroni andaro</l>
<l>ad essequire il lor commesso officio;</l>
<l>e poscia il capitano de le genti</l>
<l>attendea solamente al grande assedio.</l>
<l>E così stando i campi a quelle mura,</l>
<l>l'uno a difesa lor, l'altro ad offesa,</l>
<l>l'angel Palladio, che bramava sempre</l>
<l>dar la vittoria a gli ottimi Romani</l>
<l>per essequire il gran voler del Cielo,</l>
<l>prese la effigie de la bella Amata,</l>
<l>ch'era moglie di Vitige, ed andossi</l>
<l>a ritrovarlo nel diletto albergo,</l>
<l>ed in tal modo a lui parlando disse:</l>
<l>Eccelso mio signor, ch'avete in mano</l>
<l>il gran governo de la gente gotta,</l>
<l>ove son le minaccie aspre e superbe</l>
<l>che facevate quando andaste a Roma</l>
<l>e dicevate avere in una rete</l>
<l>il capitanio e i principi romani?</l>
<l>Or siete ritornato entr'a Ravenna</l>
<l>sconfitto e rotto, e con sì poco onore</l>
<l>quanto s'avesse mai d'alcuna impresa;</l>
<l>e Belisario è qui presso a le mura,</l>
<l>e non è alcun di voi che ardisca uscire</l>
<l>fuor de le porte a dimostarli il volto:</l>
<l>ma ve ne state chiusi entr'a i ripari</l>
<l>come fan pecorelle entr'a le mandre</l>
<l>per la paura de i voraci lupi.</l>
<l>Non vi pensate che sedendo appresso</l>
<l>a le vostre mogliere e i vostri figli</l>
<l>possiate conservar questa cittade,</l>
<l>né che dal Ciel vi venga alcuno aiuto:</l>
<l>ché con la diligenza e col consiglio</l>
<l>e co 'l rispiarmar fatiche e sangue</l>
<l>il soccorso divin sempre s'acquista,</l>
<l>ch'ha in odio i pigri e neghitosi e lenti.</l>
<l>Così disse quell'angelo, e spirolli</l>
<l>nel cuore afflitto ed animo e vergogna;</l>
<l>ond'ei rispose con parole tali:</l>
<l>Né vil pensier né timida paura</l>
<l>mi ritien, donna mia, dentr'a Ravenna,</l>
<l>ma buon consiglio ed ottima prudenza,</l>
<l>cose che recan sicurezza a l'uomo.</l>
<l>Io non ho pria voluto uscire al campo</l>
<l>perch'i' aspettava aiuto da i Francesi,</l>
<l>co 'l quale avea speranza di pigliare</l>
<l>e Belisario e i principi romani;</l>
<l>ma poi ch'io vedo che ritardan troppo,</l>
<l>forse per brama de la mia ruina,</l>
<l>cercherò di pigliare altro partito:</l>
<l>e mi consiglierò co i miei baroni,</l>
<l>che sono accorti e d'ottimo intelletto;</l>
<l>ché 'l consiglio de i savi è sempre buono.</l>
<l>Così diss'egli, e fece che gli araldi</l>
<l>chiamaro al suo palazzo ogni barone;</l>
<l>e quell'angel di Dio se n'andò seco,</l>
<l>senz'esser conosciuto da le genti,</l>
<l>per risvegliare ardire entr'a i lor cuori</l>
<l>e far che fosser pronti a la battaglia</l>
<l>Quando poi tutti ragunati foro,</l>
<l>Vitige gli parlò con tai parole:</l>
<l>Voi vedete, signori, il nostro stato</l>
<l>e le miserie in cui ci ha posto il Cielo,</l>
<l>ch'è volto a favorir troppo i Romani,</l>
<l>tal che non so talor dov'io mi volga;</l>
<l>né so s'io debbia uscire a la campagna</l>
<l>con tutto il stuolo, ove con una parte</l>
<l>disfidar Belisario a la battaglia:</l>
<l>o se pur meglio è stare entr'a le mura</l>
<l>ed aspettar che 'l Ciel ne mandi aiuto,</l>
<l>ch'al mio giudizio fia fallace e lento;</l>
<l>però dica ciascuno il suo parere,</l>
<l>acciò ch'io possa far quel che sia 'l meglio.</l>
<l>In questo tempo il Re de l'universo,</l>
<l>per dar a l'opra di Palladio aiuto,</l>
<l>chiamò l'angel Saturnio, e così disse:</l>
<l>Diletto messo mio che 'l sesto cielo</l>
<l>governi, e l'aere più sublime ed alto</l>
<l>che s'avicini al cerchio de la luna:</l>
<l>vedendo i Gotti star dubbiosi alquanto</l>
<l>a le parole che Palladio ha dette</l>
<l>sotto la forma de la bella Amata,</l>
<l>vorrei spronarli a prendere il consiglio</l>
<l>che tosto gli darà, com'io gli ho imposto;</l>
<l>ma perché l'uom, quando gli abbonda il pane,</l>
<l>non prende volentier fatica alcuna,</l>
<l>fia ben trovare un modo che gli tolga</l>
<l>il grano e la speranza di nutrirsi,</l>
<l>acciò ch'escano fuor di quelle mura</l>
<l>e cerchin di affrontarsi co i Romani,</l>
<l>da cui vinti saran senz'altro dubbio.</l>
<l>E però piglia un fulgure, di quelli</l>
<l>tuoi più possenti e di peggior natura,</l>
<l>e spingilo aspramente inver Ravenna,</l>
<l>tal che i granari publici percuota</l>
<l>in guisa che i lor gran consumi ed arda.</l>
<l>L'angel di Dio dopo 'l divin precetto</l>
<l>se n'andò a l'aere più leggiero e caldo;</l>
<l>e tolse da l'incude de i ciclopi</l>
<l>un paventoso fulgure et orrendo</l>
<l>ed alzò il braccio, e ritirossi alquanto</l>
<l>con la persona indietro, e poi lo spinse</l>
<l>con gran furore e con baleni e troni;</l>
<l>e fecelo ir ne i publici granari</l>
<l>e gli arse tutti e consumò i lor grani,</l>
<l>che fu cosa incredibile e stupenda.</l>
<l>Il che vedendo il generoso Orgasto,</l>
<l>ch'era un baron preposto dal signore</l>
<l>a i grani e vittüarie di Ravenna,</l>
<l>subito se n'andò dentr'al consiglio</l>
<l>del re, ch'avea fornito il suo parlare,</l>
<l>e quivi giunto suspirando disse:</l>
<l>Serenissimo re d'alta possanza</l>
<l>ma di poco favor de la fortuna,</l>
<l>buon è che voi sappiate ogni sciagura</l>
<l>che v'apparecchia la virtù divina,</l>
<l>perché possiate prender quel consiglio</l>
<l>che fia migliore a la salute nostra.</l>
<l>Ora è caduto un fulgure dal cielo</l>
<l>con gran furore e con sulfurea fiamma</l>
<l>ne i chiusi luoghi ove si serva il grano,</l>
<l>ed arso ha il tetto e fraccassati e' muri</l>
<l>e consumato il gran che v'era dentro:</l>
<l>né lasciato ve n'ha pur una parte</l>
<l>che non sia tutta discipata ed arsa.</l>
<l>Fate dunque, signor, quel ch'a voi pare</l>
<l>miglior rimedio in questo caso adverso</l>
<l>per farlo esser leggier; ben ch'io non credo</l>
<l>che vaglia contra 'l Ciel difesa umana.</l>
<l>Questo gli disse Orgasto, onde 'l signore</l>
<l>rimase stupefatto entr'al suo petto;</l>
<l>ma il buon angel Palladio, ch'era quivi</l>
<l>e che volea condurli a la battaglia,</l>
<l>prese la effigie di Boardo, e disse:</l>
<l>Signore eccelso d'animo e di forze,</l>
<l>parmi che 'l Ciel con tale augurio mostri</l>
<l>quel che noi debbiam fare in questa impresa.</l>
<l>Il grano è tutto consumato ed arso,</l>
<l>che ci dimostra che debbiamo uscire</l>
<l>fuor de le mura, e gire a la campagna</l>
<l>per acquistar da viver con la spada:</l>
<l>perciò che 'l star serrati ne la terra</l>
<l>senz'aver vittüaria dal paese</l>
<l>ci farebbe morir tutti di fame.</l>
<l>Il fulgure dapoi mostra vittoria,</l>
<l>sì come fece al fortunato Augusto</l>
<l>quand'egli entrò ne la città di Roma:</l>
<l>usciamo adunque armati a la campagna,</l>
<l>mandianci avanti un'ottima speranza</l>
<l>di liberarsi da l'assedio amaro,</l>
<l>e dapoi supportiam ciò ch'al Ciel piaccia</l>
<l>con mente invitta, generosa ed alta.</l>
<l>Io già non uscirei con tutto il campo</l>
<l>a fare un fatto d'arme co i nimici,</l>
<l>chè i nostri fanti son tanto invìliti</l>
<l>che non aspetterian colpo di spada,</l>
<l>e fuggiriansi tutti inanzi a loro</l>
<l>come timìde lepre inanzi a i cani;</l>
<l>ma bene io manderei fuori un araldo</l>
<l>che disfidasse Belisario il grande,</l>
<l>con dieci cavalier de la sua corte,</l>
<l>a combatter con voi dentr'a un steccato,</l>
<l>che con dieci altri validi baroni</l>
<l>l'andrete a ritrovar fuor de le mura.</l>
<l>Quivi combatterassi infin che 'l Cielo</l>
<l>dia la vittoria ad una de le parti;</l>
<l>e quella parte che sarà perdente</l>
<l>darà la signoria d'Italia a l'altra.</l>
<l>Ma devete sperar vittoria certa,</l>
<l>essendo giunto Corsamonte al fine</l>
<l>e 'l superbo Aquilin, ch'erano il fiore</l>
<l>di tutti quanti i cavalier romani.</l>
<l>Così disse quell'angelo, spirando.</l>
<l>Nel cuor de' Gotti un tal disio di guerra</l>
<l>che persüase gli animi leggieri</l>
<l>di quei baroni a far quella disfida:</l>
<l>onde l'incauto re senza pensarvi</l>
<l>più lungamente o disputarvi sopra</l>
<l>dimandar fece Rubicone araldo</l>
<l>e gli commesse tutta la imbasciata</l>
<l>che dovea fare, e poi gli diede in scritto</l>
<l>ancor quei patti che dovean firmarsi</l>
<l>co 'l giuramento di ciascuna parte,</l>
<l>e lo mandò nel campo de i Romani.</l>
<l>Ma pria ch'ivi giungesse quell'araldo,</l>
<l>l'angel Palladio in forma di Prudenzo,</l>
<l>che fu fratel bastardo di Camillo,</l>
<l>padre del capitanio, andò nel vallo</l>
<l>ch'era fuor di Ravenna a ritrovarlo.</l>
<l>Questo Prudenzo fu famoso in arme</l>
<l>ne la sua gioventù ma fatto vecchio</l>
<l>divenne maggiordomo de la casa</l>
<l>di Belisario e de la sua famiglia;</l>
<l>l'angelo adunque in forma di Prudenzo</l>
<l>ritrovò Belisario, e così disse:</l>
<l>Illustre capitanio de l'impresa,</l>
<l>il re de Gotti manderavvi or ora</l>
<l>a disfidar per Rubicone araldo,</l>
<l>come ho veduto questa notte in sogno,</l>
<l>ché 'l divinar de l'anima non mente;</l>
<l>questo disfido fia che in un steccato</l>
<l>combatter vuol con voi da dieci a dieci,</l>
<l>e quella parte che sarà perdente</l>
<l>darà la signoria d'Italia a l'altra.</l>
<l>A cui rispose il capitanio eccelso:</l>
<l>Non saria bene a pormi in tal periglio,</l>
<l>avendo quasi la vittoria in mano:</l>
<l>ché 'l vincere il nimico senza sangue</l>
<l>è più sicura e più lodevol opra</l>
<l>che superarlo con battaglie e morti.</l>
<l>Alor soggiunse quel celeste messo:</l>
<l>Come potrete, capitanio illustre,</l>
<l>rifiutar con onor quella disfida?</l>
<l>Ma poniamo da canto la vergogna,</l>
<l>e che non fosse biasmo il rifiutarla,</l>
<l>come certo saria, perché ne i vostri</l>
<l>sveglieria tema e ne i nimici ardire:</l>
<l>ditemi il modo che tener pensate</l>
<l>per vincere il nimico senza sangue;</l>
<l>che certamente se vorranno uscire</l>
<l>e combatter con voi, sarete astretto</l>
<l>non risparmiar né sangue né ferite;</l>
<l>se poi pensate che si stiano dentro</l>
<l>da l'alte mura, e stretti da la fame</l>
<l>vi diano ne le man la lor cittade,</l>
<l>voi v'ingannate di dannoso errore:</l>
<l>perché aver denno e vittüarie e strami</l>
<l>da sustentar le genti che v'han entro,</l>
<l>onde potranno agevolmente starsi</l>
<l>a la difesa senza alcun disagio.</l>
<l>Sapete ancor che in quelle istesse mura</l>
<l>l'acerbo re de gli Eruli Odoacro</l>
<l>l'assedio supportò fin al terz'anno</l>
<l>che Teodorico gli avea posto intorno,</l>
<l>il quale avea dugento millia in arme,</l>
<l>né l'ebbe mai per fame operbattaglia, </l>
<l>ma nel terz'anno s'accordaro insieme</l>
<l>di tener per metà quel grand'impero:</l>
<l>pensate adunque che se voi deveste</l>
<l>penar tant'anni intorno a quelle mura,</l>
<l>quanta spesa v'andria, quanto disturbo;</l>
<l>e che potria venire a darli aiuto</l>
<l>con tanta gente il forte re di Francia</l>
<l>che di man vi torria questa vittoria.</l>
<l>Però mi par ch'abbiate a render grazie</l>
<l>al sommo Re de la celeste corte,</l>
<l>ch'ha posto in cuore a Vitige di farvi</l>
<l>questa disfida, e di voler con l'arme</l>
<l>terminar l'empia guerra che l'offende:</l>
<l>cosa ch'a voi darà molto vantaggio,</l>
<l>perché arete i guerrieri assai migliori</l>
<l>de i suoi ne l'armi, e più animosi e forti.</l>
<l>Mandate adunque inanzi la speranza,</l>
<l>ed accettate l'alta sua disfida;</l>
<l>né vi lasciate uscir fuor dele mani</l>
<l>questa ventura che vi mostra il Cielo,</l>
<l>per far ch'abbiate la vittoria a pieno.</l>
<l>Così disse quell'angelo, e mostrossi</l>
<l>al capitanio ne la propria forma,</l>
<l>tanto meravigliosa e tanto bella</l>
<l>che non potea firmar la vista in esso;</l>
<l>e poi se n'andò al ciel come un vapore</l>
<l>che ascenda appresso il cerchio de la luna.</l>
<l>Alora il capitanio de le genti</l>
<l>alzò la vista e le man giunte al cielo</l>
<l>e disse: O divinissima sustanza,</l>
<l>noi seguiremo i santi tuoi precetti,</l>
<l>poi che l'occhio mortal non può seguirti.</l>
<l>Così dicendo, Rubicone araldo</l>
<l>aggiunse al vallo, e fu condotto avanti</l>
<l>al capitanio e disse este parole:</l>
<l>Illustre capitanio de i Romani,</l>
<l>l'eccelso re de i bellicosi Gotti</l>
<l>vi manda a disfidare in tal maniera,</l>
<l>che venirà con nove suoi baroni</l>
<l>a combatter con voi dentr'a un steccato,</l>
<l>ch'avrete vosco nove altri guerrieri,</l>
<l>onde sarete alor dieci per parte;</l>
<l>quivi combatterassi infin che 'l Cielo</l>
<l>dia la vittoria chiara ad un di voi:</l>
<l>e quella parte che sarà perdente</l>
<l>darà la signoria d'Italia a l'altra,</l>
<l>e i capitani resteran prigioni.</l>
<l>Ma gli altri andar potranno ove a lor piaccia.</l>
<l>Questi poi sono i patti ch'io vi porto:</l>
<l>onde vi piacerà di vostra mano</l>
<l>sottoscriverli prima, e poi giurarli;</l>
<l>che farà quell'istesso il mio signore</l>
<l>ne la presenza de i messaggi vostri.</l>
<l>Così disse l'araldo, e 'l capitano</l>
<l>da l'apparir de l'angelo commosso</l>
<l>risguardò alquanto i suoi baroni in fronte,</l>
<l>che allegramente udir quella proposta;</l>
<l>ed a l'araldo poi così rispose:</l>
<l>Riporta al tuo signor, fedele araldo,</l>
<l>che 'l vicimperador de l'occidente</l>
<l>accetta volentier la sua disfida:</l>
<l>e domattina come spunti l'alba</l>
<l>se ne verrà co i suoi guerrieri al campo,</l>
<l>e quivi giurerà questi suoi patti</l>
<l>ch'or sottoscrivo di mia propria mano,</l>
<l>e farolli giurare a tutto 'l stuolo,</l>
<l>e parimente anch'ei farà giurarli</l>
<l>a quei che resteran ne la cittade.</l>
<l>E detto questo lasciò gir l'araldo,</l>
<l>che ritornò co i sottoscritti patti</l>
<l>indietro al suo signor, che l'aspettava.</l>
<l>Poi come apparve fuor la bella aurora</l>
<l>con le palme di rose e co i piè d'oro,</l>
<l>i nove cavalier che furo eletti</l>
<l>dal capitanio eccelso de le genti</l>
<l>per combatter co i Gotti si levaro</l>
<l>da i lor stramazzi, e si vestiron d'arme</l>
<l>lucenti e fine e se n'andaro a corte;</l>
<l>questi erano Traiano e 'l forte Achille</l>
<l>e Mundello e Bessano, Arasso e Magno</l>
<l>e Ciro ed Aldigieri e 'l bel Lucillo,</l>
<l>tutti de l'alta Compagnia del Sole:</l>
<l>ma come insieme ragunati foro</l>
<l>il capitanio riguardolli in faccia,</l>
<l>che spiravan per gli occhi ardire e forza,</l>
<l>e poi la bocca in tai parole aperse:</l>
<l>O fortunata Compagnia del Sole</l>
<l>domatrice de i Gotti, anzi del mondo,</l>
<l>or è venuto il dì da poner fine</l>
<l>con le man vostre a questa orribil guerra:</l>
<l>il dì ch'avete disïato tanto,</l>
<l>il dì che renderà gli amati alberghi</l>
<l>a le nostre mogliere e a i vostri figli</l>
<l>e vi parturirà divini onori,</l>
<l>se voi sarete simili a voi stessi.</l>
<l>L'altre battaglie assai ch'avete fatte</l>
<l>ne l'Africa, ne l'Asia e ne l'Europa</l>
<l>son state grandi, e v'han recato fama</l>
<l>che dureravvi ancor dopo la morte:</l>
<l>ma nessuna fu mai simile a questa</l>
<l>di gloria, di grandezza e di virtute,</l>
<l>con beneficio eterno de le genti.</l>
<l>Voi combattete per la patria vostra</l>
<l>e per la libertà d'Italia tutta</l>
<l>contra quei ladri che ve l'han rubbata</l>
<l>e contra quei che fur più volte vinti</l>
<l>da le vostr'arme, e fur cacciati in fuga</l>
<l>vituperosa fin dentr'a i lor valli;</l>
<l>ed or che senza aiuto di soldati</l>
<l>gli troverete, non saran più forti</l>
<l>di quel che stati sian ne l'altre imprese.</l>
<l>Andiamo adunque arditi ad affrontarli,</l>
<l>ché la vittoria è ne le nostre mani.</l>
<l>Così parlò quel capitanio eccelso,</l>
<l>e mosse dentr'al cuor de i suoi compagni</l>
<l>un sì fervente e smisurato ardore</l>
<l>di ritrovarsi a fronte co i nimici</l>
<l>che non potean star fermi co i destrieri</l>
<l>ed aspettare il segno al dipartirsi.</l>
<l>Ma Belisario poi lasciando in guarda</l>
<l>Teogene ed Olando entr'al suo vallo</l>
<l>per ogni caso ch'avenir potesse,</l>
<l>s'appresentò co i nove suoi compagni</l>
<l>al luoco deputato a la battaglia.</l>
<l>Da l'altra parte venne il re de' Gotti</l>
<l>co i nove suoi baron coperti d'arme:</l>
<l>che fur Bisandro e Teio ed Aldibaldo</l>
<l>e Rodorico e Totila e Unigasto</l>
<l>e Tuncasso ed Almondo ed Agrilupo.</l>
<l>In questo tempo il provido Boardo</l>
<l>e 'l vecchio Paulo co i compagni loro</l>
<l>aveano misurata una gran piazza,</l>
<l>nel mezzo apunto tra le mura e 'l vallo,</l>
<l>e tutta l'avean cinta di legnami:</l>
<l>quivi da man sinistra entraro i Gotti,</l>
<l>ch'era la parte volta verso i muri,</l>
<l>e da man destra i principi romani</l>
<l>entraro, ch'era volta verso il vallo.</l>
<l>Poi, come furon dentro andor nel mezzo,</l>
<l>e Belisario risguardando in alto</l>
<l>con le man giunte disse este parole:</l>
<l>O Re del cielo, e voi sustanze eterne</l>
<l>ch'avete cura de le cose umane,</l>
<l>e voi terra e fontane e fiumi e piante,</l>
<l>sarete testimoni a questi patti</l>
<l>ch'ora si fan ne la presenza vostra.</l>
<l>Noi qui combatterem co 'l re de' Gotti</l>
<l>e i nove suoi baroni infin che 'l Cielo</l>
<l>dia la vittoria ad una de le parti:</l>
<l>e quella parte che sarà perdente</l>
<l>darà la signoria d'Italia a l'altra,</l>
<l>e i capitani resteran prigioni</l>
<l>con le mogli e co i figli e co i tesori;</l>
<l>ma gli altri capi in libertà saranno</l>
<l>d'andar sicuramente ove a lor piaccia</l>
<l>con tutte le loro armi e le lor genti.</l>
<l>Così disse, e giurò sopra una carta</l>
<l>d'osservar pienamente questi patti,</l>
<l>e giurar fece a gli altri suoi compagni;</l>
<l>poi giurò parimente il re de' Gotti</l>
<l>e tutti quei baron ch'eran con lui.</l>
<l>D'indi mandaron Rubicone araldo</l>
<l>co 'l vecchio Paulo, i quai sopra 'l messale</l>
<l>dierono 'l giuramento entr'al gran vallo</l>
<l>a tutto l'altro essercito di Roma;</l>
<l>e 'n quel medesmo tempo andò Boardo</l>
<l>entr'a Ravenna, ed Oribasio araldo,</l>
<l>a far giurare i Gotti ch'eran ivi:</l>
<l>e come tutte quante ebber giurato</l>
<l>le persone del campo e de la terra,</l>
<l>quei gran guerrieri s'assettor ne l'arme</l>
<l>e dietro al suon de le canore trombe</l>
<l>s'andaron a incontrar con l'aste basse.</l>
<l>Il primo Ciro fu, ch'era nel corno</l>
<l>sinistro: questi Totila percosse,</l>
<l>ch'era il primiero anch'ei del destro corno;</l>
<l>e la sua lancia gli attaccò ne l'elmo</l>
<l>che fece andar le sue faville al cielo.</l>
<l>Totila ruppe anch'ei la forte lancia</l>
<l>ne la cima de l'elmo al conte Ciro;</l>
<l>d'indi, gettati i lor tronconi a terra,</l>
<l>posero mano a gli affilati brandi</l>
<l>arditamente, e volsero i cavalli</l>
<l>l'un contra l'altro per mandarsi a morte.</l>
<l>Traiano s'incontrò con Aldibaldo,</l>
<l>ed ambedui s'accolsero ne i scudi</l>
<l>con le lor lance, che n'andaro in pezzi,</l>
<l>ma non si mosser punto de le selle.</l>
<l>Teio dapoi col giovane Lucillo</l>
<l>si rincontraro in mezzo del camino,</l>
<l>e si colpiro con le valide aste:</l>
<l>Lucillo prima lo toccò nel scudo,</l>
<l>e tutto lo passò di banda in banda,</l>
<l>tal che se Teio no 'l gettava in terra</l>
<l>forse gli aria passato anco la carne;</l>
<l>ma Teio accolse lui nel forte elmetto</l>
<l>d'un colpo tal che lo mandò per terra:</l>
<l>e come poi lo vide andare al piano</l>
<l>disse con voce allegra e con rampogne:</l>
<l>Tu sei pur ito, cavalier feroce,</l>
<l>a mal tuo grado a riposar ne l'erba,</l>
<l>e così spero che faran molt'altri.</l>
<l>Il che sentendo l'onorato Magno</l>
<l>empì 'l suo petto di vergogna e d'ira,</l>
<l>e spronò il suo caval contra Unigasto;</l>
<l>e lo ferì d'un sì feroce colpo</l>
<l>in sommo al scudo, appresso a la baviera,</l>
<l>che lo mandò disteso in su l'arena:</l>
<l>poi disse: Io mando il provido Unigasto</l>
<l>a riposar su 'l prato con Lucillo,</l>
<l>acciò che non gli incresca a starvi solo.</l>
<l>Il forte Achille poi con Rodorico</l>
<l>fece il su' arringo, e con la valid'asta</l>
<l>l'accolse con fermezza in somm'a l'elmo</l>
<l>e lo mandò co i piedi inverso 'l cielo</l>
<l>tutto stordito e poi si volse e disse:</l>
<l>Teio, noi la facciam da buoni amici,</l>
<l>che due misure vi rendiam per una;</l>
<l>ma vorrò poi con voi finire il piato,</l>
<l>essendo ambi dua noi rimasi in sella.</l>
<l>Arasso poi giostrò col fiero Almondo;</l>
<l>e s'incontror con sì terribil colpi</l>
<l>che tutto il prato gli tremava intorno,</l>
<l>e nessun non uscì fuor de gli arcioni:</l>
<l>ma ben si rupper le possenti lance</l>
<l>d'ambedua loro infin presso a le schibbe.</l>
<l>Corse Aldigieri ancor col fier Tuncasso,</l>
<l>e fu da lui disteso in su l'arena;</l>
<l>ma Bessano e Bisandro si colpiro</l>
<l>con le lor aste valide e nodose,</l>
<l>e tutti dui con incredibil forza</l>
<l>s'uratro, e i colpi fur tanto possenti</l>
<l>che se ben non usciron de gli arcioni</l>
<l>pur se n'andòr co i lor cavalli a terra.</l>
<l>Dapoi Mundello diede ad Agrilupo,</l>
<l>figliuol di Aristo duca di Vercelli,</l>
<l>in mezzo al petto, e trapassolli il cuore</l>
<l>e lo mandò disteso in su l'arena,</l>
<l>talché mai più non si levò da terra.</l>
<l>Ma come il buon Mundel si volse, e vide</l>
<l>che quel crudel dava de i calzi a l'erba,</l>
<l>gli disse: Tu sei qui, rabbioso cane,</l>
<l>e torni a mal tuo grado a le tue terre,</l>
<l>Crepalcuore e Mortara, u' potrai dire</l>
<l>che trovat'hai ne' principi romani</l>
<l>condegna medicina a la tua rabbia:</l>
<l>la qual spregiava Iddio, spregiava i santi</l>
<l>e distruggea le statue de gli altari,</l>
<l>né mai voleva orazïoni o messe</l>
<l>né digiuni o quaresime o battesmo</l>
<l>né eucarestia né penitenza od altro</l>
<l>divoto sacramento de la chiesa;</l>
<l>e non contento del spregiar di Dio</l>
<l>hai dispregiato il padre, ed hai cercato</l>
<l>privarlo de la robba e de la vita:</l>
<l>ma Dio per la mia mano ha posto fine</l>
<l>a gli empi e scelerati tuoi dissegni,</l>
<l>ché non può viver lungo tempo in terra</l>
<l>quel che dispregia il padre e che dispregia</l>
<l>ciò che comandan le divine leggi;</l>
<l>e penso ancor che con più orribil pene</l>
<l>punirà l'alma tua giù ne l'inferno.</l>
<l>Così diss'ei sopra quel Gotto estinto;</l>
<l>ma Belisario ancora e 'l re de' Gotti</l>
<l>restavano a espedir l'ultimo aringo:</l>
<l>ché Belisario era nel destro corno,</l>
<l>e Vitige a l'incontro nel sinistro;</l>
<l>ché, se ben tutti si movero a un tempo,</l>
<l>pur s'incontrar ne l'ordine ch'io dissi.</l>
<l>Il re vedendo sì feroce incontro</l>
<l>turbossi tutto, e gli tremava il cuore;</l>
<l>ma pur volgendo al cielo ambe le luci</l>
<l>pregò l'angel Gradivo in questa forma:</l>
<l>Dammi tanto favor, sustanza eterna</l>
<l>che muovi e che governi il quinto giro</l>
<l>e solo hai cura de la gente gotta,</l>
<l>che mandar possa il mio nimico a terra</l>
<l>con ingegno o con forza o con inganni,</l>
<l>e poi lo meni preso entr'a Ravenna</l>
<l>e ritorni l'Italia al nostro giogo;</l>
<l>ch'io non mi curo, pur ch'i' abbia vittoria,</l>
<l>d'acquistarla con fraudi o con virtute.</l>
<l>Così parlò quel re co 'l cuor tremante:</l>
<l>onde l'angel Gradivo gli concesse</l>
<l>mandar con fraude Belisario a terra,</l>
<l>ma non menarlo preso entr'a Ravenna</l>
<l>né l'Italia tornar sotto 'l suo giogo,</l>
<l>per non opporsi al gran voler del Cielo</l>
<l>che destinato avea contrari effetti.</l>
<l>Dopo questo pregar, con gran furore</l>
<l>si mosse ognun di lor con l'asta bassa</l>
<l>e s'incontraro a mezzo del camino:</l>
<l>Vitige con l'aiuto di Gradivo</l>
<l>fermò la lancia sua dentr'a la fronte</l>
<l>del buon Vallarco, e gli passò il cervello</l>
<l>e mandò quel corsiero in terra morto.</l>
<l>Quando si vide Belisario il grande</l>
<l>da quel colpo vilan cadersi sotto</l>
<l>il suo diletto ed ottimo corsiero,</l>
<l>risaltò in piedi, e con la spada in mano</l>
<l>si preparava a far difesa immensa:</l>
<l>e dicea nel suo cuor: Non ti smarrire,</l>
<l>sta pur senza timor, perché l'inganno</l>
<l>sopra l'ingannator spesso ritorna.</l>
<l>Ma tu, suppremo Re che 'l ciel governi,</l>
<l>volgi la vista tua benigna e pia</l>
<l>a la più bella parte de l'Europa;</l>
<l>e non lasciar che questi iniqui Gotti</l>
<l>la ritengan più tempo in servitute:</l>
<l>e se non si può far senza ch'io muoia,</l>
<l>sarò contento spendervi la vita,</l>
<l>pur che la gente nostra abbia vittoria:</l>
<l>ché 'l beneficio che fa l'uomo a gli altri</l>
<l>sempre suol esser più lodato e degno</l>
<l>quando colui che 'l fa nulla ne gode.</l>
<l>Così pregava il capitanio eccelso</l>
<l>dentr'al suo cuore, e 'l gran Motor del cielo</l>
<l>gli assentì lieto, e fé tremare il mondo:</l>
<l>poi tolse in man le sue bilance d'oro,</l>
<l>che fanno avanti a sé crescer le notti,</l>
<l>e pose sopra l'una de le parti</l>
<l>l'alta ruina de la gente gotta</l>
<l>e sopra l'altra quella de i Romani;</l>
<l>e poi prendeo la trutina nel mezzo</l>
<l>dove è la lingua, e sollevolla in alto:</l>
<l>e i Gotti se n'andòr verso l'abbisso</l>
<l>e verso 'l cielo alzaronsi i Romani.</l>
<l>Il che vedendo gli angeli divini,</l>
<l>conobber chiara la sentenzia eterna</l>
<l>e totalmente abbandonaro i Gotti:</l>
<l>che perché fossero iti in su 'l sabbione</l>
<l>quattro de li lor principi eccellenti</l>
<l>ve n'eran iti ancor quattro Romani,</l>
<l>tal che le cose pareano ir di pari;</l>
<l>ma dopo questo quella orribil pugna</l>
<l>si volse tutta in gloria de i Romani.</l>
<l>Quando poi vide l'onorato Achille</l>
<l>Vallarco morto, e 'l capitanio a piedi,</l>
<l>corse vicino a lui co 'l buon Ircano</l>
<l>e scese in terra, e disse este parole:</l>
<l>Signor, salite sopra 'l mio corsiero,</l>
<l>che non è manco buon di quel ch'è morto;</l>
<l>e volentier ve l'offerisco e dono.</l>
<l>Acciò che voi possiate far battaglia</l>
<l>con quei guerrier che son rimasi in sella.</l>
<l>A cui rispose Belisario il grande:</l>
<l>Accetto il buon corsier, cortese Achille,</l>
<l>che voi mi date, ed userollo alora</l>
<l>ch'io me ne pensi aver maggior bisogno.</l>
<l>Tornate pur a risalir sovr'esso,</l>
<l>ch'io son disposto con la spada in mano</l>
<l>guadagnare il caval di quel vigliaco</l>
<l>che ha fatto al mio sì vergognosa offesa:</l>
<l>spronatel voi verso quegli altri gotti,</l>
<l>che di quest'empio re non ho paura,</l>
<l>bench'io sia a piedi ed ei sopra 'l corsiero.</l>
<l>Udito questo, l'onorato Achille</l>
<l>volse il cavallo suo verso Traiano,</l>
<l>volendo insieme con Mundello e Magno</l>
<l>combatter contra quei ch'erano in sella:</l>
<l>perché i compagni suoi, che già caddero,</l>
<l>eran saliti in piedi, e con le spade</l>
<l>combattean con color che fur gettati</l>
<l>da cavallo ancor essi da i Romani.</l>
<l>Lucillo combattea con Rodorico,</l>
<l>Bessano con Bisandro ed Aldigieri</l>
<l>era a le man col provido Unigasto:</l>
<l>e tutti e' lor cavalli e selle vòte</l>
<l>andavan trascorrendo per lo prato,</l>
<l>che non aveano tempo per pigliarli,</l>
<l>tant'eran tutti a la battaglia intenti.</l>
<l>Teio poscia e Turcasso et Aldibaldo</l>
<l>e Totila crudele e 'l fiero Almondo</l>
<l>sopra i lor ferocissimi cavalli</l>
<l>stavan dubbiosi se dovessen ire</l>
<l>contra quei cavalier ch'erano in sella</l>
<l>o contra quei che combatteano a piedi;</l>
<l>al fin parve lor meglio andarsen tutti</l>
<l>intorno al capitanio de le genti,</l>
<l>che si trovava esser ridotto al piano</l>
<l>ed aver morto il suo cavallo acanto:</l>
<l>per la qual cosa avean ferma speranza</l>
<l>di farlo andare in brieve tempo a morte,</l>
<l>che saria la salute de la impresa</l>
<l>e la vittoria de la gente gotta.</l>
<l>E così tutti quanti l'assaliro</l>
<l>con le lor spade che teneano in mano,</l>
<l>e gli menaron colpi aspri et orrendi:</l>
<l>et e' si difendea con tanto ardire</l>
<l>che non si vide mai simil valore.</l>
<l>Ei pareva una rocca in mezzo a un piano</l>
<l>che ha molte genti per pigliarla intorno</l>
<l>con scale e fuochi e machine murali;</l>
<l>ma quei che vi son dentro a la difesa</l>
<l>gettando sassi e saettami e lance</l>
<l>fanno che ognun sta volentier discosto:</l>
<l>e pur s'alcun vuol appressarsi ad essa</l>
<l>resta da lor percosso, e non fa nulla;</l>
<l>così parean quei furïosi Gotti</l>
<l>intorno al capitanio de le genti:</l>
<l>e quei de la città, che 'n su le mura,</l>
<l>e quei del campo, che sopra i ripari</l>
<l>stavano a rimirar l'empia battaglia,</l>
<l>tutti tutti stupian di quello assalto</l>
<l>e del valor del capitanio eccelso;</l>
<l>al fin gli corse addosso il fiero Almondo</l>
<l>con la sua spada, e minacciando disse:</l>
<l>Acerbo capitan, voi non avete</l>
<l>le vostre armate legïoni a canto</l>
<l>che vi difendan da l'orribil morte</l>
<l>che or ora vi daran le nostre mani.</l>
<l>E detto questo poi menolli un colpo</l>
<l>con ambedue le man sopra la testa,</l>
<l>che mandò a terra il bel cimier del Sole;</l>
<l>e se non era il suo fortissimo elmo</l>
<l>tanto perfetto, gli partiva il capo</l>
<l>fin a le spalle, e forse fin al ventre.</l>
<l>Il capitan per quell'empia percossa</l>
<l>non si smarrì, ma fece come un serpe</l>
<l>che contra il percussor tutto s'avventa</l>
<l>e non lo lascia mai, se non l'afferra</l>
<l>co 'l venenoso dente entr'a la carne,</l>
<l>e quella gli empie di veleno amaro</l>
<l>e fa de la sua ingiuria aspra vendetta;</l>
<l>così il percosso capitanio andossi</l>
<l>con la sua spada acuta verso Almondo</l>
<l>e nel fianco di lui tutta l'ascose,</l>
<l>e morto lo mandò disteso in terra:</l>
<l>poi disse: Or narra, furïoso Almondo,</l>
<l>al padre tuo che ne l'inferno è posto</l>
<l>che senza legïon mi son difeso</l>
<l>da la tua spada e da le tue minaccie.</l>
<l>Quando udì questo il perfido Tuncasso,</l>
<l>ch'era fratel cugin di Filacuto,</l>
<l>che la madre d'Almondo ebbe per moglie,</l>
<l>sentì gran doglia; e mentre alzava il braccio,</l>
<l>che volea dar co 'l brando in su la testa</l>
<l>al capitanio, il capitanio audace</l>
<l>senza paura se gli fece sotto;</l>
<l>e poi lo prese per la gamba destra</l>
<l>e ratto lo tirò fuor de la sella,</l>
<l>onde Tuncasso in terra si distese,</l>
<l>e fuor di mano gli caddeo la spada.</l>
<l>Alora il capitanio de le genti</l>
<l>lasciò la gamba e presegli il cimiero,</l>
<l>ch'era una man ch'avea una spada rossa,</l>
<l>e di tal colpo gli percosse il collo</l>
<l>che via dal busto gli spiccò la testa:</l>
<l>e poscia verso Vitige la trasse</l>
<l>con gran furore, e gli percosse il scudo</l>
<l>con essa, e tutto lo macchiò di sangue;</l>
<l>ma non restor per questo gli altri quattro</l>
<l>d'esser intorno al capitanio eccelso,</l>
<l>urtandol co i cavalli e con le spade:</l>
<l>tal che l'arian condotto a mal partito,</l>
<l>ché un solo, ancor che forte, essendo a piedi</l>
<l>non può mai lungamente far difesa</l>
<l>contra quattr'altri cavalieri armati</l>
<l>sopra i lor validissimi corsieri;</l>
<l>onde 'l cortese Achil vedendo questo</l>
<l>disse a Mundello ed a Traiano e a Magno:</l>
<l>Che stiamo a fare, altissimi guerrieri?</l>
<l>Ché non andiamo tutti a dar soccorso</l>
<l>al capitanio, che si truova a piedi</l>
<l>cinto da tanti cavalieri armati</l>
<l>che agevolmente gli porian dar morte?</l>
<l>Questo diss'egli, e poi tutti in un groppo</l>
<l>se n'andaron correndo a darli aiuto:</l>
<l>il forte Achille pria percosse Teio</l>
<l>d'un colpo sì feroce ne la testa</l>
<l>che lo mandò stordito fuor di sella,</l>
<l>e poco vi mancò che non morisse;</l>
<l>Traian percosse Totila nel fianco</l>
<l>con una punta che non fu mortale</l>
<l>perché Gradivo fece andarla torta,</l>
<l>ma pur così mandòl disteso al piano:</l>
<l>e, 'l fier Mundello con l'acuto brando</l>
<l>menò sì gran percossa ad Aldibaldo,</l>
<l>e correndo l'urtò con tal furore,</l>
<l>che lo mandò co 'l suo cavallo a terra.</l>
<l>Il che vedendo Vitige rivolse</l>
<l>il suo corsiero, e sen volea fuggire;</l>
<l>ma Belisario il prese per la briglia</l>
<l>e lo ritenne, e poi saltolli in groppa</l>
<l>con un salto leggier che parve un pardo;</l>
<l>e lo prese a traverso, e con le braccia</l>
<l>lo trasse fuor per forza de l'arcione:</l>
<l>ma come in terra fu, tolse il pugnale</l>
<l>e lo volea percuoter ne la gola.</l>
<l>Non altrimente un sparavier maestro</l>
<l>che s'attacchi a la coda d'un fasano,</l>
<l>poi che lo tira a suo mal grado in terra,</l>
<l>lo prende per lo collo e per la testa,</l>
<l>e quel grande ucellaccio non si muove</l>
<l>né si diffende, ma s'afflige e crida:</l>
<l>così facea quel re, quando si vide</l>
<l>venire il ferro prossimo a la gola,</l>
<l>che cridava: Signore, a voi mi rendo;</l>
<l>pigliatemi prigion, ch'a voi mi dono</l>
<l>con la moglie e co 'l stato e co i tesori:</l>
<l>non m'uccidete, che darovvi in mano</l>
<l>tutta la Italia in manco di tre giorni,</l>
<l>e venirò con voi dentr'a Bisanzo</l>
<l>o dove paia al correttor del mondo.</l>
<l>Così diss'egli, e 'l capitanio a lui:</l>
<l>Non dubitate, no, ch'io vi dia morte,</l>
<l>poi che ne le mie man vi siete reso,</l>
<l>ché sempre a chi si rende io son cortese.</l>
<l>Venite meco dentr'al nostro vallo</l>
<l>co i vostri cavalier che son rimasi</l>
<l>in vita, e quivi essequiransi i patti</l>
<l>che fur tra noi conclusi e sottoscritti;</l>
<l>né se 'n preterirà pur una iota.</l>
<l>E detto questo l'accettò prigione.</l>
<l>Come fu reso il re, quelli altri tutti</l>
<l>suoi cavalier ne fur molto contenti,</l>
<l>ch'alcuni eran ridotti a mal partito</l>
<l>né si credeano più d'uscirne vivi.</l>
<l>Bisandro era abbracciato con Bessano</l>
<l>e caduto di sotto, ed aspettava</l>
<l>d'esser condotto a vergognosa morte;</l>
<l>Lucillo avea ferito Roderico</l>
<l>in una coscia, e 'l provido Unigasto</l>
<l>da un colpo di Aldigieri era per terra:</l>
<l>però ciascuno udì con gran diletto</l>
<l>che 'l re fosse accettato per prigione</l>
<l>co 'l dar l'Italia a gli ottimi Romani.</l>
<l>E poscia tutti andòr con lui nel vallo,</l>
<l>benché alcuni di lor vi fur portati,</l>
<l>che non potean per le ferite andarvi;</l>
<l>e fur veduti con diletto immenso</l>
<l>da gli onorati principi romani,</l>
<l>e medicati ancor con molta cura.</l>
<l>Poi mentre che si stava entr'a quel vallo</l>
<l>a contemplare il re ch'era prigione</l>
<l>e che si medicavano i feriti,</l>
<l>i famigli d'Almondo e di Tuncasso</l>
<l>e quelli di Agrilupo usciro al campo</l>
<l>per portare in Ravenna i lor signori,</l>
<l>ch'erano stati uccisi in quel duello:</l>
<l>e così preso avean sopra le spalle</l>
<l>il duca d'Asti e 'l duca di Pavia,</l>
<l>e gli portavan lacrimosi dentro;</l>
<l>poi mentre che volean levar da terra</l>
<l>quelli altri servi il corpo d'Agrilupo,</l>
<l>venne una voce altissima dal cielo</l>
<l>con un rimbombo orribile e tremendo</l>
<l>che disse: Lascia star questo ribaldo</l>
<l>inimico del cielo e de la terra,</l>
<l>che Dio non vuol ch'egli abbia alcun sepulcro,</l>
<l>ma vuol che le sue membra inique ed empie</l>
<l>sian divorate da rabbiosi cani,</l>
<l>sì come avea anch'egli immensa rabbia</l>
<l>contra Dio, contra 'l padre e contra i santi;</l>
<l>e l'alma poi da gli angeli nocivi</l>
<l>fia tormentata ne le pene eterne.</l>
<l>Al fin de le parole udissi un trono,</l>
<l>ed appariron quivi molti cani</l>
<l>rabbiosi e grandi ed affamati e neri,</l>
<l>onde fuggiro i timidi famigli</l>
<l>subitamente, e abbandonaro il corpo;</l>
<l>e quei cagnazzi con orribil urli</l>
<l>lo laceraro in più di mille parti</l>
<l>e tutto quanto poscia lo mangiaro,</l>
<l>condegno fine a quel rabbioso lupo.</l>
<l>Il vicimperador de l'occidente</l>
<l>poi per non dare indugio a la vittoria</l>
<l>fece chiamare a sé Traiano e Paulo</l>
<l>e disse lor queste parole tali:</l>
<l>Andate, prudentissimi baroni,</l>
<l>a prendere il possesso di Ravenna,</l>
<l>che forse lo daran senza contrasto,</l>
<l>per osservare i patti che giuraro.</l>
<l>Ma voi, come l'arete, abbiate cura</l>
<l>de la regina Amata e de i tesori,</l>
<l>perché possiam condurli entr'a Bisanzo</l>
<l>e darli in mano al correttor del mondo.</l>
<l>Andate adunque senza alcuno indugio:</l>
<l>menate vosco Rubicone araldo,</l>
<l>che per nome del re faravvi aprire</l>
<l>le porte, e introduravvi a la regina;</l>
<l>e menate anco due coorte intiere</l>
<l>da porle per custodia de le porte.</l>
<l>Così diss'egli e quei baroni andaro</l>
<l>senza dir altro verso quelle mura:</l>
<l>e come giunti furo entr'a Ravenna</l>
<l>lasciarono a la porta il forte Olando</l>
<l>con la sua validissima coorte,</l>
<l>e s'avviaron poi verso 'l palazzo.</l>
<l>Quivi trovaron la regina Amata</l>
<l>che si sedea con molte donne intorno,</l>
<l>e lacrimavan la fortuna avversa</l>
<l>e la ruina de l'imperio gotto;</l>
<l>a questa s'accostò l'antiquo Paulo</l>
<l>e poi le disse con parlar soave:</l>
<l>Gentil regina io penso che sappiate</l>
<l>quel che conchiuse il vostro almo consorte</l>
<l>col vicimperador de l'occidente,</l>
<l>e come gli promise, se perdea,</l>
<l>poner la signoria d'Italia tutta</l>
<l>e la moglie e se stesso in le sue mani;</l>
<l>or ha perduto, ed è nel nostro vallo:</l>
<l>onde mi manda a prendere il possesso</l>
<l>di quest'alma cittade, e tòrre ancora</l>
<l>tutti li vostri amplissimi tesori</l>
<l>ed anco insieme la persona vostra,</l>
<l>perché vi vuol condur dentr'a Bisanzo</l>
<l>e darvi in mano al correttor del mondo.</l>
<l>Piacciavi adunque far senza contrasto</l>
<l>ciò ch'al ciel piace, e quel che vi commette</l>
<l>umanamente quel signor che ha vinto.</l>
<l>Così disse il buon vecchio, a cui rispose</l>
<l>quella regina con sospiri e pianti:</l>
<l>Signore, io so che s'affatica indarno</l>
<l>quel che vuol contrastare al suo destino:</l>
<l>perché il voler del Ciel sempre è più forte</l>
<l>d'ogni consiglio de le genti umane.</l>
<l>Fate adunque di noi ciò che v'aggrada,</l>
<l>poi che siam giunte ne l'arbitrio vostro.</l>
<l>Ben spier che l'alto domator del mondo</l>
<l>arà pietà de l'empia mia fortuna,</l>
<l>e mi farà trattar come regina</l>
<l>che sia mandata presa in le sue mani.</l>
<l>Questo diss'ella, e consignò i tesori</l>
<l>e la terra e se stessa a quei baroni.</l>
<l>Poi fatto questo il buon conte d'Isaura</l>
<l>disse a Sindosio: Ritornate al vallo,</l>
<l>Sindosio, e dite al capitanio eccelso</l>
<l>come tutte le cose che ci ha imposte</l>
<l>sono essequite, e che potrà venirsi</l>
<l>ad ogni suo piacer dentr'a Ravenna.</l>
<l>Sindosio riferì quella ambasciata</l>
<l>al vicimperador de l'occidente,</l>
<l>il qual poscia v'andò senza dimora.</l>
<l>Quivi si stette nove giorni interi</l>
<l>per assettare ed ordinar le cose</l>
<l>che si doveano fare in quei paesi</l>
<l>perché l'avuta libertà durasse.</l>
<l>Poi quando 'l giorno decimo sen venne,</l>
<l>ascese sopra le veloci navi</l>
<l>col re prigione e con le spoglie opime,</l>
<l>e lieto s'avviò verso Bisanzo</l>
<l>avendo posto Italia in libertade:</l>
<l>la qual vi stette poi quant'a Dio piacque,</l>
<l>perché le cose che si fanno in terra</l>
<l>tutte dipendon dal voler divino.</l>
</lg>
<trailer>FINE DEL VIGESIMOSETIMO ET ULTIMO LIBRO</trailer>
</div1>
</body>
</text>
</TEI.2>
