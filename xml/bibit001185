<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Arcadia</title>
      <author>Iacopo Sannazaro</author>
    </titleStmt>
    <extent>268 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001185</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere volgari</title>
        <author>Sannazaro, Iacopo</author>
        <editor id="ed">Mauro, Alfredo</editor>
        <publisher>Gius. Laterza e Figli</publisher>
        <pubPlace>Bari</pubPlace>
        <date>1961</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/></langUsage>
    <textClass>
      <keywords scheme="CDD">
        <term>858 - Scritti miscellanei italiani</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-11-27T00:00:00.000+02:00</date>
      <respStmt>
        <name>Daniele Masini</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-12-01T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>

<div1 type="prologo">
<head>Prologo</head>
<p>Sogliono il più de le volte gli alti e spaziosi alberi
negli orridi monti da la natura produtti, più che le
coltivate piante, da dotte mani espurgate, negli adorni
giardini a' riguardanti aggradare; e molto più per i soli
boschi i selvatichi ucelli sovra i verdi rami cantando, a
chi gli ascolta piacere, che per le piene cittadi, dentro le
vezzose et ornate gabbie non piacciono gli ammaestrati. Per
la qual cosa ancora, sì come io stimo, addiviene, che le
silvestre canzoni vergate ne li ruvidi cortecci de' faggi
dilettino non meno a chi le legge, che li colti versi
scritti ne le rase carte degli indorati libri; e le incerate
canne de' pastori porgano per le fiorite valli forse più
piacevole suono, che li tersi e pregiati bossi de' musici
per le pompose camere non fanno. E chi dubita che più non
sia a le umane menti aggradevole una fontana che
naturalmente esca da le vive pietre, attorniata di verdi
erbette, che tutte le altre ad arte fatte di bianchissimi
marmi, risplendenti per molto oro? Certo che io creda niuno.
Dunque in ciò fidandomi, potrò ben io fra queste deserte
piagge, agli ascoltanti alberi, et a quei pochi pastori che
vi saranno, racontare le rozze ecloghe, da naturale vena
uscite; così di ornamento ignude esprimendole, come sotto le
dilettevoli ombre, al mormorio de' liquidissimi fonti, da'
pastori di Arcadia le udii cantare; a le quali non una volta
ma mille i montani Idii da dolcezza vinti prestarono intente
orecchie, e le tenere Ninfe, dimenticate di perseguire i
vaghi animali, lasciarono le faretre e gli archi appiè degli
alti pini di Menalo e di Liceo. Onde io, se licito mi fusse,
più mi terrei a gloria di porre la mia bocca a la umile
fistula di Coridone, datagli per adietro da Dameta in caro
duono, che a la sonora tibia di Pallade, per la quale il
male insuperbito Satiro provocò Apollo a li suoi danni. Che
certo egli è migliore il poco terreno ben coltivare, che 'l
molto lasciare per mal governo miseramente imboschire.
</p></div1>
</front>
<body>
<div1 type="parte">
<head>I</head>
<p>Giace nella sommità di Partenio, non umile monte de la
pastorale Arcadia, un dilettevole piano, di ampiezza non
molto spazioso però che il sito del luogo nol consente, ma
di minuta e verdissima erbetta sì ripieno, che se le lascive
pecorelle con gli avidi morsi non vi pascesseno, vi si
potrebbe di ogni tempo ritrovare verdura. Ove, se io non mi
inganno, son forse dodici o quindici alberi, di tanto strana
et eccessiva bellezza, che chiunque li vedesse, giudicarebbe
che la maestra natura vi si fusse con sommo diletto studiata
in formarli. Li quali alquanto distanti, et in ordine non
artificioso disposti, con la loro rarità la naturale
bellezza del luogo oltra misura annobiliscono.</p>
<p>Quivi senza nodo veruno si vede il drittissimo abete, nato
a sustinere i pericoli del mare; e con più aperti rami la
robusta quercia e l'alto frassino e lo amenissimo platano vi
si distendono, con le loro ombre non picciola parte del
bello e copioso prato occupando. Et èvi con più breve fronda
l'albero, di che Ercule coronar si solea, nel cui pedale le
misere figliuole di Climene furono transformate. Et in un
de' lati si scerne il noderoso castagno, il fronzuto bosso e
con puntate foglie lo eccelso pino carico di durissimi
frutti; ne l'altro lo ombroso faggio, la incorruttibile
tiglia e 'l fragile tamarisco, insieme con la orientale
palma, dolce et onorato premio de' vincitori. Ma fra tutti
nel mezzo presso un chiaro fonte sorge verso il cielo un
dritto cipresso, veracissimo imitatore de le alte mete, nel
quale non che Ciparisso, ma, se dir conviensi, esso Apollo
non si sdegnarebbe essere transfigurato. Né sono le dette
piante sì discortesi, che del tutto con le lor ombre vieteno
i raggi del sole entrare nel dilettoso boschetto; anzi per
diverse parti sì graziosamente gli riceveno, che rara è
quella erbetta che da quelli non prenda grandissima
recreazione. E come che di ogni tempo piacevole stanza vi
sia, ne la fiorita primavera più che in tutto il restante
anno piacevolissima vi si ritruova.</p>
<p>In questo così fatto luogo sogliono sovente i pastori con
li loro greggi dagli vicini monti convenire, e quivi in
diverse e non leggiere pruove esercitarse; sì come in
lanciare il grave palo, in trare con gli archi al versaglio,
et in addestrarse nei lievi salti e ne le forti lotte, piene
di rusticane insidie; e 'l più de le volte in cantare et in
sonare le sampogne a pruova l'un de l'altro, non senza
pregio e lode del vincitore. Ma essendo una fiata tra
l'altre quasi tutti i convicini pastori con le loro mandre
quivi ragunati, e ciascuno, varie maniere cercando di
sollacciare, si dava maravigliosa festa, Ergasto solo, senza
alcuna cosa dire o fare, appiè di un albero, dimenticato di
sé e de' suoi greggi giaceva, non altrimente che se una
pietra o un tronco stato fusse, quantunque per adietro
solesse oltra gli altri pastori essere dilettevole e
grazioso. Del cui misero stato Selvaggio mosso a
compassione, per dargli alcun conforto, così amichevolmente
ad alta voce cantando gli incominciò a parlare:
</p>
<div2 type="poesia">
<stage><hi rend="sc">Selvaggio</hi> <emph>et</emph> 
<hi rend="sc">Ergasto</hi></stage>
<sp><speaker><hi rend="sc">Selv.</hi></speaker><lg>
<l> Ergasto mio, perché solingo e tacito</l>
<l>pensar ti veggio? Oimè, che mal si lassano</l>
<l>le pecorelle andare a lor ben placito!</l>
</lg><lg><l>Vedi quelle che 'l rio varcando passano;</l>
<l>vedi quei duo monton che 'nsieme correno</l>
<l>come in un tempo per urtar s'abassano.</l>
</lg><lg><l>Vedi c'al vincitor tutte soccorreno</l>
<l>e vannogli da tergo, e 'l vitto scacciano</l>
<l>e con sembianti schivi ognor l'aborreno.</l>
</lg><lg><l>E sai ben tu che i lupi, ancor che tacciano,</l>
<l>fan le gran prede; e i can dormendo stannosi,</l>
<l>però che i lor pastor non vi s'impacciano.</l>
</lg><lg><l>Già per li boschi i vaghi ucelli fannosi</l>
<l>i dolci nidi, e d'alti monti cascano</l>
<l>le nevi, che pel sol tutte disfannosi.</l>
</lg><lg><l>E par che i fiori per le valli nascano,</l>
<l>et ogni ramo abbia le foglia tenere,</l>
<l>e i puri agnelli per l'erbette pascano.</l>
</lg><lg><l>L'arco ripiglia il fanciullin di Venere,</l>
<l>che di ferir non è mai stanco, o sazio</l>
<l>di far de le medolle arida cenere.</l>
</lg><lg><l>Progne ritorna a noi per tanto spazio</l>
<l>con la sorella sua dolce cecropia</l>
<l>a lamentarsi de l'antico strazio.</l>
</lg><lg><l>A dire il vero, oggi è tanta l'inopia</l>
<l>di pastor che cantando all'ombra seggiano,</l>
<l>che par che stiamo in Scitia o in Etiopia.</l>
</lg><lg><l>Or poi che o nulli o pochi ti pareggiano</l>
<l>a cantar versi sì leggiadri e frottole,</l>
<l>deh canta omai, che par che i tempi il cheggiano.</l>
</lg></sp>
<sp><speaker><hi rend="sc">Erg.</hi></speaker><lg>
<l>Selvaggio mio, per queste oscure grottole</l>
<l>Filomena né Progne vi si vedono,</l>
<l>ma meste strigi et importune nottole.</l>
<l>Primavera e suoi dì per me non riedono,</l>
<l>né truovo erbe o fioretti che mi gioveno,</l>
<l>ma solo pruni e stecchi che 'l cor ledono.</l>
<l>Nubbi mai da quest'aria non si moveno,</l>
<l>e veggio, quando i dì son chiari e tepidi,</l>
<l>notti di verno, che tonando pioveno.</l>
<l>Perisca il mondo, e non pensar ch'io trepidi;</l>
<l>ma attendo sua ruina, e già considero</l>
<l>che 'l cor s'adempia di pensier più lepidi.</l>
<l>Caggian baleni e tuon quanti ne videro</l>
<l>i fier giganti in Flegra, e poi sommergasi</l>
<l>la terra e 'l ciel, ch'io già per me il desidero.</l>
<l>Come vuoi che 'l prostrato mio cor ergasi</l>
<l>a poner cura in gregge umile e povero,</l>
<l>ch'io spero che fra' lupi anzi dispergasi?</l>
<l>Non truovo tra gli affanni altro ricovero</l>
<l>che di sedermi solo appiè d'un acero,</l>
<l>d'un faggio, d'un abete o ver d'un sovero;</l>
<l>ché pensando a colei che 'l cor m'ha lacero</l>
<l>divento un ghiaccio, e di null'altra curomi,</l>
<l>né sento il duol ond'io mi struggo e macero.</l>

</lg></sp>
<sp><speaker><hi rend="sc">Selv.</hi></speaker><lg><l> Per maraviglia più che un sasso induromi,</l>
<l>udendoti parlar sì malinconico,</l>
<l>e 'n dimandarti alquanto rassicuromi.</l>
</lg><lg><l>Qual è colei c'ha 'l petto tanto erronico,</l>
<l>che t'ha fatto cangiar volto e costume?</l>
<l>Dimel, che con altrui mai nol commonico.</l>

</lg></sp>
<sp><speaker><hi rend="sc">Erg.</hi></speaker><lg><l> Menando un giorno gli agni presso un fiume,</l>
<l>vidi un bel lume<caesura/> in mezzo di quell'onde,</l>
<l>che con due bionde<caesura/> trecce allor mi strinse,</l>
<l>e mi dipinse<caesura/> un volto in mezzo al core</l>
<l>che di colore<caesura/> avanza latte e rose;</l>
<l>poi si nascose<caesura/> in modo dentro all'alma,</l>
<l>che d'altra salma<caesura/> non mi aggrava il peso.</l>
<l>Così fui preso; <caesura/> onde ho tal giogo al collo,</l>
<l>ch'il pruovo e sollo<caesura/> più c'uom mai di carne,</l>
<l>tal che a pensarne<caesura/> è vinta ogni alta stima.</l>
<l>Io vidi prima<caesura/> l'uno e poi l'altro occhio;</l>
<l>fin al ginocchio<caesura/> alzata al parer mio</l>
<l>in mezzo al rio<caesura/> si stava al caldo cielo;</l>
<l>lavava un velo, <caesura/> in voce alta cantando.</l>
<l>Oimè, che quando<caesura/> ella mi vide, in fretta</l>
<l>la canzonetta<caesura/> sua spezzando tacque,</l>
<l>e mi dispiacque<caesura/> che per più mie' affanni</l>
<l>si scinse i panni<caesura/> e tutta si coverse;</l>
<l>poi si sommerse<caesura/> ivi entro insino al cinto,</l>
<l>tal che per vinto<caesura/> io caddi in terra smorto.</l>
<l>E per conforto<caesura/> darmi, ella già corse,</l>
<l>e mi soccorse, <caesura/> sì piangendo a gridi,</l>
<l>c'a li suo' stridi<caesura/> corsero i pastori</l>
<l>che eran di fuori<caesura/> intorno a le contrade,</l>
<l>e per pietade<caesura/> ritentàr mill'arti.</l>
<l>Ma i spirti sparti<caesura/> al fin mi ritornaro</l>
<l>e fen riparo<caesura/> a la dubbiosa vita.</l>
<l>Ella pentita, <caesura/> poi ch'io mi riscossi,</l>
<l>allor tornossi<caesura/> indietro, e 'l cor più m'arse,</l>
<l>sol per mostrarse<caesura/> in un pietosa e fella.</l>
</lg><lg><l>La pastorella<caesura/> mia spietata e rigida,</l>
<l>che notte e giorno al mio soccorso chiamola,</l>
<l>e sta soperba e più che ghiaccio frigida,</l>
</lg><lg><l>ben sanno questi boschi quanto io amola;</l>
<l>sannolo fiumi, monti, fiere et omini,</l>
<l>c'ognor piangendo e sospirando bramola.</l>
</lg><lg><l>Sallo, quante fïate il dì la nomini,</l>
<l>il gregge mio, che già a tutt'ore ascoltami,</l>
<l>o ch'egli in selva pasca o in mandra romini.</l>
</lg><lg><l>Eco rimbomba, e spesso indietro voltami</l>
<l>le voci che sì dolci in aria sonano,</l>
<l>e nell'orecchie il bel nome risoltami.</l>
</lg><lg><l>Quest'alberi di lei sempre ragionano</l>
<l>e ne le scorze scritta la dimostrano,</l>
<l>c'a pianger spesso et a cantar mi spronano.</l>
</lg><lg><l>Per lei li tori e gli arïeti giostrano.</l>
</lg></sp>
</div2></div1>
<div1 type="parte">
<head>II</head>
<p>Stava ciascun di noi non men pietoso che attonito ad
ascoltare le compassionevoli parole di Ergasto, il quale
quantunque con la fioca voce e i miserabili accenti a
suspirare più volte ne movesse, non di meno tacendo, solo
col viso pallido e magro, con li rabuffati capelli e gli
occhi lividi per lo soverchio piangere, ne avrebbe potuto
porgere di grandissima amaritudine cagione. Ma poi che egli
si tacque, e le risonanti selve parimente si acquetarono,
non fu alcuno de la pastorale turba, a cui bastasse il core
di partirse quindi per ritornare ai lasciati giochi, né che
curasse di fornire i cominciati piaceri; anzi ognuno era sì
vinto da compassione, che, come meglio poteva o sapeva, si
ingegnava di confortarlo, ammonirlo e riprenderlo del suo
errore, insegnandoli di molti rimedii, assai più leggieri a
dirli che a metterli in operazione. Indi veggendo che 'l
sole era per dechinarse verso l'occidente, e che i
fastidiosi grilli incominciavano a stridere per le fissure
de la terra, sentendosi di vicino le tenebre de la notte,
noi non sopportando che 'l misero Ergasto quivi solo
rimanesse, quasi a forza alzatolo da sedere, cominciammo con
lento passo a movere suavemente i mansueti greggi verso le
mandre usate. E per men sentire la noia de la petrosa via,
ciascuno nel mezzo de l'andare sonando a vicenda la sua
sampogna, si sforzava di dire alcuna nuova canzonetta, chi
raconsolando i cani, chi chiamando le pecorelle per nome,
alcuno lamentandosi de la sua pastorella et altro
rusticamente vantandosi de la sua; senza che molti
scherzando con boscarecce astuzie, di passo in passo si
andavano motteggiando, insino che a le pagliaresche case
fummo arrivati.</p>
<p>Ma passando in cotal guisa più e più giorni, avvenne che un
matino fra gli altri, avendo io, sì come è costume de'
pastori, pasciute le mie pecorelle per le rogiadose erbette,
e parendomi omai per lo sopravegnente caldo ora di menarle a
le piacevoli ombre, ove col fresco fiato de' venticelli
potesse me e loro insieme recreare, mi pusi in camino verso
una valle ombrosa e piacevole, che men di un mezzo miglio
vicina mi stava; di passo in passo gridando con la usata
verga i vagabundi greggi che si imboscavano. Né guari era
ancora dal primo luogo dilungato, quando per aventura trovai
in via un pastore che Montano avea nome, il quale similmente
cercava di fuggire il fastidioso caldo; et avendosi fatto un
cappello di verdi frondi, che dal sole il difendesse, si
menava la sua mandra dinanzi, sì dolcemente sonando la sua
sampogna, che parea che le selve piò che l'usato ne
godessono.</p>
<p>A cui io vago di cotal suono, con voce assai umana dissi:</p>
<p>— Amico, se le benivole Ninfe prestino intente orecchie al
tuo cantare, e i dannosi lupi non possano predare nei tuoi
agnelli, ma quelli intatti e di bianchissime lane coverti ti
rendano grazioso guadagno, fa che io alquanto goda del tuo
cantare, se non ti è noia; ché la via e 'l caldo ne parrà
minore. Et acciò che tu non creda che le tue fatiche si
spargano al vento, io ho un bastone di noderoso mirto, le
cui estremità son tutte ornate di forbito piombo, e ne la
sua cima è intagliata per man di Cariteo, bifolco venuto da
la fruttifera Ispagna, una testa di ariete, con le corna sì
maestrevolmente lavorate, che Toribio, pastore oltra gli
altri ricchissimo, mi volse per quello dare un cane, animoso
strangulatore di lupi, né per lusinghe o patti che mi
offerisse, il poteo egli da me giamai impetrare. Or questo,
se tu vorrai cantare, fia tutto tuo. —</p>
<p>Allora Montano, senza altri preghi aspettare, così
piacevolmente andando incominciò:
</p>
<div2 type="poesia">

<stage><hi rend="sc">Montano</hi> <emph>et</emph> <hi rend="sc">Uranio</hi></stage>

<sp><speaker><hi rend="sc">Mont.</hi></speaker><lg>
<l>Itene all'ombra degli ameni faggi,</l>
<l>pasciute pecorelle, omai che 'l sole</l>
<l>sul mezzo giorno indrizza i caldi raggi.</l>
</lg><lg><l>Ivi udirete l'alte mie parole</l>
<l>lodar gli occhi sereni e trecce bionde,</l>
<l>le mani e le bellezze al mondo sole;</l>
</lg><lg><l>mentre il mio canto e 'l murmurar de l'onde</l>
<l>s'accorderanno, e voi di passo in passo</l>
<l>ite pascendo fiori, erbette e fronde.</l>
</lg><lg><l>Io veggio un uom, se non è sterpo o sasso;</l>
<l>egli è pur uom che dorme in quella valle,</l>
<l>disteso in terra fatigoso e lasso.</l>
</lg><lg><l>Ai panni, a la statura et a le spalle,</l>
<l>et a quel can che è bianco, el par che sia</l>
<l>Uranio, se 'l giudicio mio non falle.</l>
</lg><lg><l>Egli è Uranio, il qual tanta armonia</l>
<l>ha ne la lira, et un dir sì leggiadro,</l>
<l>che ben s'agguaglia a la sampogna mia.</l>
</lg><lg><l>Fuggite il ladro, <caesura/> o pecore e pastori;</l>
<l>che gli è di fuori<caesura/> il lupo pien d'inganni,</l>
<l>e mille danni<caesura/> fa per le contrade.</l>
<l>Qui son due strade: <caesura/> or via veloci e pronti</l>
<l>per mezzo i monti, <caesura/> ché 'l camin vi squadro,</l>
<l>cacciate il ladro, <caesura/> il qual sempre s'appiatta</l>
<l>in questa fratta<caesura/> e 'n quella, e mai non dorme</l>
<l>seguendo l'orme<caesura/> de li greggi nostri.</l>
<l>Nessun si mostri<caesura/> paventoso al bosco,</l>
<l>ch'io ben conosco<caesura/> i lupi; andiamo, andiamo,</l>
<l>ché s'un sol ramo<caesura/> mi trarrò da presso,</l>
<l>nel farò spesso<caesura/> ritornare adietro.</l>
<l>Chi fia, s'impetro<caesura/> da le mie venture</l>
<l>c'oggi secure<caesura/> vi conduca al varco,</l>
<l>più di me scarco? <caesura/> O pecorelle ardite,</l>
<l>andate unite<caesura/> al vostro usato modo,</l>
<l>ché, se 'l ver odo, <caesura/> il lupo è qui vicino,</l>
<l>ch'esto matino<caesura/> udi' romori strani.</l>
<l>Ite, miei cani, <caesura/> ite, Melampo et Adro,</l>
<l>cacciate il ladro<caesura/> con audaci gridi.</l>
</lg><lg><l>Nessun si fidi<caesura/> nell'astute insidie</l>
<l>de' falsi lupi, che gli armenti furano;</l>
<l>e ciò n'avviene per le nostre invidie.</l>
</lg><lg><l>Alcun saggi pastor le mandre murano</l>
<l>con alti legni, e tutte le circondano;</l>
<l>ché nel latrar de' can non s'assicurano.</l>
</lg><lg><l>Così, per ben guardar, sempre n'abondano</l>
<l>in latte e 'n lane, e d'ogni tempo aumentano,</l>
<l>quando i boschi son verdi e quando sfrondano.</l>
</lg><lg><l>Né mai per neve il marzo si sgomentano,</l>
<l>né perden capra, perché fuor la lascino;</l>
<l>così par che li fati al ben consentano.</l>
</lg><lg><l>Ai loro agnelli già non nòce il fascino,</l>
<l>o che sian erbe o incanti che possedano;</l>
<l>e i nostri col fiatar par che s'ambascino.</l>
</lg><lg><l>Ai greggi di costor lupi non predano:</l>
<l>forse temen de' ricchi. Or che vuol dire</l>
<l>c'a nostre mandre per usanza ledano?</l>
</lg><lg><l>Già semo giunti al luogo ove il desire</l>
<l>par che mi sprone e tire,</l>
<l>per dar principio agli amorosi lai.</l>
</lg><lg><l>Uranio, non dormir, déstati omai.</l>
<l>Misero, a che ti stai?</l>
<l>Così ne meni il dì, come la notte?</l>

</lg></sp>
<sp><speaker><hi rend="sc">Uran.</hi></speaker><lg><l> Montano, io mi dormiva in quelle grotte,</l>
<l>e 'n su la mezza notte</l>
<l>questi can mi destàr baiando al lupo;</l>
</lg><lg><l>ond'io gridando «Al lupo, al lupo, al lupo!,</l>
<l>Pastor correte! Al lupo!»,</l>
<l>più non dormii per fin che vidi il giorno.</l>
</lg><lg><l>E 'l gregge numerai di corno in corno;</l>
<l>indi sotto questo orno</l>
<l>mi vinse il sonno, ond'or tu m'hai ritratto.</l>

</lg></sp>
<sp><speaker><hi rend="sc">Mont.</hi></speaker><lg><l> Vòi cantar meco? Or incomincia affatto.</l>
</lg></sp>
<sp><speaker><hi rend="sc">Uran.</hi></speaker><lg><l> Io canterò con patto</l>
<l>di risponder a quel che dir ti sento.</l>

</lg></sp>
<sp><speaker><hi rend="sc">Mont.</hi></speaker><lg><l> Or qual canterò io, che n'ho ben cento?</l>
<l>Quella del <title><hi rend="italic">Fier tormento</hi></title>?</l>
<l>O quella che comincia: <hi rend="italic">Alma mia bella</hi>?</l>
</lg><lg><l>Dirò quell'altra forse: <hi rend="italic">Ahi cruda stella</hi>?</l>
</lg></sp>
<sp><speaker><hi rend="sc">Uran.</hi></speaker><lg><l> Deh, per mio amor, di' quella</l>
<l>c'a mezzo di l'altr'ier cantasti in villa.</l>

</lg></sp>
<sp><speaker><hi rend="sc">Mont.</hi></speaker><lg><l> Per pianto la mia carne si distilla</l>
<l>sì come al sol la neve</l>
<l>o come al vento si disfà la nebbia;</l>
<l>né so che far mi debbia.</l>
<l>Or pensate al mio mal, qual esser deve.</l>

</lg></sp>
<sp><speaker><hi rend="sc">Uran.</hi></speaker><lg><l> Or pensate al mio mal, qual esser deve;</l>
<l>ché come cera al foco</l>
<l>o come foco in acqua mi disfaccio,</l>
<l>né cerco uscir dal laccio</l>
<l>sì mi è dolce il tormento, e 'l pianger gioco.</l>

</lg></sp>
<sp><speaker><hi rend="sc">Mont.</hi></speaker><lg><l> Sì mi è dolce il tormento, e 'l pianger gioco,</l>
<l>che canto, sòno e ballo,</l>
<l>e cantando e ballando al suon languisco,</l>
<l>e seguo un basilisco.</l>
<l>Così vuol mia ventura, o ver mio fallo.</l>

</lg></sp>
<sp><speaker><hi rend="sc">Uran.</hi></speaker><lg><l> Così vuol mia ventura, o ver mio fallo;</l>
<l>che vo sempre cogliendo</l>
<l>di piaggia in piaggia fiori e fresche erbette,</l>
<l>trecciando ghirlandette;</l>
<l>e cerco un tigre umilïar piangendo.</l>

</lg></sp>
<sp><speaker><hi rend="sc">Mont.</hi></speaker><lg><l> Fillida mia, più che i ligustri bianca,</l>
<l>più vermiglia che 'l prato a mezzo aprile,</l>
<l>più fugage che cerva,</l>
<l>et a me più proterva</l>
<l>c'a Pan non fu colei che vinta e stanca</l>
<l>divenne canna tremula e sottile;</l>
<l>per guiderdon de le gravose some,</l>
<l>deh spargi al vento le dorate chiome.</l>

</lg></sp>
<sp><speaker><hi rend="sc">Uran.</hi></speaker><lg><l> Tirrena mia, il cui colore agguaglia</l>
<l>le matutine rose e 'l puro latte;</l>
<l>più veloce che damma</l>
<l>dolce del mio cor fiamma;</l>
<l>più cruda di colei che fe' in Tessaglia</l>
<l>il primo alloro di sue membra attratte;</l>
<l>sol per rimedio del ferito core</l>
<l>volgi a me gli occhi, ove s'annida Amore.</l>

</lg></sp>
<sp><speaker><hi rend="sc">Mont.</hi></speaker><lg><l> Pastor, che sète intorno al cantar nostro,</l>
<l>s'alcun di voi ricerca foco o esca</l>
<l>per riscaldar la mandra,</l>
<l>vegna a me salamandra,</l>
<l>felice inseme e miserabil mostro;</l>
<l>in cui convien c'ognor l'incendio cresca</l>
<l>dal dì ch'io vidi l'amoroso sguardo,</l>
<l>ove ancor ripensando aghiaccio et ardo.</l>

</lg></sp>
<sp><speaker><hi rend="sc">Uran.</hi></speaker><lg><l> Pastor, che per fuggire il caldo estivo,</l>
<l>all'ombra desïate per costume</l>
<l>alcun rivo corrente,</l>
<l>venite a me dolente,</l>
<l>che d'ogni gioia e di speranza privo</l>
<l>per gli occhi spargo un doloroso fiume,</l>
<l>dal dì ch'io vidi quella bianca mano,</l>
<l>c'ogn'altro amor dal cor mi fe' lontano.</l>

</lg></sp>
<sp><speaker><hi rend="sc">Mont.</hi></speaker><lg><l> Ecco la notte, e 'l ciel tutto s'imbruna,</l>
<l>e gli alti monti le contrade adombrano;</l>
<l>le stelle n'accompagnano e la luna.</l>
</lg><lg><l>E le mie pecorelle il bosco sgombrano</l>
<l>inseme ragunate, che ben sanno</l>
<l>il tempo e l'ora che la mandra ingombrano.</l>
</lg><lg><l>Andiamo appresso noi, ché lor sen vanno,</l>
<l>Uranio mio; e già i compagni aspettano</l>
<l>e forse temen di successo danno.</l>

</lg></sp>
<sp><speaker><hi rend="sc">Uran.</hi></speaker><lg><l> Montano, i miei compagni non suspettano</l>
<l>del tardar mio, ch'io vo' che 'l gregge pasca;</l>
<l>né credo che di me pensier si mettano.</l>
</lg><lg><l>Io ho del pane e più cose altre in tasca;</l>
<l>se vòi star meco, non mi vedrai movere</l>
<l>mentre sarà del vino in questa fiasca;</l>
</lg><lg><l>e sì potrebbe ben tonare e piovere.</l>
</lg></sp>
</div2></div1>
<div1><head>III</head>
<p>Già si tacevano i duo pastori dal cantare espediti,
quando tutti da sedere levati, lasciando Uranio quivi con
duo compagni, ne ponemmo a seguitare le pecorelle, che di
gran pezza avante sotto la guardia de' fidelissiini cani si
erano avviate. E non ostante che i fronzuti sambuchi coverti
di fiori odoriferi la ampia strada quasi tutta occupasseno,
il lume de la luna era sì chiaro, che non altrimente che se
giorno stato fusse ne mostrava il camino. E così passo passo
seguitandole, andavamo per lo silenzio de la serena notte,
ragionando de le canzoni cantate e comendando
maravigliosamente il novo cominciare di Montano, ma molto
più il pronto e securo rispondere di Uranio, al quale niente
il sonno, quantunque appena svegliato a cantare
incominciasse, de le merite lode scemare potuto avea. Per
che ciascuno ringraziava li benigni Dii, che a tanto diletto
ne aveano sì impensatamente guidati. Et <add resp="ed">alcuna</add> volta
avveniva che mentre noi per via andavamo così parlando, i
fiochi fagiani per le loro magioni cantavano, e ne faceano
sovente per udirli lasciare interrotti i ragionamenti, li
quali assai più dolci a tal maniera ne pareano, che se senza
sì piacevole impaccio gli avessemo per ordine continuati.
Con cotali piaceri adunque ne riconducemmo a le nostre
capanne; ove con rustiche vivande avendo prima cacciata la
fame, ne ponemmo sovra l'usata paglia a dormire, con sommo
desiderio aspettando il novo giorno, nel quale solennemente
celebrar si dovea la lieta festa di Pales, veneranda Dea de'
pastori.</p>
<p>Per reverenza de la quale, sì tosto come il sole apparve in
oriente, e i vaghi ucelli sovra li verdi rami cantarono
dando segno de la vicina luce, ciascuno parimente levatosi
cominciò ad ornare la sua mandra di rami verdissimi di
querce e di corbezzoli, ponendo in su la porta una lunga
corona di frondi e di fiori di ginestre e d'altri; e poi con
fumo di puro solfo andò divotamente attorniando i saturi
greggi, e purgandoli con pietosi preghi, che nessun male li
potesse nocere né dannificare. Per la qual cosa ciascuna
capanna si udì risonare di diversi instrumenti. Ogni strada,
ogni borgo, ogni trivio si vide seminato di verdi mirti.
Tutti gli animali egualmente per la santa festa conobbero
desiato riposo. I vomeri, i rastri, le zappe, gli aratri e i
gioghi similmente ornati di serte di novelli fiori
mostrarono segno di piacevole ocio. Né fu alcuno degli
aratori, che per quel giorno pensasse di adoperare esercizio
né lavoro alcuno; ma tutti lieti con dilettevoli giochi
intorno agl'inghirlandati buovi per li pieni presepi
cantarono amorose canzoni. Oltra di ciò li vagabundi
fanciulli di passo in passo con le semplicette verginelle si
videro per le contrade esercitare puerili giochi, in segno
di commune letizia.</p>
<p>Ma per potermo divotamente offrire i voti fatti ne le
necessità passate sovra i fumanti altari, tutti inseme di
compagnia ne andammo al santo tempio. Al quale per non molti
gradi poggiati, vedemmo in su la porta dipinte alcune selve
e colli bellissimi e copiosi di alberi fronzuti e di mille
varietà di fiori; tra i quali si vedeano molti armenti che
andavano pascendo e spaziandosi per li verdi prati, con
forse dieci cani dintorno che li guardavano; le pedate dei
quali in su la polvere naturalissime si discernevano. De'
pastori alcuni mungevano, alcuni tondavano lane, altri
sonavano sampogne, e tali vi erano, che pareva che cantando
si ingegnasseno di accordarsi col suono di quelle. Ma quel
che più intentamente mi piacque di mirare, erano certe Ninfe
ignude, le quali dietro un tronco di castagno stavano quasi
mezze nascose, ridendo di un montone, che per intendere a
rodere una ghirlanda di quercia che dinanzi agli occhi gli
pendea, non si ricordava di pascere le erbe che dintorno gli
stavano. In questo venivano quattro Satiri con le corna in
testa e i piedi caprini per una macchia di lentischi pian
piano, per prenderle dopo le spalle; di che elle avedendosi,
si mettevano in fuga per lo folto bosco, non schivando né
pruni né cosa che li potesse nocere. De le quali una più che
le altre presta, era poggiata sovra un càrpino, e quindi con
un ramo lungo in mano si difendea; le altre si erano per
paura gittate dentro un fiume, e per quello fuggivano
notando, e le chiare onde poco o niente gli nascondevano de
le bianche carni. Ma poi che si vedevano campate dal
pericolo, stavano assise da l'altra riva affannate et
anelanti, asciugandosi i bagnati capelli; e quindi con gesti
e con parole pareva che increpare volessono coloro che
giungere non le avevano potuto.</p>
<p>Et in un de' lati vi era Apollo biondissimo, il quale
appoggiato ad un bastone di selvatica oliva guardava gli
armenti di Admeto a la riva di un fiume; e per attentamente
mirare duo forti tori che con le corna si urtavano, non si
avvedea del sagace Mercurio, che in abito pastorale, con una
pelle di capra appiccata sotto al sinestro umero, gli furava
le vacche. Et in quel medesmo spazio stava Batto, palesatore
del furto, transformato in sasso, tenendo il dito disteso in
gesto di dimostrante. E poco più basso si vedeva pur
Mercurio, che sedendo ad una gran pietra con gonfiate guance
sonava una sampogna, e con gli occhi torti mirava una bianca
vitella che vicina gli stava, e con ogni astuzia si
ingegnava di ingannare lo occhiuto Argo.</p>
<p>Da l'altra parte giaceva appiè di un altissimo cerro un
pastore adormentato in mezzo de le sue capre, et un cane gli
stava odorando la tasca che sotto la testa tenea; il quale,
però che la Luna con lieto occhio il mirava, stimai che
Endimione fusse. Appresso di costui era Paris, che con la
falce avea cominciato a scrivere «Enone» a la corteccia di
un olmo, e per giudicare le ignude Dee che dinanzi gli
stavano, non la avea potuto ancora del tutto fornire. Ma
quel ch'è non men sottile a pensare che dilettevole a
vedere, era lo accorgimento del discreto pintore, il quale
avendo fatta Giunone e Minerva di tanto estrema bellezza che
ad avanzarle sarebbe stato impossibile, e diffidandosi di
fare Venere sì bella come bisognava, la dipinse volta di
spalle, scusando il difetto con la astuzia. E molte altre
cose leggiadre e bellissime a riguardare, de le quali io ora
mal mi ricordo, vi vidi per diversi luoghi dipinte.</p>
<p>Ma entrati nel tempio, et a l'altare pervenuti, ove la
imagine de la santa Dea si vedea, trovammo un sacerdote di
bianca veste vestito e coronato di verdi fronde, sì come in
sì lieto giorno et in sì solenne officio si richiedeva, il
quale a le divine cerimonie con silenzio mirabilissimo ne
aspettava. Né più tosto ne vide intorno al sacrificio
ragunati, che con le proprie mani uccise una bianca agna, e
le interiori di quella divotamente per vittima offerse nei
sacrati fochi, con odoriferi incensi e rami di casti ulivi e
di teda e di crepitanti lauri inseme con erba sabina; e poi
spargendo un vaso di tepido latte, inginocchiato e con le
braccia distese verso l'oriente così cominciò:</p>
<p>— O riverenda Dea, la cui maravigliosa potenzia più volte
nei nostri bisogni si è dimostrata, porgi pietose orecchie
ai preghi divotissimi de la circunstante turba. La quale ti
chiede umilmente perdono del suo fallo, se non sapendo
avesse seduto o pasciuto sotto alcuno albero che sacrato
fusse, o se entrando per li inviolabili boschi, avesse con
la sua venuta turbate le sante Driade e i semicapri Dii dai
sollacci loro; e se per necessità di erbe avesse con la
importuna falce spogliate le sacre selve de' rami ombrosi,
per subvenire alle famulente pecorelle, o vero se quelle per
ignoranza avessono violate le erbe de' quieti sepolcri, o
turbati con li piedi i vivi fonti, corrumpendo de le acque
la solita chiarezza. Tu, Dea pietosissiana, appaga per loro
le deità offese, dilungando sempre morbi et infirmità dai
semplici greggi e dai maestri di quelli. Né consentire che
gli occhi nostri non degni veggiano mai per le selve le
vendicatrici Ninfe, né la ignuda Diana bagnarse per le
fredde acque, né di mezzo giorno il silvestre Fauno, quando
da caccia tornando stanco, irato sotto ardente sole
transcorre per li lati campi. Discaccia da le nostre mandre
ogni magica bestemmia et ogni incanto che nocevole sia;
guarda i teneri agnelli dal fascino de' malvagi occhi de'
invidiosi; conserva la sollicita turba degli animosi cani,
securissimo sussidio et aita de le timide pecore, acciò che
il numero de le nostre torme per nessuna stagione si sceme,
ne si truove minore la sera al ritornare che 'l matino
all'uscire; né mai alcun de' nostri pastori si veggia
piangendo riportarne a l'albergo la sanguinosa pelle appena
tolta al rapace lupo. Sia lontana da noi la iniqua fame, e
sempre erbe e frondi et acque chiarissime da bere e da
lavarle ne soverchino; e di ogni tempo si veggiano di latte
e di prole abondevoli e di bianche e mollissime lane
copiose, onde i pastori ricevano con gran letizia
dilettevole guadagno. —</p>
<p>E questo quattro volte detto, et altre tante per noi
tacitamente murmurato, ciascun per purgarsi lavatosi con
acqua di vivo fiume le mani, indi di paglia accesi
grandissimi fochi, sovra a quelli cominciammo tutti per
ordine destrissimamente a saltare, per espiare le colpe
commesse nei tempi passati.</p>
<p>Ma porti i divoti preghi, e i solenni sacrificii finiti,
uscimmo per un'altra porta ad una bella pianura coverta di
pratelli delicatissimi, li quali, sì come io stimo, non
erano stati giamai pasciuti né da pecore né da capre, né da
altri piedi calcati che di Ninfe; né credo ancora che le
susurranti api vi fusseno nodate a gustare i teneri fiori
che vi erano; sì belli e sì intatti si dimostravano. Per
mezzo dei quali trovammo molte pastorelle leggiadrissime,
che di passo in passo si andavano facendo nove ghirlandette;
e quelle in mille strane maniere ponendosi sovra li biondi
capelli, si sforzava ciascuna con maestrevòe arte di
superare le dote de la natura. Fra le quali Galicio veggendo
forse quella che più amava, senza essere da alcuno di noi
pregato, dopo alquanti sospiri ardentissimi, sonandogli il
suo Eugenio la sampogna, così suavemente cominciò a cantare,
tacendo ciascuno:
</p>
<div2 type="poesia">

<stage><hi rend="sc">Galicio</hi> <emph>solo</emph></stage>
<lg type="egloga">
<lg><l>Sovra una verde riva</l>
<l>di chiare e lucide onde</l>
<l>in un bel bosco di fioretti adorno,</l>
<l>vidi di bianca oliva</l>
<l>ornato e d'altre fronde</l>
<l>un pastor, che 'n su l'alba appiè d'un orno</l>
<l>cantava il terzo giorno</l>
<l>del mese inanzi aprile;</l>
<l>a cui li vaghi ucelli</l>
<l>di sopra gli arboscelli</l>
<l>con voce rispondean dolce e gentile;</l>
<l>et ei rivolto al sole,</l>
<l>dicea queste parole:</l>
</lg><lg><l>—Apri l'uscio per tempo,</l>
<l>leggiadro almo pastore,</l>
<l>e fa vermiglio il ciel col chiaro raggio;</l>
<l>mostrane inanzi tempo</l>
<l>con natural colore</l>
<l>un bel fiorito e dilettoso maggio;</l>
<l>tien più alto il vïaggio,</l>
<l>acciò che tua sorella</l>
<l>più che l'usato dorma,</l>
<l>e poi per la sua orma</l>
<l>se ne vegna pian pian ciascuna stella;</l>
<l>ché, se ben ti ramenti,</l>
<l>guardasti i bianchi armenti.</l>
</lg><lg><l>Valli vicine e lupi,</l>
<l>cipressi, alni et abeti,</l>
<l>porgete orecchie a le mie basse rime:</l>
<l>e non teman de' lupi</l>
<l>gli agnelli mansüeti,</l>
<l>ma torni il mondo a quelle usanze prime.</l>
<l>Fioriscan per le cime</l>
<l>i cerri in bianche rose,</l>
<l>e per le spine dure</l>
<l>pendan l'uve mature;</l>
<l>suden di mèl le querce alte e nodose,</l>
<l>e le fontane intatte</l>
<l>corran di puro latte.</l>
</lg><lg><l>Nascan erbette e fiori,</l>
<l>e li fieri animali</l>
<l>lassen le lor asprezze e i petti crudi;</l>
<l>vegnan li vaghi Amori</l>
<l>senza fiammelle o strali,</l>
<l>scherzando inseme pargoletti e 'gnudi;</l>
<l>poi con tutti lor studi</l>
<l>canten le bianche Ninfe,</l>
<l>e con abiti strani</l>
<l>salten Fauni e Silvani;</l>
<l>ridan li prati e le correnti linfe,</l>
<l>e non si vedan oggi</l>
<l>nuvoli intorno ai poggi.</l>
</lg><lg><l>In questo dì giocondo</l>
<l>nacque l'alma beltade,</l>
<l>e le virtuti raquistaro albergo;</l>
<l>per questo il ceco mondo</l>
<l>conobbe castitade,</l>
<l>la qual tant'anni avea gittata a tergo;</l>
<l>per questo io scrivo e vergo</l>
<l>i faggi in ogni bosco;</l>
<l>tal che omai non è pianta</l>
<l>che non chiami «Amaranta»,</l>
<l>quella c'adolcir basta ogni mio tòsco;</l>
<l>quella per cui sospiro,</l>
<l>per cui piango e m'adiro.</l>
</lg><lg><l>Mentre per questi monti</l>
<l>andran le fiere errando,</l>
<l>e gli alti pini aràn pungenti foglie;</l>
<l>mentre li vivi fonti</l>
<l>correran murmurando</l>
<l>ne l'alto mar che con amor li accoglie;</l>
<l>mentre fra speme e doglie</l>
<l>vivran gli amanti in terra;</l>
<l>sempre fia noto il nome,</l>
<l>le man, gli occhi e le chiome</l>
<l>di quella che mi fa sì lunga guerra;</l>
<l>per cui quest'aspra amara</l>
<l>vita m'è dolce e cara.</l>
</lg><lg><l>Per cortesia, canzon, tu pregherai</l>
<l>quel dì fausto et ameno</l>
<l>che sia sempre sereno.</l>
</lg>
</lg></div2></div1>
<div1 type="parte">
<head>IV</head>
<p>Piacque maravigliosamente a ciascuno il cantare di
Galicio, ma per diverse maniere. Alcuni lodarono la giovenil
voce piena di armonia inestimabile; altri il modo suavissimo
e dolce, atto ad irretire qualunque animo stato fusse più ad
amore ribello; molti comendarono le rime leggiadre e tra'
rustici pastori non usitate; e di quelli ancora vi furono,
che con più ammirazione estolsero la acutissima sagacità del
suo avvedimento, il quale constretto di nominare il mese a'
greggi et a' pastori dannoso, sì come saggio evitatore di
sinestro augurio in sì lieto giorno, disse «il mese inanzi
aprile». Ma io che non men desideroso di sapere chi questa
Amaranta si fusse, che di ascoltare l'amorosa canzone era
vago, le orecchie alle parole de lo inamorato pastore e gli
occhi ai volti de le belle giovenette teneva
intentissimamente fermati, stimando per li movimenti di
colei che dal suo amante cantare si udiva, poteria senza
dubitazione alcuna comprendere. E con accorto sguardo or
questa or quella riguardando, ne vidi una che tra le belle
bellissima giudicai; li cui capelli erano da un sottilissimo
velo coverti, di sotto al quale duo occhi vaghi e
lucidissimi scintillavano, non altrimente che le chiare
stelle sogliono nel sereno e limpido cielo fiammeggiare. E
'l viso alquanto più lunghetto che tondo, di bella forma,
con bianchezza non spiacevole ma temperata, quasi al bruno
dechinando, e da un vermiglio e grazioso colore
accompagnato, reimpieva di vaghezza gli occhi che 'l
miravano. Le labra erano tali che le matutine rose
avanzavano; fra le quali, ogni volta che parlava o
sorrideva, mostrava alcuna parte de' denti, di tanto strana
e maravigliosa leggiadria, che a niuna altra cosa che ad
orientali perle gli avrei saputo assomigliare. Quindi a la
marmorea e delicata gola discendendo, vidi nel tenero petto
le picciole e giovenili mammelle, che a guisa di duo rotondi
pomi la sottilissima veste in fuori pingivano; per mezzo de
le quali si discerneva una vietta bellissima et oltra modo
piacevole a riguardare; la quale, però che ne le secrete
parti si terminava, di a quelle con più efficacia pensare mi
fu cagione. Et ella delicatissima e di gentile e rilevata
statura, andava per li belli prati, con la bianca mano
cogliendo i teneri fiori. De' quali avendo già il grembo
ripieno, non più tosto ebbe dal cantante giovene udito
«Amaranta» nominare, che abandonando le mani e 'l seno, e
quasi essendo a se medesma uscita di mente, senza
avvedersene ella, tutti gli caddero, seminando la terra di
forse venti varietà di colori. Di che poi quasi ripresa
accorgendosi, divenne non altrimente vermiglia nel viso, che
suole tal volta il rubicondo aspetto de la incantata luna o
vero ne lo uscire del sole la purpurea aurora mostrarsi a'
riguardanti. Onde ella non per bisogno, credo, che a ciò la
astringesse, ma forse pensando di meglio nascondere la
sopravenuta rossezza che da donnesca vergogna li procedea,
si bassò in terra da capo a coglierli, quasi come di altro
non gli calesse, scegliendo i fiori bianchi dai sanguigni e
i persi dai violati. Da la qual cosa io che intento e
sollicitissimo vi mirava, presi quasi per fermo argomento,
colei dovere essere la pastorella di cui sotto confuso nome
cantare udiva.</p>
<p>Ma lei dopo brieve intervallo di tempo fattasi de' racolti
fiori una semplicetta corona, si mescolò tra le belle
compagne; le quali similmente avendo spogliato lo onore ai
prati e quello a sé posto, altere con suave passo
procedevano, sì come Naiade o Napee state fusseno, e con la
diversità de' portamenti oltra misura le naturali bellezze
augmentavano. Alcune portavano ghirlande di ligustri con
fiori gialli e tali vermigli interposti; altre aveano
mescolati i gigli bianchi e i pulpurini con alquante frondi
verdissime di arangi per mezzo; quella andava stellata di
rose, quell'altra biancheggiava di gelsomini; tal che ognuna
per sé e tutte inseme più a divini spirti che ad umane
creature assomigliavano; per che molti con maraviglia
diceano: — O fortunato il posseditore di cotali bellezze! —
Ma veggendo elle il sole di molto alzato, e 'l caldo
grandissimo sopravenire, verso una fresca valle
piacevolmente inseme scherzando e motteggiandosi drizzarono
i passi loro. A la quale in brevissimo spazio pervenute, e
trovativi i vivi fonti sì chiari, che di purissimo cristallo
pareano, cominciarono con le gelide acque a rinfrescarsi i
belli volti da non maestrevole arte rilucenti; e retiratesi
le schiette maniche insino al cubito, mostravano ignude le
candidissime braccia, le quali non poca bellezza alle tenere
e delicate mani sopragiungevano. Per la qual cosa noi più
divenuti volenterosi di vederle, senza molto indugiare,
presso al luogo ove elle stavano ne avvicinammo, e quivi
appiè di una altissima elcina ne ponemmo senza ordine alcuno
a sedere.</p>
<p>Ove come che molti vi fusseno et in cetere et in sampogne
espertissimi, non di meno a la più parte di noi piacque di
volere udire Logisto et Elpino a pruova cantare; pastori
belli de la persona e di età giovenissimi; Elpino di capre,
Logisto di lanate pecore guardatore; ambiduo coi capelli
biondi più che le mature spiche, ambiduo di Arcadia, et
egualmente a cantare et a rispondere apparecchiati. Ma
volendo Logisto non senza pregio contendere, depuse una
bianca pecora con duo agnelli, dicendo:</p>
<p>— Di questi farai il sacrificio a le Ninfe, se la vittoria
del cantare fia tua; ma se quella li benigni fati a me
concederanno, il tuo domestico cervo per merito de la
guadagnata palma mi donarai. —</p>
<p>— Il mio domestico cervo — rispuse Elpino — dal giorno che
prima a la lattante madre il tolsi, insino a questo tempo,
lo ho sempre per la mia Tirrena riserbato, e per amor di lei
con sollicitudine grandissima in continue delicatezze
nudrito, pettinandolo sovente per li puri fonti et ornandoli
le ramose corna con serte di fresche rose e di fiori; onde
egli avvezzato di mangiare a la nostra tavola, si va il
giorno a suo diporto vagabundo errando per le selve, e poi
quando tempo li pare, quantunque tardi sia, se ne ritorna a
la usata casa; ove trovando me che sollicitissimo lo
aspetto, non si può veder sazio di lusingarme, saltando e
facendomi mille giochi dintorno. Ma quel che di lui più che
altro mi aggrada, è che conosce et ama sovra tutte le cose
la sua donna, e pazientissimo sostiene di farse porre il
capestro e di essere tocco da le sue mani; anzi di sua
voluntà li para il mansueto collo al giogo e tal fiata gli
umeri a l'imbasto; e contento di essere cavalcato da lei, la
porta umilissimo per li lati campi senza lesione o pur
timore di pericolo alcuno. E quel monile che ora gli vedi di
marine cochiglie, con quel dente di cinghiale che a guisa di
una bianca luna dinanzi al petto gli pende, lei per mio
amore gliel puse, et in mio nome gliel fa portare. Dunque
questo non vi porrò io; ma il mio pegno sarà tale, che tu
stesso, quando il vedrai, il giudicarai non che bastevole,
ma maggiore del tuo. Primeramente io ti dipongo un capro,
vario di pelo, di corpo grande, barbuto, armato di quattro
corna, et usato di vincere spessissime volte ne l'urtare; il
quale senza pastore bastarebbe solo a conducere una mandra
quantunque grande fusse. Oltra di ciò un nappo nuovo di
faggio, con due orecchie bellissime del medesmo legno, il
quale, da ingegnoso artefice lavorato, tiene nel suo mezzo
dipinto il rubicondo Priapo che strettissimamente abraccia
una Ninfa, et a mal grado di lei la vuol basciare; onde
quella di ira accesa torcendo il volto indietro, con tutte
sue forze intende a svilupparsi da lui, e con la manca mano
gli squarcia il naso, con l'altra gli pela la folta barba. E
sonovi intorno a costoro tre fanciulli ignudi e pieni di
vivacità mirabile, de' quali l'uno con tutto il suo podere
si sforza di tòrre a Priapo la falce di mano, aprendoli
puerilmente ad uno ad uno le rustiche dite; l'altro con
rabbiosi denti mordendoli la irsuta gamba, fa segnale al
compagno che gli porga aita; il quale intento a fare una sua
picciola gabbia di paglia e di giunchi, forse per
rinchiudervi i cantanti grilli, non si move dal suo lavoro
per agiutarli. Di che il libidinoso idio poco curandosi, più
si restringe seco la bella Ninfa, disposto totalmente di
menare a fine il suo proponimento. Et è questo mio vaso di
fuori circondato d'ogn'intorno d'una ghirlanda di verde
pimpinella, ligata con un brieve che contene queste parole:</p>
<quote rend="block"><lg><l>Da tal radice nasce</l> <l>Chi del mio mal si pasce.</l></lg></quote> <p rend="noindent">E giuroti
per le deità de' sacri fonti, che giamai le mie labra nol
toccarono, ma sempre lo ho guardato nettissimo ne la mia
tasca, dall'ora che <add resp="ed">per</add> una capra e due grandi fiscelle di
premuto latte il comparai da un navigante, che nei nostri
boschi venne da lontani paesi. —</p>
<p>Allor Selvaggio, che in ciò giudice era stato eletto, non
volle che pegni si ponesseno, dicendo che assai sarebbe se
'l vincitore ne avesse la lode e 'l vinto la vergogna. E
così detto, fe' cenno ad Ofelia che sonasse la sampogna,
comandando a Logisto che cominciasse et ad Elpino che,
alternando, a vicenda rispondesse. Per la qual cosa appena
il suono fu sentito, che Logisto con cotali parole il
seguitò:
</p>
<div2 type="poesia">

<stage><hi rend="sc">Logisto</hi> <emph>et</emph> <hi rend="sc">Elpino</hi></stage>

<sp><speaker><hi rend="sc">Log.</hi></speaker><lg><l> Chi vuole udire i miei sospiri in rime,</l>
<l>donne mie care, e l'angoscioso pianto,</l>
<l>e quanti passi tra la notte e 'l giorno</l>
<l>spargendo indarno vo per tanti campi,</l>
<l>legga per queste querce e per li sassi,</l>
<l>ché n'è già piena omai ciascuna valle.</l>

</lg></sp>
<sp><speaker><hi rend="sc">Elp.</hi></speaker><lg><l> Pastori, ucel né fiera alberga in valle,</l>
<l>che non conosca il suon de le mie rime;</l>
<l>né spelunca o caverna è fra gli sassi,</l>
<l>che non rimbombe al mio continuo pianto;</l>
<l>né fior né erbetta nasce in questi campi,</l>
<l>ch'io no la calche mille volte il giorno.</l>

</lg></sp>
<sp><speaker><hi rend="sc">Log.</hi></speaker><lg><l> Lasso, ch'io non so ben l'ora né 'l giorno</l>
<l>che fui rinchiuso in questa alpestra valle,</l>
<l>né mi ricordo mai correr per campi</l>
<l>libero e sciolto; ma piangendo in rime,</l>
<l>sempre in fiamme son visso, e col mio pianto</l>
<l>ho pur mosso a pietà gli alberi e i sassi.</l>

</lg></sp>
<sp><speaker><hi rend="sc">Elp.</hi></speaker><lg><l> Monti, selve, fontane, piagge e sassi</l>
<l>vo cercand'io, se pur potesse un giorno</l>
<l>in parte rallentar l'acerbo pianto;</l>
<l>ma ben veggi'or che solo in una valle</l>
<l>trovo riposo a le mie stanche rime,</l>
<l>che murmurando van per mille campi.</l>

</lg></sp>
<sp><speaker><hi rend="sc">Log.</hi></speaker><lg><l> Fiere silvestre, che per lati campi</l>
<l>vagando errate e per acuti sassi,</l>
<l>udiste mai sì dolorose rime?</l>
<l>Ditel, per dio. Udiste in alcun giorno,</l>
<l>o pur in questa o ver in altra valle,</l>
<l>con sì caldi sospir sì lungo pianto?</l>

</lg></sp>
<sp><speaker><hi rend="sc">Elp.</hi></speaker><lg><l> Ben mille notti ho già passate in pianto,</l>
<l>tal che quasi paludi ho fatto i campi;</l>
<l>al fin m'assisi in una verde valle</l>
<l>et una voce udii per mezzo i sassi</l>
<l>dirmi: — Elpino, or s'appressa un lieto giorno</l>
<l>che ti farà cantar più dolci rime. —</l>

</lg></sp>
<sp><speaker><hi rend="sc">Log.</hi></speaker><lg><l> O fortunato, che con altre rime</l>
<l>riconsolar potrai la doglia e 'l pianto!</l>
<l>Ma io lasso pur vo di giorno in giorno</l>
<l>noiando il ciel, non che le selve e i campi;</l>
<l>tal ch'io credo che l'erbe e i fonti e i sassi,</l>
<l>et ogni ucel ne pianga in ogni valle.</l>

</lg></sp>
<sp><speaker><hi rend="sc">Elp.</hi></speaker><lg><l> Deh, se ciò fusse, or qual mai piaggia o valle</l>
<l>udrebbe tante e sì süavi rime?</l>
<l>Certo io farei saltare i boschi e i sassi</l>
<l>sì come un tempo Orfeo col dolce pianto;</l>
<l>allor si sentirebbon per li campi</l>
<l>torturelle e colombe in ogni giorno.</l>

</lg></sp>
<sp><speaker><hi rend="sc">Log.</hi></speaker><lg><l> Allora io cheggio che sovente il giorno</l>
<l>il mio sepolcro onori in questa valle,</l>
<l>e le ghirlande còlte ai verdi campi</l>
<l>al cener muto dii con le tue rime</l>
<l>dicendo: — Alma infelice, che di pianto</l>
<l>vivesti un tempo, or posa in questi sassi. —</l>

</lg></sp>
<sp><speaker><hi rend="sc">Elp.</hi></speaker><lg><l> Logisto, odanlo i fiumi, odanlo i sassi,</l>
<l>che un lieto fausto aventuroso giorno</l>
<l>s'apparecchia a voltarti in riso il pianto;</l>
<l>se pur l'erbe ch'io colsi a la mia valle</l>
<l>non m'ingannaro, e le 'ncantate rime,</l>
<l>che di biade più volte han privi i campi.</l>

</lg></sp>
<sp><speaker><hi rend="sc">Log.</hi></speaker><lg><l> Li ignudi pesci andran per secchi campi,</l>
<l>e 'l mar fia duro e liquefatti i sassi,</l>
<l>Ergasto vincerà Titiro in rime,</l>
<l>la notte vedrà 'l sol, le stelle il giorno,</l>
<l>pria che gli abeti e i faggi d'esta valle</l>
<l>odan da la mia bocca altro che pianto.</l>

</lg></sp>
<sp><speaker><hi rend="sc">Elp.</hi></speaker><lg><l> Se mai uom si nudrì d'ira e di pianto,</l>
<l>quel un fui io, e voi 'l sapete, o campi;</l>
<l>ma pur sperando uscir de l'aspra valle</l>
<l>richiusa intorno d'alti e vivi sassi,</l>
<l>e ripensando al ben che avrò quel giorno,</l>
<l>canto con la mia canna or versi or rime.</l>

</lg></sp>
<sp><speaker><hi rend="sc">Log.</hi></speaker><lg><l> Allor le rime mie ben senza pianto</l>
<l>che 'l giorno non dea luce ai lieti campi,</l>
<l>e i sassi teman l'aura in chiusa valle.</l>
</lg></sp>
</div2></div1>
<div1 type="parte">
<head>V</head>
<p>Era già per lo tramontare del sole tutto l'occidente
sparso di mille varietà di nuvoli, quali violati, quali
cerulei, alcuni sanguigni, altri tra giallo e nero, e tali
sì rilucenti per la ripercussione de' raggi, che di forbito
e finissimo oro pareano. Per che essendosi le pastorelle di
pari consentimento levate da sedere intorno a la chiara
fontana, i duo amanti pusero fine a le loro canzoni. Le
quali sì come con maraviglioso silenzio erano state da tutti
udite, così con grandissima ammirazione furono da ciascuno
egualmente comendate, e massimamente da Selvaggio, il quale
non sapendo discernere quale fusse stato più prossimo a la
vittoria, amboduo giudicò degni di somma lode; al cui
giudicio tutti consentemmo di commune parere. E senza
poterli più comendare che comendati ne gli avessemo, parendo
a ciascuno tempo di dovere omai ritornare verso la nostra
villa, con passo lentissimo, molto degli avuti piaceri
ragionando, in camino ne mettemmo.</p>
<p>Il quale avegna che per la asprezza de l'incolto paese più
montoso che piano fusse, non di meno tutt'i boscarecci
diletti che per simili luoghi da festevole e lieta compagna
prender si puoteno, ne diede et amministrò quella sera. E
primeramente avendosi nel mezzo de l'andare ciascuno trovata
la sua piastrella, tirammo ad un certo segno; al quale chi
più si avvicinava, era, sì come vincitore, per alquanto
spazio portato in su le spalle da colui che perdea; a cui
tutti con lieti gridi andammo applaudendo dintorno e facendo
maravigliosa festa, sì come a tal gioco si richiedea. Indi
di questo lasciandone, prendemmo chi gli archi e chi le
fionde, e con quelle di passo in passo scoppiando e traendo
pietre, ne diportammo; posto che con ogni arte et ingegno i
colpi l'un de l'altro si sforzasse di superare. Ma discesi
nel piano e i sassosi monti dopo le spalle lasciati, come a
ciascuno parve, novelli piaceri a prendere rincominciammo;
ora provandone a saltare, ora a dardeggiare con li pastorali
bastoni, et ora leggierissimi a correre per le spiegate
campagne; ove qualunque per velocità primo la disegnata meta
toccava, era di frondi di pallidi ulivi onorevolmente a suon
di sampogna coronato per guiderdone. Oltra di ciò, sì come
tra' boschi spesse volte addiviene, movendosi d'una parte
volpi, d'altra cavriuoli saltando, e quelli in qua et in là
con nostri cani seguendo, ne trastullammo, insino che agli
usati alberghi da' compagni, che a la lieta cena
n'aspettavano, fummo ricevuti; ove dopo molto giocare,
essendo gran pezza de la notte passata, quasi stanchi di
piacere, concedemmo alle esercitate membra riposo.</p>
<p>Né più tosto la bella Aurora cacciò le notturne stelle, e
'l cristato gallo col suo canto salutò il vicino giorno,
significando l'ora che gli accoppiati bovi sogliono a la
fatica usata ritornare, che un de' pastori, prima di tutti
levatosi, andò col rauco corno tutta la brigata destando; al
suono del quale ciascuno, lasciando il pigro letto, se
apparecchiò con la biancheggiante alba a li novi piaceri. E
cacciati da le mandre li volenterosi greggi e postine con
essi in via, li quali di passo in passo con le loro campane
per le tacite selve risvegliavano i sonnacchiosi ucelli,
andavamo pensosi imaginando ove con diletto di ciascuno
avessemo commodamente potuto tutto il giorno pascere e
dimorare. E mentre così dubitosi andavamo, chi proponendo un
luogo e chi un altro, Opico, il quale era più che gli altri
vecchio e molto stimato fra' pastori, disse:</p>
<p>— Se voi vorrete ch'io vostra guida sia, io vi menarò in
parte assai vicina di qui, e certo al mio parere non poco
dilettosa; de la quale non posso non ricordarmi a tutte ore,
però che quasi tutta la mia giovenezza in quella tra suoni e
canti felicissimamente passai; e già i sassi che vi sono mi
conoscono, e sono ben insegnati di rispondere agli accenti
de le voci mie. Ove, sì come io stimo, trovaremo molti
alberi, nei quali io un tempo, quando il sangue mi era più
caldo, con la mia falce scrissi il nome di quella che sovra
tutti gli greggi amai; e credo già che ora le lettere inseme
con gli alberi siano cresciute; onde prego gli Dii che
sempre le conservino in esaltazione e fama eterna di lei. —</p>
<p>A tutti egualmente parve di seguitare il consiglio di
Opico, et ad un punto al suo volere rispondemmo essere
apparecchiati. Né guari oltra a duo milia passi andati
fummo, che al capo di un fiume chiamato Erimanto pervenimmo;
il quale da piè di un monte per una rottura di pietra viva
con un rumore grandissimo e spaventevole e con certi bollori
di bianche schiume si caccia fòre nel piano, e per quello
transcorrendo, col suo mormorio va fatigando le vicine
selve. La qual cosa di lontano a chi solo vi andasse,
porgerebbe di prima intrata paura inestimabile, e certo non
senza cagione; con ciò sia cosa che per commune opinione de'
circunstanti populi si tiene quasi per certo che in quel
luogo abiteno le Ninfe del paese; le quali per porre
spavento agli animi di coloro che approssimare vi si
volessono, facciano quel suono così strano ad udire. Noi,
perché stando a tale strepito non avriamo potuto né di
parlare né di cantare prendere diletto, cominciammo pian
piano a poggiare il non aspro monte, nel quale erano forse
mille tra cipressi e pini sì grandi e sì spaziosi, che ognun
per sé averebbe quasi bastato ad umbrare una selva. E poi
che fummo a la più alta parte di quello arrivati, essendo il
sole di poco alzato, ne ponemmo confusamente sovra la verde
erba a sedere. Ma le pecore e le capre, che più di pascere
che di riposarse erano vaghe, cominciarono ad andarsi
appicciando per luoghi inaccessibili et ardui del selvatico
monte, quale pascendo un rubo, quale un arboscello che
allora tenero spuntava da la terra; alcuna si alzava per
prendere un ramo di salce, altra andava rodendo le tenere
cime di querciole e di cerretti; molte, bevendo per le
chiare fontane, si rallegravano di vedersi specchiate dentro
di quelle; in maniera che chi di lontano vedute le avesse,
avrebbe di leggiero potuto credere che pendesseno per le
scoverte ripe.</p>
<p>La quali cose mentre noi taciti con attento occhio
miravamo, non ricordandone di cantare né di altra cosa, ne
parve subitamente da lungi udire un suono come di piva e di
naccari, mescolato con molti gridi e voci altissime di
pastori. Per che alzatine da sedere, rattissimi verso quella
parte del monte onde il rumore si sentiva ne drizzammo, e
tanto per lo inviluppato bosco andammo, che a quella
pervenimmo. Ove trovati da dieci vaccari, che intorno al
venerando sepolcro del pastore Androgeo in cerchio
danzavano, a guisa che sogliono sovente i lascivi Satiri per
le selve la mezza notte saltare, aspettando che dai vicini
fiumi escano le amate Ninfe, ne ponemmo con loro inseme a
celebrare il mesto officio. De' quali un più che gli altri
degno stava in mezzo del ballo, presso a l'alto sepolcro in
uno altare novamente fatto di verdi erbe. E quivi, secondo
lo antico costume, spargendo duo vasi di novo latte, duo di
sacro sangue, e duo di fumoso e nobilissimo vino, e copia
abondevole di tenerissimi fiori di diversi colori; et
accordandosi con suave e pietoso modo al suono de la
sampogna e de' naccari, cantava distesamente le lode del
sepolto pastore:</p>
<p>— Godi, godi, Androgeo, e se dopo la morte a le quiete
anime è concesso il sentire, ascolta le parole nostre; e i
solenni onori, i quali ora i tuoi bifolci ti rendono,
ovunque felicemente dimori, benigno prendi et accetta. Certo
io creggio che la tua graziosa anima vada ora a torno a
queste selve volando, e veda e senta puntalmente ciò che per
noi oggi in sua ricordazione si fa sovra la nova sepultura.
La qual cosa se è pur vera, or come può egli essere che a
tanto chiamare non ne risponda? Deh, tu solevi col dolce
suono de la tua sampogna tutto il nostro bosco di
dilettevole armonia far lieto: come ora in picciol luogo
richiuso, tra freddi sassi sei constretto di giacere in
eterno silenzio? Tu con le tue parole dolcissime sempre
ripacificavi le questioni de' litiganti pastori: come ora
gli hai, partendoti, lasciati dubbiosi e scontenti oltra
modo? O nobile padre e maestro di tutto il nostro stuolo,
ove pari a te il troveremo? i cui ammaestramenti seguiremo
noi? sotto quale disciplina viveremo ormai securi? Certo io
non so chi ne fia per lo inanzi fidata guida nei dubbiosi
casi. O discreto pastore, quando mai più le nostre selve ti
vedranno? quando per questi monti fia mai amata la
giustizia, la drittezza del vivere e la riverenza degli Dii?
Le quai cose tutte sì nobilmente sotto le tue ali fiorivano;
per maniera che forse mai in nessun tempo il riverendo
Termino segnò più egualmente gli ambigui campi che nel tuo.
Oimè, chi nei nostri boschi omai canterà le Ninfe? chi ne
darà più ne le nostre avversità fidel consiglio? e ne le
mestizie piacevole conforto e diletto, come tu facevi,
cantando sovente per le rive de' correnti fiumi dolcissimi
versi? Oimè, che appena i nostri armenti sanno senza la tua
sampogna pascere per li verdi prati; li quali mentre vivesti
solevanosi dolcemente al suono di quella ruminare l'erbe
sotto le piacevoli ombre de le fresche elcine. Oimè, che nel
tuo dipartire si partirono inseme con teco da questi campi
tutti li nostri Dii. E quante volte dopo avemo fatto pruova
di seminare il candido frumento, tante in vece di quello
avemo ricolto lo infelice loglio con le sterili avene per li
sconsolati solchi; et in luogo di viole e d'altri fiori sono
usciti pruni con spine acutissime e velenose per le nostre
campagne.</p>
<p>Per la qual cosa, pastori, gittate erbe e fronde per terra,
e di ombrosi rami coprite i freschi fonti, però che così
vuole che in suo onore si faccia il nostro Androgeo. O
felice Androgeo, addio, eternamente addio! Ecco che il
pastorale Apollo tutto festivo ne viene al tuo sepolcro per
adornarti con le sue odorate corone. E i Fauni similmente
con le inghirlandate corna, e carichi di silvestri duoni,
quel che ciascun può ti portano: de' campi le spiche, degli
arbosti i racemi con tutti i pampini, e di ogni albero
maturi frutti. Ad invidia dei quali le convicine Ninfe, da
te per adietro tanto amate e riverite, vengono ora tutte con
canistri bianchissimi pieni di fiori e di pomi odoriferi a
renderti i ricevuti onori. E quel che maggiore è, e del
quale più eterno duono a le sepolte ceneri dare non si può,
le Muse ti donano versi; versi ti donano le Muse; e noi con
le nostre sampogne ti cantamo e cantaremo sempre, mentre gli
armenti pasceranno per questi boschi. E questi pini e questi
cerri e questi piatani che dintorno ti stanno, mentre il
mondo sarà, susurreranno il nome tuo; e i tori parimente con
tutte le paesane torme in ogni stagione avranno riverenza a
la tua ombra, e con alte voci muggendo ti chiameranno per le
rispondenti selve. Tal che da ora inanzi sarai sempre del
numero de' nostri Dii; e sì come a Bacco et a la santa
Cerere, così ancora a' tuoi altari i debiti sacrificii, se
sarà freddo, faremo al foco, se caldo, a le fresche ombre. E
prima i velenosi tassi sudaranno mèle dolcissimo, e i dolci
fiori il faranno amaro; prima di inverno si meteranno le
biade, e di estate coglieremo le nere olive, che mai per
queste contrade si taccia la fama tua. —</p>
<p>Queste parole finite, subitamente prese a sonare una suave
cornamusa che dopo le spalle li pendea; a la melodia de la
quale Ergasto, quasi con le lacrime <add resp="ed">in</add> su gli occhi, così
aperse le labra a cantare:
</p>
<div2 type="poesia">

<stage><hi rend="sc">Ergasto</hi><emph>sovra la sepultura</emph></stage>
<lg type="egloga">
<lg><l>Alma beata e bella,</l>
<l>che da' legami sciolta</l>
<l>nuda salisti nei superni chiostri,</l>
<l>ove con la tua stella</l>
<l>ti godi inseme accolta,</l>
<l>e lieta ivi, schernendo i pensier nostri,</l>
<l>quasi un bel sol ti mostri</l>
<l>tra li più chiari spirti,</l>
<l>e coi vestigii santi</l>
<l>calchi le stelle erranti;</l>
<l>e tra pure fontane e sacri mirti</l>
<l>pasci celesti greggi,</l>
<l>e i tuoi cari pastori indi correggi;</l>
</lg><lg><l>altri monti, altri piani,</l>
<l>altri boschetti e rivi</l>
<l>vedi nel cielo, e più novelli fiori;</l>
<l>altri Fauni e Silvani</l>
<l>per luoghi dolci estivi</l>
<l>seguir le Ninfe in più felici amori.</l>
<l>Tal fra soavi odori</l>
<l>dolce cantando all'ombra</l>
<l>tra Dafni e Melibeo</l>
<l>siede il nostro Androgeo,</l>
<l>e di rara dolcezza il cielo ingombra,</l>
<l>temprando gli elementi</l>
<l>col suon de novi inusitati accenti.</l>
</lg><lg><l>Quale la vite a l'olmo,</l>
<l>et agli armenti il toro,</l>
<l>e l'ondeggianti biade ai lieti campi,</l>
<l>tale la gloria e 'l colmo</l>
<l>fostù del nostro coro.</l>
<l>Ahi cruda morte, e chi fia che ne scampi,</l>
<l>se con tue fiamme avampi</l>
<l>le più elevate cime?</l>
<l>Chi vedrà mai nel mondo</l>
<l>pastor tanto giocondo,</l>
<l>che cantando fra noi sì dolci rime</l>
<l>sparga il bosco di fronde</l>
<l>e di bei rami induca ombra su l'onde?</l>
</lg><lg><l>Pianser le sante Dive</l>
<l>la tua spietata morte;</l>
<l>i fiumi il sanno e le spelunche e i faggi;</l>
<l>pianser le verdi rive,</l>
<l>l'erbe pallide e smorte,</l>
<l>e 'l sol più giorni non mostrò suoi raggi;</l>
<l>né gli animai selvaggi</l>
<l>usciro in alcun prato,</l>
<l>né greggi andàr per monti</l>
<l>né gustaro erbe o fonti,</l>
<l>tanto dolse a ciascun l'acerbo fato;</l>
<l>tal che al chiaro et al fosco</l>
<l>«Androgeo Androgeo» sonava il bosco.</l>
</lg><lg><l>Dunque fresche corone</l>
<l>a la tua sacra tomba</l>
<l>e voti di bifolci ognor vedrai;</l>
<l>tal che in ogni stagione,</l>
<l>quasi nova colomba,</l>
<l>per bocche de' pastor volando andrai;</l>
<l>né verrà tempo mai</l>
<l>che 'l tuo bel nome estingua,</l>
<l>mentre serpenti in dumi</l>
<l>saranno, e pesci in fiumi.</l>
<l>Né sol vivrai ne la mia stanca lingua,</l>
<l>ma per pastor diversi</l>
<l>in mille altre sampogne e mille versi.</l>
</lg><lg><l>Se spirto alcun d'amor vive fra voi,</l>
<l>querce frondose e folte,</l>
<l>fate ombra a le quïete ossa sepolte.</l>
</lg>
</lg></div2></div1>
<div1 type="parte">
<head>VI</head>
<p>Mentre Ergasto cantò la pietosa canzone, Fronimo,
sovra tutti i pastori ingegnosissimo, la scrisse in una
verde corteccia di faggio; e quella di molte ghirlande
investita appiccò ad un albero, che sovra la bianca
sepoltura stendeva i rami soi. Per la qual cosa essendo
l'ora del disnare quasi passata, n'andammo presso d'una
chiara fontana, che da piè di un altissimo pino si movea; e
quivi ordinatamente cominciammo a mangiare le carni de'
sacrificati vitelli, e latte in più maniere, e castagne
mollissime, e di quei frutti che la stagione concedeva; non
però senza vini generosissimi e per molta vecchiezza
odoriferi et apportatori di letizia nei mesti cori.</p>
<p>Ma poi che con la abondevole diversità de' cibi avemmo
sedata la fame, chi si diede a cantare, chi a narrare
favole, alcuni a giocare, molti, sopravinti dal sonno, si
addormirono. Finalmente io (al quale e per la allontananza
de la cara patria, e per altri giusti accidenti, ogni
allegrezza era cagione di infinito dolore) mi era gittato
appiè d'un albero, doloroso e scontentissimo oltra modo;
quando vidi discosto da noi forse ad un tratto di pietra
venire con frettolosi passi un pastore ne l'aspetto
giovenissimo, avvolto in un mantarro di quel colore che
sogliono essere le grue, al sinestro lato del quale pendea
una bella tasca d'un picciolo cuoio di abortivo vitello; e
sopra le lunghe chiome, le quali più che 'l giallo de la
rosa biondissime dopo le spalle gli ricadevano, aveva uno
irsuto cappello, fatto, sì come poi mi avvidi, di pelle di
lupo; e ne la destra mano un bellissimo bastone con la punta
guarnita di nova rame, ma di che legno egli era comprendere
non potei; con ciò sia cosa che se li cornilo stato fusse,
ai nodi eguali l'avrei potuto conoscere, se di frassino o di
bosso, il colore me lo avrebbe manifestato. Et egli veniva
tale, che veracissimamente pareva il troiano Paris, quando
ne le alte selve, tra li semplici armenti, in quella prima
rusticità, dimorava con la sua Ninfa, coronando sovente i
vincitori montoni.</p>
<p>Il quale poi che in brieve spazio presso a me ove alcuni
giocavano al versaglio fu giunto, domandò a quei bifolci se
una sua vacca di pel bianco con la fronte nera veduta
avesseno, la quale altre volte fuggendo era avezzata di
mescolarsi fra li loro tori. A cui piacevolmente fu
risposto, che non gli fusse noia tanto indugiarse con esso
noi, che 'l meridiano caldo sopravenisse; con ciò sia cosa
che in su quell'otta avean per costume gli armenti di
venirsene tutti a ruminare le matutine erbe all'ombra de'
freschi alberi. E questo non bastando, vi mandarono un loro
famigliare, il quale, però che peloso molto e rusticissimo
uomo era, Ursacchio per tutta Arcadia era chiamato; che
costui la dovesse in quel mezzo andare per ogni luogo
cercando, e quella trovata conducere ove noi eravamo.</p>
<p>Allora Carino, che così avea nome colui che la bianca vacca
smarrita avea, si puse a sedere sovra un tronco di faggio
che dirimpetto ne stava; e dopo molti ragionamenti, al
nostro Opico voltatosi, il pregò amichevolmente che dovesse
cantare. Il quale così mezzo sorridendo rispuse:</p>
<p>— Figliuol mio, tutte le terrene cose e l'animo ancora,
quantunque celeste sia, ne portano seco gli anni e la
devoratrice età. E' mi ricorda molte volte fanciullo da che
il sole usciva insino che si coricava cantare, senza punto
stancarmi mai; et ora mi sono usciti di mente tanti versi,
anzi peggio, che la voce tuttavia mi vien mancando, però che
i lupi prima mi videro ch'io di loro accorto mi fusse. Ma
posto che i lupi di quella privato non mi avessono, il capo
canuto e 'l raffreddato sangue non comanda ch'io adopre ciò
che a' gioveni si appertene; e già gran tempo è che la mia
sampogna pende al silvestre Fauno. Niente di meno qui sono
molti, che saprebbono rispondere a qualunque pastore più di
cantare si vanta; li quali potranno appieno, in ciò che a me
domandate, satisfarve. Ma come che dagli altri mi taccia, li
quali son tutti nobilissimi e di grande sapere, qui è il
nostro Serrano, che veramente, se Titiro o Melibeo lo
udissero, non potrebbono sommamente non comendarlo; il quale
e per vostro et anco per nostro amore, se grave al presente
non gli fia, canterà e daranne piacere. —</p>
<p>Allora Serrano, rendendo ad Opico le debite grazie, gli
rispuse:</p>
<p>— Quantunque il più infimo e 'l meno eloquente di tutta
questa schiera meritamente dir mi possa, non di meno per non
usare officio di uomo ingrato a chi, perdonemi egli, contra
ogni dovere di tanto onore mi reputò degno, io mi sforzerò
in quanto per me si potrà di obedirlo. E perché la vacca da
Carino smarrita mi fa ora rimembrare di cosa che poco mi
aggrada, di quella intendo cantare. E voi, Opico, per vostra
umanità, lasciando la vecchiezza e le scuse da parte, le
quali al mio parere son più soverchie che necessarie, mi
risponderete. —</p>
<p>E cominciò:
</p>
<div2 type="poesia">

<stage><hi rend="sc">Serrano</hi> <emph>et</emph> <hi rend="sc">Opico</hi></stage>

<sp><speaker><hi rend="sc">Serr.</hi></speaker><lg><l> Quantunque, Opico mio, sii vecchio e carico</l>
<l>di senno e di pensier che 'n te si covano,</l>
<l>deh piangi or meco, e prendi il mio ramarico</l>
</lg><lg><l>Nel mondo oggi gli amici non si trovano,</l>
<l>la fede è morta e regnano le 'nvidie,</l>
<l>e i mal costumi ognor più si rinovano.</l>
</lg><lg><l>Regnan le voglie prave e le perfidie</l>
<l>per la robba mal nata che gli stimula,</l>
<l>tal che 'l figliuolo al padre par che insidie.</l>
</lg><lg><l>Tal ride del mio ben, che 'l riso simula;</l>
<l>tal piange del mio mal, che poi mi lacera</l>
<l>dietro le spalle con acuta limula.</l>

</lg></sp>
<sp><speaker><hi rend="sc">Op.</hi></speaker><lg><l>L'invidia, figliuol mio, se stessa macera,</l>
<l>e si dilegua come agnel per fascino,</l>
<l>ché non gli giova ombra di pino o d'acera.</l>

</lg></sp>
<sp><speaker><hi rend="sc">Serr.</hi></speaker><lg><l> I' 'l pur dirò: così gli Dii mi lascino</l>
<l>veder vendetta de chi tanto affondami</l>
<l>prima che i metitor le biade affascino!</l>
</lg><lg><l>E per l'ira sfogar c'al core abondami,</l>
<l>così 'l veggia cader d'un olmo, e frangasi,</l>
<l>tal ch'io di gioia e di pietà confondami!</l>
</lg><lg><l>Tu sai la via che per le piogge affangasi;</l>
<l>ivi s'ascose, quando a casa andàvamo,</l>
<l>quel che tal viva, che lui stesso piangasi!</l>
</lg><lg><l>Nessun vi riguardò, perché cantàvamo;</l>
<l>ma 'nanzi cena venne un pastor sùbito</l>
<l>al nostro albergo, quando al foco stàvamo,</l>
</lg><lg><l>e disse a me: — Serran, vedi ch'io dubito</l>
<l>che tue capre sian tutte —; ond'io per correre</l>
<l>ne caddi sì, c'ancor mi dole il cubito.</l>
</lg><lg><l>Deh, se qui fusse alcuno, a cui ricorrere</l>
<l>per giustizia potesse! Or che giustizia?</l>
<l>Sol Dio sel veda, che ne può soccorrere!</l>
</lg><lg><l>Due capre e duo capretti per malizia</l>
<l>quel ladro traditor dal gregge tolsemi;</l>
<l>sì signoreggia al mondo l'avarizia!</l>
</lg><lg><l>Io gliel direi; ma chi mel disse, volsemi</l>
<l>legar per giuramento, ond'esser mutolo</l>
<l>conviemmi; e pensa tu, se questo dolsemi!</l>
</lg><lg><l>Del furto si vantò, poi ch'ebbe avutolo;</l>
<l>ché sputando tre volte fu invisibile</l>
<l>agli occhi nostri; ond'io saggio riputolo.</l>
</lg><lg><l>Ché se 'l vedea, di certo era impossibile</l>
<l>uscir vivo da' cani irati e calidi</l>
<l>ove non val che l'uom richiami o sibile.</l>
</lg><lg><l>Erbe e pietre mostrose e sughi palidi,</l>
<l>ossa di morti e di sepolcri polvere,</l>
<l>magichi versi assai possenti e validi</l>
</lg><lg><l>portava indosso, che 'l facean risolvere</l>
<l>in vento, in acqua, in picciol tubo o félice;</l>
<l>tanto si può per arte il mondo involvere!</l>

</lg></sp>
<sp><speaker><hi rend="sc">Op.</hi></speaker><lg><l> Questo è Protèo, che di cipresso in élice,</l>
<l>e di serpente in tigre transformavasi,</l>
<l>e feasi or bove or capra or fiume or selice.</l>

</lg></sp>
<sp><speaker><hi rend="sc">Serr.</hi></speaker><lg><l> Or vedi, Opico mio, se 'l mondo aggravasi</l>
<l>di male in peggio; e deiti pur compiangere,</l>
<l>pensando al tempo buon che ognor depravasi.</l>

</lg></sp>
<sp><speaker><hi rend="sc">Op.</hi></speaker><lg><l> Quand'io appena incominciava a tangere</l>
<l>da terra i primi rami, et addestravami</l>
<l>con l'asinel portando il grano a frangere,</l>
</lg><lg><l>il vecchio padre mio, che tanto amavami,</l>
<l>sovente all'ombra degli opachi suberi</l>
<l>con amiche parole a sé chiamavami;</l>
</lg><lg><l>e come fassi a quei che sono impuberi,</l>
<l>il gregge m'insegnava di conducere,</l>
<l>e di tonsar le lane e munger gli uberi.</l>
</lg><lg><l>Tal volta nel parlar soleva inducere</l>
<l>i tempi antichi, quando i buoi parlavano,</l>
<l>ché 'l ciel più grazie allor solea producere.</l>
</lg><lg><l>Allora i sommi Dii non si sdegnavano</l>
<l>menar le pecorelle in selva a pascere;</l>
<l>e, come or noi facemo, essi cantavano.</l>
</lg><lg><l>Non si potea l'un uom vèr l'altro irascere;</l>
<l>i campi eran commoni e senza termini,</l>
<l>e Copia i frutti suoi sempre fea nascere.</l>
</lg><lg><l>Non era ferro, il qual par c'oggi termini</l>
<l>l'umana vita; e non eran zizanie,</l>
<l>ond'avvien c'ogni guerra e mal si germini.</l>
</lg><lg><l>Non si vedean queste rabbiose insanie;</l>
<l>le genti litigar non si sentivano,</l>
<l>per che convien che 'l mondo or si dilanie.</l>
</lg><lg><l>I vecchi, quando al fin più non uscivano</l>
<l>per boschi, o si prendean la morte intrepidi,</l>
<l>o con erbe incantate ingiovenivano.</l>
</lg><lg><l>Non foschi o freddi, ma lucenti e tepidi</l>
<l>eran gli giorni; e non s'udivan ulule,</l>
<l>ma vaghi ucelli dilettosi e lepidi.</l>
</lg><lg><l>La terra che dal fondo par che pulule</l>
<l>atri aconiti e piante aspre e mortifere,</l>
<l>ond'oggi avvien che ciascun pianga et ulule,</l>
</lg><lg><l>era allor piena d'erbe salutifere,</l>
<l>e di balsamo e 'ncenso lacrimevole,</l>
<l>di mirre prezïose et odorifere.</l>
</lg><lg><l>Ciascun mangiava all'ombra dilettevole</l>
<l>or latte e ghiande, et or ginebri e morole.</l>
<l>Oh dolce tempo, oh vita sollaccevole!</l>
</lg><lg><l>Pensando a l'opre lor, non solo onorole</l>
<l>con le parole; ancor con la memoria,</l>
<l>chinato a terra, come sante adorole.</l>
</lg><lg><l>Ov'è 'l valore, ov'è l'antica gloria?</l>
<l>u' son or quelle genti? Oimè, son cenere,</l>
<l>de le qual grida ogni famosa istoria.</l>
</lg><lg><l>I lieti amanti e le fanciulle tenere</l>
<l>givan di prato in prato ramentandosi</l>
<l>il foco e l'arco del figliuol di Venere.</l>
</lg><lg><l>Non era gelosia, ma sollacciandosi</l>
<l>movean i dolci balli a suon di cetera,</l>
<l>e 'n guisa di colombi ognor basciandosi.</l>
</lg><lg><l>Oh pura fede, oh dolce usanza vetera!</l>
<l>Or conosco ben io che 'l mondo instabile</l>
<l>tanto peggiora più, quanto più invetera;</l>
</lg><lg><l>tal che ogni volta, o dolce amico affabile,</l>
<l>ch'io vi ripenso, sento il cor dividere</l>
<l>di piaga avelenata et incurabile.</l>

</lg></sp>
<sp><speaker><hi rend="sc">Serr.</hi></speaker><lg><l> Deh, per dio, non mel dir, deh non mi uccidere;</l>
<l>ché s'io mostrasse quel che ho dentro l'anima,</l>
<l>farei con le sue selve i monti stridere.</l>
</lg><lg><l>Tacer vorrei; ma il gran dolor me inanima</l>
<l>ch'io tel pur dica: or sai tu quel Lacinio?</l>
<l>Oimè, c'a nominarlo il cor si esanima!</l>
</lg><lg><l>Quel che la notte viglia, e 'l gallicinio</l>
<l>gli è primo sonno, e tutti Cacco il chiamano,</l>
<l>però che vive sol di latrocinio.</l>

</lg></sp>
<sp><speaker><hi rend="sc">Op.</hi></speaker><lg><l> Oh oh, quel Cacco! oh quanti Cacchi bramano</l>
<l>per questo bosco! ancor che i saggi dicano</l>
<l>che per un falso mille buon s'infamano.</l>

</lg></sp>
<sp><speaker><hi rend="sc">Serr.</hi></speaker><lg><l> Quanti ne l'altrui sangue si nutricano!</l>
<l>I' 'l so, che 'l pruovo, e col mio danno intendolo,</l>
<l>tal che i miei cani indarno s'affaticano.</l>

</lg></sp>
<sp><speaker><hi rend="sc">Op.</hi></speaker><lg><l> Et io, per quel che veggio, ancor comprendolo,</l>
<l>che son pur vecchio, et ho corvati gli omeri</l>
<l>in comprar senno, e pur ancor non vendolo.</l>
</lg><lg><l>Oh quanti intorno a queste selve nomeri</l>
<l>pastori, in vista buon, che tutti furano</l>
<l>rastri, zappe, sampogne, aratri e vomeri!</l>
</lg><lg><l>D'oltraggio o di vergogna oggi non curano</l>
<l>questi compagni del rapace gracculo;</l>
<l>in sì malvagia vita i cuori indurano,</l>
</lg><lg><l>pur c'abbian le man piene all'altrui sacculo.</l>
</lg></sp>
</div2></div1>
<div1 type="parte">
<head>VII</head>
<p>Venuto Opico a la fine del suo cantare, non senza gran
diletto da tutta la brigata ascoltato, Carino piacevolmente
a me voltatosi, mi domandò chi e donde io era, e per qual
cagione in Arcadia dimorava. Al quale io, dopo un gran
sospiro, quasi da necessità constretto, così rispusi:</p>
<p>— Non posso, grazioso pastore, senza noia grandissima
ricordarmi de' passati tempi; li quali avegna che per me
poco lieti dir si possano, niente di meno avendoli a
racontare ora che in maggiore molestia mi trovo, mi saranno
accrescimento di pena e quasi uno inacerbire di dolore a la
mal saldata piaga, che naturalmente rifugge di farsi spesso
toccare; ma perché lo sfogare con parole ai miseri suole a
le volte essere alleviamento di peso, il dirò pure.</p>
<p>Napoli, sì come ciascuno di voi molte volte può avere
udito, è ne la più fruttifera e dilettevole parte di Italia,
al lito del mare posta, famosa e nobilissima città, e di
arme e di lettere felice forse quanto alcuna altra che al
mondo ne sia. La quale da popoli di Calcidia venuti sovra le
vetuste ceneri de la Sirena Partenope edificata, prese et
ancora ritiene il venerando nome de la sepolta giovene.</p>
<p>In quella dunque nacqui io, ove non da oscuro sangue, ma,
se dirlo non mi si disconviene, secondo che per le più
celebri parti di essa città le insegne de' miei predecessori
chiaramente dimostrano, da antichissima e generosa prosapia
disceso, era tra gli altri miei coetanei gioveni forse non
il minimo riputato. E lo avolo del mio padre, da la
cisalpina Gallia, benché, se a' principii si riguarda, da la
estrema Ispagna prendendo origine, nei quali duo luoghi
ancor oggi le reliquie de la mia famiglia fioriscono, fu
oltra a la nobilità de' maggiori per suoi proprii gesti
notabilissimo. Il quale, capo di molta gente con la
laudevole impresa del terzo Carlo ne l'ausonico regno
venendo, meritò per sua virtù di possedere la antica
Sinuessa, con gran parte de' campi Falerni, e i monti
Massici, inseme con la picciola terra sovraposta al lito ove
il turbulento Volturno prorumpe nel mare, e Linterno, benché
solitario, niente di meno famoso per la memoria de le
sacrate ceneri del divino Africano; senza che ne la fertile
Lucania avea sotto onorato titulo molte terre e castella, de
le quali solo avrebbe potuto, secondo che a la sua
condizione si richiedeva, vivere abondantissimamente. Ma la
Fortuna, via più liberale in donare che sollicita in
conservare le mondane prosperità, volse che in discorso di
tempo, morto il Re Carlo e 'l suo legittimo successore
Lanzilao, rimanesse il vedovo regno in man di femina. La
quale da la naturale inconstanzia e mobilità di animo
incitata, agli altri suoi pessimi fatti questo aggiunse, che
coloro i quali erano stati e dal padre e dal fratello con
sommo onore magnificati, lei esterminando et umiliando
annullò, e quasi ad estrema perdizione ricondusse. Oltra di
ciò quante e quali fussen le necessitadi e gli infortunii
che lo avolo e 'l padre mio soffersono, lungo sarebbe a
racontare.</p>
<p>Vegno a me adunque, il quale in quegli estremi anni che la
recolenda memoria del vittorioso Re Alfonso di Aragona passò
da le cose mortali a più tranquilli secoli, sotto infelice
prodigio di comete, di terremoto, di pestilenzia, di
sanguinose battaglie nato et in povertà, o vero, secondo i
savii, in modesta fortuna nudrito; sì come la mia stella e i
fati volsono, appena avea otto anni forniti, che le forze di
Amore a sentire incominciai; e de la vaghezza di una
picciola fanciulla, ma bella e leggiadra più che altra che
vedere mi paresse giamai, e da alto sangue discesa,
inamorato, con più diligenzia che ai puerili anni non si
conviene, questo mio desiderio teneva occolto. Per la qual
cosa colei, senza punto di ciò avvedersi, fanciullescamente
meco giocando, di giorno in giorno, di ora in ora più con le
sue eccessive bellezze le mie tenere medolle accendeva;
intanto che con gli anni crescendo lo amore, in più adulta
età et a li caldi desii più inclinata pervenimmo. Né per
tutto ciò la solita conversazione cessando, anzi quella
ognor più domesticamente ristringendosi, mi era di maggiore
noia cagione. Perché parendomi lo amore, la benivolenzia e
la affezzione grandissima da lei portatami, non essere a
quel fine che io avrei desiderato, e conoscendo me avere
altro nel petto, che di fuori mostrare non mi bisognava; né
avendo ancora ardire di discoprirmegli in cosa alcuna, per
non perdere in un punto quel che in molti anni mi parea
avere con industriosa fatica racquistato; in sì fiera
malinconia e dolore intrai, che 'l consueto cibo e 'l sonno
perdendone, più ad ombra di morte che ad uom vivo
assomigliava. De la qual cosa molte volte da lei domandato
qual fusse la cagione, altro che un sospiro ardentissimo in
risposta non gli rendea. E quantunque nel letticciuolo de la
mia cameretta molte cose ne la memoria mi proponesse di
dirli, niente di meno quando in sua presenza era,
impallidiva, tremava e diveniva mutolo; in maniera che a
molti forse, che ciò vedeano, diedi cagione di sospettare.
Ma lei, o che per innata bontà non se ne avvedesse giamai, o
che fusse di sì freddo petto che amore non potesse ricevere,
o forse, quel che più credibile è, che fusse sì savia che
migliore di me sel sapesse nascondere, in atti et in parole
sovra di ciò semplicissima mi si mostrava. Per la qual cosa
io né di amarla mi sapea distraere, né dimorare in sì misera
vita mi giovava. Dunque per ultimo rimedio di più non stare
in vita deliberai; e pensando meco del modo, varie e strane
condizioni di morte andai esaminando; e veramente o con
laccio, o con veleno, o vero con la tagliente spada avrei
finiti li miei tristi giorni, se la dolente anima da non so
che viltà sovrapresa, non fusse divenuta timida di quel che
più desiderava. Dal che rivolto il fiero proponimento in più
regulato consiglio, presi per partito di abandonare Napoli e
le paterne case, credendo forse di lasciare amore e i
pensieri inseme con quelle.</p>
<p>Ma, lasso, che molto altrimente ch'io non avvisava mi
avvenne; però che se allora, veggendo e parlando sovente a
colei che io tanto amo, mi riputava infelice, sol pensando
che la cagione del mio penare a lei non era nota; ora mi
posso giustamente sovra ogni altro chiamare infelicissimo,
trovandomi per tanta distanza di paese assente da lei, e
forse senza speranza di rivederla giamai, né di udirne
novella che per me salutifera sia. Massimamente ricordandomi
in questa fervida adolescenzia de' piaceri de la deliciosa
patria tra queste solitudini di Arcadia, ove, con vostra
pace il dirò, non che i gioveni ne le nobili città nudriti,
ma appena mi si lascia credere che le selvatiche bestie vi
possano con diletto dimorare. E se a me non fusse altra
tribulazione che la ansietà de la mente, la quale me
continuamente tene suspeso a diverse cose, per lo fervente
desio ch'io ho di rivederla, non potendolami né notte né
giorno quale stia fatta riformare ne la memoria, si sarebbe
ella grandissima.</p>
<p>Io non veggio né monte né selva alcuna, che tuttavia non mi
persuada di doverlavi ritrovare, quantunque a pensarlo mi
paia impossibile. Niuna fiera né ucello né ramo vi sento
movere, ch'io non mi gire paventoso per mirare se fusse
dessa in queste parti venuta ad intendere la misera vita
ch'io sostegno per lei. Similmente niuna altra cosa vedere
vi posso, che prima non mi sia cagione di rimembrarmi con
più fervore e sollicitudine di lei. E mi pare che le concave
grotte, i fonti, le valli, i monti, con tutte le selve la
chiamino, e gli alti arbusti risoneno sempre il nome di lei.
Tra i quali alcuna volta trovandomi io, e mirando i fronzuti
olmi circondati da le pampinose viti, mi corre amaramente ne
l'animo con angoscia incomportabile, quanto sia lo stato mio
difforme da quello degli insensati alberi, i quali, da le
care viti amati, dimorano continuamente con quelle in
graziosi abracciari; et io per tanto spazio di cielo, per
tanta longinquità di terra, per tanti seni di mare dal mio
desio dilungato, in continuo dolore e lacrime mi consumo.</p>
<p>Oh quante volte e' mi ricorda che vedendo per li soli
boschi gli affettuosi colombi con suave mormorio basciarsi,
e poi andare desiderosi cercando lo amato nido, quasi da
invidia vinto ne piansi, cotali parole dicendo: «Oh felici
voi, ai quali senza suspetto alcuno di gelosia è concesso
dormire e veghiare con secura pace! Lungo sia il vostro
diletto, lunghi siano i vostri amori; acciò che io solo di
dolore spettaculo possa a' viventi rimanere!».</p>
<p>Elli interviene ancora spesse fiate che guardando io, sì
come per usanza ho preso in queste vostre selve, i vagabundi
armenti, veggio tra i fertili campi alcun toro magrissimo
appena con le deboli ossa sostinere la secca pelle, il quale
veramente senza fatica e dolore inestimabile non posso
mirare, pensando un medesmo amore essere a me et a lui
cagione di penosa vita. Oltra a queste cose mi soviene che
fuggendo tal ora io dal consorzio de' pastori, per poter
meglio ne le solitudini pensare a' miei mali, ho veduto la
inamorata vaccarella andare sola per le alte selve muggendo
e cercando il giovene giovenco, e poi stanca gittarsi a la
riva di alcun fiume, dimenticata di pascere e di dar luogo a
le tenebre de la oscura notte; la qual cosa quanto sia a me
che simile vita sostegno noiosa a riguardare, colui
solamente sel può pensare, che lo ha pruovato o pruova. Elli
mi viene una tristezza di mente incurabile, con una
compassione grandissima di me stesso, mossa da le intime
medolle, la quale non mi lascia pelo veruno ne la persona,
che non mi si arricci; e per le raffreddate estremità mi si
move un sudore angoscioso, con un palpitare di core sì
forte, che veramente s'io nol desiderasse, temerei che la
dolente anima se ne volesse di fuori uscire.</p>
<p>Ma che più mi prolungo io in racontar quello che a ciascuno
può essere manifesto? Io non mi sento giamai da alcun di voi
nominare «Sannazaro», quantunque cognome a' miei
predecessori onorevole stato sia, che, ricordandomi da lei
essere stato per adietro chiamato «Sincero», non mi sia
cagione di sospirare. Né odo mai suono di sampogna alcuna,
né voce di qualunque pastore, che gli occhi miei non versino
amare lacrime; tornandomi a la memoria i lieti tempi, nei
quali io le mie rime e i versi allora fatti cantando, mi
udia da lei sommamente comendare. E per non andare ogni mia
pena puntalmente racontando, niuna cosa m'aggrada, nulla
festa né gioco mi può non dico accrescere di letizia, ma
scemare de le miserie; a le quali io prego qualunque Idio
esaudisce le voci de' dolorosi, che o con presta morte, o
con prospero succedimento ponga fine. —</p>
<p>Rispose allora Carino al mio lungo parlare:</p>
<p>— Gravi sono i tuoi dolori, Sincero mio, e veramente da non
senza compassione grandissima ascoltarsi; ma dimmi, se gli
Dii ne le braccia ti rechino de la desiata donna, quali
furon quelle rime, che non molto tempo è ti udii cantare ne
la pura notte? de le quali se le parole non mi fusseno
uscite di mente, del modo mi ricorderei. Et io in guidardone
ti donerò questa sampogna di sambuco, la quale io con le mie
mani colsi tra monti asprissimi e da le nostre ville
lontani, ove non credo che voce giamai pervenisse di
matutino gallo, che di suono privata l'avesse; con la quale
spero che, se da li fati non ti è tolto, con più alto stile
canterai gli amori di Fauni e di Ninfe nel futuro. E sì come
insino qui i principii de la tua adolescenzia hai tra
semplici e boscarecci canti di pastori infruttuosamente
dispesi, così per lo inanzi la felice giovenezza tra sonore
trombe di poeti chiarissimi del tuo secolo, non senza
speranza di eterna fama trapasserai. —</p>
<p>E questo detto, si tacque; et io l'usata lira sonando così
cominciai:
</p>
<div2 type="poesia">

<stage><hi rend="sc">Sincero</hi> <emph>solo</emph></stage>
<lg type="egloga">
<lg><l>Come notturno ucel nemico al sole,</l>
<l>lasso, vo io per luoghi oscuri e foschi,</l>
<l>mentre scorgo il dì chiaro in su la terra;</l>
<l>poi quando al mondo sopravien la sera,</l>
<l>non com'altri animai m'acqueta il sonno,</l>
<l>ma allor mi desto a pianger per le piagge.</l>
</lg><lg><l>Se mai quest'occhi tra boschetti o piagge,</l>
<l>ove no splenda con suoi raggi il sole,</l>
<l>stanchi di lacrimar mi chiude il sonno,</l>
<l>vision crude et error vani e foschi</l>
<l>m'attristan sì, ch'io già pavento a sera,</l>
<l>per tema di dormir, gittarmi in terra.</l>
</lg><lg><l>O madre universal, benigna terra,</l>
<l>fia mai ch'io pòsi in qua' che verdi piagge,</l>
<l>tal che m'addorma in quella ultima sera,</l>
<l>e non mi desti mai, per fin che 'l sole</l>
<l>vegna a mostrar sua luce agli occhi foschi</l>
<l>e mi risvegii da sì lungo sonno?</l>
</lg><lg><l>Dal dì che gli occhi miei sbandiro il sonno</l>
<l>e 'l letticciuol lasciai, per starmi in terra,</l>
<l>i dì seren mi fur turbidi e foschi,</l>
<l>campi di stecchi le fiorite piagge;</l>
<l>tal che quando a' mortali aggiorna il sole,</l>
<l>a me sì oscura in tenebrosa sera.</l>
</lg><lg><l>Madonna, sua mercé, pur una sera</l>
<l>gioiosa e bella assai m'apparve in sonno</l>
<l>e rallegrò il mio cor, sì come il sole</l>
<l>suol dopo pioggia disgombrar la terra,</l>
<l>dicendo a me: — Vien, cogli a le mie piagge</l>
<l>qualche fioretto, e lascia gli antri foschi. —</l>
</lg><lg><l>Fuggite omai, pensier noiosi e foschi,</l>
<l>che fatto avete a me sì lunga sera;</l>
<l>ch'io vo' cercar le apriche e liete piagge,</l>
<l>prendendo in su l'erbetta un dolce sonno;</l>
<l>perché so ben c'uom mai fatto di terra</l>
<l>più felice di me non vide il sole.</l>
</lg><lg><l>Canzon, di sera in orïente il sole</l>
<l>vedrai, e me sotterra ai regni foschi,</l>
<l>prima che 'n queste piagge io prenda sonno</l>
</lg>
</lg></div2></div1>
<div1 type="parte">
<head>VIII</head>
<p>Appena era io a le ultime note del mio cantare
pervenuto, quando con allegra voce Carino vèr me esclamando:</p>
<p>— Rallégrati — mi disse — napolitano pastore, e la
turbidezza de l'animo, quanto puoi, da te discaccia,
rasserenando omai la malinconica fronte; ché veramente e a
la dolce patria e a la donna che più che quella desideri, in
brevissimo tempo ritornerai, se 'l manifesto e lieto segnale
che gli Dii ti mostrano non mi inganna. —</p>
<p>— E come può egli essere? — rispusi io —; ora bastarammi
tanto il vivere che io la riveggia?—</p>
<p>— Certo sì — disse egli e degli augurii e de le promesse
degli Dii non si deve alcuno sconfortare giamai, però che
certissime et infallibili tutte sono. Adunque confòrtati e
prendi speranza di futura letizia, che certo io spero che 'l
tuo sperare non fia vano. Non vedi tu il nostro Ursacchio
tutto festivo da man destra venirne con la ritrovata
giovenca, rallegrando le propinque selve col suono de la
suave sampogna? Per la qual cosa, se luogo alcuno hanno in
te i preghi miei, io ti prego, e quanto posso ti ricordo,
che di te stesso pietà ti stringa, et a le amare lacrime
ponghi fine; però che, come è il proverbio, né di lacrime
Amore, né di rivi i prati, né capre di fronde, né api di
novelli fiori si videro sazie giamai. E per porgerti ne le
afflizzioni migliore speranza, ti fo certo che io, il quale
se ora non del tutto lieto, almeno in parte scarico de le
amaritudini dir mi posso, fui in simile e forse, dal
voluntario esilio in fuori, il quale ora sì fieramente ti
preme, in più doloroso caso che tu non sei né fosti giamai;
con ciò sia cosa che tu mai non ti mettesti in periglio di
perdere quello che forse con fatica ti pareva avere
racquistato, come feci io, che in un punto ogni mio bene,
ogni mia speranza, ogni mia felicità commisi in mano de la
cieca Fortuna, e quelli subitamente perdei. Né dubito punto,
che sì come allora gli perdei, così gli avrei ancora in
eterno perduti, se desperato mi fusse de l'abondevole grazia
degli Dii, come tu facesti.</p>
<p>Era io adunque, benché sia ancora, e sarò mentre lo spirto
regerà queste membra, insino da la mia fanciullezza acceso
ardentissimamente de l'amor d'una, che al mio giudicio con
le sue bellezze non che l'altre pastorelle d'Arcadia, ma di
gran lunga avanza le sante Dee; la quale però che dai teneri
anni a' servigii di Diana disposta, et io similmente nei
boschi nato e nudrito era, volentieri con meco et io con lei
per le selve inseme ne demesticammo, e, secondo che volsero
gli Dii, tanto ne trovammo nei costumi conformi, che uno
amore et una tenerezza sì grande ne nacque fra noi, che mai
né l'uno né l'altro conosceva piacere né diletto, se non
tanto quanto inseme eravamo. Noi parimente nei boschi di
opportuni instrumenti armati a la dilettosa caccia andavamo;
né mai da li cercati luoghi carichi di preda tornavamo, che
prima che quella tra noi divisa fusse, gli altari de la
santa Dea non avessemo con debiti onori visitati et
accumulati di larghi doni, offerendogli ora la fiera testa
del setoso cinghiale, et ora le arboree corna del vivace
cervo sovra gli alti pini appiccandoli.</p>
<p>Ma come che di ogni caccia prendessemo sommamente piacere,
quella de li semplici et innocenti ucelli oltra a tutte ne
dilettava, però che con più sollaccio e con assai meno
fatica che nessuna de le altre si potea continuare. Noi
alcuna volta in sul fare del giorno, quando, appena sparite
le stelle, per lo vicino sole vedevamo lo oriente tra
vermigli nuvoletti rosseggiare, n'andavamo in qualche valle
lontana dal conversare de le genti, e quivi fra duo
altissimi e dritti alberi tendevamo la ampia rete, la quale
sottilissima tanto che appena tra le frondi scernere si
potea, «Aragne» per nome chiamavamo. E questa ben
maestrevolmente, come si bisogna, ordinata, ne moveamo da
remote parti del bosco, facendo con le mani tumori
spaventevoli, e con bastoni e con pietre di passo in passo
battendo le macchie, verso quella parte ove la rete stava, i
tordi, le merule e gli altri ucelli sgridavamo. Li quali
dinanzi a noi paurosi fuggendo, disavedutamente davano il
petto ne li tesi inganni, et in quelli inviluppati, quasi in
più sacculi diversamente pendevano. Ma al fine veggendo la
preda essere bastevole, allentavamo appoco appoco i capi de
le maestre funi, quelli calando, Ove quali trovati piangere,
quali semivivi giacere, in tanta copia ne abondavano, che
molte volte fastiditi di ucciderli, e non avendo luogo ove
tanti ne porre, confusamente con le mal piegate reti ne li
portavamo insino agli usati alberghi.</p>
<p>Altra fiata, quando nel fruttifero autunno le folte caterve
di storni volando in drappello raccolte si mostrano a'
riguardanti quasi una rotonda palla nell'aria, ne
ingegnavamo di avere duo o tre di quelli, la qual cosa di
leggiero si potea trovare, ai piedi dei quali un capo di
spaghetto sottilissimo, unto di indissolubile visco
legavamo, lungo tanto quanto ciascuno il suo potea portare;
e quindi, come la volante schiera verso noi si approssimava,
così li lasciavamo in loro libertà andare. Li quali
subitamente a' compagni fuggendo, e fra quelli, sì come è
lor natura, mescolandosi, conveniva che a forza con lo
inviscato canape una gran parte de la ristretta moltitudine
ne tirasseno seco. Per la qual cosa i miseri sentendosi a
basso tirare, et ignorando la cagione che il volare li
impediva, gridavano fortissimamente, empiendo l'aria di
dolorose voci. E di passo in passo per le late campagne ne
li vedeamo dinanzi ai piedi cadere; onde rara era quella
volta che con li sacchi colmi di caccia non ne tornassemo a
le nostre case.</p>
<p>Ricordami avere ancora non poche volte riso de' casi de la
male augurata cornice; et udite come. Ogni fiata che tra le
mani, sì come spesso addiviene, alcuna di quelle ne
capitava, noi subitamente n'andavamo in qualche aperta
pianura, e quivi per le estreme punte de le ali la legavamo
resupina in terra, né più né meno come se i corsi de le
stelle avesse avuto a contemplare. La quale non prima si
sentiva così legata, che con stridenti voci gridava e
palpitava sì forte, che tutte le convicine cornici faceva
intorno a sé ragunare. De le quali alcuna forse più de' mali
de la compagna pietosa che de' suoi avveduta, si lasciava a
le volte di botto in quella parte calare per agiutarla, e
spesso per ben fare ricevea mal guiderdone. Con ciò sia cosa
che non sì tosto vi era giunta, che da quella che 'l
soccorso aspettava, sì come da desiderosa di scampare,
sùbito con le uncinute unghie abbracciata e ristretta non
fosse; per maniera che forse volentieri avrebbe voluto, se
possuto avesse, svilupparsi da' suoi artigli. Ma ciò era
niente; però che quella la si stringeva e riteneva sì forte,
che non la lasciava punto da sé partire. Onde avresti in
quel punto veduto nascere una nova pugna; questa cercando di
fuggire, quella di agiutarsi; l'una e l'altra egualmente più
de la propria che de l'altrui salute sollicita procacciarsi
il suo scampo. Per la qual cosa noi che in occolta parte
dimoravamo, dopo lunga festa sovra di ciò presa, vi andavamo
a spicciarle, e racquetato alquanto il rumore, ne riponevamo
a l'usato luogo, da capo attendendo che alcuna altra venisse
con simile atto a radoppiarne lo avuto piacere.</p>
<p>Or che vi dirò io de la cauta grue? Certo non gli valeva,
tenendo in pugno la pietra, farsi le notturne escubie; però
che dai nostri assalti non vivea ancora di mezzo giorno
secura. Et al bianco cigno che giovava abitare ne le umide
acque per guardarsi dal foco, temendo del caso di Fetonte,
se in mezzo di quelle non si potea egli da le nostre insidie
guardare? E tu misera e cattivella perdice, a che schifavi
gli alti tetti pensando al fiero avvenimento de la antica
caduta, se ne la piana terra, quando più secura stare ti
credevi, ne li nostri lacciuoli incappavi? Chi crederebbe
possibile che la sagace oca, sollicita palesatrice de le
notturne frode, non sapeva a se medesma le nostre insidie
palesare? Similmente de' fagiani, de le turture, de le
colombe, de le fluviali anitre, e degli altri ucelli vi
dico. Niuno ne fu mai di tanta astuzia da la natura dotato,
il quale da' nostri ingegni guardandosi, si potesse lunga
libertà promettere.</p>
<p>Et acciò che io ogni particella non vada racontando, dico
adunque, che venendo, come udito avete, di tempo in tempo
più crescendo la età, la lunga e continua usanza si convertì
in tanto e sì fiero amore, che mai pace non sentiva, se non
quanto di costei pensava. E non avendo, sì come tu poco
inanzi dicesti, ardire di discoprirmegli in cosa alcuna, era
divenuto in vista tale, che non che gli altri pastori ne
parlavano, ma lei che, di ciò nulla sapendo, di bon zelo
affettuosissimamente mi amava, con dolore e pietà
inestimabile ne stava maravigliata. E non una volta ma mille
con instanzia grandissima pregandomi che 'l chiuso core gli
palesasse, e 'l nome di colei che di ciò mi era cagione gli
facesse chiaro, io che del non potermi scoprire intolerabile
noia portava ne l'animo, quasi con le lacrime in su gli
occhi gli rispondea: a la mia lingua non essere licito di
nominare colei, cui io per mia celeste deità adorava, ma che
dipinta la sua bellissima e divina imagine, quando commodo
stato mi fusse, gli avrei dimostrata.</p>
<p>Et avendola con cotali parole molti e molti giorni tenuta,
avvenne una volta che dopo molto ucellare, essendo io e lei
soletti, e dagli altri pastori rimoti, in una valle ombrosa,
tra il canto di forse cento varietà di belli ucelli, i quali
di loro accenti facevano tutto quel luogo risonare, quelle
medesme note le selve iterando che essi esprimevano, ne
ponemmo ambiduo a sedere a la margine d'un fresco e
limpidissimo fonte che in quella sorgea. Il quale né da
ucello né da fiera turbato, sì bella la sua chiarezza nel
selvatico luogo conservava, che non altrimente che se di
purissimo cristallo stato fusse, i secreti del translucido
fondo manifestava. E dintorno a quello non si vedea di
pastori né di capre pedata alcuna, perciò che armenti giamai
non vi si soleano per riverenza de le Ninfe accostare. Né vi
era quel giorno ramo né fronda veruna caduta da' sovrastanti
alberi, ma quietissimo senza mormorio o rivoluzione di
bruttezza alcuna discorrendo per lo erboso paese, andava sì
pianamente, che appena avresti creduto che si movesse. Ove
poi che alquanto avemmo refrigerato il caldo, lei con novi
preghi mi ricominciò da capo a stringere e scongiurare per
lo amore che io gli portava, che la promessa effigie gli
mostrasse, aggiungendo a questo col testimonio degli Dii
mille giuramenti, che mai ad alcuno, se non quando a me
piacesse, nol ridirebbe. A la quale io da abondantissime
lacrime sovragiunto, non già con la solita voce, ma tremante
e sommessa, rispusi che ne la bella fontana la vedrebbe. La
quale, sì come quella che desiderava molto di vederla,
semplicemente senza più avante pensare, bassando gli occhi
ne le quiete acque, vide se stessa in quelle dipinta. Per la
qual cosa, se io mal non mi ricordo, ella si smarrì sùbito,
e scolorisse nel viso per maniera, che quasi a cader
tramortita fu vicina; e senza cosa alcuna dire o fare, con
turbato viso da me si partì.</p>
<p>Ora quale mi dovesse io in quel punto rimanere, vedendomi
da quella con ira e con cruccio lasciare, la quale poco
avanti blanda, amicissima e di mie piaghe pietosa, quasi per
compassione piangere veduta avea, ciascuno, senza che io il
raconti, sel può considerare. Io per me non so se morto in
quel punto o vivo mi fusse, né chi a casa me ne portasse; ma
tanto vi dico, che quattro soli et altre tante lune il mio
corpo né da cibo né da sonno fu riconfortato; e le mie
vacche digiune non uscirono da la chiusa mandra, né
gustarono mai sapore di erba né liquore di fiume alcuno;
onde i miseri vitelli sugando le secche poppe de le affamate
madri, e non trovandovi lo usato latte, dolorosi appo quelle
reimpivano le circonstanti selve di lamentevoli muggiti. De
la qual cosa io poco curandomi, gittato ne la piana terra,
ad altro non intendeva che a piangere, tal che nessuno che
veduto mi avesse nei tempi de la mia tranquillità, mi
avrebbe per Carino riconosciuto. Venivano i bifolci,
venivano i pastori di pecore e di capre, inseme con li
paesani de le vicine ville, credendo me essere uscito dal
senno, come già era, e tutti con pietà grandissima
dimandavano qual fusse la cagione del mio dolore. Ai quali
io niuna risposta facea; ma al mio lacrimare intendendo,
così con lamentosa voce dicea: «Voi, Arcadi, cantarete nei
vostri monti la mia morte; Arcadi, soli di cantare esperti,
voi la mia morte nei vostri monti cantarete. Oh quanto
allora le mie ossa quietamente riposeranno, se la vostra
sampogna a coloro che dopo me nasceranno dirà gli amori e i
casi miei!».</p>
<p>Finalmente a la quinta notte desideroso oltra modo di
morire, uscendo fuora de lo sconsolato albergo, non andai a
la odiosa fontana, cagione infelicissima de' miei mali; ma
errando per boschi senza sentiero e per monti asprissimi et
ardui, ove i piedi e la fortuna mi menavano, a gran fatica
mi ricondussi in una ripa altissima pendente sovra al mare,
onde i pescatori sogliono da lungi scoprire i notanti pesci.
E quivi, prima che 'l sole uscisse, appiè di una bella
quercia, ove altra volta mi ricordai essermi nel seno di lei
riposato, mi pusi a sedere, né più né meno come se questa
stata fusse medicina del mio furore; e dopo molto sospirare,
a guisa che suole il candido cigno presago de la sua morte
cantare gli esequiali versi, così dirottamente piangendo
incominciai:</p>
<p>«O crudelissima e fiera più che le truculente orse, più
dura che le annose querce, et a' miei preghi più sorda che
gli insani mormorii de l'infiato mare! Ecco che vinci già,
ecco che io moio; contèntati, che più non avrai di vedermi
fastidio. Ma certo io spero che 'l tuo core, il quale la mia
lieta fortuna non ha potuto movere, la misera il piegherà; e
tardi divenuta pietosa, sarai constretta a forza di biasmare
la tua durezza, desiderando almeno morto di veder colui, a
cui vivo non hai voluto di una sola parola piacere. Oimè, e
come può essere che 'l lungo amore, il quale un tempo son
certo mi portasti, sia ora io tutto da te fuggito? Deh non
ti tornano a mente i dolci giochi de la nostra puerizia,
quando inseme andavamo per le selve cogliendo le rubiconde
fragole, e dagli alti faggi le saporose ghiande, e le tenere
castagne da le pungenti scorze? Sèiti dimenticata tu de'
primi gigli e de le prime rose, le quali io sempre da le
cercate campagne ti portava? tal che appena le api aveano
gustato ancora i fiori, quando tu per me andavi ornata di
mille corone. Lasso, quante fiate allora mi giurasti per gli
alti Dii, che quando senza me dimoravi, i fiori non ti
olivano, e i fonti non ti rendevano il solito sapore! Ahi
dolorosa la vita mia! E che parlo io? e chi mi ascolta,
altro che la risonante Eco? La quale credente a' miei mali,
sì come quella che altra volta provati gli ha, mi risponde
pietosa, murmurando al suono degli accenti miei; ma non so
pure ove nascosa si stia, che non viene ella ora ad
accompagnarsi meco! O Idii del cielo e de la terra, e
qualunque altri avete cura de' miseri amanti, porgete, vi
prego, pietose orecchie al mio lamentare, e le dolenti voci
che la tormentata anima manda fuori, ascoltate. O Naiadi,
abitatrici de' correnti fiumi; o Napee, graziosissima turba
de' riposti luoghi e de' liquidi fonti, alzate alquanto le
bionde teste da le chiare onde, e prendete le ultime strida
anzi che io moia. E voi, o bellissime Oreadi, le quali
ignude solete per le alte ripe cacciando andare, lasciate
ora il dominio degli alti monti e venite al misero; ché son
certo vi porgerà pietà quello che a la mia cruda donna porge
diletto. Uscite da' vostri alberi, o pietose Amadriadi,
sollicite conservatrici di quelli, e parate un poco mente al
fiero supplicio che le mie mani testé mi apparecchiano. E
voi, o Driadi, formosissime donzelle de le alte selve, le
quali non una volta ma mille hanno i nostri pastori a prima
sera vedute in cerchio danzare all'ombra de le fredde noci,
con li capelli biondissimi e lunghi pendenti dietro le
bianche spalle, fate, vi prego, se non sète inseme con la
mia poco stabile fortuna mutate, che la mia morte fra queste
ombre non si taccia, ma sempre si estenda più di giorno in
giorno ne li futuri secoli, acciò che quel tempo il quale da
la vita si manca, a la fama si supplisca. O lupi, o orsi, e
qualunque animali per le orrende spelunche vi nascondete,
rimanetevi; addio! Ecco che più non vedrete quel vostro
bifolco, che per li monti e per li boschi solea cantare.
Addio, rive; addio, piagge verdissime e fiumi! Vivete senza
me lungo tempo; e mentre murmurando per le petrose valli
correrete ne l'alto mare, abbiate sempre ne la memoria il
vostro Carino. Il quale qui le sue vacche pasceva; il quale
qui i suoi tori coronava; il quale qui con la sampogna gli
armenti, mentre beveano, solea dilettare».</p>
<p>E queste parole dicendo, mi era alzato già per gittarmi da
la alta ripa, quando subitamente dal destro lato mi vidi duo
bianchi colombi venire, e con lieto volo appoggiarsi a la
fronzuta quercia che di sovra mi stava, porgendosi in breve
spazio con affettuosi mormorii mille basci dolcissimi. Dai
quali io, sì come da prospero augurio, prendendo speranza di
futuro bene, cominciai con più saldo consiglio a colpare me
stesso del folle proponimento che seguire voluto avea, cioè
di cacciare con cruda morte reparabile amore. Né guari in
questo pensiero stato era, che io mi sentii, e non so come,
sovragiunto da quella che di tutto ciò mi era cagione; la
quale, sì come tenera de la mia salute, appieno ogni cosa da
accolto luogo veduto et udito avea. E non altrimente che
farebbe pietosa madre nei casi del suo unico figliuolo,
amorosamente piangendo e con dolci parole et accoglienze
onestissime riconfortandomi, seppe sì ben fare, che da
disperazione e da morte ne la vita e ne lo stato che voi mi
vedete mi ricondusse.</p>
<p>Dunque che diremo noi de la ammirabile potenzia degli Dii,
se non che allora in più tranquillo porto ne guidano, che
con più turbata tempesta mostrano di minacciarne? Per la
qual cosa, Sincero mio, se a' racontati casi porgi credenza
alcuna, e sei uomo come io credo, ti devresti omai
riconfortare come gli altri fanno, e sperare ne le avversità
fermamente di potere ancora con la aita degli Dii venire in
più lieto stato; ché certo non può essere che fra tanti
nuvoli alcuna volta non paia il sole. E, come tu dei sapere,
le cose desiate quanto con più affanno si acquistano, tanto
con più diletto, quando si possedono, sogliono esser care
tenute. —</p>
<p>E così detto, perché tardi gli si faceva, dopo il lungo
parlare, postasi la sua vacca dinanzi, e dicendo «Addio»,
da noi si partì. Né pria si fu costui accomiatato da noi,
che vedemmo ad un punto tutti inseme da lungi tra quercia e
quercia, sovra un picciolo asinello venire un uomo sì
rabbuffato e nei gesti doloroso, che di sé ne fe' forte
maravigliare. Il quale poi che da noi scostandosi, per un
sentiero che a la città conducea si fu indrizzato, senza
dubbio alcuno conoscemmo essere lo inamorato Clonico,
pastore oltra gli altri dottissimo e ne la musica esperto.
Per la qual cosa Eugenio, che suo amicissimo era, sì come
colui che tutte le sue amorose passioni sapea, fattoglisi
incontro a la via, così, udendo ciascuno, gli incominciò a
dire:
</p>
<div2 type="poesia">

<stage><hi rend="sc">Eugenio</hi> <emph>e</emph> <hi rend="sc">Clonico</hi></stage>

<sp><speaker><hi rend="sc">Eug.</hi></speaker><lg><l> Ove sì sol con fronte esangue e palida</l>
<l>su l'asinello or vaine, e malinconico,</l>
<l>con chiome irsute e con la barba squalida?</l>
</lg><lg><l>Qualunque uom ti vedesse andar sì erronico,</l>
<l>di duol sì carco, in tanta amaritudine,</l>
<l>certo direbbe: — Questi non par Clonico. —</l>
</lg><lg><l>Forse che per fuggir la solitudine</l>
<l>or cerchi le cittadi, ove Amor gemina</l>
<l>suo' strai temprati ne la calda incudine?</l>
</lg><lg><l>Nell'onde solca e nell'arene semina,</l>
<l>e 'l vago vento spera in rete accogliere</l>
<l>chi sue speranze funda in cor di femina.</l>

</lg></sp>
<sp><speaker><hi rend="sc">Clon.</hi></speaker><lg><l> Eugenio, s'io potrò mai l'alma sciogliere</l>
<l>o rallentar dal laccio iniquo et orido,</l>
<l>tal ch'io possa dal giogo il collo estogliere,</l>
</lg><lg><l>selva alcuna non fia né campo florido</l>
<l>senza il mio canto, tal che e Fauni e Driadi</l>
<l>diran che viva ancor Dameta e Corido.</l>
</lg><lg><l>Le Naiadi, Napee et Amadriadi,</l>
<l>e i Satiri e i Silvani desterannosi</l>
<l>per me dal lungo sonno, e le Tespiadi:</l>
</lg><lg><l>e poi per mano in giro prenderannosi,</l>
<l>discinti e scalzi, sovra l'erbe tenere;</l>
<l>e mille canzonette ivi uderannosi.</l>
</lg><lg><l>E 'l fier fanciullo e la spietata Venere,</l>
<l>vinti di doglia, si daranno il biasimo,</l>
<l>e non potran goder de la mia cenere.</l>
</lg><lg><l>Lasso, che 'n ciò pensando ognora spasimo:</l>
<l>sarà mai di ch'io possa dir fra' liberi:</l>
<l>«Mercé del ciel, dal gran periglio evasimo»?</l>

</lg></sp>
<sp><speaker><hi rend="sc">Eug.</hi></speaker><lg><l> Di state secchi pria mirti e giuniberi,</l>
<l>e i fior vedrò di verno al ghiaccio sorgere,</l>
<l>che tu mai impetri quel che in van deliberi.</l>
</lg><lg><l>Se Amore è cieco, non può il vero scorgere:</l>
<l>chi prende il cieco in guida, mal consigliasi;</l>
<l>s'è ignudo, uom che non ha, come può porgere?</l>
</lg><lg><l>Questa vita mortale al dì somigliasi,</l>
<l>il qual, poi che si vede giunto al termine,</l>
<l>pien di scorno all'occaso rinvermigliasi.</l>
</lg><lg><l>Così, quando vecchiezza avvien che termine</l>
<l>i mal spesi anni che sì ratti volano</l>
<l>vergogna e duol convien c'al cor si germine.</l>
</lg><lg><l>A che le menti cieche si consolano,</l>
<l>s'e' nostri affanni un fumo al fin diventano,</l>
<l>e l'ore ladre i nostri beni involano?</l>
</lg><lg><l>Dunque è ben tempo omai che si risentano</l>
<l>i spirti tuoi sepolti anzi l'esequie</l>
<l>nel fango; onde convien c'al fin si pentano.</l>
</lg><lg><l>E se a te stesso non dai qualche requie,</l>
<l>che spene aràn gli strani? E se 'l cor misero</l>
<l>non può gioir, ragion è ben che arrequie.</l>
</lg><lg><l>Quante fïate del tuo error sorrisero</l>
<l>i monti e i fiumi! e se 'l tuo duol compunseli,</l>
<l>quei corser per pietà, questi s'affisero.</l>

</lg></sp>
<sp><speaker><hi rend="sc">Clon.</hi></speaker><lg><l> O felici color che amor congiunseli</l>
<l>in vita e 'n morte, in un voler non vano,</l>
<l>né invidia o gelosia giamai disgiunseli!</l>
</lg><lg><l>Sovra un grand'olmo iersera e solitario</l>
<l>due turturelle vidi il nido farnosi:</l>
<l>et a me solo è il ciel tanto contrario.</l>
</lg><lg><l>Quando io le vidi, oimè, sì amiche starnosi,</l>
<l>se respirai non so, ma il duol sì avinsemi,</l>
<l>c'appena in terra i piè potean fermarnosi.</l>
</lg><lg><l>Dirollo o taccio? In tanto il duol sospinsenli,</l>
<l>ch'io fui per appiccarmi sovra un piatano,</l>
<l>et Ifi inanzi agli occhi Amor dipinsemi.</l>

</lg></sp>
<sp><speaker><hi rend="sc">Eug.</hi></speaker><lg><l> A quanti error gli amanti orbi non guatano!</l>
<l>Col desio del morir la vita sprezzano;</l>
<l>tanto a ciascun le sue sciocchezze aggratano.</l>
</lg><lg><l>E pria mutan il pel, poi che s'avezzano,</l>
<l>che muten voglia; tal che un dolce ridere</l>
<l>et un bel guardo più c'un gregge apprezzano.</l>
</lg><lg><l>Talor per ira o sdegno volno incidere</l>
<l>lo stame che le Parche al fuso avolgono,</l>
<l>e con amor da sé l'alma dividere.</l>
</lg><lg><l>Braman tornare adietro, e non si volgono;</l>
<l>né per foco arden, né per gelo agghiacciano,</l>
<l>ma senza alcun dolor sempre si dolgono.</l>
</lg><lg><l>Cercan fuggire Amore, e pur lo abbracciano;</l>
<l>se questa è vita o morte, io non comprendola,</l>
<l>ché chiaman libertade, e più s'allacciano.</l>

</lg></sp>
<sp><speaker><hi rend="sc">Clon.</hi></speaker><lg><l> Pur mi si para la spietata Amendola</l>
<l>dinanzi agli occhi, e par c'al vento movasi</l>
<l>la trista Filli esanimata e pendola.</l>
</lg><lg><l>Se spirto al mondo di pietà ritrovasi,</l>
<l>per dio, quest'alma liberar consentami,</l>
<l>ché miglior vita del morir non provasi.</l>
</lg><lg><l>O terra, tu che puoi, terra, contentami:</l>
<l>tranghiotti il tristo corpo in le tue viscere,</l>
<l>sì che uom mai non ne trove orma, né sentami.</l>
</lg><lg><l>O fólgori che fate il ciel tremiscere,</l>
<l>venite a quel che ad alta voce chiàmavi,</l>
<l>e vòl, se può, di disamare addiscere.</l>
</lg><lg><l>Correte, o fiere, a quel che tanto bràmavi</l>
<l>e voi, pastor, piangete il tristo esìcio</l>
<l>di quel che con sua morte tutti infàmavi.</l>
</lg><lg><l>Voi userete in me il pietoso officio,</l>
<l>e fra' cipressi mi farete un tumolo,</l>
<l>che sia nel mondo di mia morte indicio.</l>
</lg><lg><l>Allor le rime, c'a mal grado accumolo,</l>
<l>farete meco in cenere risolvere,</l>
<l>ornando di ghirlande il mesto cumolo.</l>
</lg><lg><l>Allor vi degnarete i passi volvere,</l>
<l>cantando, al mio sepolcro; allor direteme:</l>
<l>— Per troppo amar altrui, sei ombra e polvere. —</l>
</lg><lg><l>E forse alcuna volta mostrareteme</l>
<l>a quella cruda c'or m'incende e struggemi,</l>
<l>e 'ndarno al sordo sasso chiamareteme.</l>

</lg></sp>
<sp><speaker><hi rend="sc">Eug.</hi></speaker><lg><l> Un orso in mezzo l'alma, un leon ruggemi,</l>
<l>Clonico mio, sentendo il tuo ramarico,</l>
<l>che quasi d'ogni vena il sangue suggemi.</l>
</lg><lg><l>E s'io le leggi al tuo signor prevarico,</l>
<l>prendi il consiglio del tuo fido Eugenio,</l>
<l>ché vivrai lieto e di tal peso scarico.</l>
</lg><lg><l>Ama il giocondo Apollo e 'l sacro Genio,</l>
<l>et odia quel crudel che sì ti strazia,</l>
<l>ch'è danno in gioventù, vergogna al senio.</l>
</lg><lg><l>Allora il nostro Pan colmo di grazia</l>
<l>con l'alma Pale aumenterà 'l tuo numero,</l>
<l>tal che la mente tua ne fia ben sazia.</l>
</lg><lg><l>E non ti sdegnerai portar su l'umero</l>
<l>la cara zappa, e pianterai la neputa,</l>
<l>l'asparago, l'aneto e 'l bel cucumero.</l>
</lg><lg><l>E 'l tempo sol in ciò disponi e deputa;</l>
<l>ché non s'acquista libertà per piangere,</l>
<l>e tanto è miser l'uom, quant'ei si reputa.</l>
</lg><lg><l>E poi cominciarai col rastro a frangere</l>
<l>la dura terra, e sterperai la lappola,</l>
<l>che le crescenti biade suol tant'angere.</l>
</lg><lg><l>Io con la rete ucello e con la trappola,</l>
<l>per non marcir ne l'ocio, e tendo insidie</l>
<l>a la mal nata volpe, e spesso incappola.</l>
</lg><lg><l>Così si scaccia amor; così le invidie</l>
<l>de' pastor neghittosi si postergano;</l>
<l>così si spregia il mondo e sue perfidie.</l>
</lg><lg><l>Così convien c'al tutto si dispergano</l>
<l>l'amorose speranze ardite et avide,</l>
<l>che ne le menti semplicette albergano.</l>
</lg><lg><l>Or pensa alquanto a le tue capre gravide,</l>
<l>che per tema de' lupi che le assaltano</l>
<l>fuggon da' cani, più che cervi pavide.</l>
</lg><lg><l>Vedi le valli e i campi che si smaltano</l>
<l>di color mille; e con la piva e 'l crotalo</l>
<l>intorno ai fonti i pastor lieti saltano.</l>
</lg><lg><l>Vedi il monton di Frisso, e segna e notalo,</l>
<l>Clonico dolce, e non ti vinca il tedio;</l>
<l>ché 'n pochi dì convien che 'l sol percotalo,</l>
</lg><lg><l>Caccia i pensier che t'han già posto assedio,</l>
<l>e che ti fan dì e notte andar fantastico;</l>
<l>ché al mondo mal non è senza rimedio.</l>
</lg><lg><l>E pria ch'io parlo, le parole mastico,</l>
</lg></sp>
</div2></div1>
<div1 type="parte">
<head>IX</head>
<p>Non si sentivano più per li boschi le cicale cantare,
ma solamente in vece di quelle i notturni grilli succedendo
si facevano udire per le fosche campagne; e già ogni ucello
si era per le sovravegnenti tenebre raccolto nel suo
albergo, fòra che i vespertelli, i quali allora destati
uscivano da le usate caverne, rallegrandosi di volare per la
amica oscurità de la notte; quando ad un tempo il cantare di
Eugenio ebbe il suo fine, e i nostri greggi discesi da le
alte montagne si ragunarono al luogo ove la sampogna sonava.
Per che con le stelle in cielo tutti inseme partendone da la
via ove cantato si era, e menando Clonico con esso noi, ne
riducemmo in un valloncello assai vicino; ove allora che
estate era, le vacche de' paesani bifolci le più de le notti
albergavano, ma al tempo de le guazzose piogge tutte le
acque che da' vicini monti discendono, vi si sogliono
ragunare. Il quale d'ogn'intorno circondato naturalmente di
querciole, cerretti, suberi, lentischi, saligastri, e di
altre maniere di selvatichi arboscelli, era sì da ogni parte
richiuso, che da nessuno altro luogo che dal proprio varco
vi si potea passare; tal che per le folte ombre de' fronzuti
rami, non che allora che notte era, ma appena quando il sole
fusse stato più alto, se ne sarebbe potuto vedere il cielo.
Ove alquanto discosto da le vacche, in un lato de la
picciola valle le nostre pecore e le capre restringemmo come
sapemmo divisare il meglio. E perché gli usati focili per
caso portati non aveamo, Ergasto, il quale era più che gli
altri esperto, ebbe subitamente ricorso a quello che la
commodità gli offeriva; e preso un legno di edera et un di
alloro, e quelli inseme per bono spazio fregando, cacciò del
foco; dal quale poi che ebbe per diversi luoghi accese di
molte fiaccole, chi si diede a mungere, chi a racconciare la
guasta sampogna, chi a saldare la non stagna fiasca, e chi a
fare un mistiero e chi un altro, insino che la desiata cena
si apparecchiasse. La quale poi che con assai diletto di
tutti fu compita, ciascuno, perché molta parte de la notte
passata era, si andò a dormire.</p>
<p>Ma venuto il chiaro giorno, e i raggi del sole apparendo ne
le sommità di alti monti, non essendo ancora le lucide gotte
de la fresca brina riseccate ne le tenere erbe, cacciammo
dal chiuso vallone li nostri greggi e gli armenti a pascere
ne le verdi campagne. E drizzatine per un fuor di strada al
camino del monte Menalo, che non guari lontano ne stava, con
proponimento di visitare il riverendo tempio di Pan,
presentissimo Idio del selvatico paese, il misero Clonico si
volse accomiatare da noi. Il quale dimandato qual fusse la
cagione che sì presto a partirsi il constringesse, rispose
che per fornire quello che la precedente sera gli era stato
da noi impedito, andar voleva; cioè per trovare a' suoi mali
rimedio con opra di una famosa vecchia, sagacissima maestra
di magichi artificii. A la quale, secondo che egli per fama
avea molte volte udito dire, Diana in sogno dimostrò tutte
le erbe de la magica Circe e di Medea; e con la forza di
quelle soleva ne le più oscure notti andare per l'aria
volando coverta di bianche piume, in forma di notturna
strega; e con suoi incantamenti inviluppare il cielo di
oscuri nuvoli, et a sua posta ritornarlo ne la pristina
chiarezza; e fermando i fiumi, rivoltare le correnti acque
ai fonti loro. Dotta sovra ogni altra di attraere dal cielo
le offuscate stelle tutte stillanti di vivo sangue, e di
imporre con sue parole legge al corso de la incantata luna,
e di convocare di mezzo giorno nel mondo la notte e li
notturni Idii da la infernale confusione; e con lungo
mormorio rompendo la dura terra, richiamare le anime degli
antichi avoli da li deserti sepolcri; senza che, togliendo
il veleno de le inamorate cavalle, il sangue de la vipera,
il cerebro dei rabbiosi orsi e i peli de la estrema coda del
lupo, con altre radici di erbe e sughi potentissimi, sapeva
fare molte altre cose maravigliosissime et incredibili a
racontare.</p>
<p>A cui il nostro Opico disse:</p>
<p>— Ben credo, figliuol mio, che gli Dii de' quali tu sei
divoto, ti abbiano oggi qui guidato per farti a' tuoi
affanni trovar rimedio, e tale rimedio, ch'io spero che, se
a mie parole presterai fede, ne sarai lieto mentre vivrai.
Et a cui ne potresti gir tu, che più conforto porgere ti
potesse, che al nostro Enareto? Il quale sopra gli altri
pastori dottissimo, abandonati i suoi armenti, dimora nei
sacrificii di Pan nostro Idio; a cui la maggior parte de le
cose e divine et umane è manifesta, la terra, il cielo, il
mare, lo infatigabile sole, la crescente luna, tutte le
stelle di che il cielo si adorna, Pliadi, Iadi, e 'l veleno
del fiero Orione, l'Orsa maggiore e minore; e così per
conseguente i tempi de l'arare, del metere, di piantare le
viti e gli ulivi, di inestare gli alberi, vestendoli di
adottive frondi; similmente di governare le mellifere api, e
ristorarle nel mondo, se estinte fusseno, col putrefatto
sangue degli affogati vitelli.</p>
<p>Oltra di ciò, quel che più maraviglioso è a dire et a
credersi, dormendo egli in mezzo de le sue vacche ne la
oscura notte, duo dragoni gli leccarono le orecchie; onde
egli subitamente per paura destatosi, intese presso all'alba
chiaramente tutti i lenguaggi degli ucelli. E fra gli altri
udette un luscignuolo, che cantando o più tosto piangendo
sovra i rami d'un folto corbezzolo, si lamentava del suo
amore, dimandando a le circonstanti selve aita. A cui un
passero all'incontro rispondea, in Leucadia essere una alta
ripa, che chi da quella nel mare saltasse, sarebbe senza
lesione fuor di pena. Al quale soggiunse una lodola, dicendo
in una terra di Grecia, de la quale io ora non so il nome,
essere il fonte di Cupidine, del quale chiunque beve, depone
subitamente ogni suo amore. A cui il dolce uscignuolo
suavemente piangendo e lamentandosi rispondeva ne le acque
non essere virtù alcuna. In questo veniva una nera merla, un
frisone et un lucarino; e riprendendolo de la sua
sciocchezza, che nei sacri fonti non credeva celesti
potenzie fusseno infuse, cominciarono a racontarli le virtù
di tutti i fiumi, fonti e stagni del mondo; dei quali lui
appieno tutti i nomi, e le nature, e i paesi dove nascono e
dove correno mi seppe dire, che non ve ne lasciò un solo, sì
bene gli teneva ne la memoria riposti.</p>
<p>Significommi ancora per nome alcuni ucelli, del sangue dei
quali mescolato e confuso inseme, si genera un serpe
mirabilissimo, la cui natura è tale, che qualunque uomo di
mangiarlo si arrisca, non è sì strano parlare di ucelli, che
egli appieno non lo intenda. Similmente mi disse non so che
animale, del sangue del quale chi bevesse un poco, e
trovassesi in sul fare del giorno sovra alcun monte, ove
molte erbe fusseno, potrebbe pianamente intendere quelle
parlare e manifestare le sue nature, quando tutte piene di
rogiada aprendosi ai primi raggi del sorgente sole
ringraziano il cielo de le infuse grazie che in sé
possedono; le quali veramente son tante e tali, che beati i
pastori che quelle sapessono. E se la memoria non mi
inganna, mi disse ancora, che in un paese molto strano e
lontano di qui, ove nascon le genti tutte nere come matura
oliva, e còrrevi sì basso il sole, che si potrebbe di
leggiero, se non cocesse, con la mano toccare, si trova una
erba, che in qualunque fiume o lago gittata fusse, il
farebbe subitamente seccare, e quante chiusure toccasse,
tutte senza resistenza aperire; et altra, la quale chi seco
portasse, in qualunque parte del mondo pervenisse,
abondarebbe di tutte le cose, né sentirebbe fame, sete, né
penuria alcuna. Né celò egli a me, né io ancora celarò a
voi, la strana potenzia de la spinosa eringe, notissima erba
nei nostri liti; la radice de la quale ripresenta a le volte
similitudine del sesso virile o femineo, benché di raro si
trova; ma se per sòrte ad alcuno quella del suo sesso
pervenisse ne le mani, sarebbe senza dubbio in amore
fortunatissimo. Appresso a questa soggiunse la religiosa
verbena, gratissimo sacrificio agli antichi altari; del sugo
de la quale qualunque si ungesse, impetrarebbe da ciascuno
quanto di dimandare gli aggradasse, pur che al tempo di
coglierla fusse accorto. Ma che vo io affatigandomi in dirvi
queste cose? Già il luogo ove egli dimora ne è vicino; e
saràvi concesso udirlo da lui appieno racontare. —</p>
<p>— Deh non — disse Clonico —, io e tutti costoro desiamo più
tosto così caminando, per alleggerirne la fatica, udirlo da
te; acciò che poi, quando ne fia licito vedere questo tuo
santo pastore, più in reverenza lo abbiamo, e quasi a
terreno Idio gli rendiamo i debiti onori ne le nostre selve. —</p>
<p>Allora il vecchio Opico, tornando al lasciato ordine,
disse, sé avere ancora udito dal medesmo Enareto alcuni
incanti da resistere a le marine tempestati, ai tuoni, a le
nevi, a le piogge, le grandini et a li furiosi impeti de li
discordevoli vènti. Oltra di ciò disse averli veduto
tranghiottire un caldo core e palpitante di una cieca talpa,
ponendosi sovra la lingua uno occhio di indiana testudine ne
la quintadecima luna, e tutte le future cose indovinare.
Appresso seguitò averli ancora veduta una pietra di
cristallina specie, trovata nel picciolo ventre d'un bianco
gallo, la quale chi seco ne le forti palestre portasse,
sarebbe indubitatamente contra ogni avversario vincitore.
Poi racontò averneli veduta un'altra simile ad umana lingua,
ma maggiore, la quale non come l'altre nasce in terra, ma ne
la mancante luna cade dal cielo, et è non poco utile a li
venerei lenocinii; altra contra al freddo; altra contra le
perverse effascinazioni di invidiosi occhi. Né tacque quella
la quale inseme legata con una certa erba e con alquante
altre parole, chiunque indosso la portasse, potrebbe a sua
posta andare invisibile per ogni parte, e fare quanto gli
piacesse, senza paura di essere impedito da alcuno. E questo
detto, seguitò d'un dente tolto di bocca a la destra parte
di un certo animale chiamato, se io mai non mi ricordo,
iena; il quale dente è di tanto vigore, che qualunque
cacciatore sel legasse al braccio, non tirarebbe mai colpo
in vano. E non partendosi da questo animale, disse che chi
sotto al piede ne portasse la lingua, non sarebbe mai
abbaiato da' cani; chi i peli del muso con la pelle de le
oscene parti nel sinestro braccio legata portasse, a
qualunque pastorella gli occhi volgesse, si farebbe sùbito a
mal grado di lei seguitare. E lasciando questo, dimostrò che
chi sovra la sinestra mammella di alcuna donna ponesse un
core di notturno gufo, li farebbe tutti i secreti in sogno
parlando manifestare.</p>
<p>Così di una cosa in un'altra saltando, prima appiè de
l'alto monte giungemmo, che di averne dopo le spalle
lasciato il piano ne fussemo avveduti. Ove poi che arrivati
fummo, cessando Opico dal suo ragionare, sì come la Fortuna
volse, trovammo il santo vecchio che appiè di uno albero si
riposava. Il quale come da presso ne vide, subitamente
levatosi per salutarne, all'incontro ne venne; degno
veramente di molta riverenza ne la rugosa fronte, con la
barba e i capelli lunghi e bianchissimi più che la lana de
le tarentine pecore; e ne l'una de le mani avea di genebro
un bastone bellissimo quanto alcuno mai ne vedesse a
pastore, con la punta ritorta un poco, da la quale usciva un
lupo che ne portava uno agnello, fatto di tanto artificio,
che gli avresti i cani irritati appresso. Il quale ad Opico
prima, dopo a tutti noi fatte onorevoli accoglienze, ne
invitò all'ombra a sedere. Ove aperto un sacchetto che egli
di pelle di cavriuolo portava maculosa e sparsa di bianco,
ne trasse con altre cose una fiasca delicatissima di
tamarisco, e volle che in onore del commune Idio bevessemo
tutti. E dopo breve disnare, ad Opico voltatosi, il dimandò
di quello che a fare così di schiera andassemo. Il quale,
prendendo lo inamorato Clonico per mano, così rispose:</p>
<p>— La tua virtù, sovra le altre singularissima, e la estrema
necessità di questo misero pastore ne constrinse a venire in
queste selve, Enareto mio; il quale oltra al dovuto ordine
amando, e non sapendo a se medesmo soprastare, si consuma sì
forte come al foco la molle cera. Per la qual cosa non
cerchiamo noi a tal bisogno i responsi del tuo e nostro
Idio, i quali egli più che altro oracolo verissimi rende ne
la pura notte a' pastori in questi monti; ma solamente
dimandamo la tua aita, che in un punto ad amore togliendolo,
a le desiderose selve et a tutti noi il ritorni; col quale
confessaremo, tutte le giocondità perdute esserne per te
inseme restituite. Et acciò che chi egli è occolto non ti
sia, mille pecore di bianca lana pasce per queste montagne,
né di state né di verno mai li manca novo latte. Del suo
cantare non dico altro, però che quando da amore liberato lo
avrai, il potrai a tua posta udire; e fìati, son certo,
gratissimo. —</p>
<p>Il vecchio sacerdote, parlando Opico, riguardava il barbuto
pastore, e mosso a pietà de la sua pallidezza, si
apparecchiava di rispondere; quando a le orecchie da le
prossimane selve un dolcissimo suono con suave voce ne
pervenne; et a quella rivolti da traverso, vedemmo in una
picciola acquetta appiè d'un salce sedere un solo capraio,
che sonando dilettava la sua mandra. E veduto, subitamente a
trovar lo andammo. Ma colui, il quale Elenco avea nome, come
ne vide verso il limpido fiumicello appressare, subitamente
nascondendo la sua lira, quasi per isdegno turbato si
tacque. Per la qual cosa il nostro Ofelia offeso da tanta
selvatichezza, sì come colui che piacevolissimo era e
grazioso a' preghi de' pastori, si argumentò con ingiuriose
parole doverlo provocare a cantare. E così con un riso
schernevole beffandolo, con questi versi il constrinse a
rispondere:
</p>
<div2 type="poesia">

<stage><hi rend="sc">Ofelia, Elenco</hi> <emph>e</emph> <hi rend="sc">Montano</hi></stage>

<sp><speaker><hi rend="sc">Of.</hi></speaker><lg><l> Dimmi, caprar novello, e non ti irascere,</l>
<l>questa tua greggia ch'è cotanto strania,</l>
<l>chi te la diè sì follemente a pascere?</l>

</lg></sp>
<sp><speaker><hi rend="sc">El.</hi></speaker><lg><l> Dimmi, bifolco antico, e quale insania</l>
<l>ti risospinse a spezzar l'arco a Clonico,</l>
<l>ponendo fra' pastor tanta zizania?</l>

</lg></sp>
<sp><speaker><hi rend="sc">Of.</hi></speaker><lg><l> Forse fu allor ch'io vidi malinconico</l>
<l>Selvaggio andar, per la sampogna e i naccari</l>
<l>che gl'involasti tu, perverso erronico.</l>

</lg></sp>
<sp><speaker><hi rend="sc">El.</hi></speaker><lg><l> Ma con Uranio a te non valser baccari,</l>
<l>che mala lingua non t'avesse a ledere.</l>
<l>Furasti il capro: ei ti conobbe ai zaccari.</l>

</lg></sp>
<sp><speaker><hi rend="sc">Of.</hi></speaker><lg><l> Anzi gliel vinsi, e lui nol volea cedere</l>
<l>al cantar mio, schernendo il buon giudicio</l>
<l>d'Ergasto, che mi ornò di mirti e d'edere.</l>

</lg></sp>
<sp><speaker><hi rend="sc">El.</hi></speaker><lg><l> Cantando tu 'l vincesti? Or con Galicio</l>
<l>non udi' io già la tua sampogna stridere,</l>
<l>come agnel ch'è menato al sacrificio?</l>

</lg></sp>
<sp><speaker><hi rend="sc">Of.</hi></speaker><lg><l> Cantiamo a prova, e lascia a parte il ridere;</l>
<l>pon quella lira tua fatta di giuggiola;</l>
<l>Montan potrà nostre question decidere.</l>

</lg></sp>
<sp><speaker><hi rend="sc">El.</hi></speaker><lg><l> Pon quella vacca, che sovente muggiola;</l>
<l>ecco una pelle e duo cerbiatti mascoli,</l>
<l>pasti di timo e d'acetosa luggiola.</l>

</lg></sp>
<sp><speaker><hi rend="sc">Of.</hi></speaker><lg><l> Pon pur la lira, et io porrò duo vascoli</l>
<l>di faggio, ove potrai le capre mungere;</l>
<l>ché questi armenti a mia matrigna pascoli.</l>

</lg></sp>
<sp><speaker><hi rend="sc">El.</hi></speaker><lg><l> Scuse non mi saprai cotante aggiungere,</l>
<l>ch'io non ti scopra. Or ecco il nostro Eugenio:</l>
<l>far non potrai sì ch'io non t'abbia a pungere.</l>

</lg></sp>
<sp><speaker><hi rend="sc">Of.</hi></speaker><lg><l> Io vo' Montan, che è più vicino al senio;</l>
<l>ché questo tuo pastor par troppo ignobile,</l>
<l>né credo c'abbia sì sublime ingenio.</l>

</lg></sp>
<sp><speaker><hi rend="sc">El.</hi></speaker><lg><l> Vienne all'ombra, Montan; ché l'aura mobile</l>
<l>ti freme fra le fronde, e 'l fiume mormora;</l>
<l>nota il nostro cantar qual è più nobile.</l>

</lg></sp>
<sp><speaker><hi rend="sc">Ol.</hi></speaker><lg><l> Vienne, Montan, mentre le nostre tormora</l>
<l>ruminan l'erbe, e i cacciator s'imboscano,</l>
<l>mostrando ai cani le latebre e l'ormora.</l>

</lg></sp>
<sp><speaker><hi rend="sc">Mont.</hi></speaker><lg><l> Cantate, acciò che i monti omai conoscano</l>
<l>quanto il secol perduto in voi rinovasi;</l>
<l>cantate fin che i campi si rinfoscano.</l>

</lg></sp>
<sp><speaker><hi rend="sc">Of.</hi></speaker><lg><l> Montan, costui che meco a cantar provasi,</l>
<l>guarda le capre d'un pastore erratico.</l>
<l>Misera mandra, che 'n tal guida trovasi!</l>

</lg></sp>
<sp><speaker><hi rend="sc">El.</hi></speaker><lg><l> Corbo malvagio, ursacchio aspro e selvatico,</l>
<l>cotesta lingua velenosa mordila,</l>
<l>che transportar si fa dal cor fanatico.</l>

</lg></sp>
<sp><speaker><hi rend="sc">Of.</hi></speaker><lg><l> Misera selva, che coi gridi assordila!</l>
<l>Fuggito è dal romore Apollo e Delia.</l>
<l>Getta la lira omai, ché indarno accordila.</l>

</lg></sp>
<sp><speaker><hi rend="sc">Mont.</hi></speaker><lg><l> Oggi qui non si canta, anzi si prelia.</l>
<l>Cessate omai, per dio, cessate alquanto;</l>
<l>comincia, Elenco, e tu rispondi, Ofelia.</l>

</lg></sp>
<sp><speaker><hi rend="sc">El.</hi></speaker><lg><l> La santa Pale intenta ode il mio canto</l>
<l>e di bei rami le mie chiome adorna,</l>
<l>che nessun altro se ne può dar vanto.</l>

</lg></sp>
<sp><speaker><hi rend="sc">Of.</hi></speaker><lg><l> E 'l semicapro Pan alza le corna</l>
<l>a la sampogna mia sonora e bella,</l>
<l>e corre e salta e fugge e poi ritorna.</l>

</lg></sp>
<sp><speaker><hi rend="sc">El.</hi></speaker><lg><l> Quando tal ora a la stagion novella</l>
<l>mungo le capre mie, mi scherne e ride</l>
<l>la mia süave e dolce pastorella.</l>

</lg></sp>
<sp><speaker><hi rend="sc">Of.</hi></speaker><lg><l> Tirrena mia col sospirar m'uccide,</l>
<l>quando par che vèr me con gli occhi dica:</l>
<l>— Chi dal mio fido amante or mi divide?—</l>

</lg></sp>
<sp><speaker><hi rend="sc">El.</hi></speaker><lg><l> Un bel colombo in una quercia antica</l>
<l>vidi annidar poc'anzi; il qual riserbo</l>
<l>per la crudele et aspra mia nemica.</l>

</lg></sp>
<sp><speaker><hi rend="sc">Of.</hi></speaker><lg><l> Et io nel bosco un bel giovenco aderbo</l>
<l>per la mia donna; il qual fra tutti i tori</l>
<l>incede con le corna alto e superbo.</l>

</lg></sp>
<sp><speaker><hi rend="sc">El.</hi></speaker><lg><l> Fresche ghirlande di novelli fiori</l>
<l>i vostri altari, o sacre Ninfe, avranno,</l>
<l>se pietose sarete a' nostri amori.</l>

</lg></sp>
<sp><speaker><hi rend="sc">Of.</hi></speaker><lg><l> E tu, Priapo, al rinovar de l'anno</l>
<l>onorato sarai di caldo latte,</l>
<l>se porrai fine al mio amoroso affanno.</l>

</lg></sp>
<sp><speaker><hi rend="sc">El.</hi></speaker><lg><l> Quella che 'n mille selve e 'n mille fratte</l>
<l>seguir mi face Amor, so che si dole,</l>
<l>benché mi fugga ognor, benché s'appiatte.</l>

</lg></sp>
<sp><speaker><hi rend="sc">Of.</hi></speaker><lg><l> Et Amaranta mia mi stringe, e vòle</l>
<l>ch'io pur li canti a l'uscio, e mi risponde</l>
<l>con le sue dolci angeliche parole.</l>

</lg></sp>
<sp><speaker><hi rend="sc">El.</hi></speaker><lg><l> Fillida ognor mi chiama e poi s'asconde,</l>
<l>e getta un pomo e ride, e vuol già ch'io</l>
<l>la veggia biancheggiar tra verdi fronde.</l>

</lg></sp>
<sp><speaker><hi rend="sc">Of.</hi></speaker><lg><l> Anzi Fillida mia m'aspetta al rio,</l>
<l>e poi m'accoglie sì suavemente,</l>
<l>ch'io pongo il gregge e me stesso in oblio.</l>

</lg></sp>
<sp><speaker><hi rend="sc">El.</hi></speaker><lg><l> Il bosco ombreggia; e se 'l mio sol presente</l>
<l>non vi fusse or, vedresti in nova foggia</l>
<l>secchi i fioretti e le fontane spente.</l>

</lg></sp>
<sp><speaker><hi rend="sc">Of.</hi></speaker><lg><l> Ignudo è il monte, e più non vi si poggia;</l>
<l>ma se 'l mio sol vi appare, ancor vedrollo</l>
<l>d'erbette rivestirsi in lieta pioggia.</l>

</lg></sp>
<sp><speaker><hi rend="sc">El.</hi></speaker><lg><l> O casta Venatrice, o biondo Apollo,</l>
<l>fate ch'io vinca questo alpestro Cacco,</l>
<l>per la faretra che vi pende al collo.</l>

</lg></sp>
<sp><speaker><hi rend="sc">Of.</hi></speaker><lg><l> E tu, Minerva, e tu, celeste Bacco,</l>
<l>per l'alma vite e per le sante olive,</l>
<l>fate ch'io porte la sua lira al sacco.</l>

</lg></sp>
<sp><speaker><hi rend="sc">El.</hi></speaker><lg><l> Oh s'io vedesse un fiume in queste rive</l>
<l>correr di latte, dolce il mio lavoro</l>
<l>in far sempre fiscelle all'ombre estive!</l>

</lg></sp>
<sp><speaker><hi rend="sc">Of.</hi></speaker><lg><l> Oh se queste tue corna fussen d'oro,</l>
<l>e ciascun pelo molle e ricca seta,</l>
<l>quanto t'avrei più caro, o bianco toro!</l>

</lg></sp>
<sp><speaker><hi rend="sc">El.</hi></speaker><lg><l> Oh quante volte vien gioiosa e lieta,</l>
<l>e stassi meco in mezzo ai greggi mei</l>
<l>quella che mi diè in sòrte il mio pianeta!</l>

</lg></sp>
<sp><speaker><hi rend="sc">Of.</hi></speaker><lg><l> Oh quai sospir vèr me move colei</l>
<l>ch'io sola adoro! O vènti, alcuna parte</l>
<l>portatene all'orecchie degli Dei.</l>

</lg></sp>
<sp><speaker><hi rend="sc">El.</hi></speaker><lg><l> A te la mano, a te l'ingegno e l'arte,</l>
<l>a te la lingua serve. O chiara istoria,</l>
<l>già sarai letta in più di mille carte.</l>

</lg></sp>
<sp><speaker><hi rend="sc">Of.</hi></speaker><lg><l> Omai ti pregia, omai ti esalta e gloria;</l>
<l>ché ancor dopo mill'anni, in viva fama,</l>
<l>eterna fia di te qua giù memoria.</l>

</lg></sp>
<sp><speaker><hi rend="sc">El.</hi></speaker><lg><l> Qualunque per amor sospira e brama,</l>
<l>leggendo i tronchi ove segnata stai,</l>
<l>— Beata lei — dirà — ch'il ciel tant'ama!—</l>

</lg></sp>
<sp><speaker><hi rend="sc">Of.</hi></speaker><lg><l> Beata te, che rinovar vedrai</l>
<l>dopo la morte il tuo bel nome in terra,</l>
<l>e da le selve al ciel volando andrai!</l>

</lg></sp>
<sp><speaker><hi rend="sc">El.</hi></speaker><lg><l> Fauno ride di te da l'alta serra.</l>
<l>Taci, bifolco; ché, s'io dritto estimo</l>
<l>la capra col leon non può far guerra.</l>

</lg></sp>
<sp><speaker><hi rend="sc">Of.</hi></speaker><lg><l> Corri, cicala, in quel palustre limo</l>
<l>e rappella a cantar di rana in rana;</l>
<l>ché fra la schiera sarai forse il primo.</l>

</lg></sp>
<sp><speaker><hi rend="sc">El.</hi></speaker><lg><l> Dimmi, qual fera è sì di mente umana,</l>
<l>che s'inginocchia al raggio de la luna,</l>
<l>e per purgarsi scende a la fontana?</l>

</lg></sp>
<sp><speaker><hi rend="sc">Of.</hi></speaker><lg><l> Dimmi, qual è l'ucello il qual raguna</l>
<l>i legni in la sua morte, e poi s'accende,</l>
<l>e vive al mondo senza pare alcuna?</l>

</lg></sp>
<sp><speaker><hi rend="sc">Mont.</hi></speaker><lg><l> Mal fa chi contra al ciel pugna e contende;</l>
<l>tempo è già da por fine a vostre liti</l>
<l>ché 'l saver pastoral più non si stende.</l>
</lg><lg><l>Taci, coppia gentil, ché ben graditi</l>
<l>son vostri accenti in ciascun sacro bosco;</l>
<l>ma temo che da Pan non siano uditi.</l>
</lg><lg><l>Ecco, al mover de' rami il riconosco,</l>
<l>che torna all'ombra pien d'orgoglio e d'ira,</l>
<l>col naso adunco amando amaro tòsco.</l>
</lg><lg><l>Ma quel facondo Apollo, il qual v'aspira,</l>
<l>abbia sol la vittoria; e tu, bifolco,</l>
<l>prendi i tuo' vasi, e tu, caprar, la lira.</l>
</lg><lg><l>Che 'l ciel v'accresca come erbetta in solco!</l>
</lg></sp>
</div2></div1>
<div1 type="parte">
<head>X</head>
<p>Le selve che al cantare de' duo pastori, mentre quello
durato era, aveano dolcissimamente rimbombato, si tacevano
già, quasi contente, acquetandosi a la sentenzia di Montano;
il quale ad Apollo, sì come ad aguzzatore de' peregrini
ingegni, donando lo onore e la ghirlanda de la vittoria,
avea ad ambiduo i suoi pegni renduti. Per la qual cosa noi,
lasciando l'erbosa riva, lieti cominciammo per la falda del
monte a poggiare, tuttavia ridendo e ragionando de le
contenzioni udite. E senza essere oltra a duo tratti di
fronda andati, cominciammo appoco appoco da lunge a scoprire
il reverendo e sacro bosco, nel quale mai né con ferro né
con scure alcuna si osava entrare; ma con religione
grandissima, per paura de' vendicatori Dii, fra' paesani
populi si conservava inviolato per molti anni. E, se degno è
di credersi, un tempo, quando il mondo non era sì colmo di
vizii, tutti i pini che vi erano, parlavano, con argute note
rispondendo a le amorose canzoni de' pastori.</p>
<p>Al quale con lenti passi dal santo sacerdote guidati, sì
come lui volse, in un picciolo fonticello di viva acqua, che
ne la entrata di quello sorgea, ne lavammo le mani; con ciò
sia cosa che con peccati andare in cotal luogo non era da
religione concesso. Indi adorato prima il santo Pan, dopo li
non conosciuti Dii, se alcuno ve ne era, che per non
mostrarsi agli occhi nostri nel latebroso bosco si
nascondesse, passammo col destro piede avanti in segno di
felice augurio; ciascuno tacitamente in sé pregandoli, li
fusseno sempre propizii, così in quel punto, come ne le
occorrenti necessità future. Et entrati nel santo pineto,
trovammo sotto una pendente ripa, fra ruinati sassi una
spelunca vecchissima e grande, non so se naturalmente o se
da manuale artificio cavata nel duro monte; e dentro di
quella, del medesmo sasso un bello altare, formato da
rustiche mani di pastori. Sovra al quale si vedeva di legno
la grande effigie del selvatico Idio, appoggiata ad un lungo
bastone di una intiera oliva, e sovra la testa avea due
corna drittissime et elevate verso il cielo; con la faccia
rubiconda come matura fragola, le gambe e i piedi irsuti, né
d'altra forma che sono quelli de le capre. Il suo manto era
di una pelle grandissima, stellata di bianche macchie.</p>
<p>Da l'un lato e da l'altro del vecchio altare pendevano due
grandi tavole di faggio, scritte di rusticane lettere; le
quali successivamente di tempo in tempo per molti anni
conservate dai passati pastori, continevano in sé le antiche
leggi e gli ammaestramenti de la pastorale vita; da le quali
tutto quello che fra le selve oggi si adopra, ebbe prima
origine. Nell'una eran notati tutti i dì de l'anno e i varii
mutamenti de le stagioni, e la inequalità de la notte e del
giorno, inseme con la osservazione de le ore, non poco
necessaria a' viventi, e li non falsi pronostici de le
tempestati; e quando il sole col suo nascimento denunzia
serenità e quando pioggia, e quando vènti e quando grandini;
e quali giorni son de la luna fortunati e quali infelici a
le opre de' mortali; e che ciascuno in ciascuna ora dovesse
fuggire o seguitare, per non offendere le osservabili
voluntà degli Dii. Ne l'altra si leggeva quale dovesse
essere la bella forma de la vacca e del toro; e le età
idonee al generare et al parturire; e le stagioni e i tempi
atti a castrare i vitelli, per poterli poi nel giogo usare a
le robuste opre de la agricultura. Similmente come la
ferocità de' montoni, forandoli il corno presso l'orecchia,
si possa mitigare; e come legandoli il destro testicolo,
genera femine, e 'l sinestro mascoli; et in che modo gli
agnelli vegnano bianchi o di altri colori variati; e qual
rimedio sia a le solitarie pecore, che per lo spavento de'
tuoni non si abortiscano. Et oltra a questo che governo si
convegna a le barbute capre, e quali e di che forma e di che
etade, et in che tempo de l'anno et in che paese quelle
siano più fruttifere; e come i loro anni si possano ai segni
de le noderose corna chiaramente conoscere. Appresso vi
erano scritte tutte le medicine appertinenti a' morbi, tanto
de' greggi, quanto de' cani e de' pastori.</p>
<p>Dinanzi a la spelunca porgeva ombra un pino altissimo e
spazioso, ad un ramo del quale una grande e bella sampogna
pendeva, fatta di sette voci, egualmente di sotto e di sopra
congiunta con bianca cera; la cui simile forse mai non fu
veduta a pastore in alcuna selva. De la quale dimandando noi
qual fusse stato lo auttore, perché da divine mani composta
et incerata la giudicavamo, il savio sacerdote così ne
respuse:</p>
<p>— Questa canna fu quella che 'l santo Idio, che voi ora
vedete, si trovò ne le mani, quando per queste selve da
amore spronato seguitò la bella Siringa. Ove, poi che per la
sùbita transformazione di lei si vide schernito, sospirando
egli sovente per rimembranza de le antiche fiamme, i sospiri
si convertirono in dolce suono. E così, solo, in questa sola
grotta, assiso presso a le pascenti capre, cominciò a
congiungere con nova cera sette canne, lo ordine de le quali
veniva successivamente mancando, in guisa che stanno i diti
ne le nostre mani, sì come ora in essa medesma vedere
potete; con la qual poi gran tempo pianse in questi monti le
sue sventure. Indi pervenne, e non so come, ne le mani d'un
pastore siracusano; il quale prima che alcuno altro ebbe
ardire di sonarla senza paura di Pan o d'altro Idio, sovra
le chiare onde de la compatriota Aretusa. Et è fama che
mentre costui cantava, i circonstanti pini movendo le loro
sommità li rispondeano; e le forestiere querce, dimenticate
de la propria selvatichezza, abandonavano i nativi monti per
udirlo, porgendo sovente piacevoli ombre a le ascoltanti
pecorelle; né era Ninfa alcuna né Fauno in quelle selve, che
di attrecciare ghirlande non si affatigasse, per ornarli di
freschi fiori i giovenili capelli. Il quale poi da invidiosa
morte sovragiunto, fe' di quella lo ultimo dono al mantuano
Titiro, e così col mancante spirto, porgendogliela, li
disse: «Tu sarai ora di questa il secondo signore; con la
quale potrai a tua posta riconciliare li discordevoli tauri,
rendendo graziosissimo suono a li selvatichi Idii». Per la
qual cosa Titiro lieto di tanto onore, con questa medesma
sampogna dilettandosi, insegnò primeramente le selve di
risonare il nome de la formosa Amarillida; e poi, appresso,
lo ardere del rustico Coridone per Alessi; e la emula
contenzione di Dameta e di Menalca; e la dolcissima musa di
Damone e di Alfesibeo, facendo sovente per maraviglia
dimenticare le vacche di pascere, e le stupefatte fiere
fermare fra' pastori, e i velocissimi fiumi arrestare dai
corsi loro, poco curando di rendere al mare il solito
tributo; aggiungendo a questo la morte di Dafni, la canzone
di Sileno e 'l fiero amore di Gallo, con altre cose di che
le selve credo ancora si ricordino e ricorderanno mentre nel
mondo saranno pastori. Ma avendo costui da la natura lo
ingegno a più alte cose disposto, e non contentandosi di sì
umile suono, vi cangiò quella canna che voi ora vi vedete
più grossa e più che le altre nova, per poter meglio cantare
le cose maggiori, e fare le selve degne degli altissimi
consuli di Roma. «Il quale poi che abandonate le capre si
diede ad ammaestrare i rustichi coltivatori de la terra,
forse con isperanza di cantare appresso con più sonora
tromba le arme del troiano Enea, la appiccò quivi, ove ora
la vedete, in onore di questo Idio, che nel cantare li avea
prestato favore. Appresso al quale non venne mai alcuno in
queste selve, che quella sonare potuto avesse compitamente;
posto che molti, da volenteroso ardire spronati, tentato lo
abbiano più volte e tentino tuttavia.</p>
<p>Ma perché il giorno tutto fra questi ragionamenti non
trapassi, tornando omai a quello per che venuti siete, dico,
l'opra e 'l saper mio così a tutt'i vostri bisogni, come a
questo un solo, essere sempre non men disposto che
apparecchiato. E con ciò sia cosa che ora per lo scemo de la
cornuta luna il tempo molto atto non sia, udrete non di meno
del luogo e del modo che a tenere avremo alquanto ragionare.
E tu principalmente, inamorato pastore, a chi il fatto più
tocca, porgi intentivamente le orecchie a le mie parole.</p>
<p>Non molto lunge di qui, fra deserti monti giace una
profondissima valle, cinta d'ogn'intorno di solinghe selve e
risonanti di non udita selvatichezza; sì bella, sì
maravigliosa e strana, che di primo aspetto spaventa con
inusitato terrore gli animi di coloro che vi entrano; i
quali poi che in quella per alquanto spazio rassicurati si
sono, non si possono saziare di contemplarla. Ove per un
solo luogo, e quello strettissimo et aspro, si conviene
passare; e quanto più basso si scende, tanto vi si trova la
via più ampia e la luce diventa minore, con ciò sia cosa che
da la sua sommità insino a la più infima parte è da opache
ombre di gioveni alberi quasi tutta occupata. Ma poi che al
fondo di quella si perviene, una grotta oscurissima e grande
vi si vede incontanente aprire di sotto ai piedi; ne la
quale arrivando, si sentono sùbito strepiti orribilissimi,
fatti divinamente in quel luogo da non veduti spirti, come
se mille milia naccari vi si sonassono. E quivi dentro in
quella oscurità nasce un terribilissimo fiume, e per breve
spazio contrastando ne la gran voragine, e non possendo di
fuora uscire, si mostra solamente al mondo et in quel
medesmo luogo si sommerge; e così nascoso per occolta via
corre nel mare, né di lui più si sa novella alcuna sovra de
la terra. Luogo veramente sacro, e degno, sì come è, di
essere sempre abitato dagli Dii. Niuna cosa non venerabile o
santa vi si può giudicare; con tanta maiestà e riverenza si
offre agli occhi de' riguardanti.</p>
<p>Or quivi, come la candida luna con ritonda faccia apparirà
a' mortali sovra l'universa terra, ti menerò io primeramente
a purgarti, se di venirvi ti darà il core; e bagnato che ti
avrò nove volte in quelle acque, farò di terra e di erbe un
novo altare, et in quello, circondato di tre veli di diversi
colori, raccenderò la casta verbena e maschi incensi, con
altre erbe non divelte da le radici, ma secate con acuta
falce al lume de la nova luna. Dopo spargerò per tutto quel
luogo acque tolte da tre fontane, e farotti poi, discinto e
scalzo d'un piede, sette volte attorniare il santo altare,
dinanzi al quale io con la manca mano tenendo per le corna
una nera agna, e con la destra lo acuto coltello, chiamarò
ad alta voce trecento nomi di non conosciuti Dii; e con
quelli la riverenda Notte accompagnata da le sue tenebre, e
le tacite Stelle consapevoli de le occolte cose, e la
moltiforme Luna potente nel cielo e negli oscuri abissi, e
la chiara faccia del Sole circondata di ardenti raggi; la
quale continuamente discorrendo intorno al mondo, vede senza
impedimento veruno tutte le opere de' mortali. Appresso
convocarò quanti Dii abitano ne l'alto cielo, ne la ampia
terra e ne lo undoso mare; e 'l grandissimo Oceano padre
universale di tutte le cose, e le vergini Ninfe generate da
lui: cento che ne vanno per le selve, e cento che guardano i
liquidi fiumi; et oltra a questi, Fauni, Lari, Silvani e
Satiri, con tutta la frondosa schiera de' semidei, e 'l
sommo Aere, e 'l durissimo aspetto de la bruta Terra, i
stanti Laghi, i correnti Fiumi e i sorgenti Fonti. Né
lascerò li oscuri regni de li sutterranei Dii; ma convocando
la tergemina Ecate, vi aggiungerò il profondo Caos, il
grandissimo Erebo e le infernali Eumenidi abitatrici de le
stigie acque; e alcuna altra deità è là giù, che con degno
supplicio punisca le scelerate colpe degli uomini, che siano
tutte presenti al mio sacrificio. E così dicendo, prenderò
un vaso di generoso vino e versarollo ne la fronte de la
dannata pecora, e disvellendoli da mezzo le corna la fosca
lana, la gitterò nel fuoco per primi libamenti; dopo,
aprendoli la gola col destinato coltello, riceverò in una
patera il caldo sangue, e quello con gli estremi labri
gustato, versarò tutto in una fossa fatta dinanzi a
l'altare, con oglio e latte inseme, acciò che ne goda la
madre terra.</p>
<p>E preparato che ti avrò in cotal modo, sovra la pelle di
quella ti farò distendere; e di sangue di nottola ti ungerò
gli occhi con tutto il viso, che le tenebre de la notte al
vedere non ti offendano, ma come chiaro giorno ti
manifestino tutte le cose. Et acciò che le strane e
diversissime figure de' convocati Dii non ti spaventino, ti
porrò indosso una lingua, uno occhio et una spoglia di
libiano serpente, con la destra parte del core d'un leone
inveterato e secco all'ombra solamente de la piena luna.
Appresso a questo comanderò ai pesci, a le serpi, a le fiere
et agli ucelli (dai quali, quando mi piace, intendo e
proprietà de le cose e gli occolti secreti degli Dii) che
vegnano tutti a me di presente, senza fare dimora alcuna.
Per la qual cosa quelli solamente retinendo meco che
mistiero mi faranno, gli altri rimanderò via ne le loro
magioni. Et aperta la mia tasca, ne trarrò veleni
potentissimi, coi quali a mia posta soglio io transformarmi
in lupo, e lasciando i panni appiccati ad alcuna quercia,
mescolarmi fra gli altri ne le deserte selve; non già per
predare come molti fanno, ma per intendere i loro secreti, e
gl'inganni che si apparecchiano a' pastori di fare; i quali
potranno ancora al tuo bisogno commodamente servire.</p>
<p>E se uscire da amore totalmente vorrai, con acqua lustrale
e benedetta ti inaffiarò tutto, soffumigandoti con vergine
solfo, con issopo e con la casta ruta. Da poi ti spargerò
sovra al capo de la polvere, ove mula o altro sterile
animale involutrato si sia; e sciogliendoti un per uno tutti
i nodi che indosso avrai ti farò prendere la cenere dal
sacro altare, et a due mani per sovra 'l capo gettarlati
dopo le spalle nel corrente lume, senza voltare più gli
occhi indietro. Il quale subitamente con le sue acque ne
porterà il tuo amore ne l'alto mare, lasciandolo ai delfini
et a le notanti balene.</p>
<p>Ma se più tosto la tua nemica ad amarti di constringere
tieni in desio, farò venire erbe da tutta Arcadia, e sugo di
nero aconito, e la picciola carne rapita dal fronte del
nascente cavallo prima che la madre di inghiottirla si
apparecchiasse. E fra queste cose, sì come io ti insegnarò,
legarai una imagine di cera in tre nodi con tre lacci di tre
colori; e tre volte con quella in mano attorniando lo
altare, altre tante li pungerai il core con punta di omicida
spada, tacitamente dicendo queste parole:</p>
<quote rend="block"><lg><l>Colei pungo et
astringo,</l> <l>Che nel mio cor depingo.</l></lg></quote> 
<p rend="noindent">Appresso avrai alcuna
parte del lembo de la sua gonna, e piegandola appoco appoco,
e così piegata sotterrandola ne la cavata terra, dirai:</p>
<quote rend="block"><lg><l>Tutte mie pene e doglie</l> <l>Richiudo in queste spoglie.</l></lg></quote> 
<p rend="noindent">Da poi
ardendo un ramo di verde lauro, soggiungerai:</p> 
<quote rend="block"><lg><l>Così strida
nel foco</l> <l>Chi il mio mal prende in gioco.</l></lg></quote> 
<p rend="noindent">Indi prendendo io
una bianca colomba, e tu tirandoli una per una le penne e
gittandole ne le fiamme, seguiterai:</p> 
<quote rend="block"><lg><l>Di chi il mio bene ha
in possa</l> <l>Spargo le carni e l'ossa.</l></lg></quote> 
<p rend="noindent">Al fine, poi che la
avrai tutta spogliata, lasciandola sola andare, farai così
l'ultimo incanto:</p> 
<quote rend="block"><lg><l>Rimanti, iniqua e cruda,</l> <l>D'ogni speranza
ignuda.</l></lg></quote> 
<p rend="noindent">Et ogni fiata che le dette cose farai, sputerai tre
volte, però che de l'impari numero godono i magichi Dii. Né
dubito punto che saranno di tanta efficacia queste parole,
che, senza repugnanza alcuna fare, la vedrai a te venire,
non altrimente che le furiose cavalle ne le ripe de lo
estremo occidente sogliano i genitabili frati di zefiro
aspettare. E questo ti affermo per la deità di questa selva
e per la potenzia di quello Idio, il quale ora presente
standone, ascolta il mio ragionare. —</p>
<p>E così detto, puse silenzio a le sue parole; le quali
quanto diletto porgesseno a ciascuno, non è da dimandare.</p>
<p>Ma parendone finalmente ora di ritornare a le lasciate
mandre, benché il sole fusse ancora molto alto, dopo molte
grazie con parole renduteli, ne licenziammo da lui; e per
una via più breve postine a scendere il monte, andavamo con
non poca ammirazione comendando lo udito pastore; tanto che
quasi al piano discesi, essendo il caldo grande e veggendone
un boschetto fresco davanti, deliberammo di volere udire
alcuno de la brigata cantare. Per la qual cosa Opico a
Selvaggio il carco ne impuse, dandogli per soggetto che
lodasse il nobile secolo, il quale di tanti e tali pastori
si vedeva copiosamente dotato; con ciò fusse cosa che in
nostra età ne era concesso vedere et udire pastori cantare
fra gli armenti, che dopo mille anni sarebbono desiati fra
le selve. E stando costui già per cominciare rivolse, non so
come, gli occhi in un picciolo colle che da man destra gli
stava, e vide l'alto sepolcro ove le riverende ossa di
Massilia si riposano con eterna quiete; Massilia, madre di
Ergasto, la quale fu, mentre visse, da' pastori quasi divina
Sibilla riputata. Onde drizzatosi in piedi disse:</p>
<p>— Andiamo colà, pastori; ché se dopo le esequie le felici
anime curano de le mondane cose, la nostra Massilia ne avrà
grazia nel cielo del nostro cantare; la quale sì dolcemente
soleva un tempo tra noi le contenzioni decidere, dando
modestamente ai vinti animo, e comendando con maravigliose
lode i vincitori. —</p>
<p>A tutti parve ragionevole quello che Selvaggio disse, e con
espediti passi, l'un dopo l'altro, molto con parole
raconsolando il piangente Ergasto, vi andammo. Ove giunti,
avemmo tanto da contemplare e da pascere gli occhi, quanto
da' pastori in alcuna selva si avesse giamai; et udite come.</p>
<p>Era la bella piramide in picciolo piano sovra una bassa
montagnetta posta, fra due fontane di acque chiarissime e
dolci, con la punta elevata verso il cielo in forma d'un
dritto e folto cipresso; per le cui latora, le quali quattro
erano, si potevano vedere molte istorie di figure
bellissime, le quali lei medesma, essendo già viva, aveva in
onore de' suoi antichi avoli fatte dipingere, e quanti
pastori ne la sua prosapia erano in alcun tempo stati famosi
e chiari per li boschi, con tutto il numero de' posseduti
armenti. E dintorno a quella porgevano con suoi rami ombra
alberi giovenissimi e freschi, non ancora cresciuti a pare
altezza de la bianca cima, però che di poco tempo avanti vi
erano dal pietoso Ergasto stati piantati. Per compassione
del quale molti pastori ancora avevano il luogo circondato
di alte sepi, non di pruni o di rubi, ma di genebri, di rose
e di gelsomini; e formatovi con le zappe un seggio
pastorale, e di passo in passo alquante torri di rosmarino e
di mirti, intessute con mirabilissimo artificio. Incontro a
le quali con gonfiate vele veniva una nave, fatta solamente
di vimini e di fronde di viva edera, sì naturalmente che
avresti detto: «Questa solca il tranquillo mare»; per le
sarte de la quale, ora nel temone et ora ne la alta gabbia,
andavano cantanti ucelli vagandosi, in similitudine di
esperti e destrissimi naviganti. Così ancora per mezzo degli
alberi e de le sepi si vedevano fiere bellissime e snelle
allegramente saltare e scherzare con varii giochi,
bagnandosi per le fredde acque; credo forse per dare diletto
a le piacevoli Ninfe guardiane del luogo e de le sepolte
ceneri. A queste bellezze se ne aggiungeva una non meno da
comendare che qualsivoglia de le altre; con ciò sia cosa che
tutta la terra si potea vedere coverta di fiori, anzi di
terrene stelle, e di tanti colori dipinta, quanti ne la
pomposa coda del superbo pavone o nel celestiale arco,
quando a' mortali denunzia pioggia, se ne vedeno variare.
Quivi gigli, quivi ligustri, quivi viole tinte di amorosa
pallidezza, et in gran copia i sonnacchiosi papaveri con le
inchinate teste, e le rubiconde spighe de l'immortale
amaranto, graziosissime corone ne l'orrido verno. Finalmente
quanti fanciulli e magnanimi re furono nel primo tempo
pianti dagli antichi pastori, tutti si vedevano quivi
transformati fiorire, servando ancora gli avuti nomi: Adone,
Iacinto, Aiace e 'l giovene Croco con la amata donzella; e
fra questi il vano Narcisso si poteva ancora comprendere che
contemplasse sopra quelle acque la dannosa bellezza che di
farlo partire dai vivi gli fu cagione.</p>
<p>Le quali cose poi che di una in una avemmo fra noi
maravigliosamente comendate, e letto ne la bella sepoltura
il degno epitafio, e sovra a quella offerte di molte corone,
ne ponemmo inseme con Ergasto in letti di alti lentischi
distesi a giacere. Ove molti olmi, molte querce e molti
allori sibilando con le tremule frondi, ne si moveano per
sovra al capo; ai quali aggiungendosi ancora il mormorare de
le roche onde, le quali fuggendo velocissime per le verdi
erbe andavano a cercare il piano, rendevano inseme
piacevolissimo suono ad udire. E per li ombrosi rami le
argute cicale cantando si affatigavano sotto al gran caldo;
la mesta Filomena da lunge tra folti spineti si lamentava;
cantavano le merole, le upupe e le calandre; piangeva la
solitaria tortora per le alte ripe; le sollecite api con
suave susurro volavano intorno ai fonti. Ogni cosa redoliva
de la fertile estate: redolivano i pomi per terra sparsi,
de' quali tutto il suolo dinanzi ai piedi e per ogni lato ne
vedevamo in abondanza coverto; sovra ai quali i bassi alberi
coi gravosi rami stavano sì inchinati, che quasi vinti dal
maturo peso parea che spezzare si volessono. Onde Selvaggio,
a cui sovra la imposta materia il cantare toccava, facendo
con gli occhi segnale a Fronimo che gli rispondesse, ruppe
finalmente il silenzio in queste voci:
</p>
<div2 type="poesia">

<stage><hi rend="sc">Selvaggio</hi> <emph>e</emph> <hi rend="sc">Fronimo</hi></stage>

<sp><speaker><hi rend="sc">Selv.</hi></speaker><lg><l> Non son, Fronimo mio, del tutto mutole,</l>
<l>com'uom crede, le selve; anzi risonano,</l>
<l>tal che quasi all'antiche egual riputole.</l>

</lg></sp>
<sp><speaker><hi rend="sc">Fron.</hi></speaker><lg><l> Selvaggio, oggi i pastor più non ragionano</l>
<l>de l'alme Muse, e più non pregian naccari,</l>
<l>perché, per ben cantar, non si coronano.</l>
</lg><lg><l>E sì del fango ognun s'asconde i zaccari,</l>
<l>che tal più pute che ebuli et abrotano</l>
<l>e par che odore più che ambrosia e baccari.</l>
</lg><lg><l>Ond'io temo gli Dii non si riscotano</l>
<l>dal sonno, e con vendetta ai boni insegnino</l>
<l>sì come i falli de' malvagi notano.</l>
</lg><lg><l>E s'una volta avvien che si disdegnino,</l>
<l>non fia mai poi balen né tempo pluvio,</l>
<l>che di tornar al ben pur non si ingegnino.</l>

</lg></sp>
<sp><speaker><hi rend="sc">Selv.</hi></speaker><lg><l> Amico, io fui tra Baie e 'l gran Vesuvio</l>
<l>nel lieto piano, ove col mar congiungesi</l>
<l>il bel Sebeto, accolto in picciol fluvio.</l>
</lg><lg><l>Amor, che mai dal cor mio non disgiungesi,</l>
<l>mi fe' cercare un tempo strane fiumora,</l>
<l>ove l'alma, pensando, ancor compungesi.</l>
</lg><lg><l>E s'io passai per pruni, urtiche e dumora,</l>
<l>le gambe il sanno; e se timor mi pusero</l>
<l>crudi orsi, dure genti, aspre costumora!</l>
</lg><lg><l>Al fin le dubbie sòrti mi rispusero:</l>
<l>— Cerca l'alta cittade ove i Calcidici</l>
<l>sopra 'l vecchio sepolcro si confusero. —</l>
</lg><lg><l>Questo non intens'io; ma quei fatidici</l>
<l>pastor mel fer poi chiaro e mel mostrarono,</l>
<l>tal ch'io gli vidi nel mio ben veridici.</l>
</lg><lg><l>Indi incantar la luna m'insegnarono,</l>
<l>e ciò che in arte maga al tempo nobile</l>
<l>Alfesibeo e Meri si vantarono.</l>
</lg><lg><l>Né nasce erbetta sì silvestra ignobile,</l>
<l>che 'n quelle dotte selve non conoscasi;</l>
<l>e quale stella è fissa, e quale è mobile.</l>
</lg><lg><l>Quivi la sera, poi che 'l ciel rinfoscasi,</l>
<l>certa l'arte febea con la palladia,</l>
<l>che non c'altri, ma Fauno a udir rimboscasi.</l>
</lg><lg><l>Ma a guisa d'un bel sol fra tutti radia</l>
<l>Caracciol, che 'n sonar sampogne o cetere</l>
<l>non troverebbe il pari in tutta Arcadia.</l>
</lg><lg><l>Costui non imparò putare o metere,</l>
<l>ma curar greggi da la infetta scabbia</l>
<l>e passïon sanar maligne e vetere.</l>
</lg><lg><l>Il qual un dì, per isfogar la rabbia,</l>
<l>così prese a cantar sotto un bel frassino,</l>
<l>io fiscelle tessendo, egli una gabbia:</l>
</lg><lg><l>— Proveda il ciel che qui vèr noi non passino</l>
<l>malvage lingue; e le benigne fatora</l>
<l>fra questi armenti respirar mi lassino.</l>
</lg><lg><l>Itene, vaccarelle, in quelle pratora,</l>
<l>acciò che quando i boschi e i monti imbrunano,</l>
<l>ciascuna a casa ne ritorne satora.</l>
</lg><lg><l>Quanti greggi et armenti, oimè, digiunano,</l>
<l>per non trovar pastura, e de le pampane</l>
<l>si van nudrendo, che per terra adunano!</l>
</lg><lg><l>Lasso, c'appena di mill'una càmpane;</l>
<l>e ciascun vive in tanto estrema inopia,</l>
<l>che 'l cor per doglia sospirando avampane.</l>
</lg><lg><l>Ringrazie dunque il ciel qualunque ha copia</l>
<l>d'alcun suo bene in questa vil miseria,</l>
<l>che ciascun caccia da la mandra propia.</l>
</lg><lg><l>I bifolci e i pastor lascian Esperia,</l>
<l>le selve usate e le fontane amabili;</l>
<l>ché 'l duro tempo glie ne dà materia.</l>
</lg><lg><l>Erran per alpe incolte inabitabili,</l>
<l>per non veder oppresso il lor peculio</l>
<l>da genti strane, inique, inesorabili.</l>
</lg><lg><l>Le qua' per povertà d'ogni altro edulio,</l>
<l>non già per aurea età, ghiande pascevano</l>
<l>per le lor grotte da l'agosto al giulio.</l>
</lg><lg><l>Viven di preda qui, come solevano</l>
<l>fra quei primi pastor nei boschi etrurii.</l>
<l>Deh c'or non mi sovien qual nome avevano!</l>
</lg><lg><l>So ben che l'un da più felici augurii</l>
<l>fu vinto e morto — or mi ricorda, Remo —</l>
<l>in su l'edificar de' lor tugurii.</l>
</lg><lg><l>Lasso, che 'n un momento io sudo e tremo</l>
<l>e veramente temo<caesura/> d'altro male;</l>
<l>ché si de' aver del sale<caesura/> in questo stato,</l>
<l>perché 'l comanda il Fato<caesura/> e la Fortuna.</l>
<l>Non vedete la luna<caesura/> ineclissata?</l>
<l>La fera stella armata<caesura/> di Orione?</l>
<l>Mutata è la stagione<caesura/> e 'l tempo è duro,</l>
<l>e già s'attuffa Arcturo<caesura/> in mezzo l'onde;</l>
<l>e 'l sol, c'a noi s'asconde, <caesura/> ha i raggi spenti,</l>
<l>e van per l'aria i vènti<caesura/> mormorando,</l>
<l>né so pur come o quando<caesura/> torne estate.</l>
<l>E le nubi spezzate<caesura/> fan gran suoni;</l>
<l>tanti baleni e tuoni<caesura/> han l'aria involta,</l>
<l>ch'io temo un'altra volta<caesura/> il mondo pera.</l>
<l>O dolce primavera, <caesura/> o fior novelli,</l>
<l>o aure, o arboscelli, <caesura/> o fresche erbette,</l>
<l>o piagge benedette, <caesura/> o colli, o monti,</l>
<l>o valli, o fiumi, o fonti, <caesura/> o verdi rive,</l>
<l>palme, lauri et olive, <caesura/> edere e mirti;</l>
<l>o gloriosi spirti<caesura/> degli boschi;</l>
<l>o Eco, o antri foschi, <caesura/> o chiare linfe,</l>
<l>o faretrate Ninfe, <caesura/> o agresti Pani,</l>
<l>o Satiri e Silvani, <caesura/> o Fauni e Driadi,</l>
<l>Naiadi et Amadriadi, <caesura/> o semidee,</l>
<l>Oreadi e Napee, <caesura/> or sète sole;</l>
<l>secche son le vïole<caesura/> in ogni piaggia:</l>
<l>ogni fiera selvaggia, <caesura/> ogni ucelletto</l>
<l>che vi sgombrava il petto, <caesura/> or vi vien meno.</l>
<l>E 'l misero Sileno<caesura/> vecchiarello</l>
<l>non trova l'asinello<caesura/> ov'ei cavalca.</l>
<l>Dafni, Mopso e Menalca, <caesura/> oimè, son morti.</l>
<l>Priapo è fuor degli orti<caesura/> senza falce,</l>
<l>né genebro né salce<caesura/> è che 'l ricopra.</l>
<l>Vertunno non s'adopra<caesura/> in transformarse,</l>
<l>Pomona ha rotte e sparse<caesura/> le sue piante,</l>
<l>né vòl che le man sante<caesura/> puten legni.</l>
<l>E tu, Pale, ti sdegni<caesura/> per l'oltraggio,</l>
<l>ché di april né di maggio<caesura/> hai sacrificio.</l>
<l>Ma s'un commette il vicio, <caesura/> e tu nol reggi,</l>
<l>che colpa n'hanno i greggi<caesura/> de' vicini?</l>
<l>Che sotto gli alti pini<caesura/> e i dritti abeti</l>
<l>si stavan mansueti<caesura/> a prender festa</l>
<l>per la verde foresta<caesura/> a suon d'avena;</l>
<l>quando, per nostra pena, <caesura/> il cieco errore</l>
<l>entrò nel fiero core<caesura/> al neghittoso.</l>
<l>E già Pan furïoso<caesura/> con la sanna</l>
<l>spezzò l'amata canna; <caesura/> ond'or piangendo,</l>
<l>se stesso riprendendo, <caesura/> Amor losinga,</l>
<l>ché de la sua Siringa<caesura/> si ricorda.</l>
<l>La saette, la corda, <caesura/> l'arco e 'l dardo,</l>
<l>c'ogni animal fea tardo, <caesura/> omai Diana</l>
<l>dispregia, e la fontana<caesura/> ove il protervo</l>
<l>Atteon divenne cervo; <caesura/> e per campagne</l>
<l>lassa le sue compagne<caesura/> senza guida;</l>
<l>cotanto si disfida<caesura/> omai del mondo,</l>
<l>che vede ognor al fondo<caesura/> gir le stelle.</l>
<l>Marsïa senza pelle<caesura/> ha guasto il bosso,</l>
<l>per cui la carne e l'osso<caesura/> or porta ignudo;</l>
<l>Minerva il fiero scudo<caesura/> irata vibra;</l>
<l>Apollo in Tauro o in Libra<caesura/> non alberga,</l>
<l>ma con l'usata verga<caesura/> al fiume Anfriso</l>
<l>si sta dolente, assiso<caesura/> in una pietra,</l>
<l>e tien la sua faretra<caesura/> sotto ai piedi.</l>
<l>Ahi, Giove, e tu tel vedi? <caesura/> E non ha lira</l>
<l>da pianger, ma sospira, <caesura/> e brama il giorno</l>
<l>che 'l mondo intorno intorno<caesura/> si disfaccia</l>
<l>e prenda un'altra faccia<caesura/> più leggiadra.</l>
<l>Bacco con la sua squadra<caesura/> senza Tirsi</l>
<l>vede incontro venirsi<caesura/> il fiero Marte</l>
<l>armato, e 'n ogni parte<caesura/> farsi strada</l>
<l>con la crïenta spada. <caesura/> Ahi vita trista!</l>
<l>Non è chi gli resista. <caesura/> Ahi fato acerbo!</l>
<l>ahi ciel crudo e superbo! <caesura/> Ecco che 'l mare</l>
<l>si comincia a turbare, <caesura/> e 'ntorno ai liti</l>
<l>stan tutti sbigottiti<caesura/> i Dii dell'acque,</l>
<l>perché a Nettuno piacque<caesura/> esilio darli</l>
<l>e col tridente urtarli<caesura/> in su la guancia.</l>
<l>La donna e la bilancia<caesura/> è gita al cielo.</l>
<l>Gran cose in picciol velo<caesura/> oggi restringo.</l>
<l>Io ne l'aria dipingo, <caesura/> e tal si stende</l>
<l>che forse non intende<caesura/> il mio dir fosco.</l>
<l>Dormasi fuor del bosco. <caesura/> Or quando mai</l>
<l>ne pensàr tanti guai<caesura/> bestemmie antiche?</l>
</lg><lg><l>Gli ucelli e le formiche<caesura/> si ricolgono</l>
<l>de' nostri campi il desïato tritico;</l>
<l>così gli Dii la libertà ne tolgono.</l>
</lg><lg><l>Tal che assai meglio nel paese scitico</l>
<l>viven color sotto Boote et Elice,</l>
<l>benché con cibi alpestri e vin sorbitico.</l>
</lg><lg><l>Già mi rimembra che da cima un'élice</l>
<l>la sinestra cornice, oimè, predisselo;</l>
<l>ché 'l petto mi si fe' quasi una selice.</l>
</lg><lg><l>Lasso, che la temenza al mio cor fisselo,</l>
<l>pensando al mal che avvenne; e non è dubbio</l>
<l>che la Sibilla ne le foglie scrisselo.</l>
</lg><lg><l>Un'orsa, un tigre han fatto il fier connubbio.</l>
<l>Deh, perché non troncate, o Parche rigide,</l>
<l>mia tela breve al dispietato subbio?</l>
</lg><lg><l>Pastor, la noce che con l'ombre frigide</l>
<l>nòce a le biade, or ch'è ben tempo, trunchesi,</l>
<l>pria che per anni il sangue si rinfrigide.</l>
</lg><lg><l>Non aspettate che la terra ingiunchesi</l>
<l>di male piante, e non tardate a svellere,</l>
<l>fin che ogni ferro poi per forza adunchesi.</l>
</lg><lg><l>Tagliate tosto le radici all'ellere;</l>
<l>ché se col tempo e col poder s'aggravano,</l>
<l>non lasseranno i pini in alto eccellere. -</l>
</lg><lg><l>Così cantava, e i boschi rintonavano</l>
<l>con note, quai non so s'un tempo in Menalo,</l>
<l>in Parnaso o in Eurota s'ascoltavano.</l>
</lg><lg><l>E se non fusse che 'l suo gregge affrenalo</l>
<l>e tienlo a forza ne l'ingrata patria,</l>
<l>che a morte desïar spesso rimenalo,</l>
</lg><lg><l>verrebbe a noi, lassando l'idolatria</l>
<l>e gli ombrati costumi al guasto secolo,</l>
<l>fuor già d'ogni natia carità patria.</l>
</lg><lg><l>Et è sol di vertù sì chiaro specolo,</l>
<l>che adorna il mondo col suo dritto vivere;</l>
<l>degno assai più ch'io col mio dir non recolo.</l>
</lg><lg><l>Beata terra che 'l produsse a scrivere,</l>
<l>e i boschi, ai quai sì spesso è dato intendere</l>
<l>rime, a chi 'l ciel non pòte il fin prescrivere!</l>
</lg><lg><l>Ma l'empie stelle ne vorrei riprendere,</l>
<l>né curo io già, se col parlar mio crucciole;</l>
<l>sì ratto fer dal ciel la notte scendere,</l>
</lg><lg><l>che sperando udir più, vidi le lucciole.</l>
</lg></sp>
</div2></div1>
<div1 type="parte">
<head>XI</head>
<p>Se le lunghe rime di Fronimo e di Selvaggio porsono
universalmente diletto a ciascuno de la nostra brigata, non
è da dimandare. A me veramente, oltra al piacere
grandissimo, commossono per forza le lacrime, udendo sì ben
ragionare de l'amenissimo sito del mio paese. Che già mentre
quelli versi durarono, mi parea fermamente essere nel bello
e lieto piano che colui dicea; e vedere il placidissimo
Sebeto, anzi il mio napolitano Tevere, in diversi canali
discorrere per la erbosa campagna, e poi tutto inseme
raccolto passare soavemente sotto le volte d'un picciolo
ponticello, e senza strepito alcuno congiungersi col mare.
Né mi fu picciola cagione di focosi sospiri lo intender
nominare Baie e Vesuvio, ricordandomi de' diletti presi in
cotali luoghi. Coi quali ancora mi tornaro a la memoria i
soavissimi bagni, i maravigliosi e grandi edificii, i
piacevoli laghi, le dilettose e belle isolette, i sulfurei
monti, e con la cavata grotta la felice costiera di
Pausilipo, abitata di ville amenissime e soavemente percossa
da le salate onde. Et appresso a questo, il fruttifero monte
sovraposto a la città, et a me non poco grazioso, per
memoria degli odoriferi roseti de la bella Antiniana,
celebratissima Ninfa del mio gran Pontano. A questa
cogitazione ancora si aggiunse il ricordarmi de le
magnificenzie de la mia nobile e generosissima patria. La
quale di tesori abondevole, e di ricco et onorato populo
copiosa, oltra al grande circuito de le belle mura, contiene
in sé il mirabilissimo porto, universale albergo di tutto il
mondo; e con questo le alte torri, i ricchi templi, i
superbi palazzi, i grandi et onorati seggi de' nostri
patrizii, e le strade piene di donne bellissime e di
leggiadri e riguardevoli gioveni. Che dirò io de' giochi, de
le feste, del sovente armeggiare, di tante arti, di tanti
studii, di tanti laudevoli esercizii? che veramente non che
una città, ma qualsivoglia provincia, qualsivoglia
opulentissimo regno ne sarebbe assai convenevolmente
adornato. E sopra tutto mi piacque udirla comendare de'
studii de la eloquenzia e de la divina altezza de la poesia;
e tra le altre cose, de le merite lode del mio virtuosissimo
Caracciolo, non picciola gloria de le volgari Muse; la
canzone del quale, e se per lo coverto parlare fu poco da
noi intesa, non rimase però che con attenzione grandissima
non fusse da ciascuno ascoltata. Altro che se forse da
Ergasto, il quale, mentre quel cantare durò, in una fissa e
lunga cogitazione vidi profondamente occupato, con gli occhi
sempre fermati in quel sepolcro, senza moverli punto né
battere palpebra mai, a modo di persona alienata; et a le
volte mandando fuori alcune rare lacrime, e con le labra non
so che fra se stesso tacitamente submormorando.</p>
<p>Ma finito il cantare, e da diversi in diversi modi
interpretato, perché la notte si appressava e le stelle
cominciavano ad apparere nel cielo, Ergasto, quasi da lungo
sonno svegliato, si drizzò in piedi, e con pietoso aspetto
vèr noi volgendosi disse:</p>
<p>— Cari pastori, sì come io stimo, non senza voluntà degli
Dii la fortuna a questo tempo ne ha qui guidati; con ciò sia
cosa che 'l giorno, il quale per me sarà sempre acerbo e
sempre con debite lacrime onorato, è finalmente a noi con
opportuno passo venuto; e compiesi dimane lo infelice anno,
che con vostro commune lutto e dolore universale di tutte le
circonstanti selve, le ossa de la vostra Massilia furono
consecrate a la terra. Per la qual cosa, sì tosto come il
sole, fornita questa notte, averà con la sua luce cacciate
le tenebre, e gli animali usciranno a pascere per le selve,
voi similmente convocando gli altri pastori, verrete qui a
celebrar meco i debiti officii e i solenni giochi in memoria
di lei, secondo la nostra usanza. Ove ciascuno de la sua
vittoria averà da me quel dono, che da le mie facultà si
puote espettare. —</p>
<p>E così detto, volendo Opico con lui rimanere, perché
vecchio era, non gli fu permesso; ma datigli alquanti
gioveni in sua compagna, la maggior parte di noi quella
notte si restò con Ergasto a veghiare. Per la qual cosa,
essendo per tutto oscurato, accendemmo di molte fiaccole
intorno a la sepoltura, e sovra la cima di quella ne ponemmo
una grandissima, la quale forse da lunge a' riguardanti si
dimostrava quasi una chiara luna in mezzo di molte stelle.
Così tutta quella notte tra fochi, senza dormire, con suavi
e lamentevoli suoni si passò; ne la quale gli ucelli ancora,
quasi studiosi di superarne, si sforzavano per tutti gli
alberi di quel luogo a cantare; e i silvestri animali,
deposta la solita paura, come se demesticati fusseno,
intorno a la tomba giacendo, parea che con piacere
maraviglioso ne ascoltasseno.</p>
<p>E già in questo la vermiglia Aurora alzandosi sovra la
terra, significava a' mortali la venuta del sole, quando di
lontano a suon di sampogna sentimmo la brigata venire, e
dopo alquanto spazio, rischiarandosi tuttavia il cielo, gli
cominciammo a scoprire nel piano; li quali tutti in schiera
venendo vestiti e coverti di frondi, con rami lunghissimi in
mano, parevano da lungi a vedere non uomini che venisseno,
ma una verde selva che tutta inseme con gli alberi si
movesse vèr noi. A la fine giunti sovra al colle ove noi
dimoravamo, Ergasto ponendosi in testa una corona di
biancheggianti ulivi, adorò prima il sorgente sole: dopo a
la bella sepoltura voltatosi, con pietosa voce, ascoltando
ciascuno, così disse:</p>
<p>— Materne ceneri, e voi castissime e reverende ossa, se la
inimica Fortuna il potere mi ha tolto di farve qui un
sepolcro eguale a questi monti, e circondarlo tutto di
ombrose selve con cento altari dintorno, e sovra a quelli
ciascun matino cento vittime offrirvi, non mi potrà ella
togliere che con sincera voluntà et inviolabile amore questi
pochi sacrificii non vi renda e con la memoria e con le
opre, quanto le forze si stendono, non vi onore. —</p>
<p>E così dicendo, fe' le sante oblazioni, basciando
religiosamente la sepoltura. Intorno a la quale i pastori
ancora collocarono i grandi rami che in mano teneano, e
chiamando tutti ad alta voce la divina anima, ferono
similmente i loro doni: chi uno agnello, chi uno favo di
mèle, chi latte, chi vino, e molti vi offersono incenso con
mirra et altre erbe odorifere.</p>
<p>Allora Ergasto, fornito questo, propose i premii a coloro
che correre volesseno; e facendosi venire un bello e grande
ariete, le cui lane eran bianchissime e lunghe tanto che
quasi i piedi gli toccavano, disse:</p>
<p>— Questo sarà di colui, a cui nel correre la sua velocità e
la Fortuna concederanno il primo onore. Al secondo è
apparecchiata una nova e bella fiscina, convenevole
instrumento al sordido Bacco; e 'l terzo rimarrà contento di
questo dardo di genebro, il quale ornato di sì bel ferro,
potrà e per dardo servire e per pastorale bastone. —</p>
<p>A queste parole si ferono avanti Ofelia e Carino, gioveni
leggerissimi et usati di giungere i cervii per le selve; e
dopo questi, Logisto e Galicio, e 'l figliuolo di Opico
chiamato Partenopeo, con Elpino e Serrano, et altri lor
compagni più gioveni e di minore estima. E ciascuno postosi
al dovuto ordine, non fu sì tosto dato il segno, che ad un
tempo tutti cominciarono a stendere i passi per la verde
campagna con tanto impeto, che veramente saette o fólgori
avresti detto che stati fusseno; e tenendo sempre gli occhi
fermi ove arrivare intendeano, si sforzava ciascuno di
avanzare i compagni. Ma Carino con maravigliosa leggerezza
era già avanti a tutti. Appresso al quale ma di bona pezza
seguiva Logisto, e dopo Ofelia; a le cui spalle era sì
vicino Galicio, che quasi col fiato il collo gli riscaldava
e i piedi in quelle medesme pedate poneva, e se più lungo
spazio a correre avuto avessono, lo si avrebbe senza dubbio
lasciato dopo le spalle. E già vincitore Carino poco avea a
correre, che la disegnata meta toccata avrebbe, quando, non
so come, gli venne fallito un piede, o sterpo o petra o
altro che se ne fusse cagione; e senza potere punto aitarsi,
cadde subitamente col petto e col volto in terra. Il quale,
o per invidia non volendo che Logisto la palma guadagnasse,
o che da vero levar si volesse, non so in che modo ne
l'alzarsi gli oppose davanti una gamba, e con la furia
medesma che colui portava, il fe' parimente a sé vicino
cadere. Caduto Logisto, cominciò Ofelia con maggiore studio
a sforzare i passi per lo libero campo, vedendosi già esser
primo; a cui il gridare de' pastori e 'l plauso grandissimo
aggiungevano animo a la vittoria. Tal che arrivando
finalmente al destinato luogo, ottenne, sì come desiderava,
la prima palma. E Galicio, che più che gli altri appreso gli
era, ebbe il secondo pregio, e 'l terzo Partenopeo.</p>
<p>Qui con gridi e rumori cominciò Logisto a lamentarsi de la
frode di Carino, il quale opponendogli il piede, gli avea
tolto il primo onore, e con instanzia grandissima il
dimandava. Ofelia in contrario diceva esser suo, e con ambe
le mani si tenea per le corna il guadagnato ariete. Le
voluntà de' pastori in diverse parti inclinavano, quando
Partenopeo, figliuolo di Opico, sorridendo disse:</p>
<p>— E se a Logisto date il primo dono, a me, che sono ora il
terzo, quale darete?—</p>
<p>A cui Ergasto con lieto volto rispose:</p>
<p>— Piacevolissimi gioveni, i premii che già avuti avete,
vostri saranno; a me fia licito aver pietà de l'amico. —</p>
<p>E così dicendo, donò a Logisto una bella pecora con duo
agnelli. Il che vedendo Carino, ad Ergasto voltosi, disse:</p>
<p>— Se tanta pietà hai degli amici caduti, chi più di me
merita esser premiato? che senza dubbio sarei stato il
primo, se la medesma sòrte che nocque a Logisto, non fusse a
me stata contraria. —</p>
<p>E dicendo queste parole, mostrava il petto, la faccia e la
bocca tutta piena di polvere; per modo che movendo riso a'
pastori, Ergasto fe' venire un bel cane bianco, e tenendolo
per le orecchie, disse:</p>
<p>— Prendi questo cane, il cui nome è Asterion, nato d'un
medesmo padre con quel mio antico Petulco, il quale sovra
tutti i cani fedelissimo et amorevole, meritò per la sua
immatura morte essere da me pianto, e sempre con sospiro
ardentissimo nominato. —</p>
<p>Acquetato era il rumore e 'l dire de' pastori, quando
Ergasto cacciò fuori un bel palo grande e lungo e ponderoso
per molto ferro, e disse:</p>
<p>— Per duo anni non arà mistiero di andare a la città né per
zappe né per pale né per vomeri colui che in trar questo
sarà vincitore; ché 'l medesmo palo gli sarà e fatica e
premio. —</p>
<p>A queste parole Montano et Elenco con Eugenio et Ursacchio
si levarono in piedi; e passando avanti e postisi ad ordine,
cominciò Elenco ad alzare di terra il palo; e poi che fra sé
molto bene esaminato ebbe il peso di quello, con tutte sue
forze si mise a trarlo, né però molto da sé il poteo
dilungare. Il qual colpo fu sùbito segnato da Ursacchio; ma
credendosi forse che in ciò solo le forze bastare gli
dovesseno, benché molto vi si sforzasse, il trasse per forma
che fe' tutti ridere i pastori, e quasi davanti ai piedi sel
fe' cadere. Il terzo che 'l tirò fu Eugenio, il quale di
bono spazio passò i duo precedenti. Ma Montano, a cui
l'ultimo tratto toccava, fattosi un poco avanti, si bassò in
terra, e prima che il palo prendesse, due o tre volte dimenò
la mano per quella polvere; dopo, presolo, et aggiungendo
alquanto di destrezza a la forza, avanzò di tanto tutti gli
altri, quanto due volte quello era lungo. A cui tutti i
pastori applausono, con ammirazione lodando il bel tratto
che fatto avea. Per la qual cosa Montano, presosi il palo,
si ritornò a sedere.</p>
<p>Et Ergasto fe' cominciare il terzo gioco, il quale fu di
tal sòrte. Egli di sua mano con un de' nostri bastoni fe' in
terra una fossa, picciola tanto, quanto solamente con un piè
vi si potesse fermare un pastore, e l'altro tenere alzato,
come vedemo spesse volte fare a le grue. Incontro al quale
un per uno similmente con un piè solo aveano da venire gli
altri pastori, e far prova di levarlo da quella fossa e
porvisi lui. Il perdere, tanto de l'una parte quanto de
l'altra, era toccare con quel piè che suspeso tenevano, per
qualsivoglia accidente, in terra. Ove si videro di molti
belli e ridiculi tratti, ora essendone cacciato uno et ora
un altro. Finalmente toccando ad Ursacchio di guardare il
luogo, e venendoli un pastore molto lungo davanti,
sentendosi lui ancora scornato del ridere de' pastori, e
cercando di emendare quel fallo che nel trare del palo
commesso avea cominciò a servirse de le astuzie, e bassando
in un punto il capo, con grandissima prestezza il puse tra
le cosce di colui che per attaccarsi con lui gli si era
appressato; e senza fargli pigliar fiato, sel gettò con le
gambe in aere per dietro le spalle, e sì lungo come era, il
distese in quella polvere. La maraviglia, le risa e i gridi
de' pastori furono grandi. Di che Ursacchio prendendo animo,
disse:</p>
<p>— Non possono tutti gli uomini tutte le cose sapere. Se in
una ho fallato, ne l'altra mi basta avere ricoprato lo
onore. —</p>
<p>A cui Ergasto ridendo affermò che dicea bene; e cavandosi
dal lato una falce delicatissima col manico di bosso, non
ancora adoprata in alcuno esercizio, gliela diede.</p>
<p>E sùbito ordinò i premii a coloro che lottare volessono,
offrendo di dare al vincitore un bel vaso di legno di acero,
ove per mano del padoano Mantegna, artefice sovra tutti gli
altri accorto et ingegnosissimo, eran dipinte molte cose; ma
tra l'altre una Ninfa ignuda, con tutti i membri bellissimi,
dai piedi in fuori, che erano come quegli de le capre. La
quale sovra un gonfiato otre sedendo, lattava un picciolo
Satirello, e con tanta tenerezza il mirava, che parea che di
amore e di carità tutta si struggesse; e 'l fanciullo ne
l'una mammella poppava, ne l'altra tenea distesa la tenera
mano, e con l'occhio la si guardava, quasi temendo che tolta
non gli fosse. Poco discosto da costoro si vedean duo
fanciulli pur nudi, i quali avendosi posti duo volti
orribili di mascare, cacciavano per le bocche di quelli le
picciole mani, per porre spavento a duo altri che davanti
gli stavano; de' quali l'uno fuggendo si volgea indietro e
per paura gridava, l'altro caduto già in terra piangeva, e
non possendosi altrimente aitare, stendeva la mano per
graffiarli. Ma di fuori del vaso correva a torno a torno una
vite carica di mature uve; e ne l'un de' capi di quella un
serpe si avolgeva con la coda, e con la bocca aperta venendo
a trovare il labro del vaso, formava un bellissimo e strano
manico da tenerlo.</p>
<p>Incitò molto gli animi de' circonstanti a dovere lottare la
bellezza di questo vaso; ma pure stettono a vedere quello
che i maggiori e più reputati facessono. Per la qual cosa
Uranio, veggendo che nessuno ancora si movea, si levò sùbito
in piedi e spogliatosi il manto, cominciò a mostrare le late
spalle. Incontro al quale animosamente uscì Selvaggio,
pastore notissimo e molto stimato fra le selve. La
espettazione de' circonstanti era grande, vedendo duo tali
pastori uscire nel campo. Finalmente l'un verso l'altro
approssimatosi, poi che per bono spazio riguardati si ebbero
dal capo insino ai piedi, in un impeto furiosamente si
ristrinsero con le forti braccia; e ciascuno deliberato di
non cedere, parevano a vedere duo rabbiosi orsi o duo forti
tori, che in quel piano combattessono. E già per ogni membro
ad ambiduo correva il sudore, e le vene de le braccia e de
le gambe si mostravano maggiori e rubiconde per molto
sangue; tanto ciascuno per la vittoria si affaticava. Ma non
possendosi in ultimo né gittare né dal luogo movere, e
dubitando Uranio che a coloro, i quali intorno stavano, non
rincrescesse lo aspettare, disse: — Fortissimo et
animosissimo Selvaggio, il tardare, come tu vedi, è noioso:
o tu alza me di terra, o io alzarò te; e del resto lassiamo
la cura agli Dii —; e così dicendo il sospese da terra. Ma
Selvaggio, non dimenticato de le sue astuzie, gli diede col
talone dietro a la giuntura de le ginocchia una gran botta,
per modo che facendoli per forza piegare le gambe il fe'
cadere sopino, e lui senza potere aitarsi gli cadde di
sopra. Allora tutti i pastori maravigliati gridarono. Dopo
questo, toccando la sua vicenda a Selvaggio di dovere alzare
Uranio, il prese con ambedue le braccia per mezzo; ma per lo
gran peso e per la fatica avuta non possendolo sustinere, fu
bisogno, quantunque molto vi si sforzasse, che ambiduo così
giunti cadessono in quella polvere. A l'ultimo alzatisi, con
malo animo si apparecchiavano a la terza lotta. Ma Ergasto
non volse che le ire più avanti procedessono, et
amichevolmente chiamatili, gli disse:</p>
<p>— Le vostre forze non son ora da consumarsi qui per sì
picciolo guidardone. Eguale è di ambiduo la vittoria, et
eguali doni prenderete. —</p>
<p>E così dicendo, a l'uno diede il bel vaso, a l'altro una
cetara nova, parimente di sotto e di sopra lavorata e di
dolcissimo sòno; la quale egli molto cara tenea per
mitigamento e conforto del suo dolore.</p>
<p>Avevano per aventura la precedente notte i compagni di
Ergasto dentro la mandra preso un lupo; e per una festa il
tenean così vivo legato ad un di quegli alberi. Di questo
pensò Ergasto dover fare in quel giorno lo ultimo gioco; et
a Clonico voltandosi, il quale per niuna cosa ancora levato
si era da sedere, gli disse:</p>
<p>— E tu lasserai oggi così inonorata la tua Massilia, che in
sua memoria non abbii di te a mostrare prova alcuna? Prendi,
animoso giovene, la tua fronda, e fa conoscere agli altri
che tu ancora ami Ergasto. —</p>
<p>E questo dicendo, a lui et agli altri mostrò il legato
lupo, e disse:</p>
<p>— Chi per difendersi da le piogge del guazzoso verno
desidera un cucullo o tabarro di pelle di lupo, adesso con
la sua fionda in quel versaglio sel può guadagnare. —</p>
<p>Allora Clonico e Partenopeo e Montano, poco avanti
vincitore nel palo, con Fronimo cominciarono a scingersi le
fionde et a scoppiare fortissimamente con quelle; e poi
gittate fra loro le sòrti, uscì prima quella di Montano,
l'altra appresso fu di Fronimo, la terza di Clonico, la
quarta di Partenopeo. Montano adunque lieto ponendo una viva
selce ne la rete de la sua fronda, e con tutta sua forza
rotandolasi intorno al capo, la lasciò andare. La quale
furiosamente stridendo pervenne a dirittura ove mandata era;
e forse a Montano avrebbe sovra al palo portata la seconda
vittoria, se non che il lupo impaurito per lo romore,
tirandosi indietro, si mosse dal luogo ove stava, e la
pietra passò via. Appresso a costui tirò Fronimo, e benché
indrizzasse bene il colpo verso la testa del lupo, non ebbe
ventura in toccarla, ma vicinissimo andandoli, diede in quel
albero e levògli un pezzo de la scorza; e 'l lupo tutto
atterrito fe' movendosi grandissimo strepito. In questo
parve a Clonico di dovere aspettare che 'l lupo si fermasse,
e poi sì tosto come quieto il vide, liberò la pietra; la
quale drittissima verso quello andando, diede in la corda
con che a l'albero legato stava, e fu cagione che il lupo,
facendo maggiore sforzo, quella rumpesse. E i pastori tutti
gridarono, credendo che al lupo dato avesse: ma quello
sentendosi sciolto, sùbito incominciò a fuggire. Per la qual
cosa Partenopeo, che tenea già la fionda in posta per
tirare, vedendolo traversare per salvarsi in un bosco che da
la man sinestra gli stava, invocò in sua aita i pastorali
Dii; e fortissimamente lasciando andare il sasso, volse la
sua sòrte che al lupo, il quale con ogni sua forza intendeva
a correre, ferì ne la tempia sotto la manca orecchia, e
senza farlo punto movere, il fe' sùbito morto cadere. Onde
ciascuno di maraviglia rimase attonito, et ad una voce tutto
lo spettacolo chiamò vincitore Partenopeo; et ad Opico
volgendosi, che già per la nova allegrezza piangea, si
congratulavano, facendo maravigliosa festa. Et Ergasto
allora lieto fattosi incontro a Partenopeo, lo abbracciò, e
poi coronandolo d'una bella ghirlanda di fronde di baccari,
gli diede per pregio un bel cavriuolo, cresciuto in mezzo de
le pecore et usato di scherzare tra i cani e di urtare coi
montoni, mansuetissimo e caro a tutti i pastori. Appresso a
Partenopeo, Clonico che rotto avea il legame del lupo, ebbe
il secondo dono; il quale fu una gabbia nova e bella, fatta
in forma di torre, con una pica loquacissima dentro,
ammaestrata di chiamare per nome e di salutare i pastori;
per modo che chi veduta non la avesse, udendola solamente
parlare, si avrebbe per fermo tenuto che quella uomo fusse.
Il terzo premio fu dato a Fronimo, che con la pietra ferì ne
l'albero presso a la testa del lupo; il quale fu una tasca
da tenere il pane, lavorata di lana mollissima e di diversi
colori. Dopo dei quali toccava a Montano l'ultimo pregio,
quantunque al tirare stato fosse il primo. A cui Ergasto
piacevolmente e quasi mezzo sorridendo disse:</p>
<p>— Troppo sarebbe oggi stata grande la tua ventura, Montano,
se così ne la fionda fossi stato felice, come nel palo fosti
—; e così dicendo, si levò dal collo una bella sampogna di
canna fatta solamente di due voci, ma di grandissima armonia
nel sonare, e gliela diede; il quale lietamente prendendola
ringraziò.</p>
<p>Ma forniti i doni, rimase ad Ergasto un delicatissimo
bastone di pero selvatico, tutto pieno di intagli e di varii
colori di cera per mezzo, e ne la sua sommità investito d'un
nero corno di bufalo, sì lucente che veramente avresti detto
che di vetro stato fusse. Or questo bastone Ergasto il donò
ad Opico, dicendogli:</p>
<p>— E tu ancora ti ricorderai di Massilia, e per suo amore
prenderai questo dono, per lo quale non ti sarà mistiero
lottare, né correre, né fare altra prova. Assai per te ha
oggi fatto il tuo Partenopeo, il quale nel correre fu de'
primi, e nel trare de la fionda, senza controversia, è stato
il primo. —</p>
<p>A cui Opico allegro rendendo le debite grazie, così
rispose:</p>
<p>— I privilegii de la vecchiezza, figliuol mio, son sì
grandi, che, o vogliamo, o non vogliamo, semo costretti di
obedirli. Oh quanto ben fra gli altri mi avresti in questo
giorno veduto adoperare, se io fusse di quella età e forza
che io era, quando nel sepolcro di quel gran pastore
Panormita furono posti i premii, sì come tu oggi facesti,
ove nessuno, né paesano né forastiero si possette a me
agguagliare. Ivi vinsi Crisaldo, figliuolo di Tirreno, ne le
lotte; e nel saltare passai di gran lunga il famoso Silvio;
così ancora nel correre mi lasciai dietro Idalogo et Ameto,
i quali eran fratelli e di velocità e scioltezza di piedi
avanzavano tutti gli altri pastori. Solamente nel saettare
fui superato da un pastore che avea nome Tirsi; e questo fu
per cagione che colui, avendo uno arco fortissimo con le
punte guarnite di corno di capra, possea con più securtà
tirarlo che non facea io, il quale di semplice tasso
avendolo, dubitava di spezzarlo; e così mi vinse. Allora era
io fra' pastori, allora era io fra' gioveni conosciuto; ora
sovra di me il tempo usa le sue ragioni. Voi dunque a cui la
età il permette, vi esercitate ne le prove giovenili; a me e
gli anni e la natura impongono altre leggi. Ma tu, acciò che
questa festa da ogni parte compita sia, prendi la sonora
sampogna, figliuol mio, e fa che colei che si allegrò
d'averti dato al mondo, si rallegri oggi di udirti cantare:
e dal cielo con lieta fronte mire et ascolte il suo
sacerdote celebrare per le selve la sua memoria. —</p>
<p>Parve ad Ergasto sì giusto quello che Opico dicea, che
senza farli altra risposta, prese di man di Montano la
sampogna che poco avanti donata li avea; e quella per bono
spazio con pietoso modo sonata, vedendo ciascuno con
attenzione e silenzio aspettare, non senza alcun sospiro
mandò fuora queste parole:
</p>
<div2 type="poesia">

<stage><hi rend="sc">Ergasto</hi> <emph>solo</emph></stage>
<lg type="egloga">
<lg><l>Poi che 'l soave stile e 'l dolce canto</l>
<l>sperar non lice più per questo bosco,</l>
<l>ricominciate, o Muse, il vostro pianto.</l>
</lg><lg><l>Piangi, colle sacrato, opaco e fosco,</l>
<l>e voi, cave spelunche e grotte oscure,</l>
<l>ululando venite a pianger nosco.</l>
</lg><lg><l>Piangete, faggi e querce alpestre e dure,</l>
<l>e piangendo narrate a questi sassi</l>
<l>le nostre lacrimose aspre venture.</l>
</lg><lg><l>Lacrimate voi, fiumi ignudi e cassi</l>
<l>d'ogni dolcezza; e voi, fontane e rivi,</l>
<l>fermate il corso e ritenete i passi.</l>
</lg><lg><l>E tu, che fra le selve occolta vivi,</l>
<l>Eco mesta, rispondi a le parole,</l>
<l>e quant'io parlo per li tronchi scrivi.</l>
</lg><lg><l>Piangete, valli abandonate e sole;</l>
<l>e tu, terra, depingi nel tuo manto</l>
<l>i gigli oscuri e nere le viole.</l>
</lg><lg><l>La dotta Egeria e la tebana Manto</l>
<l>con sùbito furor Morte n'ha tolta.</l>
<l>Ricominciate, Muse, il vostro pianto.</l>
</lg><lg><l>E se tu, riva, udisti alcuna volta</l>
<l>umani affetti, or prego che accompagni</l>
<l>la dolente sampogna, a pianger volta.</l>
</lg><lg><l>O erbe, o fior, che un tempo eccelsi e magni</l>
<l>re foste al mondo, et or per aspra sòrte</l>
<l>giacete per li fiumi e per li stagni,</l>
</lg><lg><l>venite tutti meco a pregar Morte,</l>
<l>che, se esser può, finisca le mie doglie,</l>
<l>e gli rincresca il mio gridar sì forte.</l>
</lg><lg><l>Piangi, Iacinto, le tue belle spoglie,</l>
<l>e radoppiando le querele antiche,</l>
<l>descrivi i miei dolori in le tue foglie.</l>
</lg><lg><l>E voi, liti beati e piagge apriche,</l>
<l>ricordate a Narcisso il suo dolore,</l>
<l>se giamai foste di miei preghi amiche.</l>
</lg><lg><l>Non verdeggi per campi erba né fiore,</l>
<l>né si scerna più in rosa o in amaranto</l>
<l>quel bel vivo leggiadro almo colore.</l>
</lg><lg><l>Lasso, chi può sperar più gloria o vanto?</l>
<l>Morta è la fé, morto è 'l giudicio fido.</l>
<l>Ricominciate, Muse, il vostro pianto.</l>
</lg><lg><l>E mentre sospirando indarno io grido.</l>
<l>voi, ucelletti inamorati e gai,</l>
<l>uscite, prego, da l'amato nido.</l>
</lg><lg><l>O Filomena, che gli antichi guai</l>
<l>rinovi ogni anno, e con soavi accenti</l>
<l>da selve e da spelunche udir ti fai;</l>
</lg><lg><l>e se tu, Progne, è ver c'or ti lamenti</l>
<l>né con la forma ti fur tolti i sensi,</l>
<l>ma del tuo fallo ancor ti lagni e penti;</l>
</lg><lg><l>lasciate, prego, i vostri gridi intensi,</l>
<l>e fin che io nel mio dir diventi roco,</l>
<l>nessuna del suo mal ragione o pensi.</l>
</lg><lg><l>Ahi, ahi, seccan le spine; e poi che un poco</l>
<l>son state a ricoprar l'antica forza,</l>
<l>ciascuna torna e nasce al proprio loco.</l>
</lg><lg><l>Ma noi, poi che una volta il ciel ne sforza,</l>
<l>vento né sol, né pioggia o primavera</l>
<l>basta a tornarne in la terrena scorza.</l>
</lg><lg><l>E 'l sol fuggendo ancor da mane a sera,</l>
<l>ne mena i giorni e 'l viver nostro inseme</l>
<l>e lui ritorna pur come prima era.</l>
</lg><lg><l>Felice Orfeo, che inanzi l'ore estreme,</l>
<l>per ricoprar colei che pianse tanto,</l>
<l>securo andò dove più andar si teme!</l>
</lg><lg><l>Vinse Megera, vinse Radamanto;</l>
<l>a pietà mosse il re del crudo regno.</l>
<l>Ricominciate, Muse, il vostro pianto.</l>
</lg><lg><l>Or perché, lasso, al suon del curvo legno</l>
<l>temprar non lice a me sì meste note,</l>
<l>ch'impetri grazia del mio caro pegno?</l>
</lg><lg><l>E se le rime mie non son sì note</l>
<l>come quelle d'Orfeo, pur la pietade</l>
<l>dovrebbe farle in ciel dolci e devote.</l>
</lg><lg><l>Ma se schernendo nostra umanitade</l>
<l>lei schifasse il venir, sarei ben lieto</l>
<l>di trovar all'uscir chiuse le strade.</l>
</lg><lg><l>O desir vano, o mio stato inquïeto!</l>
<l>E so pur che con erba o con incanto</l>
<l>mutar non posso l'immortal decreto.</l>
</lg><lg><l>Ben può quel nitido uscio d'elefanto</l>
<l>mandarmi in sogno il volto e la favella.</l>
<l>Ricominciate, Muse, il vostro pianto.</l>
</lg><lg><l>Ma ristorar non può né darmi quella</l>
<l>che cieco mi lasciò senza il suo lume,</l>
<l>né tòrre al ciel sì peregrina stella.</l>
</lg><lg><l>Ma tu, ben nato aventuroso fiume,</l>
<l>convoca le tue Ninfe al sacro fondo,</l>
<l>e rinova il tuo antico almo costume.</l>
</lg><lg><l>Tu la bella Sirena in tutto il mondo</l>
<l>facesti nota con sì altera tomba:</l>
<l>quel fu 'l primo dolor, quest'è 'l secondo.</l>
</lg><lg><l>Fa che costei ritrove un'altra tromba</l>
<l>che di lei cante, acciò che s'oda sempre</l>
<l>il nome che da se stesso rimbomba.</l>
</lg><lg><l>E se per pioggia mai non si distempre</l>
<l>il tuo bel corso, aita in qualche parte</l>
<l>il rozzo stil, sì che pietade il tempre.</l>
</lg><lg><l>Non che sia degno da notarsi in carte,</l>
<l>ma che sul reste qui tra questi faggi,</l>
<l>così colmo d'amor, privo d'ogn'arte;</l>
</lg><lg><l>acciò che in questi tronchi aspri e selvaggi</l>
<l>leggan gli altri pastor che qui verranno</l>
<l>i bei costumi e gli atti onesti e saggi;</l>
</lg><lg><l>e poi crescendo ognor più di anno in anno,</l>
<l>memoria sia di lei fra selve e monti,</l>
<l>mentre erbe in terra e stelle in ciel saranno.</l>
</lg><lg><l>Fiere, ucelli, spelunche, alberi e fonti,</l>
<l>uomini e Dei quel nome eccelso e santo</l>
<l>esalteran con versi alteri e conti.</l>
</lg><lg><l>E perché al fine alzar conviemmi alquanto,</l>
<l>lassando il pastoral ruvido stile,</l>
<l>ricominciate, Muse, il vostro pianto.</l>
</lg><lg><l>Non fa per me più suono oscuro e vile,</l>
<l>ma chiaro e bello, che dal ciel l'intenda</l>
<l>quella altera ben nata alma gentile.</l>
</lg><lg><l>Ella coi raggi suoi fin qui si stenda,</l>
<l>ella aita mi porga, e mentre io parlo,</l>
<l>spesso a vedermi per pietà discenda.</l>
</lg><lg><l>E se 'l suo stato è tal, che a dimostrarlo</l>
<l>la lingua manche, a se stessa mi scuse,</l>
<l>e m'insegne la via d'in carte ornarlo.</l>
</lg><lg><l>Ma tempo ancor verrà che l'alme Muse</l>
<l>saranno in pregio; e queste nebbie et ombre</l>
<l>dagli occhi de' mortai fien tutte escluse.</l>
</lg><lg><l>Allor pur converrà c'ognuno sgombre</l>
<l>da sé questi pensier terreni e loschi,</l>
<l>e di salde speranze il cor s'ingombre.</l>
</lg><lg><l>Ove so che parranno incolti e foschi</l>
<l>i versi miei, ma spero che lodati</l>
<l>saran pur da' pastori in questi boschi.</l>
</lg><lg><l>E molti che oggi qui non son pregiati,</l>
<l>vedranno allor di fior vermigli e gialli</l>
<l>descritti i nomi lor per mezzo i prati.</l>
</lg><lg><l>E le fontane e i fiumi per le valli</l>
<l>mormorando diran quel c'ora io canto</l>
<l>con rilucenti e liquidi cristalli.</l>
</lg><lg><l>E gli alberi c'or qui consacro e pianto,</l>
<l>risponderanno al vento sibilando.</l>
<l>Ponete fine, o Muse, al vostro pianto.</l>
</lg><lg><l>Fortunati i pastor che, desïando</l>
<l>di venir in tal grado, han poste l'ale!</l>
<l>benché nostro non sia sapere il quando.</l>
</lg><lg><l>Ma tu, più c'altra, bella et immortale</l>
<l>anima, che dal ciel forse m'ascolti</l>
<l>e mi dimostri al tuo bel coro eguale,</l>
</lg><lg><l>impetra a questi lauri ombrosi e folti</l>
<l>grazia, che con lor sempre verdi fronde</l>
<l>possan qui ricoprirne ambo sepolti.</l>
</lg><lg><l>Et al soave suon di lucide onde</l>
<l>il cantar degli ucelli ancor si aggiunga,</l>
<l>acciò che il luogo d'ogni grazia abonde.</l>
</lg><lg><l>Ove, se 'l viver mio pur si prolunga</l>
<l>tanto, che, com'io bramo, ornar ti possa,</l>
<l>e da tal voglia il ciel non mi disgiunga,</l>
</lg><lg><l>spero che sovra te non avrà possa</l>
<l>quel duro, eterno, ineccitabil sonno</l>
<l>d'averti chiusa in così poca fossa;</l>
</lg><lg><l>se tanto i versi miei prometter ponno.</l>
</lg>
</lg></div2></div1>
<div1 type="parte">
<head>XII</head>
<p>La nova armonia, i soavi accenti, le pietose parole,
et in ultimo la bella et animosa promessa di Ergasto
tenevano già, tacendo lui, ammirati e suspesi gli animi
degli ascoltanti; quando tra le sommità de' monti il sole
bassando i rubicondi raggi verso lo occidente, ne fe'
conoscere l'ora esser tarda, e da dovere avvicinarne verso
le lassate mandre. Per la qual cosa Opico, nostro capo, in
piè levatosi e verso Ergasto con piacevole volto giratosi,
gli disse:</p>
<p>— Assai per oggi onorata hai la tua Massilia; ingegnaraiti
per lo avvenire, quel che nel fine del tuo cantare con
affettuosa voluntà gli prometti, con ferma e studiosa
perseveranza adempirli. —</p> 
<p>E così detto, basciando la sepoltura, et invitando noi a
fare il simile, si puse in via. Appresso al quale l'un dopo
l'altro prendendo congedo, si indrizzò ciascuno verso la sua
capanna, beata riputando Massilia sovra ogni altra, per
avere di sé a le selve lasciato un sì bel pegno.</p>
<p>Ma venuta la oscura notte, pietosa de le mondane fatiche, a
dar riposo agli animali, le quiete selve tacevano, non si
sentivano più voci di cani né di fiere né di ucelli; le
foglie sovra gli alberi non si moveano; non spirava vento
alcuno; solamente nel cielo in quel silenzio si potea vedere
alcuna stella o scintillare o cadere. Quando io, non so se
per le cose vedute il giorno, o che che se ne fusse cagione,
dopo molti pensieri, sovrapreso da grave sonno, varie
passioni e dolori sentiva ne l'animo. Però che mi pareva,
scacciato da' boschi e da' pastori, trovarmi in una
solitudine da me mai più non veduta, tra deserte sepolture,
senza vedere uomo che io conoscessi; onde io volendo per
paura gridare, la voce mi veniva meno, né per molto che io
mi sforzasse di fuggire, possea estendere i passi, ma debole
e vinto mi rimaneva in mezzo di quelle. Poi pareva che
stando ad ascoltare una Sirena, la quale sovra uno scoglio
amaramente piangeva, una onda grande del mare mi attuffasse,
e mi porgesse tanta fatica nel respirare, che di poco
mancava che io non mi morisse. Ultimamente un albero
bellissimo di arangio, e da me molto coltivato, mi parea
trovare tronco da le radici, con le frondi, i fiori e i
frutti sparsi per terra. E dimandando io chi ciò fatto
avesse, da alcune Ninfe che quivi piangevano mi era
risposto, le inique Parche con le violente secure averlo
tagliato. De la qual cosa dolendomi io forte, e dicendo
sovra lo amato troncone: «Ove dunque mi riposerò io? sotto
qual ombra omai canterò i miei versi?», mi era da l'un de'
canti mostrato un nero funebre cipresso, senza altra
risposta avere a le mie parole.</p>
<p>In questo tanta noia et angoscia mi soprabondava, che non
possendo il sonno soffrirla, fu forza che si rompesse. Onde,
come che molto mi piacesse non esser così la cosa come
sognato avea, pur non di meno la paura e 'l suspetto del
veduto sogno mi rimase nel core, per forma che tutto bagnato
di lacrime non possendo più dormire, fui costretto per minor
mia pena a levarmi e, benché ancora notte fusse, uscire per
le fosche campagne. Così di passo in passo, non sapendo io
stesso ove andare mi dovesse, guidandomi la Fortuna,
pervenni finalmente a la falda di un monte, onde un gran
fiume si movea, con un ruggito e mormorio mirabile,
massimamente in quella ora che altro romore non si sentiva.</p>
<p>E stando qui per bono spazio, la Aurora già incominciava a
rosseggiare nel cielo, risvegliando universalmente i mortali
a le opre loro. La quale per me umilmente adorata, e pregata
volesse prosperare i miei sogni, parve che poco ascoltasse e
men curasse le parole mie. Ma dal vicino fiume, senza
avvedermi io come, in un punto mi si offerse avanti una
giovene doncella ne l'aspetto bellissima, e nei gesti e ne
l'andare veramente divina; la cui veste era di un drappo
sottilissimo e sì rilucente che, se non che morbido il
vedea, avrei per certo detto che di cristallo fusse; con una
nova ravolgetura di capelli, sovra i quali una verde
ghirlanda portava, et in mano un vasel di marmo
bianchissimo. Costei venendo vèr me e dicendomi: «Séguita i
passi miei, ch'io son Ninfa di questo luogo», tanto di
venerazione e di paura mi porse inseme, che attonito, senza
rispondergli e non sapendo io stesso discernere s'io pur
veghiasse o veramente ancora dormisse, mi pusi a seguitarla.
E giunto con lei sopra al fiume, vidi subitamente le acque
da l'un lato e da l'altro restringersi e dargli luogo per
mezzo; cosa veramente strana a vedere, orrenda a pensare,
mostrosa e forse incredibile ad udire. Dubitava io andargli
appresso, e già mi era per paura fermato in su la riva; ma
ella piacevolmente dandomi animo mi prese per mano, e con
somma amorevolezza guidandomi, mi condusse dentro al fiume.
Ove senza bagnarmi piede seguendola, mi vedeva tutto
circondato da le acque, non altrimente che se andando per
una stretta valle mi vedesse soprastare duo erti argini o
due basse montagnette.</p>
<p>Venimmo finalmente in la grotta onde quella acqua tutta
usciva, e da quella poi in un'altra, le cui volte, sì come
mi parve di comprendere, eran tutte fatte di scabrose
pomici; tra le quali in molti luoghi si vedevano pendere
stille di congelato cristallo, e dintorno a le mura per
ornamento poste alcune marine cochiglie; e 'l suolo per
terra tutto coverto di una minuta e spessa verdura, con
bellissimi seggi da ogni parte, e colonne di translucido
vetro, che sustinevano il non alto tetto. E quivi dentro
sovra verdi tappeti trovammo alcune Ninfe sorelle di lei,
che con bianchi e sottilissimi cribri cernivano oro
separandolo da le minute arene. Altre filando il riducevano
in mollissimo stame, e quello con sete di diversi colori
intessevano in una tela di meraviglioso artificio; ma a me,
per lo argomento che in sé contineva, augurio infelicissimo
di future lacrime. Con ciò sia cosa che nel mio intrare
trovai per sòrte che tra li molti ricami tenevano allora in
mano i miserabili casi de la deplorata Euridice; sì come nel
bianco piede punta dal velenoso aspide fu costretta di
esalare la bella anima, e come poi per ricoprarla discese a
l'inferno, e ricoprata la perdé la seconda volta lo
smemorato marito. Ahi lasso, e quali percosse, vedendo io
questo, mi sentii ne l'animo, ricordandomi de' passati
sogni! e non so qual cosa il core mi presagiva, che benché
io non volesse, mi trovava gli occhi bagnati di lacrime, e
quanto vedeva, interpretava in sinestro senso.</p>
<p>Ma la Ninfa che mi guidava, forse pietosa di me,
togliendomi quindi, mi fe' passare più oltre, in un luogo
più ampio e più spazioso, ove molti laghi si vedevano, molte
scaturigini, molte spelunche, che rifundevano acque, da le
quali i fiumi che sovra la terra correno prendono le loro
origini. O mirabile artificio del grande Idio! La terra che
io pensava che fusse soda, richiude nel suo ventre tante
concavità! Allora incominciai io a non maravigliarmi de'
fiumi, come avesseno tanta abondanza, e come con
indeficiente liquore serbasseno eterni i corsi loro. Così
passando avanti tutto stupefatto e stordito dal gran romore
de le acque, andava mirandomi intorno, e non senza qualche
paura considerando la qualità del luogo ove io mi trovava.
Di che la mia Ninfa accorgendosi:</p>
<p>— Lascia — mi disse — cotesti pensieri, et ogni timore da
te discaccia; ché non senza voluntà del cielo fai ora questo
camino. I fiumi che tante fiate uditi hai nominare, voglio
che ora vedi da che principio nascano. Quello che corre sì
lontano di qui, è il freddo Tanai; quel altro è il gran
Danubio; questo è il famoso Meandro; questo altro è il
vecchio Peneo; vedi Caistro; vedi Acheloo; vedi il beato
Eurota, a cui tante volte fu lecito ascoltare il cantante
Apollo. E perché so che tu desideri vedere i tuoi, i quali
per aventura ti son più vicini che tu non avisi, sappi che
quello a cui tutti gli altri fanno tanto onore, è il
triunfale Tevere, il quale non come gli altri è coronato di
salci o di canne, ma di verdissimi lauri, per le continue
vittorie de' suoi figliuoli. Gli altri duo che più propinqui
gli stanno, sono Liri e Vulturno, i quali per li fertili
regni de' tuoi antichi avoli felicemente discorreno. —</p>
<p>Queste parole ne l'animo mio destaro un sì fatto desiderio,
che non possendo più tenere il silenzio, così dissi:</p>
<p>— O fidata mia scorta, o bellissima Ninfa, se fra tanti e
sì gran fiumi il mio picciolo Sebeto può avere nome alcuno,
io ti prego che tu mel mostri. —</p>
<p>— Ben lo vedrai tu — disse ella — quando li sarai più vicino,
Ché adesso per la sua bassezza non potresti. — E volendo non
so che altra cosa dire, si tacque.</p>
<p>Per tutto ciò i passi nostri non si allentarono, ma
continuando il camino, andavamo per quel gran vacuo, il
quale alcuna volta si restringea in angustissime vie, alcuna
altra si diffundea in aperte e larghe pianure; e dove monti,
e dove valli trovavamo, non altrimente che qui sovra la
terra essere vedemo.</p>
<p>— Maravigliarestiti tu — disse la Ninfa — se io ti dicesse
che sovra la testa tua ora sta il mare? e che per qui lo
inamorato Alfeo, senza mescolarsi con quello, per occolta
via ne va a trovare i soavi abbracciamenti de la siciliana
Aretusa?—</p>
<p>Così dicendo, cominciammo da lunge a scoprire un gran foco
et a sentire un puzzo di solfo. Di che vedendo ella che io
stava maravigliato, mi disse:</p>
<p>— Le pene de' fulminati Giganti, che volsero assalire il
cielo son di questo cagione; i quali, oppressi da gravissime
montagne, spirano ancora il celeste foco, con che furono
consumati. Onde avviene che sì come in altre parti le
caverne abondano di liquide acque, in queste ardeno sempre
di vive fiamme. E se non che io temo che forse troppo
spavento prenderesti, io ti farei vedere il superbo Encelado
disteso sotto la gran Trinacria eruttar foco per le rotture
di Mongibello; e similmente la ardente fucina di Vulcano,
ove li ignudi Ciclopi sovra le sonanti ancudini batteno i
tuoni a Giove; et appresso poi sotto la famosa Enaria, la
quale voi mortali chiamate Ischia, ti mostrarei il furioso
Tifeo, dal quale le estuanti acque di Baia e i vostri monti
del solfo prendono il lor calore. Così ancora sotto il gran
Vesevo ti farei sentire li spaventevoli muggiti del gigante
Alcioneo; benché questi credo gli sentirai, quando ne
avvicinaremo al tuo Sebeto. Tempo ben fu che con lor danno
tutti i finitimi li sentirono, quando con tempestose fiamme
con cenere coperse i circonstanti paesi, sì come ancora i
sassi liquefatti et arsi testificano chiaramente a chi gli
vede. Sotto ai quali chi sarà mai che creda che e populi e
ville e città bilissime siano sepolte? Come veramente vi
sono, non solo quelle che da le arse pomici e da la mina del
monte furon coperte, ma questa che dinanzi ne vedemo, la
quale senza alcun dubbio celebre città un tempo nei tuoi
paesi, chiamata Pompei, et irrigata da le onde del
freddissimo Sarno, fu per sùbito terremoto inghiottita da la
terra, mancandoli credo sotto ai piedi il firmamento ove
fundata era. Strana per certo et orrenda maniera di morte,
le genti vive vedersi in un punto tòrre dal numero de' vivi!
Se non che finalmente sempre si arriva ad un termino, né più
in là che a la morte si puote andare. —</p>
<p>E già in queste parole eramo ben presso a la città che lei
dicea, de la quale e le torri e le case e i teatri e i
templi si poteano quasi integri discernere. Maravigliaimi io
del nostro veloce andare, che in sì breve spazio di tempo
potessemo da Arcadia insino qui essere arrivati; ma si potea
chiaramente conoscere che da potenzia maggiore che umana
eravamo sospinti. Così a poco a poco cominciammo a vedere le
picciole onde di Sebeto. Di che vedendo la Ninfa che io mi
allegrava, mandò fuore un gran sospiro, e tutta pietosa vèr
me volgendosi, disse: — Omai per te puoi andare —. E così
detto disparve, né più si mostrò agli occhi miei.</p>
<p>Rimasi io in quella solitudine tutto pauroso e tristo, e
vedendomi senza la mia scorta, appena arei avuto animo di
movere un passo, se non che dinanzi agli occhi mi vedea lo
amato fiumicello. Al quale dopo breve spazio appressatomi,
andava desideroso con gli occhi cercando se veder potesse il
principio onde quella acqua si movea; perché di passo in
passo il suo corso pareva che venisse crescendo et
acquistando tuttavia maggior forza. Così per occolto canale
indrizzatomi, tanto in qua et in là andai, che finalmente
arrivato ad una grotta cavata ne l'aspro tofo, trovai in
terra sedere il venerando Idio, col sinestro fianco
appoggiato sovra un vaso di pietra che versava acqua; la
quale egli in assai gran copia facea maggiore con quella che
dal volto, da' capelli e da' peli de la umida barba
piovendoli continuamente vi aggiungeva. I suoi vestimenti a
vedere parevano di un verde limo; in la destra mano teneva
una tenera canna, et in testa una corona intessuta di
giuochi e di altre erbe provenute da le medesme acque. E
dintorno a lui con disusato mormorio le sue Ninfe stavano
tutte piangendo, e senza ordine o dignità alcuna gittate per
terra non alzavano i mesti volti.</p>
<p>Miserando spettacolo, vedendo io questo, si offerse agli
occhi miei. E già fra me cominciai a conoscere per qual
cagione inanzi tempo la mia guida abandonato mi avea; ma
trovandomi ivi condotto, né confidandomi di tornare più
indietro, senza altro consiglio prendere, tutto doloroso e
pien di sospetto mi inclinai a basciar prima la terra, e poi
cominciai queste parole:</p>
<p>— O liquidissimo fiume, o Re del mio paese, o piacevole e
grazioso Sebeto, che con le tue chiare e freddissime acque
irrighi la mia bella patria, Dio ti esalte! Dio vi esalte, o
Ninfe, generosa progenie del vostro padre! Siate, prego,
propizie al mio venire, e benigne et umane tra le vostre
selve mi ricevete. Baste fin qui a la mia dura Fortuna
avermi per diversi casi menato; ormai, o reconciliata o
sazia de le mie fatiche, deponga le arme. — </p>
<p>Non avea ancora io fornito il mio dire, quando da quella
mesta schiera due Ninfe si mossono, e con lacrimosi volti
vèr me venendo, mi pusero mezzo tra loro. De le quali una
alquanto più che l'altra col viso levato, prendendomi per
mano, mi menò verso la uscita, ove quella picciola acqua in
due parti si divide, l'una effundendosi per le campagne,
l'altra per occolta via andandone a' commodi et ornamenti de
la città. E quivi fermatasi, mi mostrò il camino,
significandomi in mio arbitrio essere omai lo uscire. Poi
per manifestarmi chi esse fusseno, mi disse:</p>
<p>— Questa, la qual tu ora da nubilosa caligine oppresso pare
che non riconoschi, è la bella Ninfa che bagna lo amato nido
de la tua singulare Fenice; il cui liquore tante volte
insino al colmo da le tue lacrime fu aumentato. Me, che ora
ti parlo, troverai ben tosto sotto le pendici del monte ove
ella si posa. — E 'l dire di queste parole, e 'l convertirsi
in acqua, e l'aviarsi per la coverta via, fu una medesma
cosa.</p>
<p>Lettore, io ti giuro, se quella deità che in fin qui di
scriver questo mi ha prestato grazia, conceda, qualunque
elli si siano, immortalità agli scritti miei, che io mi
trovai in tal punto sì desideroso di morire, che di
qualsivoglia maniera di morte mi sarei contentato. Et
essendo a me medesmo venuto in odio, maladissi l'ora che da
Arcadia partito mi era, e qualche volta intrai in speranza
che quello che io vedeva et udiva fusse pur sogno;
massimamente non sapendo fra me stesso stimare, quanto stato
fusse lo spazio ch'io sotterra dimorato era. Così tra
pensieri, dolore e confusione, tutto lasso e rotto, e già
fuora me, mi condussi a la designata fontana. La quale sì
tosto come mi sentì venire, cominciò forte a bollire et a
gorgogliare più che il solito, quasi dir mi volesse: — Io
son colei cui tu poco inanzi vedesti. — Per la qual cosa
girandomi io da la destra mano, vidi e riconobbi il già
detto colle, famoso molto per la bellezza de l'alto tugurio
che in esso si vede, denominato da quel gran bifolco
Africano, rettore di tanti armenti, il quale a' suoi tempi,
quasi un altro Anfione, col suono de la soave cornamusa
edificò le eterne mura de la divina cittade.</p>
<p>E volendo io più oltre andare, trovai per sòrte appiè de la
non alta salita Barcinio e Summonzio, pastori fra le nostre
selve notissimi, i quali con le loro gregge al tepido sole,
però che vento facea, si erano retirati, e, per quanto dai
gesti comprender si potea, mostravano di voler cantare. Onde
io, benché con orecchie piene venisse de' canti di Arcadia,
pur per udire quelli del mio paese e vedere in quanto gli si
avvicinasseno, non mi parve disdicevole il fermarmi; et a
tanto altro tempo per me sì malamente dispeso, questo breve
spazio, questa picciola dimoranza ancora aggiungere. Così
non molto discosto da loro, sovra la verde erba mi pusi a
giacere. A la qual cosa mi porse ancor animo il vedere che
da essi conosciuto non era; tanto il cangiato abito e 'l
soverchio dolore mi aveano in non molto lungo tempo
transfigurato. Ma rivolgendomi ora per la memoria il lor
cantare, e con quali accenti i casi del misero Meliseo
deplorasseno, mi piace sommamente con attenzione avergli
uditi; non già per conferirli con quegli che di là ascoltai,
né per porre queste canzoni con quelle, ma per allegrarmi
del mio cielo, che non del tutto vacue abbia voluto lasciare
le sue selve; le quali in ogni tempo nobilissimi pastori han
da sé produtti, e dagli altri paesi con amorevoli
accoglienze e materno amore a sé tirati. Onde mi si fa
leggiero il credere, che da vero in alcun tempo le Sirene vi
abitasseno, e con la dolcezza del cantare detinesseno quegli
che per la lor via si andavano. Ma tornando omai ai nostri
pastori, poi che Barcinio per buono spazio assai dolcemente
sonata ebbe la sua sampogna, cominciò così a dire, col viso
rivolto verso il compagno; il quale similmente assiso in una
pietra, stava per rispondergli attentissimo:
</p>
<div2 type="poesia">

<stage><hi rend="sc">Barcinio, Summonzio, Meliseo</hi></stage>

<sp><speaker><hi rend="sc">Barc.</hi></speaker><lg><l> Qui cantò Meliseo, qui proprio assisimi,</l>
<l>quand'ei scrisse in quel faggio: — Vidi, io misero,</l>
<l>vidi Filli morire, e non uccisimi. —</l>
</lg></sp>
<sp><speaker><hi rend="sc">Summ.</hi></speaker><lg><l> Oh pietà grande! E quali Dii permisero</l>
<l>a Meliseo venir fato tant'aspero?</l>
<l>perché di vita pria non lo divisero?</l>

</lg></sp>
<sp><speaker><hi rend="sc">Barc.</hi></speaker><lg><l> Quest'è sol la cagione ond'io mi esaspero</l>
<l>incontra 'l cielo, anzi mi indrago e invipero,</l>
<l>e via più dentro al cor mi induro e inaspero,</l>
</lg><lg><l>pensando a quel che scrisse in un giunipero:</l>
<l>— Filli, nel tuo morir morendo lassimi. —</l>
<l>Oh dolor sommo, a cui null'altro equipero!</l>

</lg></sp>
<sp><speaker><hi rend="sc">Summ.</hi></speaker><lg><l> Questa pianta vorrei che tu mostrassimi,</l>
<l>per poter a mia posta in quella piangere;</l>
<l>forse a dir le mie pene oggi incitassimi!</l>

</lg></sp>
<sp><speaker><hi rend="sc">Barc.</hi></speaker><lg><l> Mille ne son, che qui vedere e tangere</l>
<l>a tua posta potrai; cerca in quel nespilo;</l>
<l>ma destro nel toccar, guarda nol frangere.</l>

</lg></sp>
<sp><speaker><hi rend="sc">Summ.</hi></speaker><lg><l> — Quel biondo crine, o Filli, or non increspilo</l>
<l>con le tue man, né di ghirlande infiorilo,</l>
<l>ma del mio lacrimar lo inerbi e incespilo. —</l>

</lg></sp>
<sp><speaker><hi rend="sc">Barc.</hi></speaker><lg><l> Volgi in qua gli occhi e mira in su quel corilo:</l>
<l>— Filli, deh non fuggir, ch'io seguo; aspettami,</l>
<l>portane il cor, che qui lasciando accorilo. —</l>

</lg></sp>
<sp><speaker><hi rend="sc">Summ.</hi></speaker><lg><l> Dir non potrei quanto lo udir dilettami;</l>
<l>ma cerca ben se v'è pur altro arbuscolo,</l>
<l>quantunque il mio bisogno altrove affrettami.</l>

</lg></sp>
<sp><speaker><hi rend="sc">Barc.</hi></speaker><lg><l> Una tabella puse per munuscolo</l>
<l>in su quel pin. Se vuoi vederla, or àlzati,</l>
<l>ch'io ti terrò su l'uno e l'altro muscolo.</l>
</lg><lg><l>Ma per miglior salirvi, prima scàlzati,</l>
<l>e depon qui la pera, il manto e 'l bacolo,</l>
<l>e con un salto poi ti apprendi e sbàlzati.</l>

</lg></sp>
<sp><speaker><hi rend="sc">Summ.</hi></speaker><lg><l> Quinci si vede ben, senz'altro ostacolo</l>
<l>— Filli, quest'alto pino io ti sacrifico;</l>
<l>qui Dïana ti lascia l'arco e 'l iacolo,</l>
</lg><lg><l>Questo è l'altar che in tua memoria edifico;</l>
<l>quest'è 'l tempio onorato, e questo è il tumulo</l>
<l>in ch'io piangendo il tuo bel nome amplifico.</l>
</lg><lg><l>Qui sempre ti farò di fiori un cumulo:</l>
<l>ma tu, se 'l più bel luogo il ciel destìnati,</l>
<l>non disprezzar ciò che in tua gloria accumulo.</l>
</lg><lg><l>Vèr noi più spesso omai lieta avicìnati;</l>
<l>e vedrai scritto un verso in su lo stipite:</l>
<l>«Arbor di Filli io son; pastore, inclìnati». —</l>

</lg></sp>
<sp><speaker><hi rend="sc">Barc.</hi></speaker><lg><l> Or che dirai, quand'ei gittò precipite</l>
<l>quella sampogna sua dolce et amabile,</l>
<l>e per ferirsi prese il ferro ancipite?</l>
</lg><lg><l>Non gian con un suon tristo e miserabile,</l>
<l>«Filli, Filli» gridando tutti i calami?</l>
<l>che pur parve ad udir cosa mirabile.</l>

</lg></sp>
<sp><speaker><hi rend="sc">Summ.</hi></speaker><lg><l> Or non si mosse da' superni talami</l>
<l>Filli a tal suon? ch'io già tutto commovomi;</l>
<l>tanta pietà il tuo dir nel petto esalami.</l>

</lg></sp>
<sp><speaker><hi rend="sc">Barc.</hi></speaker><lg><l> Taci, mentre fra me ripenso, e provomi</l>
<l>se quell'altre sue rime or mi ricordano,</l>
<l>de le quali il principio sol ritrovomi.</l>

</lg></sp>
<sp><speaker><hi rend="sc">Summ.</hi></speaker><lg><l> Tanto i miei sensi al tuo parlar si ingordano,</l>
<l>che temprar non gli so. Comincia, agiùtati;</l>
<l>ché ai primi versi poi gli altri s'accordano.</l>

</lg></sp>
<sp><speaker><hi rend="sc">Barc.</hi></speaker><lg><l> — Che farai, Meliseo? Morte refùtati,</l>
<l>poi che Filli t'ha posto in doglia e lacrime,</l>
<l>né più, come solea, lieta salùtati.</l>
</lg><lg><l>Dunque, amici pastor, ciascun consacrime</l>
<l>versi sol di dolor, lamenti e ritimi;</l>
<l>e chi altro non può, meco collacrime.</l>
</lg><lg><l>A pianger col suo pianto ognuno incitimi</l>
<l>ognun la pena sua meco communiche,</l>
<l>benché 'l mio duol da sé dì e notte invitimi.</l>
</lg><lg><l>Scrissi i miei versi in su le poma puniche,</l>
<l>e ratto diventàr sorba e corbezzoli;</l>
<l>sì son le sòrti mie mostrose et uniche.</l>
</lg><lg><l>E se per inestar li incido o spezzoli,</l>
<l>mandan sugo di fuor sì tinto e livido,</l>
<l>che mostran ben che nel mio amaro avezzoli.</l>
</lg><lg><l>Le rose non han più quel color vivido,</l>
<l>poi che 'l mio sol nascose i raggi lucidi,</l>
<l>dai quai per tanto spazio oggi mi dìvido.</l>
</lg><lg><l>Mostransi l'erbe e i fior languidi e mucidi,</l>
<l>i pesci per li fiumi infermi e sontici,</l>
<l>e gli animai nei boschi incolti e sucidi.</l>
</lg><lg><l>Vegna Vesevo, e i suoi dolor racontici.</l>
<l>Vedrem se le sue viti si lambruscano</l>
<l>e se son li suoi frutti amari e pontici.</l>
</lg><lg><l>Vedrem poi che di nubi ognor si offuscano</l>
<l>le spalle sue, con l'uno e l'altro vertice;</l>
<l>forse pur novi incendii in lui coruscano.</l>
</lg><lg><l>Ma chi verrà che de' tuoi danni accertice</l>
<l>Mergilina gentil, che sì ti inceneri,</l>
<l>e i lauri tuoi son secche e nude pertice?</l>
</lg><lg><l>Antinïana, e tu perché degeneri?</l>
<l>Perché ruschi pungenti in te diventano</l>
<l>quei mirti che fur già sì molli e teneri?</l>
</lg><lg><l>Dimmi, Nisida mia (così non sentano</l>
<l>le rive tue giamai crucciata Dorida,</l>
<l>né Pausilipo in te venir consentano!),</l>
</lg><lg><l>non ti vid'io poc'anzi erbosa e florida,</l>
<l>abitata da lepri e da cuniculi?</l>
<l>Non ti veggi'or più c'altra incolta et orida?</l>
</lg><lg><l>Non veggio i tuoi recessi e i diverticuli</l>
<l>tutti cangiati, e freddi quelli scopuli</l>
<l>dove temprava Amor suo' ardenti spiculi?</l>
</lg><lg><l>Quanti pastor, Sebeto, e quanti populi</l>
<l>morir vedrai di quei che in te s'annidano,</l>
<l>pria che la riva tua si inolmi o impopuli!</l>
</lg><lg><l>Lasso, già ti onorava il grande Eridano,</l>
<l>e 'l Tebro al nome tuo lieto inchinavasi;</l>
<l>or le tue Ninfe appena in te si fidano.</l>
</lg><lg><l>Morta è colei che al tuo bel fonte ornavasi</l>
<l>e preponea il tuo fondo a tutt'i specoli:</l>
<l>onde tua fama al ciel volando alzavasi.</l>
</lg><lg><l>Or vedrai ben passar stagioni e secoli,</l>
<l>e cangiar rastri, stive, aratri e capoli,</l>
<l>pria che mai sì bel volto in te si specoli.</l>
</lg><lg><l>Dunque, miser, perché non rompi e scapoli</l>
<l>tutte l'onde in un punto et inabissiti,</l>
<l>poi che Napoli tua non è più Napoli?</l>
</lg><lg><l>Questo dolore, oimè, pur non predissiti</l>
<l>quel giorno, o patria mia, c'allegro et ilare</l>
<l>tante lode, cantando, in carta scrissiti.</l>
</lg><lg><l>Or vo' che 'l senta pur Vulturno e Silare</l>
<l>c'oggi sarà fornita la mia fabula,</l>
<l>né cosa verrà mai che 'l cor mi esilare.</l>
</lg><lg><l>Né vedrò mai per boschi sasso o tabula</l>
<l>ch'io non vi scriva «Filli», acciò che piangane</l>
<l>qualunque altro pastor vi pasce o stabula.</l>
</lg><lg><l>E se avverrà che alcun che zappe o mangane,</l>
<l>da qualche fratta, ov'io languisca, ascoltemi,</l>
<l>dolente e stupefatto al fin rimangane.</l>
</lg><lg><l>Ma pur convien che a voi spesso rivoltemi,</l>
<l>luoghi, un tempo al mio cor soavi e lepidi,</l>
<l>poi che non trovo ove piangendo occoltemi.</l>
</lg><lg><l>O Cuma, o Baia, o fonti ameni e tepidi,</l>
<l>or non fia mai che alcun vi lodi o nomini,</l>
<l>che 'l mio cor di dolor non sude e trepidi.</l>
</lg><lg><l>E poi che morte vuol che vita abomini,</l>
<l>quasi vacca che piange la sua vitula</l>
<l>andrò noiando il ciel, la terra e gli uomini.</l>
</lg><lg><l>Non vedrò mai Lucrino, Averno o Tritula,</l>
<l>che con sospir non corra a quella ascondita</l>
<l>valle, che dal mio sogno ancor si intitula.</l>
</lg><lg><l>Forse qualche bella orma ivi recondita</l>
<l>lasciàr quei santi piè, quando fermarosi</l>
<l>al suon de la mia voce aspra et incondita;</l>
</lg><lg><l>e forse i fior che lieti allor mostrarosi</l>
<l>faran gir li miei sensi infiati e tumidi</l>
<l>de l'alta visïon ch'ivi sognarosi.</l>
</lg><lg><l>Ma come vedrò voi, ardenti e fumidi</l>
<l>monti, dove Vulcan bollendo insolfasi,</l>
<l>che gli occhi miei non sian bagnati et umidi?</l>
</lg><lg><l>Però che ove quell'acqua irata ingolfasi,</l>
<l>ove più rutta al ciel la gran voragine</l>
<l>e più grave lo odor redunda et olfasi,</l>
</lg><lg><l>veder mi par la mia celeste imagine</l>
<l>sedersi, e con diletto in quel gran fremito</l>
<l>tener le orecchie intente a le mie pagine.</l>
</lg><lg><l>Oh lasso, oh dì miei vòlti in pianto e gemito!</l>
<l>Dove viva la amai, morta sospirola,</l>
<l>e per quell'orme ancor m'indrizzo e insemito.</l>
</lg><lg><l>Il giorno sol fra me contemplo e mirola,</l>
<l>e la notte la chiamo a gridi altissimi;</l>
<l>tal che sovente in fin qua giù ritirola.</l>
</lg><lg><l>Sovente il dardo, ond'io stesso trafissimi,</l>
<l>mi mostra in sogno entro i begli occhi, e dicemi:</l>
<l>«ECco il rimedio di tuoi pianti asprissimi».</l>
</lg><lg><l>E mentre star con lei piangendo licemi,</l>
<l>avrei poter di far pietoso un aspide;</l>
<l>sì cocenti sospir dal petto elicemi.</l>
</lg><lg><l>Né grifo ebbe giamai terra arimaspide</l>
<l>sì crudo, oimè, c'al dipartir sì sùbito</l>
<l>non desïasse un cor di dura iaspide.</l>
</lg><lg><l>Ond'io rimango in sul sinestro cubito</l>
<l>mirando, e parmi un sol che splenda e rutile;</l>
<l>e così verso lei gridar non dubito:</l>
</lg><lg><l>«Qual tauro in selva con le corna mutile,</l>
<l>e quale arbusto senza vite o pampino,</l>
<l>tal sono io senza te, manco e disutile». —</l>

</lg></sp>
<sp><speaker><hi rend="sc">Summ.</hi></speaker><lg><l> Dunque esser può che dentro un cor si stampino</l>
<l>sì fisse passïon di cosa mobile,</l>
<l>e del foco già spento i sensi avampino?</l>
</lg><lg><l>Qual fiera sì crudel, qual sasso immobile</l>
<l>tremar non si sentisse entro le viscere</l>
<l>al miserabil suon del canto nobile?</l>

</lg></sp>
<sp><speaker><hi rend="sc">Barc.</hi></speaker><lg><l> E' ti parrà che 'l ciel voglia deiscere,</l>
<l>se sentrai lamentar quella sua citera,</l>
<l>e che pietà ti roda, amor ti sviscere.</l>
</lg><lg><l>La qual, mentre pur «Filli» alterna et itera,</l>
<l>e «Filli» i sassi, i pin «Filli» rispondono,</l>
<l>ogni altra melodia dal cor mi oblitera.</l>

</lg></sp>
<sp><speaker><hi rend="sc">Summ.</hi></speaker><lg><l> Or dimmi, a tanto umor che gli occhi fondono,</l>
<l>non vide mover mai lo avaro carcere</l>
<l>di quelle inique Dee che la nascondono?</l>

</lg></sp>
<sp><speaker><hi rend="sc">Barc.</hi></speaker><lg><l> — O Atropo crudel, potesti parcere</l>
<l>a Filli mia — gridava —; o Cloto, o Lachesi,</l>
<l>deh consentite omai ch'io mi discarcere!—</l>

</lg></sp>
<sp><speaker><hi rend="sc">Summ.</hi></speaker><lg><l> Moran gli armenti, e per le selve vachesi</l>
<l>in arbor fronda, in terra erba non pulule,</l>
<l>poi che è pur ver che 'l fiero ciel non plachesi.</l>

</lg></sp>
<sp><speaker><hi rend="sc">Barc.</hi></speaker><lg><l> Vedresti intorno a lui star cigni et ulule,</l>
<l>quando avvien che talor con la sua lodola</l>
<l>si lagne, e quella a lui risponda et ulule.</l>
</lg><lg><l>O ver quando in su l'alba esclama e modola:</l>
<l>— Ingrato sol, per cui ti affretti a nascere?</l>
<l>Tua luce a me che val, s'io più non godola?</l>
</lg><lg><l>Ritorni tu, perch'io ritorne a pascere</l>
<l>gli armenti in queste selve? o perché struggami?</l>
<l>o perché più vèr te mi possa irascere?</l>
</lg><lg><l>Se 'l fai che al tuo venir la notte fuggami,</l>
<l>sappi che gli occhi usati in pianto e tenebre</l>
<l>non vo' che 'l raggio tuo rischiare o suggami.</l>
</lg><lg><l>Ovunque miro, par che 'l ciel si ottenebre,</l>
<l>ché quel mio sol che l'altro mondo allumina,</l>
<l>è or cagion ch'io mai non mi distenebre.</l>
</lg><lg><l>Qual bove all'ombra che si posa e rumina,</l>
<l>mi stava un tempo; et or, lasso, abandonomi,</l>
<l>qual vite che per pal non si statumina.</l>
</lg><lg><l>Talor mentre fra me piango e ragionomi,</l>
<l>sento la lira dir con voci querule:</l>
<l>«Di lauro, o Meliseo, più non coronomi».</l>
</lg><lg><l>Talor veggio venir frisoni e merule</l>
<l>ad un mio roscignuol che stride e vocita:</l>
<l>«Voi meco, o mirti, e voi piangete, o ferule».</l>
</lg><lg><l>Talor d'un'alta rupe il corbo crocita:</l>
<l>«Assorbere a tal duolo il mar devrebbesi,</l>
<l>Ischia, Capre, Ateneo, Miseno e Procita».</l>
</lg><lg><l>La tortorella, che al tuo grembo crebbesi,</l>
<l>poi mi si mostra, o Filli, sopra un alvano</l>
<l>secco, ché in verde già non poserebbesi;</l>
</lg><lg><l>e dice: «ECco che i monti già si incalvano;</l>
<l>o vacche, ecco le nevi e i tempi nubili;</l>
<l>qual'ombre o qua' difese omai vi salvano?».</l>
</lg><lg><l>Chi fia che, udendo ciò, mai rida o giubili?</l>
<l>E' par che i tori a me, muggendo, dicano:</l>
<l>«Tu sei, che con sospir quest'aria annubili». —</l>

</lg></sp>
<sp><speaker><hi rend="sc">Summ.</hi></speaker><lg><l> Con gran ragion le genti s'affaticano</l>
<l>per veder Meliseo, poi che i suoi cantici</l>
<l>son tai che ancor nei sassi amor nutricano.</l>

</lg></sp>
<sp><speaker><hi rend="sc">Barc.</hi></speaker><lg><l> Ben sai tu, faggio, che coi rami ammantici,</l>
<l>quante fïate a' suoi sospir movendoti</l>
<l>ti parve di sentir suffioni o mantici.</l>
</lg><lg><l>O Meliseo, la notte e 'l giorno intendoti,</l>
<l>e sì fissi mi stan gli accenti e i sibili</l>
<l>nel petto, che, tacendo ancor, comprendoti.</l>

</lg></sp>
<sp><speaker><hi rend="sc">Summ.</hi></speaker><lg><l> Deh, se ti cal di me, Barcinio, scribili,</l>
<l>a tal che poi, mirando in questi cortici,</l>
<l>l'un arbor per pietà con l'altro assibili.</l>
</lg><lg><l>Fa che del vento il mormorar confortici,</l>
<l>fa che si spandan le parole e i numeri,</l>
<l>tal che ne sone ancor Resina e Portici.</l>

</lg></sp>
<sp><speaker><hi rend="sc">Barc.</hi></speaker><lg><l> Un lauro gli vid'io portar su gli umeri,</l>
<l>e dir: — Col bel sepolcro, o lauro, abbràcciati,</l>
<l>mentre io semino qui menta e cucumeri.</l>
</lg><lg><l>Il cielo, o diva mia, non vuol ch'io tàcciati,</l>
<l>anzi, perché ognor più ti onori e celebre,</l>
<l>dal fondo del mio cor mai non discàcciati.</l>
</lg><lg><l>Onde con questo mio dir non incelebre,</l>
<l>s'io vivo, ancor farò tra questi rustici</l>
<l>la sepoltura tua famosa e celebre.</l>
</lg><lg><l>E da' monti toscani e da' ligustici</l>
<l>verran pastori a venerar quest'angulo,</l>
<l>sol per cagion che alcuna volta fustici.</l>
</lg><lg><l>E leggeran nel bel sasso quadrangulo</l>
<l>il titol che a tutt'ore il cor m'infrigida,</l>
<l>per cui tanto dolor nel petto strangulo:</l>
</lg><lg><l>«Quella che a Meliseo sì altera e rigida</l>
<l>si mostrò sempre, or mansueta et umile</l>
<l>si sta sepolta in questa pietra frigida». —</l>

</lg></sp>
<sp><speaker><hi rend="sc">Summ.</hi></speaker><lg><l> Se queste rime troppo dir presumile,</l>
<l>Barcinio mio, tra queste basse pergole,</l>
<l>ben veggio che col fiato un giorno allumile.</l>

</lg></sp>
<sp><speaker><hi rend="sc">Barc.</hi></speaker><lg><l> Summonzio, io per li tronchi scrivo e vergole,</l>
<l>e perché la lor fama più dilatesi,</l>
<l>per longinqui paesi ancor dispergole;</l>
</lg><lg><l>tal che farò che 'l gran Tesino et Atesi,</l>
<l>udendo Meliseo, per modo il cantino,</l>
<l>che Filli il senta et a se stessa aggratesi;</l>
</lg><lg><l>e che i pastor di Mincio poi gli piantino</l>
<l>un bel lauro in memoria del suo scrivere,</l>
<l>ancor che del gran Titiro si vantino.</l>

</lg></sp>
<sp><speaker><hi rend="sc">Summ.</hi></speaker><lg><l> Degno fu Meliseo di sempre vivere</l>
<l>con la sua Filli, e starsi in pace amandola;</l>
<l>ma chi può le sue leggi al ciel prescrivere?</l>

</lg></sp>
<sp><speaker><hi rend="sc">Barc.</hi></speaker><lg><l> Solea spesso per qui venir chiamandola;</l>
<l>or davanti un altare, in su quel culmine,</l>
<l>con incensi si sta sempre adorandola.</l>

</lg></sp>
<sp><speaker><hi rend="sc">Summ.</hi></speaker><lg><l> Deh, socio mio, se 'l ciel giamai non fulmine</l>
<l>ove tu pasca, e mai per vento o grandine</l>
<l>la capannuola tua non si disculmine;</l>
</lg><lg><l>qui sovra l'erba fresca il manto spandine,</l>
<l>e poi corri a chiamarlo in su quel limite;</l>
<l>forse impetri che 'l ciel la grazia mandine.</l>

</lg></sp>
<sp><speaker><hi rend="sc">Barc.</hi></speaker><lg><l> Più tosto, se vorrai che 'l finga et imite,</l>
<l>potrò cantar; ché farlo qui discendere</l>
<l>leggier non è, come tu forse estimite.</l>

</lg></sp>
<sp><speaker><hi rend="sc">Summ.</hi></speaker><lg><l> Io vorrei pur la viva voce intendere,</l>
<l>per notar de' suoi gesti ogni particola;</l>
<l>onde, s'io pecco in ciò, non mi riprendere.</l>

</lg></sp>
<sp><speaker><hi rend="sc">Barc.</hi></speaker><lg><l> Poggiamo, orsù, vèr quella sacra edicola;</l>
<l>ché del bel colle e del sorgente pastino</l>
<l>lui solo è il sacerdote e lui lo agricola.</l>
</lg><lg><l>Ma prega tu che i vènti non tel guastino,</l>
<l>ch'io ti farò fermar dietro a quei frutici,</l>
<l>pur che a salir fin su l'ore ne bastino.</l>

</lg></sp>
<sp><speaker><hi rend="sc">Summ.</hi></speaker><lg><l> Voto fo io, se tu, Fortuna, agiutici,</l>
<l>una agna dare a te de le mie pecore,</l>
<l>una a la Tempestà, che 'l ciel non mutici.</l>
</lg><lg><l>Non consentire, o ciel, ch'io mora indecore;</l>
<l>ché sol pensando udir quel suo dolce organo,</l>
<l>par che mi spolpe, snerve e mi disiecore.</l>

</lg></sp>
<sp><speaker><hi rend="sc">Barc.</hi></speaker><lg><l> Or via, che i fati a bon camin ne scorgano!</l>
<l>Non senti or tu sonar la dolce fistula?</l>
<l>Férmati omai, che i can non se ne accorgano.</l>

</lg></sp>
<sp><speaker><hi rend="sc">Melis.</hi></speaker><lg><l> I tuoi capelli, o Filli, in una cistula</l>
<l>serbati tegno, e spesso, quand'io volgoli,</l>
<l>il cor mi passa una pungente aristula.</l>
</lg><lg><l>Spesso gli lego e spesso, oimè, disciolgoli,</l>
<l>e lascio sopra lor quest'occhi piovere;</l>
<l>poi con sospir gli asciugo, e inseme accolgoli.</l>
</lg><lg><l>Basse son queste rime, esili e povere;</l>
<l>ma se 'l pianger in cielo ha qualche merito,</l>
<l>dovrebbe tanta fé Morte commovere.</l>
</lg><lg><l>Io piango, o Filli, il tuo spietato interito,</l>
<l>e 'l mondo del mio mal tutto rinverdesi.</l>
<l>Deh pensa, prego, al bel viver preterito,</l>
</lg><lg><l>se nel passar di Lete amor non perdesi.</l>
</lg></sp>
</div2></div1>
<div1 type="parte">
<head>A la Sampogna</head>
<p>Ecco che qui si compieno le tue fatiche, o rustica e
boscareccia sampogna, degna per la tua bassezza di non da
più colto, ma da più fortunato pastore che io non sono,
esser sonata. Tu a la mia bocca et a le mie mani sei non
molto tempo stata piacevole esercizio, et ora, poi che così
i fati vogliono, imporrai a quelle con lungo silenzio forse
eterna quiete. Con ciò sia cosa che a me conviene, prima che
con esperte dite sappia misuratamente la tua armonia
esprimere, per malvagio accidente da le mie labra
disgiungerti, e, quali che elle si siano, palesare le
indòtte note, atte più ad appagare semplici pecorelle per le
selve, che studiosi popoli per le cittadi; facendo sì come
colui che offeso da notturni furti nei suoi giardini, coglie
con isdegnosa mano i non maturi frutti dai carichi rami; o
come il duro aratore, il quale dagli alti alberi inanzi
tempo con tutti i nidi si affretta a prendere i non pennuti
ucelli, per tema che da serpi o da pastori non gli siano
preoccupati. Per la qual cosa io ti prego, e quanto posso ti
ammonisco, che de la tua selvatichezza contentandoti, tra
queste solitudini ti rimanghi.</p>
<p>A te non si appertiene andar cercando gli alti palagi de
préncipi, né le superbe piazze de le populose cittadi, per
avere i sonanti plausi, gli adombrati favuri, o le ventose
glorie, vanissime lusinghe, falsi allettamenti, stolte et
aperte adulazioni de l'infido volgo. Il tuo umile suono mal
si sentirebbe tra quello de le spaventevoli buccine o de le
reali trombe. Assai ti fia qui tra questi monti essere da
qualunque bocca di pastori gonfiata, insegnando le
rispondenti selve di risonare il nome de la tua donna, e di
piagnere amaramente con teco il duro et inopinato caso de la
sua immatura morte, cagione efficacissima de le mie eterne
lacrime e de la dolorosa et inconsolabile vita ch'io
sostegno; se pur si può dir che viva, chi nel profondo de le
miserie è sepelito.</p>
<p>Dunque, sventurata, piagni; piagni, che ne hai ben ragione.
Piagni, misera vedova; piagni, infelice e denigrata
sampogna, priva di quella cosa che più cara dal cielo
tenevi. Né restar mai di piagnere e di lagnarti de le tue
crudelissime disventure, mentre di te rimanga calamo in
queste selve; mandando sempre di fuori quelle voci, che al
tuo misero e lacrimevole stato son più conformi. E se mai
pastore alcuno per sòrte in cose liete adoprar ti volesse,
fagli prima intendere che tu non sai se non piagnere e
lamentarti, e poi con esperienzia e veracissimi effetti
esser così gli dimostra, rendendo continuamente al suo
soffiare mesto e lamentevole suono; per forma che temendo
egli di contristare le sue feste, sia costretto
allontanartesi da la bocca, e lasciarti con la tua pace
stare appiccata in questo albero, ove io ora con sospiri e
lacrime abondantissime ti consacro in memoria di quella, che
di avere infin qui scritto mi è stata potente cagione; per
la cui repentina morte la materia or in tutto è mancata a me
di scrivere, et a te di sonare.</p>
<p>Le nostre Muse sono estinte; secchi sono i nostri lauri;
ruinato è il nostro Parnaso; le selve son tutte mutole; le
valli e i monti per doglia son divenuti sordi. Non si
trovano più Ninfe o Satiri per li boschi; i pastori han
perduto il cantare; i greggi e gli armenti appena pascono
per li prati, e coi lutulenti piedi per isdegno conturbano i
liquidi fonti, né si degnano, vedendosi mancare il latte, di
nudrire più i parti loro. Le fiere similmente abandonano le
usate caverne; gli ucelli fuggono dai dolci nidi; i duri et
insensati alberi inanzi a la debita maturezza gettano i lor
frutti per terra; e i teneri fiori per le meste campagne
tutti communemente ammarciscono. Le misere api dentro ai
loro favi lasciano imperfetto perire lo incominciato mèle.
Ogni cosa si perde, ogni speranza è mancata, ogni
consolazione è morta.</p>
<p>Non ti rimane altro omai, sampogna mia, se non dolerti, e
notte e giorno con ostinata perseveranza attristarti.
Attrìstati adunque, dolorosissima; e quanto più puoi, de la
avara morte, del sordo cielo, de le crude stelle, e de' tuoi
fati iniquissimi ti lamenta. E se tra questi rami il vento
per aventura movendoti ti donasse spirito, non far mai altro
che gridare, mentre quel fiato ti basta.</p>
<p>Né ti curare, se alcuno usato forse di udire più esquisiti
suoni, con ischifo gusto schernisse la tua bassezza o ti
chiamasse rozza; ché veramente, se ben pensi, questa è la
tua propria e principalissima lode, pur che da' boschi e da'
luoghi a te convenienti non ti diparta. Ove ancora so che
non mancheran di quegli, che con acuto giudicio esaminando
le tue parole, dicano te in qualche luogo non bene aver
servate le leggi de' pastori, né convenirsi ad alcuno passar
più avanti che a lui si appertiene. A questi, confessando
ingenuamente la tua colpa, voglio che rispondi, niuno
aratore trovarsi mai sì esperto nel far de' solchi, che
sempre prometter si possa, senza deviare, di menarli tutti
dritti. Benché a te non picciola scusa fia, lo essere in
questo secolo stata prima a risvegliare le adormentate
selve, et a mostrare a' pastori di cantare le già
dimenticate canzoni. Tanto più che colui il quale ti compose
di queste canne, quando in Arcadia venne, non come rustico
pastore ma come coltissimo giovene, benché sconosciuto e
peregrino di amore, vi si condusse. Senza che in altri tempi
sono già stati pastori sì audaci, che insino a le orecchie
de' romani consuli han sospinto il loro stile; sotto l'ombra
de' quali potrai tu, sampogna mia, molto ben coprirti e
difendere animosamente la tua ragione.</p>
<p>Ma se forse per sòrte alcun altro ti verrà avanti di più
benigna natura, il quale con pietà ascoltandoti mandi fuori
qualche amica lacrimetta, porgi subitamente per lui efficaci
preghi a Dio, che ne la sua felicità conservandolo, da
queste nostre miserie lo allontane. Ché veramente chi de le
altrui avversità si dole, di se medesmo si ricorda. Ma
questi io dubito saranno rari e quasi bianche cornici;
trovandosi in assai maggior numero copiosa la turba de'
detrattori. Incontra ai quali io non so pensare quali altre
arme dar mi ti possa, se non pregarti caramente, che quanto
più puoi rendendoti umile, a sustinere con pazienzia le lor
percosse ti disponghi. Benché mi pare esser certo, che tal
fatica a te non fia necessaria, se tu tra le selve, sì come
io ti impongo, secretamente e senza pompe star ti vorrai.
Con ciò sia cosa che chi non sale, non teme di cadere; e chi
cade nel piano, il che rare volte adiviene, con picciolo
agiuto de la propria mano, senza danno si rileva. Onde per
cosa vera et indubitata tener ti puoi, che chi più di
nascoso e più lontano da la moltitudine vive, miglior vive;
e colui tra' mortali si può con più verità chiamar beato,
che senza invidia de le altrui grandezze, con modesto animo
de la sua fortuna si contenta.</p></div1>
</body>
</text>
</TEI.2>
