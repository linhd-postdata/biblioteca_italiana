<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Pastoralia</title>
      <author>Matteo Maria Boiardo</author>
    </titleStmt>
    <extent>109 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001615</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Pastoralia</title>
        <author>Boiardo, Matteo Maria</author>
        <editor id="ed">Carrai, Stefano</editor>
        <publisher>Antenore</publisher>
        <pubPlace>Padova</pubPlace>
        <date>1996</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>400</date>
    </creation>
    <langUsage><language id="lat"/></langUsage>
    <textClass>
      <keywords scheme="CDD">
        <term>871.04 - Poesia latina. Periodo moderno, 1350-</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pisa</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pisa</name>
      </respStmt>
      <item>Correzione linguistica</item>
    </change>
    <change>
      <date>2004-01-14T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML</item>
    </change>
    <change>
      <date>2004-01-26T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="sezione"><head>I</head>
<div2 type="poesia"><head><title>Syringa</title> incipit. Collocutores Pan, Poeman.</head>
<sp><speaker>PAN</speaker><l>Sum deus et nemorum custos, mea numina servant</l>
<l>Menalus et viridis celeberrima silva Lycaei</l>
<l>et iuga frondosis Nonacria consita plantis.</l>
<l>Liquimus Arcadiam, namque illic dulcia rumpunt</l>
<l>carmina diverso crepitantia tympana cantu.</l>
<l>Tum Scytha pascentes per florida rura capellas</l>
<l>abstrahit et dominos, viduantur pascua dulci</l>
<l>carmine et abductis squalescunt arva iuvencis,</l>
<l>ilicet exosi strepitus et tristia bella</l>
<l>venimus ignotas Tirrheni ad fluminis undas</l>
<l>pascuaque ancipiti iampridem subdita Iano.</l>
<l>Hic meus errantes servabat Tityrus haedos</l>
<l>rustica divino permulcens pectora cantu,</l>
<l>cuius et attonitae stupuerunt carmina lynces</l>
<l>blandaque terribiles tenuerunt verba leaenas.</l>
<l>Dum tamen horrentis acies et praelia tentat</l>
<l>dicere, deseruit calamos ceu Strymonis undis</l>
<l>candidus infecto suspirat carmine cignus.</l>
<l>Nunc tibi, nam virides sordent sine cantibus umbrae,</l>
<l>tradere dignamur pastoria sibila, Poeman.</l>
<l>Tu modo per silvas vestigia nostra secutus</l>
<l>horrida Mavortis contingere tela caveto:</l>
<l>nostra sed a nostro ducantur numine verba.</l></sp>
<sp><speaker>POEM.</speaker><l>Sic tua Partheniae venerentur numina nymphae</l>
<l>frigidaque Arcadiae regio, sic turgida puri</l>
<l>flumina Ladonis venerentur et arduus Azan!</l>
<l>Maxime pastorum custos, te cedere fas est:</l>
<l>maius ab aethereo numen mihi missus Olympo</l>
<l>inclitus Alcides; illi mea munera sunt haec</l>
<l>candida purpureum variantia mala colorem.</l>
<l>Illum ego seu calamis, liquido seu gutture ludam,</l>
<l>laudibus exornans meritis super omnia tollo:</l>
<l>sit licet ille tuo cantari carmine dignus,</l>
<l>nec mea Sicanios moduletur tibia cantus.</l></sp>
<sp><speaker>PAN</speaker><l>Cedimus et solo superari nomine fas est</l>
<l>Herculis, hoc etenim silvas ac pascua nomen</l>
<l>solvit, et horrendi fortissima colla leonis</l>
<l>fregit et a Libycis Antaeum sustulit arvis.</l>
<l>Nil iuvat aeripedem cervam fuga, nil iuvat hydram</l>
<l>crescere. Quid referam Cretaei cornua tauri</l>
<l>fracta? Quid Hesperii felicia poma draconis</l>
<l>totque sub Herculeo pacatas robore terras?</l>
<l>Hic novus Alcides, patriis non degener actis,</l>
<l>rettulit Herculeum meritisque et nomine nomen;</l>
<l>qui licet Estensi sit natus sanguine et altis</l>
<l>inclita maiorum decorentur gesta trophaeis,</l>
<l>non tamen huic quisquam sese generosus avorum</l>
<l>conferet, ille licet redeat qui cuspide Mauros</l>
<l>perculit imbelles Hispanaque contudit arma.</l>
<l>At nova praeclari canerem si principis acta</l>
<l>stridula pascentes turbarent classica tauros;</l>
<l>sed Iovis imperio nunc dulcia linquimus arva,</l>
<l>grataque formosis Mutinensia rura Napaeis.</l>
<l>Tradimus hos igitur calamos, quibus addere sensus</l>
<l>montibus et rigidis poteris dare pectora saxis.</l>
<l>Thracius his Getico deduxit vertice silvas</l>
<l>Orpheus, his Siculi celeberrima carmina vatis</l>
<l>flumina praecipiti tenuerunt concita cursu.</l></sp>
<sp><speaker>POEM.</speaker><l>Quae tibi tam caro reddam pro munere? Quaenam</l>
<l>thura vel Eois nascentia cinnama campis</l>
<l>reddere sufficiant tanto pro munere grates?</l>
<l>Attamen hoc unum super omnia, dive, rogamus,</l>
<l>quo sine nil prosunt oblatae dona cicutae:</l>
<l>ut comes interea venias dum prima canemus</l>
<l>carmina et incipiam levibus dare sibila cannis.</l></sp>
<sp><speaker>PAN</speaker><l>Incipe, vicinam comites via ducit ad urbem.</l></sp>
<sp><speaker>POEM.</speaker><l>"Dicite, Naiades nymphae, si forte per agros</l>
<l>obvius Alcides fuerit: me ferreus ille</l>
<l>liquit et umbrosis pavidam me credidit antris;</l>
<l>dicite, sic nitidi fontes et flumina certent</l>
<l>ludere, et innocui vestigia lambere pisces.</l>
<l>Quid fugis incassum? Non te mihi turbida ripis</l>
<l>flumina, non totis rapient cum montibus Alpes.</l>
<l>Me fugis? Ah quondam puerum per saxa nivesque,</l>
<l>per iuga, per vacuos saltus male sana sequebar,</l>
<l>nec tamen aut fusco fueram male grata colore,</l>
<l>nec niger obscuro pendebat vertice crinis.</l>
<l>Quid mihi forma decens, si te, mea sola voluptas,</l>
<l>non libet hac mecum pariter considere ripa?</l>
<l>Huc ades, hic liquidi labuntur fluminis undae,</l>
<l>et viret aprico genialis gramine tellus.</l>
<l>Aspice: formosae circumstant littora pinus</l>
<l>blandaque summissis aspirat flatibus aura.</l>
<l>Credimus, an totis facies infixa medullis</l>
<l>Herculis eludit? Meus, en meus advenit ille!</l></sp>
<sp><speaker>PAN</speaker><l>Ardua marmoreo iam dudum culmine turris</l>
<l>cernitur: haec Mutina est. Ingentia respice, Poeman,</l>
<l>moeniaque et pinnas et culmina celsa domorum.</l></sp>
<sp><speaker>POEM.</speaker><l>Cernimus, ast alias iamdudum vidimus urbes</l>
<l>et quibus edidici dicatur brassica caulis,</l>
<l>non tamen hanc umquam me sors mea duxit ad urbem</l>
<l>nec patet Herculeo radiet qua regia culmo.</l></sp>
<sp><speaker>PAN</speaker><l>Dicam ego, tu vigili quae dicam suscipe mente.</l>
<l>Proxima vicini cum primum culmina pontis</l>
<l>liqueris, haec recto ducet te semita cursu,</l>
<l>crux tibi quadrivio donec sese ardua campo</l>
<l>offeret, hinc laeva tandem se parte decori</l>
<l>Herculis aula tibi celebrataque tecta patebunt.</l>
<l>Sed satis et nimium tenuerunt verba: timendum est</l>
<l>candida ne niveae claudantur limina portae.</l></sp></div2>
<div2 type="poesia"><head>red. G</head>
<sp><speaker>PAN</speaker><l>Sum deus et nemorum custos, mea numina servant</l>
<l>Menalus et viridis celeberrima silva Lycaei</l>
<l>et iuga frondosis Nonacria consita plantis.</l>
<l>Liquimus Arcadiam, namque illic dulcia rumpunt</l>
<l>carmina diverso crepitantia tympana cantu.</l>
<l>Tum Scytha pascentes per florea rura capellas</l>
<l>abstrahit et dominos, viduantur pascua dulci</l>
<l>carmine et abductis iam squallent arva iuvencis,</l>
<l>ilicet exosi strepitus et tristia bella</l>
<l>vidimus ancipiti quae quondam subdita Iano</l>
<l>pascua, et ad notas iamdudum Tibridis undas</l>
<l>flevimus: hic olim, teneros dum Tityrus haedos</l>
<l>colligit, arguta cecinit mea carmina cantu</l>
<l>montibus Ausoniis, sed dum cupit aspera Martis</l>
<l>praelia et ingenti sordentes pulvere turmas</l>
<l>dicere deserui calamos ceu Strymonis undas.</l></sp>
<sp><speaker>POEM.</speaker><l>Sic tua Partheniae venerentur numina nymphae</l>
<l>frigidaque Arcadiae regio, sic turgida puri</l>
<l>flumina Ladonis, veneretur et arduus Azan.</l>
<l>Maxime pastorum custos, te cedere fas est:</l>
<l>maius ab aethereo numen mihi missus Olympo</l>
<l>inclitus Alcides; illi mea munera sunt haec</l>
<l>candida purpureum variantia poma colorem.</l>
<l>Illum ego seu calamis, liquido seu gutture ludam,</l>
<l>laudibus exornans meritis, super aethera tollo:</l>
<l>sit licet ille tuo cantari carmine dignus,</l>
<l>nec mea Sicanios moduletur tibia cantus.</l></sp>
<sp><speaker>PAN</speaker><l>Cedimus et solo superari nomine fas est</l>
<l>Herculis: hoc etenim silvas et pascua nomen</l>
<l>iampridem implevit, fortissima colla leonis</l>
<l>fregit et Antaeum fatalibus abstulit arvis.</l>
<l>Nil iuvat aeripedem cervam fuga, nil iuvat hydram</l>
<l>crescere. Quid referam Cretaei cornua tauri</l>
<l>fracta? Quid Hesperii felicia poma draconis</l>
<l>totque sub Herculeo pacatas robore terras?</l></sp>
<sp><speaker>POEM.</speaker><l>Hic novus Alcides, patriis non degener actis,</l>
<l>rettulit Herculeum meritis et nomine nomen;</l>
<l>qui licet Estensi sit natus sanguine et altis</l>
<l>inclita maiorum decorentur gesta trophaeis,</l>
<l>non tamen huic quisquam sese generosus avorum</l>
<l>conferet, ille licet redeat qui cuspide Mauros</l>
<l>perculit audaces Hispanaque contudit arma;</l>
<l>at nova praeclari canerem si principis acta</l>
<l>horrida pascentes turbarent classica tauros.</l></sp>
<sp><speaker>PAN</speaker><l>Tradimus hos igitur calamos, quibus addere sensus</l>
<l>montibus et rigidis poteris dare pectora saxis.</l>
<l>Thracius his Getico deduxit vertice silvas</l>
<l>Orpheus, hic Siculi celeberrima carmina vatis</l>
<l>flumina praecipiti tenuerunt concita cursu.</l></sp>
<sp><speaker>POEM.</speaker><l>Quae tibi tam caro reddam pro munere? Quaenam</l>
<l>thura vel Eois nascentia cinnama campis</l>
<l>reddere sufficiant tali pro munere grates?</l>
<l>Te tamen hoc unum super omnia, dive, rogamus</l>
<l>(quo sine quid prosunt oblatae dona cicutae?):</l>
<l>ut comes interea venias dum ludere primo</l>
<l>carmine et incipiam levibus dare sibila cannis.</l></sp>
<sp><speaker>PAN</speaker><l>Incipe, vicinam comites via ducet ad urbem.</l></sp>
<sp><speaker>POEM.</speaker><l>"Dicite, Naiades nymphae, si forte per agros</l>
<l>obvius Alcides fuerit, nam ferreus ille</l>
<l>liquit et umbrosis pavidam me credidit antris;</l>
<l>dicite, sic nitidi fontes et flumina circum</l>
<l>errent, ac muti saliant prope littora pisces.</l>
<l>Quid fugis incassum? Non te mihi turbida ripis</l>
<l>flumina, non totis rapient cum montibus Alpes:</l>
<l>me fugis immitis. Puerum per saxa, per undas,</l>
<l>per iuga, per saltus quae te male sana requiro,</l>
<l>nec tamen aut fusco tibi sum male grata colore,</l>
<l>nec niger incompto dependet vertice crinis;</l>
<l>at quid forma iuvat, si te, mea sola voluptas,</l>
<l>non libet hac mecum pariter considere ripa?</l>
<l>Huc ades, hic liquidi labuntur fluminis undae</l>
<l>et viret aprico genialis gramine campus.</l>
<l>Aspice, formosae circumstant littora pinus</l>
<l>blandaque submissis aspirat flatibus aura.</l>
<l>Credimus, an totis facies infixa medullis</l>
<l>Herculis eludit? Meus, en meus advenit ille!"</l></sp>
<sp><speaker>PAN</speaker><l>Ardua marmoreo iamdudum culmine turris</l>
<l>cernitur: haec Mutina est. Ingentia respice, Poeman,</l>
<l>moeniaque et pinnas et culmina celsa domorum.</l></sp>
<sp><speaker>POEM.</speaker><l>Cernimus, atque alias non unas vidimus arces,</l>
<l>et tamen hanc nunquam me sors mea duxit ad urbem</l>
<l>nec notum Herculeo radiet qua regia tecto.</l></sp>
<sp><speaker>PAN</speaker><l>Dicam ego, tu memori quae dicam mente repone.</l>
<l>Proxima vicini cum primum culmina pontis</l>
<l>liqueris, haec recto ducet te semita cursu,</l>
<l>crux tibi quadrivio donec sese ardua campo</l>
<l>offeret, hinc laeva tandem se parte verendi</l>
<l>Herculis aula tibi celebrataque tecta patebunt.</l>
<l>Iam satis ac nimium tenuerunt verba: timendum est</l>
<l>candida ne aeratae claudantur limina portae.</l></sp></div2></div1>
<div1 type="sezione"><head>II</head>
<div2 type="poesia"><head><title>Phyliroe</title> incipit. Collocutores in hac Tityrus, Lynces et Bargus.</head>
<sp><speaker>TIT.</speaker><l>Vos eritis silvae testes, vos flumina vosque</l>
<l>numina silvarum, tuque, o clarissime Titan,</l>
<l>vos eritis testes mortem quod demorer ultra</l>
<l>invitus, pigeat quod tristem ducere vitam;</l>
<l>namque meum sidus postquam fera fata tulerunt</l>
<l>Phyliroemque meis oculis spectare negatum,</l>
<l>vivere quid libeat? Quid tantis tundere caelum</l>
<l>amplius alloquiis immotaque numina prodest?</l></sp>
<sp><speaker>LYN.</speaker><l>Quale sonat dulci turtur viduata marito</l>
<l>carmen et aeriae celso de vertice quercus</l>
<l>argutos iterat questus et flebile cantat,</l>
<l>tale sub adverso cecinit modo conditus antro</l>
<l>Tityrus et, caram moerens abiisse puellam,</l>
<l>crudeles superos, crudelia sidera dicit.</l>
<l>Quare hoc si placeat positi sub caespite, Barge,</l>
<l>fervida solicitae capiamus vulnera mentis.</l></sp>
<sp><speaker>BARG.</speaker><l>Quis Deus optanti, quis te mihi, Tityre, casus</l>
<l>obtulit? Arrident nostris bona numina votis.</l>
<l>Siste gradum, Lynces: non me Rhodopeius aeque</l>
<l>detineat vates, non me vocalis Arion</l>
<l>carmine mirantem solitus delphina movere.</l></sp>
<sp><speaker>TIT.</speaker><l>Felix qui cara pariter comitante puella</l>
<l>tartareas sedes nigrique Acherontis ad undam</l>
<l>devenit: optatos non illum cernere vultus</l>
<l>infernae prohibent leges, non ille dolore</l>
<l>angitur assiduo, nec mortem perditus orat.</l>
<l>Quid non esse velim? Pecudes sua gramina pascunt,</l>
<l>laeta saginatus iacet ad praesepia taurus,</l>
<l>libera per campos curisque soluta vagatur</l>
<l>cerva, et aves vacuum volitant per inane, marinos</l>
<l>per fluctus placidi ludunt, per flumina pisces;</l>
<l>at me durus Amor, rubro seu littore Phoebus</l>
<l>tollitur Hesperiis idem seu conditur oris,</l>
<l>urget, et in nostro fixi stant pectore vultus</l>
<l>et flavi crines et candida colla puellae.</l>
<l>Illam ego per silvas, illam per saxa nivesque</l>
<l>aspicio: ah puris quotiens offertur in undis,</l>
<l>montibus ah quotiens viridique sub arboris umbra!</l></sp>
<sp><speaker>LYN.</speaker><l>Barge, quid Aoniis cantaret blandius antris</l>
<l>Dircaeus vates, acri seu captus amore</l>
<l>mulceret tenues modulatis versibus auras,</l>
<l>seu vulsas rupes et grandia carmine saxa</l>
<l>duceret ac tremulis montana cacumina silvis?</l></sp>
<sp><speaker>BARG.</speaker><l>Miraris? Pulchram si cernere fata dedissent</l>
<l>hanc tibi Phyliroem, fluerent tibi carmina, Lynces,</l>
<l>tigribus et torvis lacrimas motura leaenis.</l></sp>
<sp><speaker>TIT.</speaker><l>Quid iuvat in terris ablata degere vita,</l>
<l>semper et assiduis superos lassare querelis?</l>
<l>Postquam (dulce nihil sperent mea lumina) ... postquam</l>
<l>lux mea luce caret, fortes agitare palaestras</l>
<l>odimus et trepidis pedicas componere cervis;</l>
<l>nec nos Pierii cantus, nec carmina, nec nos</l>
<l>oblectant agiles per florida rura choreae;</l>
<l>quaeque olim fuerant animo gratissima nostro</l>
<l>sordent: at vacuos per pascua longa recessus</l>
<l>quaerimus et pavidis pendentia saxa ruinis.</l>
<l>Ite procul, pecudes, procul hinc, mea cura capellae:</l>
<l>solus ego ad solos gemitus effundere montes</l>
<l>vadam, si lacrimis insanus cesserit ardor.</l>
<l>Me iubar exoriens, me sidera tota gementem</l>
<l>aspicient, hiemis seu frigora dura ruentem</l>
<l>Tixiniam sistent, seu torrida venerit aestas.</l>
<l>Ite procul, pecudes, procul hinc, mea cura capellae:</l>
<l>demens qui lacrimis crudeles cedere Parcas</l>
<l>credis! Threicii non si tibi carmina vatis</l>
<l>optatam poteris verbis accersere mortem.</l>
<l>Vos, montes, potius, potius miserescite, rupes,</l>
<l>obruite miserum huc tantisque exsolvite curis.</l>
<l>Sed quid ego incassum surdis mea carmina fundo</l>
<l>rupibus? Insanos tollet mors una dolores.</l>
<l>Hic vel ab arguto subiecta in flumina saxo</l>
<l>deferar aut altis venientem turbida ripis</l>
<l>unda feret Situlae. Tu, nostri causa doloris</l>
<l>nympha, vale: pecudes, saltus, armenta, valete.</l></sp>
<sp><speaker>LYN.</speaker><l>Surgamus ne forte dolor iam saevius urgens</l>
<l>praecipites saxis artus dare cogat amantem.</l>
<l>Tityre, quid tecum sola sub rupe volutas?</l>
<l>Quid tantum lacrimis divosque hominesque lacessis?</l>
<l>Quis tibi finis erit? Viventia lumina pacem</l>
<l>abstulerant, eadem pacem tibi mortua demunt.</l>
<l>Sit pudor insano tantum indulgere dolori.</l></sp>
<sp><speaker>TIT.</speaker><l>Iamdudum, Lynces, perii cum candida caelum</l>
<l>Phyliroe subiit, miserum nunc perdere mens est</l>
<l>corpus et ablatae comitem me iungere divae.</l></sp>
<sp><speaker>BARG.</speaker><l>Ah quid ais? Quo te tantum rapit improbus ardor?</l>
<l>Quae tibi causa necis? Periit tua maxima cura</l>
<l>Phyliroe, quod tu laetari, Tityre, debes:</l>
<l>illa, bonum numen, superum formosa deorum</l>
<l>alloquio fruitur, flentem et te moeret ab alto.</l></sp>
<sp><speaker>TIT.</speaker><l>Scimus et haec animo iamdudum, Barge, videmus</l>
<l>omnia, sed dulces quoniam me cernere vultus</l>
<l>dii prohibent, rursus flagranti in pectore curae</l>
<l>ardentes subeunt, damnatae et taedia vitae.</l></sp>
<sp><speaker>LYN.</speaker><l>Morte mori certum est, sed longe tristius illa</l>
<l>est aliquid: sonti scelerum tibi cernere diras</l>
<l>ultrices dabitur, coeptum depone furorem.</l>
<l>Quin potius placidis mecum secede sub umbris</l>
<l>Phyliroemque tuam meritis tollemus ad astra</l>
<l>laudibus: alterno resonabunt carmine valles.</l></sp>
<sp><speaker>TIT.</speaker><l>Perge, sequar: forsan melior fortuna paratur.</l></sp></div2>
<div2 type="poesia"><head>red. G</head>
<sp><speaker>TIT.</speaker><l>Vos eritis silvae testes, vos flumina vosque</l>
<l>numina silvarum, tuque, o clarissime Titan,</l>
<l>vos eritis testes mortem quod demorer ultra</l>
<l>invitus, pigeat tristem quod ducere vitam;</l>
<l>namque, meum sidus postquam fera fata tulerunt</l>
<l>Phyliroemque meis oculis spectare negatum,</l>
<l>vivere quid libeat? Quid tantis tundere caelum</l>
<l>amplius alloquiis immotaque numina prodest?</l></sp>
<sp><speaker>LYN.</speaker><l>Quale sonat dulci turtur viduata marito</l>
<l>carmen et aeriae celso de vertice quercus</l>
<l>argutos iterat questus et flebile cantat,</l>
<l>tale sub adverso cecinit modo conditus antro</l>
<l>Tityrus et, caram moerens abiisse puellam,</l>
<l>crudeles superos, crudelia sidera dicit.</l>
<l>Hoc si forte placet, positi sub caespite, Barge,</l>
<l>aspera sollicitae discamus vulnera mentis.</l></sp>
<sp><speaker>BARG.</speaker><l>Quis deus optanti, quis te mihi, Tityre, casus</l>
<l>obtulit? Arrident nostris bona numina votis.</l>
<l>Siste gradum, Lynca: non me Rhodopeius aeque</l>
<l>detineat vates, non me vocalis Arion,</l>
<l>carmina mirantem solitus delphina movere.</l></sp>
<sp><speaker>TIT.</speaker><l>Felix qui cara pariter comitante puella</l>
<l>tartareas sedes nigrique Acheruntis ad undam</l>
<l>descendit: gratos non illum cernere vultus</l>
<l>infernae prohibent leges, non ille dolore</l>
<l>angitur assiduo nec mortem perditus orat.</l>
<l>Quid non esse velim? Pecudes sua gramina pascunt,</l>
<l>laeta saginatus iacet ad praesepia taurus,</l>
<l>libera per campos curisque soluta vagatur</l>
<l>cerva, et aves vacuum volitant per inane, marinos</l>
<l>per fluctus placidi ludunt, per flumina pisces;</l>
<l>at me durus Amor, rubro seu littore Phoebus</l>
<l>tollitur Hesperiis seu idem conditur oris,</l>
<l>urget, et in nostro fixi stant pectore vultus</l>
<l>et flavi crines et candida colla puellae.</l>
<l>Illam ego per silvas, illam per saxa nivesque</l>
<l>aspicio: ah puris quoties offertur in undis,</l>
<l>montibus ah quotiens viridique sub arboris umbra!</l></sp>
<sp><speaker>LYN.</speaker><l>Barge, quid Aoniis cantaret blandius antris</l>
<l>Dircaeus vates, acri seu captus amore</l>
<l>mulceret tenues modulatis versibus auras,</l>
<l>seu vulsas rupes et grandia carmine saxa</l>
<l>duceret ac tremulis montana cacumina silvis?</l>
<l>Desine mirari: pulchram si fata dedissent</l>
<l>Phyliroem aspicere, effluerent tibi carmina, Lynca,</l>
<l>tigribus et torvis lacrimas motura leaenis.</l></sp>
<sp><speaker>TIT.</speaker><l>Quid iuvat in terris ablata degere vita,</l>
<l>semper et assiduis superos lassare querelis?</l>
<l>Postquam (dulce nihil sperant mea lumina) ... postquam</l>
<l>lux mea luce caret, fortes agitare palaestras</l>
<l>odimus et trepidis pedicas componere cervis;</l>
<l>nec nos Pierii cantus nec carmina, nec nos</l>
<l>oblectant agiles per florea rura choreae,</l>
<l>quaeque olim fuerant animo gratissima nostro</l>
<l>iam sordent: vacuos per pascua longa recessus</l>
<l>quaerimus et pavidis pendentia saxa ruinis.</l>
<l>Ite procul, pecudes, procul hinc, mea cura capellae:</l>
<l>solus ego ad solos gemitus effundere montes</l>
<l>vadam, si lacrimis insanus desinat ardor.</l>
<l>Me iubar exoriens, me sidera cuncta gementem</l>
<l>aspicient, hiemis seu frigora dura ruentem</l>
<l>Tixiniam sistent, seu torrida suxerit aestas.</l>
<l>Demens, qui lacrimis crudeles cedere Parcas</l>
<l>credis! Threicii non si tibi carmina vatis</l>
<l>carminibus valeas optatam accersere mortem.</l>
<l>Vos, montes, potius, potius miserescite, rupes,</l>
<l>obruite hunc miserum tantisque exolvite curis.</l>
<l>Sed quid ego incassum surdis mea carmina fundo</l>
<l>rupibus? Insanos tollet mors una dolores.</l>
<l>Pronus ab exosis subiecta in flumina saxis</l>
<l>deferar, inque imo submersum turbida fundo</l>
<l>unda teget Situlae. Tu nostri causa doloris,</l>
<l>nympha, vale: pecudes, saltus, armenta, valete.</l></sp>
<sp><speaker>BARG.</speaker><l>Surgamus ne forte dolor iam saevius urgens</l>
<l>praecipites saxis artus dare cogat amantem.</l></sp>
<sp><speaker>LYN.</speaker><l>Tityre, quid sola tecum sub rupe volutas?</l>
<l>Quid tantum lacrimis divosque hominesque lacessis?</l>
<l>Quis tibi finis erit? Viventia lumina pacem</l>
<l>abstulerant, eadem pacem tibi mortua demunt.</l>
<l>Sit pudor insano tantum indulgere labori.</l></sp>
<sp><speaker>TIT.</speaker><l>Iamdudum, Lynca, perii cum candida caelum</l>
<l>Phyliroem subiit, miserum nunc perdere mens est</l>
<l>corpus et ablatae comitem me adiungere nymphae.</l></sp>
<sp><speaker>BARG.</speaker><l>Ah, quid ais? Te tantum ergo rapit improbus ardor?</l>
<l>Quae tibi causa necis? Num quod tua maxima cura</l>
<l>Phyliroe periit? Laetari, Tityre, debes:</l>
<l>illa quod et superum numen formosa deorum</l>
<l>aspicit et flentem caelo te moeret ab alto.</l></sp>
<sp><speaker>TIT.</speaker><l>Scimus et haec animo iamdudum, Barge, videmus</l>
<l>omnia, sed dulces quoniam me cernere vultus</l>
<l>dii prohibent, rursus flagranti in pectore curae</l>
<l>ardentes subeunt, damnatae et taedia vitae:</l>
<l part="I">morte mori certum est.</l></sp>
<sp><speaker>BARG.</speaker><l part="F">Sed longe tristius illa</l>
<l>est aliquid: sonti scelerum tibi cernere dirae</l>
<l>ultrices dabitur, non quae cupis ora puellae.</l>
<l>Quin potius placidis mecum secede sub umbris</l>
<l>Phyliroemque tuam meritis tollemus ad astra</l>
<l>laudibus: alterno resonabunt carmine valles.</l></sp>
<sp><speaker>TIT.</speaker><l>Perge, sequar: forsan melior fortuna paratur.</l></sp></div2></div1>
<div1 type="sezione"><head>III</head>
<div2 type="poesia"><head><title>Eripoemenon</title> incipit. Collocutores Poeman, Hercules, Silvanus</head>
<sp><speaker>POEM.</speaker><l>Alter ab Arcadia, Siculis de montibus alter</l>
<l>venimus, Herculei dudum quo nominis usque</l>
<l>fama venit: placidas alternis cantibus aures</l>
<l>ne pigeat praebere, dabunt haec carmina forsan</l>
<l>nomen in extremis victurum finibus olim:</l>
<l>sic et Dardanii iuvenes et pulcher Adonis</l>
<l>ignotos inter saltus et pascua noti:</l>
<l>accipe nos igitur, princeps invicte, paratos</l>
<l>versibus et dulci pariter contendere cantu;</l>
<l>sic tua te virtus et dextrae insignia fortis</l>
<l>aeternum terris servent, sic aurea nobis</l>
<l>saecula et innocui vigeant, te principe, mores.</l></sp>
<sp><speaker>HERC.</speaker><l>Quin agite et viridi mecum considite in herba,</l>
<l>et varios inter flores alterna ciete</l>
<l>carmina? Tuque prior, primum mihi cognite Poeman,</l>
<l>incipe; carminibus totidem, Silvane, sequeris.</l></sp>
<sp><speaker>POEM.</speaker><l>Horrida diffugiunt glacialis tempora brumae</l>
<l>et nivibus positis placidi mitescere montes</l>
<l>incipiunt, pariter solitus mihi crescere fervor</l>
<l>incipit: incipiam pariter cantare Cytherim.</l></sp>
<sp><speaker>SILV.</speaker><l>Seu ver florigerum, seu torrida venerit aestas,</l>
<l>sive erit autumnus, hiemis seu frigora, semper</l>
<l>diceris nostris, Cardelia, versibus: et te</l>
<l>silvestres referent a nostro carmine picae.</l></sp>
<sp><speaker>POEM.</speaker><l>Solibus hibernis, aestiva blandior umbra,</l>
<l>blandior his undis et dulci blandior aura,</l>
<l>huc ades, o mea cura: quid est? Quo silva moretur?</l>
<l>Illa riget dumis, virides tenet illa colubros.</l></sp>
<sp><speaker>SILV.</speaker><l>Rupibus asperior, ventosa surdior unda,</l>
<l>et levibus foliis volucrique incertior Euro,</l>
<l>quid tam lenta venis? Quid enim est? Quo silva moretur?</l>
<l>Illa tenet colubros, duris riget illa rubetis.</l></sp>
<sp><speaker>POEM.</speaker><l>Hic nivei flores, croceis variantibus illos,</l>
<l>hic umbrae tenues, quas frondea porrigit arbor,</l>
<l>et puri fontes et gramina laeta Cytheri:</l>
<l>tecum hic quam libeat placidam deducere vitam!</l></sp>
<sp><speaker>SILV.</speaker><l>Tecum ego dumosos colles et terga nivosae</l>
<l>alpis et abrupta qua pendet rupe Fananum</l>
<l>quaque magis rigidi consurgunt saxa Lonati,</l>
<l>tecum ego desertas colerem, Cardelia, silvas.</l></sp>
<sp><speaker>POEM.</speaker><l>Quae iuga, qui colles, qui vos tenuere recessus,</l>
<l>dicite, Hamadryades, superis cum cessit ab oris</l>
<l>candida Phyliroe? Lacrimis rorare supremos</l>
<l>ite, piae, cineres et dona novissima ferte.</l></sp>
<sp><speaker>SILV.</speaker><l>Fleverunt moestae crudelia funera nymphae,</l>
<l>Phyliroes tumulum lacrimis sparsere, rosisque</l>
<l>et ferrugineas violas et candida circum</l>
<l>lilia purpureosque piae posuere hyacinthos.</l></sp>
<sp><speaker>POEM.</speaker><l>Diligit et versus et carmina nostra Cytheris,</l>
<l>nam modo cum canerem cantus lasciva notabat,</l>
<l>spectari et cupiens corylos agitabat et inde</l>
<l>visa sub umbrosis latitabat pendula ramis.</l></sp>
<sp><speaker>SILV.</speaker><l>At mea me solum spirat Cardelia, solum</l>
<l>ardet, nam levibus quotiens per plana veredis</l>
<l>auritos agitem lepores aut retia servem,</l>
<l>haec furtim sequitur venantemque aemula servat.</l></sp>
<sp><speaker>POEM.</speaker><l>Quid non cogat Amor? Tunc dicere carmina primum</l>
<l>coepimus et primum meditatos fundere versus</l>
<l>ille dedit cantus nobis artemque loquendi,</l>
<l>Castaliis melior nymphis et Apolline maior.</l></sp>
<sp><speaker>SILV.</speaker><l>Primus Amor docuit varias componere voces</l>
<l>et dare disparibus resonantia verba cicutis,</l>
<l>primus et insuetos querulo de gutture cantus</l>
<l>duxit et argutas docuit cantare volucres.</l></sp>
<sp><speaker>POEM.</speaker><l>Pastores, avidas fluvio prohibete capellas</l>
<l>atque arcete procul pecudes, mala vipera ripas</l>
<l>incolit: ah miseris ne forte occurrat et atros</l>
<l>adiciat morsus et tristia vincula nectat!</l></sp>
<sp><speaker>SILV.</speaker><l>Huc, pueri, cohibete greges, ubi plurima surgunt</l>
<l>gramina et horrenti pecudes defendit ab Euro</l>
<l>collis, et Herculeo tuti sub nomine saltus</l>
<l>nec varias metuunt vulpes nec bella luporum.</l></sp>
<sp><speaker>POEM.</speaker><l>Hic aestu pereunt fontes, sine gramine tellus</l>
<l>tristis inersque iacet, morbo periere capellae</l>
<l>et steriles raris resonant mugitibus agri,</l>
<l>ut novus Alcides nostris discessit ab oris.</l></sp>
<sp><speaker>SILV.</speaker><l>Piniferi elato laetantur vertice montes,</l>
<l>laetantur silvae, varios laetissima tellus</l>
<l>effundit flores, gaudent volucresque feraeque</l>
<l>Herculis adventu, gaudent armenta pecusque.</l></sp>
<sp><speaker>HERC.</speaker><l>Iam satis alterno pugnatum carmine, iam nox</l>
<l>nigra subit, grates vobis persolvere dignas</l>
<l>est animus: paribus certantes versibus ambos</l>
<l>ex aequo parili donandos munere duco.</l>
<l>Accipite hos igitur corsa de matre gemellos</l>
<l>pugnaces catulos: fures turbamque luporum</l>
<l>nocte sub oscura tuti temnetis, et iidem</l>
<l>per silvas comites perque horrida saxa fugacem</l>
<l>latratu capream laqueis incombere cogent.</l></sp>
<sp><speaker>SILV.</speaker><l>Dii tibi pro nobis quae nos non possumus ipsi</l>
<l>reddant, sed tenues si quid cantare cicutae</l>
<l>hae poterunt, totis, princeps, cantabere silvis.</l>
<l>Te fluvii celeres nostrique cacumina montis</l>
<l>laeta canent, nec tam vocali carmine Daphnis</l>
<l>notus erit, quamquam formoso nobilis ore</l>
<l>fulgeat et puris nomen sibi poscat in astris,</l>
<l>nec qui flaventes hedera cohibente capillos</l>
<l>incedit curru, domitoque insignis Eoo</l>
<l>ad iuga virgatas cohibet considere tigres.</l>
<l>Sed iam crebra polo collucent sidera: eamus.</l></sp></div2>
<div2 type="poesia"><head>red. G</head>
<sp><speaker>POEM.</speaker><l>Alter ab Arcadia, Siculis de montibus alter</l>
<l>venimus, Alcide, quo dudum nominis usque</l>
<l>fama tui venit: placidas ne cantibus aures</l>
<l>te pigeat praebere, dabunt haec carmina forsan</l>
<l>nomen in extremis victurus finibus olim.</l>
<l>Sic et Dardanii iuvenes et pulcher Adonis</l>
<l>ignotos inter saltus et pascua noti:</l>
<l>accipe nos igitur, princeps invicte, paratos</l>
<l>versibus et dulci pariter contendere cantu;</l>
<l>sic tua te virtus et dextrae insigna fortis</l>
<l>aeternum terris servent, sic aurea nobis</l>
<l>saecula et innocui vigeant, te principe, mores.</l></sp>
<sp><speaker>HERC.</speaker><l>Quin agite et viridi mecum considite in herba,</l>
<l>et varios inter flores alterna ciete</l>
<l>carmina? Tuque prior, primum mihi cognite, Poeman,</l>
<l>incipe; carminibus totidem, Silvane, sequeris.</l></sp>
<sp><speaker>POEM.</speaker><l>Horrida diffugiunt glacialis tempora brumae</l>
<l>et nivibus positis placidi mitescere montes</l>
<l>incipiunt, incipiam pariter cantare Citherym.</l></sp>
<sp><speaker>SILV.</speaker><l>Seu ver florigerum, seu torrida venerit aestas,</l>
<l>sive erit autumnus, hiemis sive frigora, semper</l>
<l>diceris nostris, Cardelia, versibus: et te</l>
<l>silvestres referent a nostro carmine picae.</l></sp>
<sp><speaker>POEM.</speaker><l>Solibus hibernis, aestiva blandior umbra,</l>
<l>blandior his undis et dulci blandior aura,</l>
<l>huc ades, o mea cura: quid est quod silva moretur?</l>
<l>Illa riget dumis, virides tenet illa colubros.</l></sp>
<sp><speaker>SILV.</speaker><l>Rupibus asperior, ventosa surdior unda,</l>
<l>et levibus foliis volucrique incertior Euro,</l>
<l>quid tam lenta venis? Quid enim est quod silva moretur?</l>
<l>Illa tenet colubros, duris riget illa rubetis.</l></sp>
<sp><speaker>POEM.</speaker><l>Hic nivei flores, croceis variantibus adsunt,</l>
<l>hic umbrae tenues, quas frondea proiicit arbor,</l>
<l>et puri fontes et gramina laeta Cytheri:</l>
<l>o utinam hic libeat mecum tibi ducere vitam!</l></sp>
<sp><speaker>SILV.</speaker><l>Tecum ego dumosos colles et terga nivosae</l>
<l>alpis, et abrupta qua pendet rupe Fananum</l>
<l>quaque magis rigidi consurgunt saxa Lonati,</l>
<l>tecum ego desertas colerem, Cardelia, silvas.</l></sp>
<sp><speaker>POEM.</speaker><l>Quae iuga, qui colles, qui vos tenuere recessus,</l>
<l>dicite, Hamadryades, superis cum cessit ab oris</l>
<l>candida Phyliroe? Lacrimis rorare supremos</l>
<l>ite, piae, cineres et dona novissima ferte.</l></sp>
<sp><speaker>SILV.</speaker><l>Fleverunt moestae crudelia funera nymphae,</l>
<l>Phyliroes tumulum lacrimis sparsere, rosisque</l>
<l>et ferrugineas violas et candida circum</l>
<l>lilia purpureosque piae posuere hyacinthos.</l></sp>
<sp><speaker>POEM.</speaker><l>Diligit et versus et carmina nostra Cytheris,</l>
<l>nam modo cum canerem cantus lasciva notabat,</l>
<l>spectari et cupiens corylos agitabat et inde</l>
<l>visa sub umbrosis latitabat pendula ramis.</l></sp>
<sp><speaker>SILV.</speaker><l>At mea me solum spirat Cardelia, solum</l>
<l>ardet, nam levibus quoties per plana veredis</l>
<l>auritos agito lepores aut retia servo,</l>
<l>haec furtim sequitur venantemque et sedula servat.</l></sp>
<sp><speaker>POEM.</speaker><l>Quid non cogit Amor? Tunc dicere carmina primum</l>
<l>coepimus et primum moeditatos fundere versus</l>
<l>ille dedit cantus nobis artemque loquendi,</l>
<l>Castaliis melior nymphis et Apolline maior.</l></sp>
<sp><speaker>SILV.</speaker><l>Primus Amor docuit varias componere voces</l>
<l>et dare disparibus resonantia verba cicutis,</l>
<l>primus et insuetos querulo de gutture cantus</l>
<l>duxit, et argutas docuit cantare volucres.</l></sp>
<sp><speaker>POEM.</speaker><l>Pastores, avidas fluvio prohibete capellas</l>
<l>atque arcete procul pecudes, mala vipera ripas</l>
<l>incolit: ah miseris ne forte occurrat et atros</l>
<l>adiiciat morsus, et tristia vincula nectat!</l></sp>
<sp><speaker>SILV.</speaker><l>Huc, pueri, cohibete greges, ubi plurima surgunt</l>
<l>gramina et horrenti pecudes defendit ab Euro</l>
<l>collis, et Herculeo tuti sub nomine saltus</l>
<l>ullas nec metuunt pestes nec bella luporum.</l></sp>
<sp><speaker>POEM.</speaker><l>Hic aestu pereunt fontes, sine gramine tellus</l>
<l>tristis inersque iacet, morbo periere capellae</l>
<l>et steriles raris resonant mugitibus agri,</l>
<l>ut novus Alcides nostris discessit ab oris.</l></sp>
<sp><speaker>SILV.</speaker><l>Piniferi elato laetantur vertice montes,</l>
<l>laetantur silvae, varios laetissima tellus</l>
<l>effundit flores, gaudent volucresque feraeque</l>
<l>Herculis adventu, gaudent armenta pecusque.</l></sp>
<sp><speaker>HERC.</speaker><l>Iam satis alterno certatum carmine, iam nox</l>
<l>nigra subit, grates vobis persolvere dignas</l>
<l>est animus: paribus certantes versibus ambos</l>
<l>ex aequo parili donandos munere duco.</l>
<l>Accipite hos igitur corsa de matre gemellos</l>
<l>pugnaces catulos: fures turbamque luporum</l>
<l>nocte sub oscura tuti temnetis, et iidem</l>
<l>per silvas comites perque horrida saxa fugacem</l>
<l>latratu capream laqueos incurrere cogent.</l></sp>
<sp><speaker>POEM.</speaker><l>Dii tibi pro nobis quae nos non possumus ipsi</l>
<l>reddant, sed tenues si quid cantare cicutae</l>
<l>hae poterunt, totis, princeps, celebrabere silvis.</l>
<l>Te fluvii celeres nostrique cacumina montis</l>
<l>laeta canent, nec tam vocali carmine Daphnis</l>
<l>notus erit, quamquam formoso nobilis ore</l>
<l>fulgeat et puris nomen sibi poscat in astris,</l>
<l>nec qui flaventes haedera cohibente capillos</l>
<l>incedit curru domitoque insignis Eoo</l>
<l>ad iuga virgatas cohibet considere tigres.</l>
<l>Sed iam crebra polo collucent sidera: eamus.</l></sp></div2></div1>
<div1 type="poesia"><head>IV</head>
<head>Matthaei Mariae Boiardi comitis <title>Vasilicomantia</title> incipit.</head>
<lg type="egloga"><lg><l>Mira canam quae vix annis abeuntibus aetas</l>
<l>ambiguo meminit Phoebi iam prodita cantu.</l>
<l>Tu, dea, cui caeli cursus, cui sidera cordi,</l>
<l>cui ventura patent et inevitabile fatum,</l>
<l>Uranie, mecum silvas habitare casasque</l>
<l>ne pudeat. Quid non? Pecudes Amphrysia circum</l>
<l>flumina formosus iamdudum pavit Apollo.</l></lg>
<lg><l>Hesperias placido lustravit lumine gentes</l>
<l>Iuppiter et populos tandem miseratus ab alto</l>
<l>prospicit Ausonios. Terrae laetentur et aequor:</l>
<l>florida perpetui consurgunt gramina veris,</l>
<l>nunc spirant zephyri pulsis aquilonibus et nunc</l>
<l>candida formosi posuerunt tegmina montes.</l>
<l>Exultant hilares per flumina laeta Napaeae,</l>
<l>grataque tergeminas comitatur Nympha sorores.</l>
<l>Hic varios inter flores serpilla rosasque</l>
<l>indulgent choreis et dulcia carmina ludunt.</l></lg>
<lg><l>Haec primum incipient bis septem saecula postquam</l>
<l>transierint decimumque eadem post saecula lustrum</l>
<l>quo deus omnipotens hominis sub imagine terras</l>
<l>diluit et veterum noxas tulit inde malorum.</l>
<l>Tunc iterum mores terrenaque corpora menti</l>
<l>astrorum regis suberunt: tunc Borsia virtus</l>
<l>immortale decus caelo mittetur ab alto.</l></lg>
<lg><l>Tunc lappae et tribuli et nigri mala grana githonis</l>
<l>et lolium et sterilis semen morietur avenae.</l>
<l>Non nimbus laedet segetes, non horrida vitem</l>
<l>vastabit glacies, non turgida flumina campum;</l>
<l>desuescet mortale genus sentire feroces</l>
<l>pugnantum strepitus et tristia signa tubarum:</l>
<l>desuescet tristes ferrato in vertice cristas</l>
<l>cernere et erectum cuneis fulgentibus agmen.</l>
<l>Tunc rapidae fugient tigres genus atque luporum,</l>
<l>rupibus et tristes ursi morientur in altis.</l></lg>
<lg><l>Te vero, superum rector cui candida subdet</l>
<l>armenta et pecudes signatas vertice, te nunc</l>
<l>alloquor, humani si te iactura decoris</l>
<l>nil movet ac rebus contraria nomina portas,</l>
<l>at sperasse decet summo quod nixus Olympo</l>
<l>Iuppiter obstrusos hominum circumspicit actus,</l>
<l>mentibus et meritis aeque sua premia pendens.</l></lg>
<lg><l>Squalida terribiles animos in praelia Phoebe</l>
<l>erigit: Hesperios iamdudum sanguine campos,</l>
<l>sanguine et Hadriacas spumantes cernimus undas;</l>
<l>nec satis extremo vires adiungit Hibero</l>
<l>Gallica quo Graiis procumbant lilia campis!</l>
<l>Iamque Malus pendet sub eodem sidere Vertex,</l>
<l>Isthmiaci fractum nec tollent gesta duelli.</l>
<l>Hoc superi prohibete nefas: non caedibus hydram</l>
<l>crescentem innumeris patriae sed viscera ferro</l>
<l>appetet, Hesperio satiari sanguine gliscit.</l></lg>
<lg><l>Antia sed vultu placido quem diva superbum</l>
<l>reddidit, o pecudis nivei haec fatalia custos</l>
<l>accipe: non summi geminentur tempora regis</l>
<l>montibus in mediis, medio dum Caesaris heres</l>
<l>ardebit solio; cogeris rumpere vitam</l>
<l>barbarus ac pecudi cantabit carmina pastor,</l>
<l>aurea formosae cui fulget lamina dextrae.</l></lg>
<lg><l>Tunc cervos laqueis, volucres tunc fallere visco</l>
<l>desistet mortale genus; verum aurea saecla,</l>
<l>aurea progenies iterum: non fortia tauri</l>
<l>colla iugo subdent sed passim libera campis</l>
<l>armenta et pecudes viridantia gramina carpent,</l>
<l>non pardum fugient lepores, non damma leonem,</l>
<l>et celeres picta iungentur tigride cervi;</l>
<l>sed geminas superum regis volitare volucres</l>
<l>iam video: nigras superis haec dirigit alas,</l>
<l>secum candidulis caelum petit altera pennis.</l></lg>
<lg><l>Nunc ego te niveae decus indelebile prodam</l>
<l>alitis, immenso cuius sub robore rursus,</l>
<l>rursus et Herculeo pacatur nomine tellus.</l>
<l>Fulva Cleonaeo iam te praerepta leoni</l>
<l>pellis obit: iam tu fortissima colla tumentem</l>
<l>ignibus appositis urges iuveniliter hydram</l>
<l>quam non arma queant, validum non frangere robur.</l></lg>
<lg><l>Ver dabit et flores, te praeside, frugibus aestas</l>
<l>dives erit multis, tunc poma autumnus et uvas</l>
<l>conferet ac pleni vix stabunt pondere rami,</l>
<l>brumaque iam tepido mitescet dura sereno:</l>
<l>tunc grandes pecudum foetus, tunc copia lactis,</l>
<l>tunc nec sanguinei radiabit stella cometae,</l>
<l>nec vastum insanis consurget fluctibus aequor,</l>
<l>non catulum rabies, pecudem non tabida pestis</l>
<l>corripiet, flavas rubigo haud horrida messes</l>
<l>eruet, haud tristi procumbent grandine vites.</l></lg>
<lg><l>Quo ruis, ah demens? Heroum gesta superbis</l>
<l>commemoranda sonis tenui mandare cicutae</l>
<l>ausus es et duras fatorum solvere voces,</l>
<l>quod non Eriphyle, quod non Marpesia, quod nec</l>
<l>dixerat erranti mandans sua carmina lauro:</l>
<l>plurima sed taceo, quamquam phoebeia, quamquam</l>
<l>tradita veridica mereantur ab arbore nomen.</l>
<l>Audaces timeo ne sidera summa petenti</l>
<l>deficiant pennae, sicut maris occupet unda</l>
<l>ora, sicut poto tribuam nova nomina ponto.</l>
<l>Haec tamen inculti fuerint solatia cantus</l>
<l>rupibus et saxo, cecini quod carmina surdis.</l>
<l>Iam neque, Hamadryades, posthac ignobile carmen</l>
<l>nympharumque choro aut hominum referetis ad aures</l>
<l>montibus, at lateat solis in montibus ortum.</l></lg></lg></div1>
<div1 type="sezione"><head>V</head>
<div2 type="poesia"><head><title>Silva</title> incipit. Collocutores in hac Lycanor et Menalcas.</head>
<sp><speaker>LYC.</speaker><l>Quam bene nunc dulci tenuis sonat aura susurro</l>
<l>amnicolas inter salices, et frondea nutant</l>
<l>virgulta excelsoque agitantur vertice pinus;</l>
<l>quam bene vicino respondent murmure ripae:</l>
<l>molliaque argutos invitant sibila cantus.</l></sp>
<sp><speaker>MEN.</speaker><l>Vera refers, utinam comitem sors candida Bargum</l>
<l>adderet, huic parili certaret carmine contra</l>
<l>Tityrus, immotas solitus deducere quercus.</l></sp>
<sp><speaker>LYC.</speaker><l>Quod cupis id cupimus, prohibent sed fata, Menalcas:</l>
<l>alter enim circum pecudes et pinguia circum</l>
<l>armenta, oblitus nemorum, noctesque diesque</l>
<l>perditur, et tenues claudunt sua carmina lanae;</l>
<l>alter Hamadryadas et florida rura Lycaei</l>
<l>deseruit, celsasque vagus delatus ad arces</l>
<l>ardentis acies et regum praelia tentat.</l></sp>
<sp><speaker>MEN.</speaker><l>Quandoquidem in silvis pudor est considere doctos</l>
<l>armaque vocales cupiunt horrenda poetae,</l>
<l>nos, quibus ingenium, quibus ardua verba, Lycanor,</l>
<l>deficiunt, humili celebremus carmine silvas.</l></sp>
<sp><speaker>LYC.</speaker><l>Incipe, sic viridi consurgant aequa Vesevo</l>
<l>gramina, sic pingues redeant cum matribus agni</l>
<l>plenaque foecundis concrescant ubera foetis.</l></sp>
<sp><speaker>MEN.</speaker><l>Incipiam, melior cantu meliora rependes.</l>
<l>Postquam nulla meum pietas miserata dolorem</l>
<l>subvenit, extremo frondentes carmine silvas</l>
<l>alloquar, hae nullos solitae contemnere questus.</l>
<l>Scitis enim, quercus celsoque cacumine fagi</l>
<l>fraxineumque nemus viridantisque ilicis arbor,</l>
<l>scitis enim quales gemitus, quae carmina fundam,</l>
<l>quam repetam vestro signatum in cortice nomen,</l>
<l>dumque vagor solus, quae condita pectoris edam</l>
<l>vulnera: ceu quondam fallaci perfida vultu</l>
<l>promisit misero, starent quod sidera, quod sol</l>
<l>ureret obliquis immotam cursibus Arcton,</l>
<l>cum possem immoto tandem de pectore labi.</l>
<l>Scitis et ut totis flagrantem scaeva medullis</l>
<l>rideat et, laeto spectans incendia vultu,</l>
<l>improba iuratosque deos et numina temnat.</l>
<l>Posthac dulce nihil, semper mihi lumina fletu</l>
<l>turgida et extremo singultus pectore ducti;</l>
<l>nil gelidi fontes, nil gramina laeta pecusve,</l>
<l>serpentesve iuvant hederae, non fluminis unda</l>
<l>et virides circum ripae, non roscida ramis</l>
<l>mala iuvant plenis, non flexi palmitis umbra.</l>
<l>Displicet haec querulos fundens mea tibia cantus:</l>
<l>et vitam pariter carmenque exosus et artem</l>
<l>posse mori cupiam, ni spes procul aurea nobis</l>
<l>mutatosque deos melioraque pectora monstret.</l></sp>
<sp><speaker>LYC.</speaker><l>Non ita populeo madidus sub vertice mergus</l>
<l>laetatur nitido pennas ostendere Phoebo,</l>
<l>nec tantum rapido cervus deprensus ab aestu</l>
<l>nare per aequoreos fluctus, per flumina gaudet,</l>
<l>quantum ego divino laetatus carmine, quo te</l>
<l>sistere crediderim fluvios, quo ducere montes,</l>
<l>mire puer: non haec reddemus verba vicissim,</l>
<l>sed quocumque modo nostra haec incondita dicam.</l></sp>
<sp><speaker>MEN.</speaker><l>Incipe, sic numquam foetas variatus asilus</l>
<l>exagitet, pecorique tuo nec tabida pestis</l>
<l>ingruat, aut fato pereant urgente capellae.</l></sp>
<sp><speaker>LYC.</speaker><l>Felices ripae, fortunatissima puri</l>
<l>unda lacus, vestro candentia membra liquore</l>
<l>perfudit vestris mea lux sua corpora lymphis:</l>
<l>huc posuit gressus, memini, iam nuda decoros</l>
<l>et niveis pedibus gaudentia germina movit.</l>
<l>Nil reor in terris formosius ulla tulisse</l>
<l>saecula, seu roseam Chlorim seu Phyllida iactent.</l>
<l>Aureus e niveo fulgebat vertice crinis</l>
<l>perque humeros, ludens, per cygnea colla volabat;</l>
<l>alba genas tenui leviter suffusa rubore,</l>
<l>flectebat dulci radiantia lumina risu:</l>
<l>lumina quis purus astrorum cederet ardor.</l>
<l>Pectora quid dicam duris formosa papillis?</l>
<l>Quid femur, aut niveo planum sub pectore ventrem?</l>
<l>Brachia quo laudem, teretes quo carmine suras?</l>
<l>Posthac triste nihil sperent mea lumina iam se</l>
<l>cernere, dumque meo stabunt in pectore vultus</l>
<l>formosi (stabunt etenim dum vita manebit)</l>
<l>hoc nemus, hi montes et erunt haec flumina nobis</l>
<l>sacra: nec intonso tantum Parnassia rupes</l>
<l>clara deo colitur, nec tantum grata Dianae</l>
<l>Eurotae Oebalii venerantur flumina nymphae.</l>
<l>Sic mihi felices servent pia numina cursus.</l>
<l>Hei mihi! Quam timeo dudum ne fixa sub isdem</l>
<l>legibus aut vultu maneat fortuna sereno!</l></sp>
<sp><speaker>MEN.</speaker><l>Digna satis tali quaenam pro carmine dona</l>
<l>sperem posse dari? Tantum non roscida prata</l>
<l>mane placent pecori nec tantum salsa capellis</l>
<l>gramina, non virides silvae, non pascua nobis.</l>
<l>Haec tamen egregio quamvis indigna labori</l>
<l>munera habe: haec calamo quondam mihi parta sonanti</l>
<l>pocula, maioris calamis cessura poetae,</l>
<l>fagina, sed torno docti laborata Comastis.</l>
<l>Herculis in medio fulgent insignia nostri,</l>
<l>narcissus bicolor solidoque adamante revinctus.</l></sp>
<sp><speaker>LYC.</speaker><l>Quis queat egregiis docto cum carmine donis</l>
<l>condignos versus et munera digna referre?</l>
<l>Non si docta deus formet mihi carmina, non si</l>
<l>multa Tarentinos pascat mihi buccula campos.</l>
<l>Hanc tamen, ut nostri subeat quandoque, catellam</l>
<l>accipe: dent superi quicquid super inde mereris.</l></sp></div2>
<div2 type="poesia"><head>red. G</head>
<sp><speaker>LYC.</speaker><l>Quam bene nunc dulci tenuis sonat aura susurro</l>
<l>amnicolas inter salices, et frondea nutant</l>
<l>virgulta excelsoque agitantur vertice pinus;</l>
<l>quam bene vicino respondent murmure ripae:</l>
<l>molliaque argutos invitant sibila cantus.</l></sp>
<sp><speaker>MEN.</speaker><l>Vera refers, utinam comitem sors candida Bargum</l>
<l>adderet, huic parili certaret carmine contra</l>
<l>Tityrus, immotas solitus deducere quercus.</l></sp>
<sp><speaker>LYC.</speaker><l>Quod cupis, id cupimus, prohibent sed fata, Menalca:</l>
<l>alter enim circum pecudes et pinguia circum</l>
<l>armenta, oblitus nemorum, noctesque diesque</l>
<l>perditur, et tenues norunt sua carmina lanae;</l>
<l>alter Hamadryades et florida rura Lycaei</l>
<l>deseruit, celsasque vagus dum fertur ad arces</l>
<l>ardentes acies et regum praelia tentat.</l>
<l>Quandoquidem in silvis pudor est considere doctos</l>
<l>armaque vocales cupiunt horrenda poetae,</l>
<l>nos, quibus ingenium, quibus ardua verba, Lycanor,</l>
<l>deficiunt, humili celebremus carmine silvas.</l>
<l>Incipe, sic viridi consurgant laeta Vesevo</l>
<l>gramina, sic pingues redeant cum matribus agni</l>
<l>plenaque foecundis concrescant ubera foetis.</l></sp>
<sp><speaker>MEN.</speaker><l>Incipiam, melior cantu meliora rependes.</l>
<l>Postquam nulla meum pietas miserata dolorem</l>
<l>subvenit, extremo frondentes carmine silvas</l>
<l>alloquar, hae nullos solitae contemnere questus.</l>
<l>Scitis enim, quercus celsoque cacumine fagi</l>
<l>fraxineumque nemus viridantisque ilicis arbor,</l>
<l>scitis enim quales gemitus, quae carmina fundam</l>
<l>quamque libens repetam signatum in cortice nomen;</l>
<l>scitis et ut totis flagrantem saeva medullis</l>
<l>rideat et, laeto spectans incendia vultu,</l>
<l>improba iuratosque Deos et numina temnat.</l>
<l>Posthac dulce nihil, semper mihi lumina fletu</l>
<l>turgida et extremo singultus pectore ducti;</l>
<l>nil gelidi fontes, nil gramina laeta pecusque,</l>
<l>serpentesve iuvant hederae, non fluminis unda</l>
<l>et virides circum ripae, non roscida ramis</l>
<l>mala iuvant plenis, non flexi palmitis umbra</l>
<l>displicet haec querulos fundens mea tibia versus:</l>
<l>et vitam pariter carmenque exosus et artem</l>
<l>posse mori optarim, ni spes procul aurea nobis</l>
<l>mutatosque deos, melioraque pectora monstret.</l></sp>
<sp><speaker>LYC.</speaker><l>Non ita populeo madidus sub vertice mergus</l>
<l>laetatur nitido pennas ostendere Phoebo,</l>
<l>nec tantum rapido cervus deprensus ab aestu</l>
<l>nare per aequoreos fluctus, per flumina gaudet,</l>
<l>quantum ego divino laetatus carmine, quo te</l>
<l>sistere crediderim fluvios, quo ducere montes,</l>
<l>culte puer: non haec reddemus verba vicissim,</l>
<l>sed quocumque modo nostra haec incondita dicam.</l></sp>
<sp><speaker>MEN.</speaker><l>Incipe, sic numquam foetas variatus asyllus</l>
<l>exagitet, pecorique tuo nec tabida pestis</l>
<l>ingruat aut fato pereant urgente capellae.</l></sp>
<sp><speaker>LYC.</speaker><l>Felices ripae, fortunatissima puri</l>
<l>unda lacus, vestro candentia membra liquore</l>
<l>perfudit vestris mea lux sua corpora lymphis:</l>
<l>hic posuit gressus, memini, iam nuda decoros</l>
<l>et niveis pedibus gaudentia gramina pressit.</l>
<l>Nil reor in terris formosius ulla tulisse</l>
<l>saecula, seu roseam Chlorim seu Phyllida iactent.</l>
<l>Aureus e cultu fulgebat vertice crinis</l>
<l>perque humeros, ludens, per cycnea colla volabat;</l>
<l>alba genas, tenui leviter suffusa rubore,</l>
<l>flectebat dulci radiantia lumina risu:</l>
<l>lumina queis purus astrorum cederet ardor.</l>
<l>Pectora quid dicam geminis decorata papillis?</l>
<l>Quid femur, aut niveo planum sub pectore ventrem?</l>
<l>Brachia quo laudem, teretes quo carmine suras?</l>
<l>Posthac triste nihil sperent mea lumina iam se</l>
<l>cernere, dumque meo stabunt in pectore vultus</l>
<l>formosi (stabunt autem dum vita manebit),</l>
<l>hoc nemus, hi montes et erunt haec flumina nobis</l>
<l>sacra: nec intonso tantum Parnassia rupes</l>
<l>clara deo colitur, nec tantum grata Dianae</l>
<l>Eurotae Oebalii venerantur flumina nymphae.</l>
<l>Sic mihi felices servent pia numina cursus.</l>
<l>Hei mihi! Quam vereor constans ut fixaque in iisdem</l>
<l>legibus aut vultu maneat fortuna sereno!</l></sp>
<sp><speaker>MEN.</speaker><l>Digna satis tali quaenam pro carmine dona</l>
<l>sperem posse dari? Non tantum roscida prata</l>
<l>mane placent pecori, nec tantum salsa capellis</l>
<l>gramina, non virides silvae, non pascua cervis.</l>
<l>Haec tamen, egregio quamvis indigna labore,</l>
<l>munera habe: haec calamo quondam mihi parta sonanti</l>
<l>pocula maioris calamis cessura poetae,</l>
<l>fagina, sed torno docti laborata Comastis;</l>
<l>Herculis in medio fulgent insignia nostri,</l>
<l>Narcissus bicolor solidoque adamante revinctus.</l></sp>
<sp><speaker>LYC.</speaker><l>Quis queat egregiis culto cum carmine donis</l>
<l>condignos versus et munera digna referre?</l>
<l>Non si compta deus formet mihi carmina, non si</l>
<l>multa Tarentinos pascat mihi bucula campos.</l>
<l>Hanc tamen, ut nostri subeat te cura, catellam</l>
<l>accipe: dent superi maius quodcumque mereris.</l></sp></div2></div1>
<div1 type="sezione"><head>VI</head>
<div2 type="poesia"><head>Matthaei Mariae Boiardi Comitis <title>Herodia</title> incipit.</head>
<lg type="egloga"><l>Aurea rorantes fugiebant sidera currus</l>
<l>solis et umbrosae cedebant tempora noctis,</l>
<l>solus ego, in silvis, qua proxima prata Capello</l>
<l>unda ferit Situlae, per devia rura vagabar.</l>
<l>Ecce sub adversa videor mihi carmina rupe</l>
<l>audisse Orpheis dicuntur qualia chordis</l>
<l>exisse, aut dulci memoratur qualia cantu</l>
<l>doctus Maenaliis Pan evolvisse sub antris.</l>
<l>Accedo ut clari pateat mihi carminis auctor:</l>
<l>stabat Michalii Bargus sub vertice montis</l>
<l>mollia Pierio fundens modulamina versu;</l>
<l>circum agiles ludunt satyri nymphaeque decentes,</l>
<l>auscultant rigidae nutanti vertice quercus,</l>
<l>graminis oblitae, capiunt et blanda iuvencae</l>
<l>carmina, et arguti quatiunt capita ardua montes.</l>
<l>Ille canit: duro genitam cum robore prolem</l>
<l>Hesperiam patrio pulsus Saturnus Olympo</l>
<l>accepit, moresque novos, nova nomina fecit;</l>
<l>saecula tunc Iano cantat regnata bifronti,</l>
<l>et Saturnigenam praestanti corpore Picum</l>
<l>reddit avem, et comites variarum monstra ferarum,</l>
<l>et Diomedeos comites dat carpere purum</l>
<l>aera, nam niveis circumdat corpora pennis;</l>
<l>tum canit et doctas ausum celebrare choreas</l>
<l>nympharum, viridi conclusum cortice corpus</l>
<l>pastoris tristi iam stirps oleagina succo;</l>
<l>Vertumnumque canit, varias cui sumere formas</l>
<l>fas erat, huic et fas placuit si ponere sumptas;</l>
<l>tunc Samium canit ille senem, qua mente deorum</l>
<l>noverit affatus, ut totis obruta terris</l>
<l>callidus eruerit Naturae arcana potentis;</l>
<l>iungit et Hetruscis praesago pectore glebis</l>
<l>concrevisse Tagen, primus qui noscere fibras</l>
<l>coeperit et dubios avium praescire volatus;</l>
<l>Parrhasiosque refert equites Herilumque subactum</l>
<l>viribus Evandri, totiens qui cuspide fusus</l>
<l>et totiens Stygio fuerit revocatus ab amne;</l>
<l>nec minus Iliacas acies totamque furenti</l>
<l>Hesperiam bello praestanti carmine miscet;</l>
<l>addit et Idaeo prognatas vertice pinus</l>
<l>nympharum specie notum iam nare per aequor;</l>
<l>adduntur gemini Mavortia pignora fratres</l>
<l>horrida villosae lambentes ubera matris;</l>
<l>tunc magis elato Romanum carmine cantat</l>
<l>nomen, et ancipiti iussos certare duello</l>
<l>tergeminos iuvenes diversisque acta quadrigis</l>
<l>membra ducis memorat; tunc nomina clara Metellos</l>
<l>Torquatosque refert, insignis marte Camillus</l>
<l>additur et clarum cui contulit Africa nomen.</l>
<l>Tandem grandiloquo Borsaeas carmine laudes</l>
<l>incipit: audito siluerunt nomine venti</l>
<l>turbidaque immoto stupuerunt flumina cursu,</l>
<l>illius ad nomen flexere cacumina quercus</l>
<l>et proni intonso nutarunt vertice montes.</l>
<l>Ille decus mirum praestanti in corpore cantat,</l>
<l>ore Iovi ut similis, ut Phoebo crinibus utque</l>
<l>brachia Threicii tulerit cum pectore Martis.</l>
<l>Nec minus ut prima quondam flagrante iuventa,</l>
<l>arma calens et equos, victricia signa Philippi</l>
<l>cum tulit, oblatas patriaeque ut sumpsit habenas</l>
<l>utque, truci armorum strepitu lituisque sonante</l>
<l>Italia et totae fremerent cum praelia gentes</l>
<l>vicinae, placida populos in pace quietos</l>
<l>continuit, procul hinc et tristia reppulit arma.</l>
<l>Salve, Estense decus, terrarum gloria Borsi,</l>
<l>quo duce sideribus terras Astrea relictis</l>
<l>incolit, et prisci rursum quo principe mores</l>
<l>aureaque aeterni redierunt otia veris;</l>
<l>salve, Estense decus, sub quo fulgentia tuti</l>
<l>agmina et horrendo nescimus classica cantu.</l>
<l>Quid dicam? Herculeum merito cum carmine nomen</l>
<l>extulit et clarae primos ab origine gentis</l>
<l>heroas cecinit: quales cum sancta subactis</l>
<l>iura darent populis, quales cum praelia duri</l>
<l>Martis et eversos agerent iuveniliter hostes:</l>
<l>teque decus rerum caneret, nova gloria celsi</l>
<l>sanguinis, et docto celebraret carmine laudes</l>
<l>egregias tua gesta canens: te vivida virtus,</l>
<l>te vigor Herculeus, te formosissima pulchri</l>
<l>corporis effigies et munera Palladis ornant.</l>
<l>Tu Calabrum cuneos Siculasque, invicte, phalanges</l>
<l>eruis; haud olim puerum Pandonius heros</l>
<l>terruit, immani quamvis se corpore et armis</l>
<l>obtulerit; non te segnem sensere feroces</l>
<l>Ambrachiae populi, quamvis et flectere habenas</l>
<l>et iaculum excusso docti intorquere lacerto;</l>
<l>non te dira lues, fulvi mala cura metalli</l>
<l>occupat, at toto virtus pretiosior auro</l>
<l>elatum tenues aurasque et sidera supra</l>
<l>extulit, aeternumque dedit per saecula nomen.</l>
<l>Haec memini doctum vario modulamine Bargum</l>
<l>fundentem, et coelo referentes carmina montes,</l>
<l>oblatasque hederas et Bacchica serta canenti,</l>
<l>et circum in numerum, manibus per mutua nexis,</l>
<l>formosas tenuem Dryadas duxisse choream</l>
<l>mollia composito rumpentes gramina passu;</l>
<l>et memini nullo saltantes ordine Faunos</l>
<l>silvanos Satyrosque et caetera numina ruris,</l>
<l>donec stellato succedens Cynthia coelo</l>
<l>compulit et vatem comitesque relinquere saltus.</l></lg></div2>
<div2 type="sezione"><head>red. G</head>
<lg type="egloga"><l>Pallida rorantes fugiebant sidera currus</l>
<l>solis et umbrosae cedebant tempora noctis,</l>
<l>solus ego, in silvis, qua proxima prata Capello</l>
<l>unda strepit Situlae, per devia rura vagabar.</l>
<l>Ecce sub adversa videor mihi carmina rupe</l>
<l>audisse Orpheis dicuntur qualia chordis</l>
<l>exisse, aut dulci memoratur qualia cantu</l>
<l>doctus Maenaliis Pan evolvisse sub antris.</l>
<l>Accedo, ut clari pateat mihi carminis autor:</l>
<l>stabat Michalii Bargus sub vertice montis</l>
<l>mollia Pierio fundens modulamina versu;</l>
<l>circum agiles ludunt satyri nymphaeque decentes,</l>
<l>auscultant rigidae nutanti vertice quercus,</l>
<l>graminis oblitae, accipiunt et blanda iuvencae</l>
<l>carmina, et arguti quatiunt capita ardua montes.</l>
<l>Ille canit: duro genitam cum robore prolem</l>
<l>Hesperiam patrio pulsus Saturnus Olympo</l>
<l>accepit, moresque novos, nova nomina fecit;</l>
<l>saecula tum Iano narrat regnata bifronti</l>
<l>et saturnigenam maculoso tegmine Picum</l>
<l>reddit avem, et comites variarum monstra ferarum,</l>
<l>et Diomedeos comites dat carpere purum</l>
<l>aera, queis niveis circumdat corpora pennis;</l>
<l>tum canit et doctas ausum irridere choreas</l>
<l>nympharum, viridi conclusum cortice corpus</l>
<l>pastoris tristi iam stirps oleagina succo;</l>
<l>Vertumnumque canit, varias cui sumere formas</l>
<l>fas erat, huic et fas placuit si ponere sumptas;</l>
<l>et Samium canit ille senem, qua mente deorum</l>
<l>noverit affatus, ut totis obruta terris</l>
<l>callidus eruerit Naturae arcana potentis;</l>
<l>iungit et Etruscis praesago pectore glebis</l>
<l>concrevisse Tagen, primus qui noscere fibras</l>
<l>coeperit et dubios avium prescire volatus;</l>
<l>Parrhasiosque refert equites Herilumque subactum</l>
<l>viribus Evandri, toties qui cuspide fixus</l>
<l>et toties Stygio fuerit revocatus ab amne;</l>
<l>nec minus Iliacas acies totamque furenti</l>
<l>Hesperiam bello praestanti carmine miscet;</l>
<l>addit et Idaeo prognatas vertice pinus</l>
<l>nympharum species notum iam nare per aequor;</l>
<l>adduntur gemini Mavortia pignora fratres,</l>
<l>horrida villosae lambentes ubera matris;</l>
<l>tum magis et docto Romanum carmine cantat</l>
<l>nomen, et ancipiti iussos certare duello</l>
<l>tergeminos iuvenes diversisque acta quadrigis</l>
<l>membra ducis memorat; mox nomina clara Metellos</l>
<l>Torquatosque refert, insignis Marte Camillus</l>
<l>additur et clarum cui contulit Africa nomen.</l>
<l>Tandem grandiloquo Borseas carmine laudes</l>
<l>incipit: audito siluerunt nomine venti</l>
<l>turbidaque immoto stupuerunt flumina cursu,</l>
<l>illius ad nomen flexere cacumina quercus</l>
<l>et proni intonso nutarunt vertice montes.</l>
<l>Ille decus mirum formoso in corpore cantat,</l>
<l>ore Iovi ut similis, ut Phoebo crinibus utque</l>
<l>brachia Threicii tulerit cum pectore Martis.</l>
<l>Nec minus ut prima quondam flagrante iuventa,</l>
<l>arma calens et equos, victricia signa Philippi</l>
<l>cum tulit, oblatas patriaeque ut sumpsit habenas</l>
<l>utque, truci armorum strepitu lituisque sonante</l>
<l>Italia et totae fremerent cum praelia gentes</l>
<l>vicinae, placida populos in pace quietos</l>
<l>continuit, procul hinc et tristia reppulit arma.</l>
<l>Salve, Estense decus, terrarum gloria Borse,</l>
<l>quo duce sideribus terras Astrea relictis</l>
<l>incolit, et prisci rursum quo principe mores</l>
<l>aureaque aeterni redierunt otia veris;</l>
<l>salve, Estense decus, sub quo fulgentia tuti</l>
<l>agmina et horrendos nescimus classica cantu.</l>
<l>Quid dicam? Herculeum merito cum carmine nomen</l>
<l>extulit et clarae primos ab origine gentis</l>
<l>ante canens atavos quales cum sancta subactis</l>
<l>iura darent populis, quales cum praelia duri</l>
<l>Martis et eversos agerent immaniter hostes.</l>
<l>Cum te tantorum caneret superator avorum,</l>
<l>Alcide, et stricto celebraret carmine laudes</l>
<l>egregias tua facta canens: te vivida virtus,</l>
<l>te vigor herculeus, te formosissima pulchri</l>
<l>corporis effigies et munera Palladis ornant.</l>
<l>Tu Calabrum cuneos Siculasque invicte phalanges</l>
<l>eruis; haud olim puerum Pandonius heros</l>
<l>terruit, immani quamvis se corpore et armis</l>
<l>obtulerit; non te segnem sensere feroces</l>
<l>Ambraciae populi quamvis et flectere habenas</l>
<l>et iaculum excusso docti intorquere lacerto;</l>
<l>non te dira lues, fulvi mala cura metalli,</l>
<l>elatum tenues aurasque et sidera supra</l>
<l>extulit, aeternumque dedit per saecula nomen.</l>
<l>Haec memini doctum vario modulamine Bargum</l>
<l>fudisse atque altos retulisse haec carmina montes,</l>
<l>oblatasque hederas et Bacchica festa canenti,</l>
<l>et circum in numerum, manibus per mutua nexis,</l>
<l>formosas tenuem Dryadas duxisse choream,</l>
<l>mollia composito rumpentes gramina passu;</l>
<l>et memini nullo saltantes ordine Faunos</l>
<l>Silvanos Satyrosque et caetera numina ruris,</l>
<l>donec stellato succedens Cynthia caelo</l>
<l>compulit et vatem turbamque relinquere saltus.</l></lg></div2></div1>
<div1 type="sezione"><head>VII</head>
<div2 type="poesia"><head>Incipit <title>Buccula</title>. Collocutores Poeman, Corydon et Bargus</head>
<sp><speaker>POEM.</speaker><l>Dicite io, pueri, si forte ad fluminis undas</l>
<l>venerit his hodie mihi perdita buccula lustris.</l></sp>
<sp><speaker>COR.</speaker><l>Scilicet hoc solum curae est: tua buccula nobis</l>
<l>credita? Lascivos demens agitabis amores,</l>
<l>nos tibi custodes servabimus omnia, Poeman?</l></sp>
<sp><speaker>POEM.</speaker><l>Altius his blaeso nil diceret ore superbus</l>
<l>Bebius aut illo si quisquam elatior alter.</l>
<l>Non tamen admiror cum te tua cornua tollant:</l>
<l>saepius et tristes crudescunt cornibus hyrci.</l></sp>
<sp><speaker>COR.</speaker><l>Haec tibi credemus, veluti Iovis ardua quercus</l>
<l>dixerit aut dubio cantu non falsus Apollo?</l></sp>
<sp><speaker>POEM.</speaker><l>Credere quis cogat? Sed cur tibi tanta Patelli</l>
<l>gratia? Numquid oves et iugera culta Patellus</l>
<l>diligit? Hei demens Corydon! Tu ponere vites</l>
<l>pergis et a vacuis nucibus secernere plenas,</l>
<l>te tua secernit coniunx haud stulta Patello.</l></sp>
<sp><speaker>COR.</speaker><l>Ureris, haud fallor, quod me super omnia gratum</l>
<l>ducit et exoptat super omnia cara Patellus.</l>
<l>Saepius a magna discedens urbe canentem</l>
<l>me petit et solis mecum spatiatur in arvis,</l>
<l>et mea deducto sic carmina suscipit ore</l>
<l>nollet ut ad superos Phoebeaque lumina tolli.</l></sp>
<sp><speaker>POEM.</speaker><l>Haec ego si credam, numquam mihi fistula collo</l>
<l>pendeat, hanc frangam proprio vel dente cicutam.</l>
<l>Tu tibi forte aliquid magnum cecinisse videris</l>
<l>cum "Rosa bella" tuo consurgit carmine, vel cum</l>
<l>proditur a pueris iam cognitus "Ille triumphus".</l></sp>
<sp><speaker>COR.</speaker><l>Si placet, alternis certemus versibus ergo,</l>
<l>nam, licet et Tribracho certes vel doctior illo,</l>
<l>non tamen effugiam. Victori praemia maior</l>
<l>tu dabis aut melius pones: tibi plena facultas</l>
<l>de grege seu malis pecudes seu ponere taurum.</l></sp>
<sp><speaker>POEM.</speaker><l>Quam bene, dii mites, quod si mihi perdita dudum</l>
<l>buccula maiores pandunt pia numina census!</l>
<l>Tu, cui nota prius pastoria sibila, Barge,</l>
<l>huc ades. Alterno certamus carmine: lactis</l>
<l>pondera bina et oves totidem, simul adde iuvencam</l>
<l>praemia victori. Certum est cohibere loquacem.</l></sp>
<sp><speaker>BARG.</speaker><l>Dicite, nos viridi carmen capiemus ab ulmo,</l>
<l>quando umbrae tenues et dulcis sibilat aura,</l>
<l>et formosa virent foecundi pignora veris.</l>
<l>Dicite, tuque prior, Corydon, tua carmina pande.</l></sp>
<sp><speaker>COR.</speaker><l>Diva prius levibus carmen modulata cicutis,</l>
<l>huc ades et versus et carmina nostra tuere.</l></sp>
<sp><speaker>POEM.</speaker><l>Phoebe, meum numen, superent mea carmina, Phoebe,</l>
<l>Orphea vel Tyrium, quisquis fuit ille, poetam.</l></sp>
<sp><speaker>COR.</speaker><l>Sola meos olim tenuit Cardelia sensus,</l>
<l>donec erunt aestus et frigora sola tenebit.</l></sp>
<sp><speaker>POEM.</speaker><l>Nos cupit ante alios, nostro Philomela decore</l>
<l>uritur, uretur fulgebunt sidera donec.</l></sp>
<sp><speaker>COR.</speaker><l>Conde iubar, Titan, longissima lumina conde,</l>
<l>conde iubar: pactum liceat mihi poscere munus!</l></sp>
<sp><speaker>POEM.</speaker><l>Quam brevis hesterna decessit Cynthia nocte!</l>
<l>Vix licuit positam cupido mihi tangere nympham.</l></sp>
<sp><speaker>COR.</speaker><l>Tam formosa meo gaudet Cardelia cantu</l>
<l>quam fluviis salices, salicis quam fronde capellae.</l></sp>
<sp><speaker>POEM.</speaker><l>Tristia sunt nobis tantum tua iurgia quantum</l>
<l>vitibus aut capreae, capreisve fugacibus ursi.</l></sp>
<sp><speaker>COR.</speaker><l>Saepius ingenti posui mea membra sub ulmo,</l>
<l>saepe sub ilicibus, nec reppulit umbra calorem.</l></sp>
<sp><speaker>POEM.</speaker><l>Hei mihi! Quis tantos poterit cohibere calores?</l>
<l>Quis? Padus aut Tuscho descendens de vertice Rhenus?</l></sp>
<sp><speaker>COR.</speaker><l>Urimur Apuliae ceu sicco in pulvere messor</l>
<l>uritur et longis ceu torrida farra diebus.</l></sp>
<sp><speaker>POEM.</speaker><l>Urimur ardenti ceu pingues unguine pinus,</l>
<l>robora ceu viridis ardent incensa cupressi.</l></sp>
<sp><speaker>COR.</speaker><l>Haec tibi texuntur vario distincta colore</l>
<l>serta: novus Titan cum venerit, ipsa venito.</l></sp>
<sp><speaker>POEM.</speaker><l>Est mihi, quod tribuam cum tu, mea maxima cura,</l>
<l>veneris, illa tuo volucris de nomine dicta.</l></sp>
<sp><speaker>COR.</speaker><l>Alcide, nam tu terras pacasse ruentis</l>
<l>diceris, hos ignes atque haec tibi pocula pono.</l></sp>
<sp><speaker>POEM.</speaker><l>Has tibi (quod primo nec re nec nomine differs</l>
<l>Alcide) silvas, haec aurea poma dicamus.</l></sp>
<sp><speaker>COR.</speaker><l>Solvite latrantis resonantia colla molossi,</l>
<l>subdola damnosae premimus vestigia vulpis.</l></sp>
<sp><speaker>POEM.</speaker><l>Rara per obliquos tendantur retia colles</l>
<l>ne videant variae suspecta repagula lynces.</l></sp>
<sp><speaker>COR.</speaker><l>Non hic praecipiti curamus flumina cursu,</l>
<l>fida laborantes defendunt robora ripas.</l></sp>
<sp><speaker>POEM.</speaker><l>Quam timeo viridem Cauri ne frigora myrtum</l>
<l>eripiant: tenera est et nullo tegmine tuta.</l></sp>
<sp><speaker>COR.</speaker><l>Ducite iam saturas ad flumina laeta capellas,</l>
<l>candidus infectam purgavit corniger undam.</l></sp>
<sp><speaker>POEM.</speaker><l>Ducite pascentes ad pascua tuta iuvencos,</l>
<l>murmura villosi procul hinc abiere leonis.</l></sp>
<sp><speaker>COR.</speaker><l>Huc undam et plenis deducite flumina ripis,</l>
<l>arida ne sitiens proscindat Sirius arva.</l></sp>
<sp><speaker>POEM.</speaker><l>Naiades, Eridani fluvios cohibete furentis</l>
<l>ne pereant humili morientia semina campo.</l></sp>
<sp><speaker>BARG.</speaker><l>Dum nos verba tenent, pueri, lupus ecce per illos</l>
<l>callidus anfractus pecudes aggressus et illas</l>
<l>turbidus exagitat: en nostram perfidus agnam</l>
<l>arripit et tremula simulato verbere cauda</l>
<l>impellit pavidam. Cursum prohibete, coloni,</l>
<l>ne ruat in lucos, volucres adhibete sagittas</l>
<l>et ferrata sonent latrantis colla molossi.</l>
<l>Cernitis? En fallax, solitae non immemor artis,</l>
<l>dissimulat strepitus et ad alta cacumina tendit.</l>
<l>Non tamen evadet: fugiat quacumque, sequamur.</l></sp></div2>
<div2 type="poesia"><head>red. R</head>
<sp><speaker>POEM.</speaker><l>Dicite io, pueri, si forte ad fluminis undas</l>
<l>venerit his hodie mihi perdita buccula lustris.</l></sp>
<sp><speaker>COR.</speaker><l>Scilicet hoc solum curae est: tua buccula nobis</l>
<l>credita? Lascivos demens sectabis amores,</l>
<l>nos tibi custodes servabimus omnia, Poeman?</l></sp>
<sp><speaker>POEM.</speaker><l>Non mihi tu custos, Corydon, tibi cura tuae sit</l>
<l>coniugis occidua quae semper nocte maritum</l>
<l>deserit et querulos ficto cum murmure porcos</l>
<l>evocat ad tremulae simulata legumina cistae</l>
<l>callida quo tenero sese coniungat amanti.</l></sp>
<sp><speaker>COR.</speaker><l>Haec tibi credemus, an non mihi pascua mendax</l>
<l>pinguia florentis iurabas secta gemellae,</l>
<l>cum tamen hac ipsa veniat puer ictilis hora</l>
<l>et reserat nullo positas in gramine falces?</l></sp>
<sp><speaker>POEM.</speaker><l>Credere quis cogat? Sed quid tibi tanta Patelli</l>
<l>gratia? Numquid oves et iugera culta Patellus</l>
<l>diligit? Ha verum, Corydon, tu ponere vites</l>
<l>et properas vacuis nucibus secernere plenas,</l>
<l>te tua secernit coniunx haud stulta Patello!</l></sp>
<sp><speaker>COR.</speaker><l>Ureris, haud fallere, quod me super omnia gratum</l>
<l>ducit et exoptat super omnia cara Patellus.</l>
<l>Saepius a magna discedens urbe canentem</l>
<l>me petit et solis mecum spatiatur in arvis.</l></sp>
<sp><speaker>POEM.</speaker><l>Hunc tuus irsuta villosior istrice vultus</l>
<l>elicit, ut magna discedens urbe canentem</l>
<l>audiat; an forsan credis tua carmina, demens,</l>
<l>aut illi aut nostris umquam placitura puellis?</l></sp>
<sp><speaker>COR.</speaker><l>Si placet, alternis certemus versibus ergo,</l>
<l>certemus, sed non sine pignore: plena facultas</l>
<l>sit tibi seu malis pecudes seu ponere taurum.</l></sp>
<sp><speaker>POEM.</speaker><l>Ponere tu taurum pecudesque in praemia poscis,</l>
<l>qui rigidum nigra panem confundere faba</l>
<l>et solitus tristi ventrem sanare lupino:</l>
<l>nos soliti tenero promittere munera Mopso.</l></sp>
<sp><speaker>COR.</speaker><l>Aura de hinc vili puerum donare corona,</l>
<l>divitis aut fulvas pecudes mentire parentis;</l>
<l>nos tenues, Poeman, sed decertare parati:</l>
<l>hunc taurum, has pecudes oculosque imponere palmae.</l>
<l>Sed quis vicina deiecit ab arbore frondes?</l>
<l>Arbiter hic nostri veniet frondator honoris:</l>
<l>quisquis erit sasso pigeat quaesisse iuvencam.</l></sp>
<sp><speaker>POEM.</speaker><l>Alternis placidas aures de cantibus, Alcon,</l>
<l>praemia nec malim quam te certare magistro.</l></sp>
<sp><speaker>ALC.</speaker><l>Dicite, nos alta carmen capiemus ab ulmo;</l>
<l>sed primum viridi geminas vincite capistro</l>
<l>arboris ad truncum pecudes sua munera cuique:</l>
<l>debita victori pecudes victoque capistrum.</l></sp>
<sp><speaker>COR.</speaker><l>Diva prius levibus carmen modulata cicutis,</l>
<l>huc ades et versus et carmina nostra tuere.</l></sp>
<sp><speaker>POEM.</speaker><l>Phoebe, meum numen, superent mea carmina, Phoebe,</l>
<l>Orphea vel Tyrium, quisquis fuit ille, poetam!</l></sp>
<sp><speaker>COR.</speaker><l>Sola meos olim tenuit Cardelia sensus,</l>
<l>donec erunt aestus et frigora sola tenebit.</l></sp>
<sp><speaker>POEM.</speaker><l>Hos cupit ante alios, nostro Philomela decore</l>
<l>uritur, uretur fulgebunt sidera donec.</l></sp>
<sp><speaker>COR.</speaker><l>Conde iubar, Titan, longissima lumina conde,</l>
<l>conde iubar, pactum liceat mihi poscere munus.</l></sp>
<sp><speaker>POEM.</speaker><l>Quam brevis hesterna decessit Cynthia nocte!</l>
<l>Vix licuit positam cupido mihi tangere nympham.</l></sp>
<sp><speaker>COR.</speaker><l>Tam formosa meo gaudet Cardelia cantu</l>
<l>quam fluviis salices, salicis quam fronde capellae.</l></sp>
<sp><speaker>POEM.</speaker><l>Tristia sunt nobis tantum tua iurgia quantum</l>
<l>vitibus aut capreae, capreisve fugacibus ursi.</l></sp>
<sp><speaker>COR.</speaker><l>Saepius ingenti posui mea membra sub ulmo,</l>
<l>saepe sub ilicibus, nec reppulit umbra calorem.</l></sp>
<sp><speaker>POEM.</speaker><l>Hei mihi! Quis tantos poterit cohibere calores?</l>
<l>Quis? Padus aut Thusco descendens vertice Renus?</l></sp>
<sp><speaker>COR.</speaker><l>Urimur Apuliae ceu sicco in pulvere messor</l>
<l>uritur et longis ceu torrida farra diebus.</l></sp>
<sp><speaker>POEM.</speaker><l>Urimur ardenti ceu pingues unguine pinus,</l>
<l>robora ceu viridis ardent incensa cupressi.</l></sp>
<sp><speaker>COR.</speaker><l>Haec tibi texuntur vario distincta colore</l>
<l>serta: novus Titan cum venerit, ipsa venito.</l></sp>
<sp><speaker>POEM.</speaker><l>Est mihi, quod tribuam cum tu, mea maxima cura,</l>
<l>veneris, illa tuo volucris de nomine dicta.</l></sp>
<sp><speaker>COR.</speaker><l>Alcide, nam tu terras pacasse ruentis</l>
<l>diceris, hos ignes atque haec tibi pocula pono.</l></sp>
<sp><speaker>POEM.</speaker><l>Has tibi (quod primo nec re nec nomine differt</l>
<l>Alcide) silvas, haec aurea poma dicamus.</l></sp>
<sp><speaker>COR.</speaker><l>Solvite latrantis resonantia colla molossi,</l>
<l>subdola damnosae premimus vestigia vulpis.</l></sp>
<sp><speaker>POEM.</speaker><l>Rara per obliquos tendantur retia colles</l>
<l>ne videant variae suspecta repagula lynces.</l></sp>
<sp><speaker>COR.</speaker><l>Non hic praecipiti curamus flumina cursu,</l>
<l>fida laborantes defendunt robora ripas.</l></sp>
<sp><speaker>POEM.</speaker><l>Quam timeo viridam Cauri ne frigora myrtum</l>
<l>eripiant: tenera est et nullo tegmine tuta.</l></sp>
<sp><speaker>COR.</speaker><l>Ducite iam saturas ad flumina laeta capellas,</l>
<l>candidus infectam purgavit corniger undam.</l></sp>
<sp><speaker>POEM.</speaker><l>Ducite pascentes ad pascua tuta iuvencos,</l>
<l>murmura villosi procul hinc abiere leonis.</l></sp>
<sp><speaker>COR.</speaker><l>Huc undam et plenis deducite flumina ripis,</l>
<l>arida ne sitiens proscindat Sirius arva.</l></sp>
<sp><speaker>POEM.</speaker><l>Naiades, Eridani fluvios cohibete furentis</l>
<l>ne pereant humili morientia semina campo.</l></sp>
<sp><speaker>BARG.</speaker><l>Dum nos verba tenent, pueri, lupus ecce per illos</l>
<l>callidus anfractus pecudes aggressus et illas</l>
<l>turbidus exagitat: en nostram perfidus agnam</l>
<l>arripit et tremula simulato verbere cauda</l>
<l>impellit pavidam. Cursum prohibete, coloni,</l>
<l>ne ruat in lucos, volucres adhibete sagittas</l>
<l>et ferrata sonent latrantis colla molossi.</l>
<l>Cernitis? En fallax, solitae non immemor artis,</l>
<l>dissimulat strepitus et ad alta cacumina tendit.</l>
<l>Non tamen evadet: fugiat quacumque, sequamur.</l></sp></div2></div1>
<div1 type="sezione"><head>VIII</head>
<div2 type="poesia"><head>Incipiunt <title>Philicodiae</title>. Collocutores Moeris et Bargus.</head>
<l>Urebat iuvenem Moerim formosa Cytheris,</l>
<l>ardebat roseam iuvenis Philotida Bargus;</l>
<l>docti ambo calamis et cantu dicere docti,</l>
<l>et sueti versus alternaque carmina semper</l>
<l>prodere et ingestos animis ardentibus aestus,</l>
<l>cumque pruinosae noctis raresceret umbra</l>
<l>purus et innumeris splendesceret ignibus aether,</l>
<l>haec Moeris viridi de vertice carmina rupit.</l>
<sp><speaker>MOER.</speaker><l>"Frigida somniferae iam cedent tempora noctis</l>
<l>fervidus et roseo radiabit vertice Titan,</l>
<l>iamque erit ut caram liceat mihi visere nympham.</l>
<l>Abdere quid cessas rorantia Lucifer astra?</l>
<l>O bene candenti certantia colla ligustro,</l>
<l>o bene sideribus certantia lumina puris</l>
<l>aureaque errantis vincentes vellera Phrysi,</l>
<l>perque caput crines, per candida colla decori:</l>
<l>en erit ut pascam dulci mea lumina visu?</l>
<l>Abdere quid cessas rorantia Lucifer astra?</l>
<l>Exere formosos Sol formosissime currus,</l>
<l>exere: sic virides lauri pulcherrima semper</l>
<l>et iubar et longi circumstent tempora crines!</l>
<l>Purpureum iam tolle caput, mea vota moraris!</l>
<l>Abdere quid cessas rorantia Lucifer astra?</l>
<l>Qui potuit flavam iuvenis vidisse Cytherim</l>
<l>et non extremis flagrantia tela medullis</l>
<l>sensit, et insolitos non pectore concipit aestus,</l>
<l>Alpinas idem glacies et frigora nudus</l>
<l>transeat et, rapidi fulget cum stella Leonis,</l>
<l>Apula solicito transmittat pascua cursu.</l>
<l>Paulatim fugiunt nebulae, lux proxima surgit.</l>
<l>Abdere quid cessas rorantia Lucifer astra?</l>
<l>Cum subit in mentem Maiis quae verba Kalendis</l>
<l>dixeris et iuncta dederis quae foedera dextra,</l>
<l>ardua stellati videor mihi culmina caeli</l>
<l>tangere et elato sublimem vertice Olympum;</l>
<l>cum rursus video quali te lumine cernat,</l>
<l>quodque dolet, quali spectetur lumine Lynces,</l>
<l>mens abit: hanc roseo reddent tua lumina vultu.</l>
<l>Abdere quid cessas rorantia Lucifer astra?</l>
<l>Proxima cum primum se lux dabit aurea terris,</l>
<l>invisum multo pellemus munere Lyncem:</l>
<l>sunt grege de niveo tenuissima vellera et agnus,</l>
<l>mollia candenti vestitus tergora lana,</l>
<l>sunt gemini variis praestantes pellibus haedi,</l>
<l>munera formosae dudum servata puellae.</l>
<l>Abdere quid cessas rorantia Lucifer astra?</l>
<l>Roscida venturo vanescunt sidera Phoebo</l>
<l>atque diem rauco testantur gutture galli,</l>
<l>integrat et moestis cantus Philomela querelis.</l>
<l>Iam magis et tenerum praetentat corpora frigus,</l>
<l>iam lepus et pavidi petiere cubilia dammae,</l>
<l>rarescunt noctis nebulae, mea vota virescunt.</l>
<l>Abdidit exoriens rorantia Lucifer astra".</l></sp>
<l>Sic Moeris: Situlae rapido de flumine Bargus</l>
<l>protinus hoc tetigit fugientia sidera cantu.</l>
<sp><speaker>BARG.</speaker><l>"Conquerar in tenera praecordia dura puella</l>
<l>quantaque laudatae sit vana superbia frontis,</l>
<l>luserit et quotiens pereuntem perfida dicam.</l>
<l>Audiet haec superum genitor, si talia curat.</l>
<l>Si tibi Riphaeis certantia colla pruinis</l>
<l>dant animos, si te geminum tua lumina sidus</l>
<l>tollunt et nivei tenuissima forma capilli,</l>
<l>hisque ego dissimilis longe tibi visus et impar,</l>
<l>fallere me ficto quid te iuvat, improba, vultu?</l>
<l>Audiet haec superum genitor, si talia curat.</l>
<l>Nulla meae si te tangebant taedia mortis</l>
<l>(te propter moriar!), famam timuisse sequacem</l>
<l>debueras: nam te crudelem nomine dicent,</l>
<l>crudelem tellus, crudelem pontus et aer.</l>
<l>Audiet haec superum genitor, si talia curat.</l>
<l>Ah formosa silex, ah durum pectora marmor!</l>
<l>Ipsa vides nostris flammas errare medullis,</l>
<l>nostra vides quantae populentur pectora flammae:</l>
<l>nil piget, atque mori cogis me ferrea tandem.</l>
<l>Ibo et qua gelidi tolluntur saxa Fanani</l>
<l>dulcibus immoriar lacrimis et, robore querno</l>
<l>incumbens, solis prodam mea vulnera silvis.</l>
<l>Audiet haec superum genitor, si talia curat.</l>
<l>Cum menti subeunt quae quondam perfida nobis</l>
<l>dixeris ("in viridi nascentur palmite glandes,</l>
<l>vina dabit quercus, cum te mea vita relinquam"),</l>
<l>mens fugit et saxum sublimi in vertice malim</l>
<l>esse rude, immensos quam tot sentire labores.</l>
<l>Haeccine iurati dederas quae pignora amoris</l>
<l>et superos testes et quae mihi plurima servo?</l>
<l>Audiet haec superum genitor, si talia curat.</l>
<l>Est mihi quem dederas olim, dum candida fulsit</l>
<l>illa dies, textus stipula flavente galerus</l>
<l>urentesque avido stimulos fixura dolori,</l>
<l>serpilla et violae fulvis religata capillis:</l>
<l>his ego nequicquam questus et tristia fundam</l>
<l>verbula et emitti quicquid dabit improbus ardor.</l>
<l>Audiet haec superum genitor, si talia curat.</l>
<l>Audiet haec, pietas si qua est, et pontus et aether</l>
<l>fluminaque et montes, omnisque haec omnia tellus,</l>
<l>audiet ac primo qui nunc aperitur Eoo</l>
<l>Phoebus et ardentis iungens Aurora iugales</l>
<l>fulgentem roseo faciem suffusa colore.</l>
<l>Sed quid ego, ah demens, caelestia sidera tundo?</l>
<l>Audiit haec superum genitor, nec talia curat</l></sp></div2>
<div2 type="poesia"><head>red. G</head>
<l>Urebat iuvenem Moerim formosa Cytheris,</l>
<l>ardebat roseam iuvenis Philotida Bargus;</l>
<l>docti ambo calamis et cantu doctus uterque,</l>
<l>assueti versus alternaque carmina semper</l>
<l>dicere et urentes pectus depromere flammas,</l>
<l>cumque pruinosa noctis raresceret umbra</l>
<l>purus et innumeris splendesceret ignibus aether,</l>
<l>haec Maeris viridi de cespite carmina fudit.</l>
<sp><speaker>MAER.</speaker><l>"Frigida somnifera iam cedent tempora noctis</l>
<l>fervidus et roseo radiabit lumine Titan,</l>
<l>iamque erit ut caram liceat mihi visere nympham.</l>
<l>Abdere quid cessas rorantia Lucifer astra?</l>
<l>O bene candenti certantia colla ligustro,</l>
<l>o bene sideribus certantia lumina puris,</l>
<l>at vos, Phryxaei vincentes vellera capri,</l>
<l>per caput, o crines, per candida colla decori:</l>
<l>en erit ut vestro pascam mea lumina visu?</l>
<l>Abdere quid cessas rorantia Lucifer astra?</l>
<l>Exere formosos sol formosissime currus,</l>
<l>exere: sic virides lauri tua lucida semper</l>
<l>et iubar et longi circumdent tempora crines!</l>
<l>Purpureum iam tolle caput, mea vota moraris!</l>
<l>Abdere quid cessas rorantia Lucifer astra?</l>
<l>Qui potuit flavam iuvenis vidisse Cytherim</l>
<l>et non extremis flagrantia tela medullis</l>
<l>sentit, et insolitos non pectore concipit ignes,</l>
<l>Alpinas idem glacies et frigora nudus</l>
<l>transeat et, rapidi fulget cum stella Leonis,</l>
<l>Apula sollicito transmittat pascua cursu.</l>
<l>Paulatim fugiunt tenebrae, lux proxima surgit.</l>
<l>Abdere quid cessas rorantia Lucifer astra?</l>
<l>Cum subit in mentem Maiis quae verba Calendis</l>
<l>dixeris et iuncta dederis quae foedera dextra,</l>
<l>ardua stellati videor mihi culmina caeli</l>
<l>tangere et elato sublimen vertice Olympum;</l>
<l>cum rursus video quali te lumine spectet,</l>
<l>quodque dolet, quali spectetur lumine Lynces,</l>
<l>mens abit: hanc roseo reddent tua lumina vultu.</l>
<l>Abdere quid cessas rorantia Lucifer astra?</l>
<l>Proxima cum primum se lux dabit aurea terris</l>
<l>invisum multo pellemus munere Lyncen:</l>
<l>sunt gemini variis praestantes pellibus haedi</l>
<l>munera formosae dudum servata puellae,</l>
<l>sunt grege de niveo tenuissima vellera et agnus</l>
<l>mollia nigranti vestitus tergora lana;</l>
<l>roscida venturo vanescunt sidera Phoebo</l>
<l>testaturque diem cantu cristata volucris,</l>
<l>integrat en moestis cantus Philomela querelis,</l>
<l>et lepus et pavidae petiere cubilia damae.</l>
<l>Abdidit exoriens rorantia Lucifer astra".</l></sp>
<l>Sic Moeris, Situlae at rapido de flumine Bargus</l>
<l>protinus hoc sequitur fugientia sidera cantu.</l>
<sp><speaker>BARG.</speaker><l>"Conquerar in tenera praecordia dura puella</l>
<l>quantaque laudatae sit vana superbia frontis,</l>
<l>luserit et quoties pereuntem perfida dicam.</l>
<l>Audiet haec superum genitor, si talia curat.</l>
<l>Si tibi Riphaeis certantia colla pruinis</l>
<l>dant animos, si te geminum tua lumina sidus,</l>
<l>si tollunt flavi tenuissima fila capilli</l>
<l>hisque ego dissimiles longe tibi visus et impar,</l>
<l>fallere me ficto quid te iuvat, improba, vultu?</l>
<l>Audiet haec superum genitor, si talia curat.</l>
<l>Quod si forte mea nil tangunt taedia mortis,</l>
<l>te propter moriar, famam at male sana sequacem</l>
<l>te timuisse decet: crudelem cuncta loquentur</l>
<l>saecula, crudelem tellus et pontus et aer.</l>
<l>Audiet haec superum genitor, si talia curat.</l>
<l>Ah formosa silex, ah durum pectore marmor!</l>
<l>Ipsa vides nostris flammas errare medullis,</l>
<l>nostra vides quanto populentur viscera ab igne,</l>
<l>nec tamen ipsa doles, morti ast me ferrea tradis.</l>
<l>Ibo et qua gelidi tolluntur saxa Fanani</l>
<l>dulcibus immoriar lacrimis et, robore querno</l>
<l>incumbens, solis prodam mea vulnera silvis.</l>
<l>Audiet haec superum genitor, si talia curat.</l>
<l>Cum menti subeunt quae quondam perfida nobis</l>
<l>dixisti ("in viridi nascentur palmite glandes,</l>
<l>vina dabunt quercus, cum te mea vita relinquam"),</l>
<l>mens fugit et saxum sublimi in vertice malim</l>
<l>esse rude, immensos quam tot perferre dolores.</l>
<l>Haeccine iurati dederas quae pignora amoris</l>
<l>et superi testes et quae mihi plurima servo?</l>
<l>Audiet haec superum genitor, si talia curat.</l>
<l>Est mihi quem dederas olim, cum candida fulsit</l>
<l>illa dies, textus stipula flavente galerus</l>
<l>atque avido ingentes stimulos fixura dolori,</l>
<l>serpilla et violae fulvis religata capillis:</l>
<l>his ego necquicquam fletus lamentaque fundam.</l>
<l>Audiet haec superum genitor, si talia curat.</l>
<l>Audiet haec, pietas si qua est, et pontus et aether</l>
<l>fluminaque et montes, atque omnis daedala tellus;</l>
<l>audiet haec primo qui nunc aperitur Eoo</l>
<l>Phoebus et ardentes iunxit quae Aurora iugales</l>
<l>fulgentem roseo faciem suffusa colore.</l>
<l>Sed quid ego, ah demens, caelestia sidera tundo?</l>
<l>Audiit haec superum genitor, nec talia curat".</l></sp></div2></div1>
<div1 type="sezione"><head>IX</head>
<div2 type="poesia"><head><title>Hercules</title> incipit. In eo collocutores Tityrus et Corydon.</head>
<sp><speaker>TIT.</speaker><l>Dulcia si quando nobis nunc carmina nymphae</l>
<l>dicite, Pierides, nunc vestris vocibus Eglem</l>
<l>prodere et arguto meditamur tollere cantu.</l>
<l>En mihi turbati siluerunt murmura ponti</l>
<l>horridaque immites posuerunt sibila venti.</l></sp>
<sp><speaker>COR.</speaker><l>Quo te cantantem, quo te via ducit euntem</l>
<l>Tityre? Ni pigeat, comites cantabimus ambo.</l></sp>
<sp><speaker>TIT.</speaker><l>Quam mihi gratus ades, Corydon! Te nuper amoenas</l>
<l>quaesitum ad ripas Situlae iam linquere saltus</l>
<l>dilectos dudum dilectaque carmina tristes</l>
<l>dixerunt pueri: nunc quo tibi tendere cura est?</l></sp>
<sp><speaker>COR.</speaker><l>Haec mihi quae geritur viridi sub tegmine pica</l>
<l>Herculeum didicit iampridem tollere nomen</l>
<l>innumerosque canit duro sub rege labores:</l>
<l>hanc domino ferimus, domino qui solus honores</l>
<l>Herculis egregios et nomina vera meretur.</l></sp>
<sp><speaker>TIT.</speaker><l>Felices pueri quibus hoc sub principe tuta</l>
<l>arva iacent! Non vos sinuoso vipera tractu</l>
<l>alligat aut torvi violentia dira leonis</l>
<l>exagitat trepidos, non vos rapit atra luporum</l>
<l>ingluvies, tuti tondent sua prata iuvenci</l>
<l>et tutae passim fontes et flumina circum</l>
<l>pascuntur pecudes et gramina laeta capellae;</l>
<l>at vos blanda quies viridique sub arbore somnus</l>
<l>detinet ad placidas vicini fluminis undas,</l>
<l>alite sub nivea magno quae sola tonanti</l>
<l>fertque refertque faces et turbida fulmina portat.</l>
<l>Tunc deus Herculeo tutatur nomine campos,</l>
<l>nec tristis acies nec proelia dura timentur.</l></sp>
<sp><speaker>COR.</speaker><l>Non alias virides maiori pondere ramos</l>
<l>grandia suppositis traxerunt poma columnis,</l>
<l>ante nec aut pecudes maiori candida partu</l>
<l>pignora protulerant, totiens nec foeta capella.</l>
<l>Herculis adventu surgentia gramina campo</l>
<l>creverunt, placidae placidisque in montibus umbrae.</l>
<l>Illi notus ego, nobis sua munera sunt haec:</l>
<l>tigridis exuviae cinctumque virentibus olim</l>
<l>hoc haederis baculum, nunc aurea serta gerentem.</l></sp>
<sp><speaker>TIT.</speaker><l>Magna dedit neque enim tanti te muneris umquam</l>
<l>immemorem esse decet, non si tibi longa darentur</l>
<l>tempora continuis donec solvatur ab annis</l>
<l>mundus et aethereis renoventur saecula flammis.</l></sp>
<sp><speaker>COR.</speaker><l>Tityre, tunc madido frondebunt cana decembri</l>
<l>lilia, tunc gelidis rorabit nubibus ardens</l>
<l>Sirius et tardi properabunt plaustra Bootae</l>
<l>cum meus ille meo labetur pectore princeps.</l></sp>
<sp><speaker>TIT.</speaker><l>Si placet, hunc igitur pariter cantabimus: ille</l>
<l>me quoque consimili iuvenem devinxit amore</l>
<l>quantum non hederae vitem, non vitis amicam</l>
<l>brachia fundentem quae circum amplectitur ulmum.</l></sp>
<sp><speaker>COR.</speaker><l>Quid faciam? Princeps laudari dignus, at ingens</l>
<l>gloria praecipuis iamdudum ornata triumphis</l>
<l>cum subit imbelles trepidant nova pondera Musae.</l></sp>
<sp><speaker>TIT.</speaker><l>Incipe quod quondam prima te luce canentem</l>
<l>sensimus arguti gelida de rupe Capelli:</l>
<l>"Plaudite, Hamadriades, viridique ex arbore sertum</l>
<l>implicet errantes per candida colla capillos,</l>
<l>nam meus Alcides patrias remeavit ad arces,</l>
<l>plaudite, iocundo resonent sua littora plausu".</l></sp>
<sp><speaker>COR.</speaker><l>Non indigna petis, sed nobis tendere ad urbem</l>
<l>est opus - ut nosti - et domino sua reddere dona;</l>
<l>nunc etiam medio Titan sublatus Olympo</l>
<l>tollitur et timeo ne longis tempora desint</l>
<l>versibus, et nigra rumpantur carmina nocte.</l></sp>
<sp><speaker>TIT.</speaker><l>Est iter hoc etiam nobis, nam poma favosque</l>
<l>haec Mutinae ferimus: tecum veniemus ad urbem</l>
<l>et, postquam iuvenes ambo, cantemus euntes.</l></sp>
<sp><speaker>COR.</speaker><l>Cantemus vel quae cecini modo carmina dum me</l>
<l>spectaret placido cantantem lumine princeps:</l>
<l>"Florida lascivi redierunt tempora veris</l>
<l>et frondosa virent surgentis brachia silvae,</l>
<l>picta colorato variatur gramine tellus</l>
<l>puraque desertis decrescunt flumina ripis.</l>
<l>Nunc decet urgentes animi seponere curas</l>
<l>et niveum varia crinem cohibere corona,</l>
<l>nunc decet ad festas iuvenem lusisse choreas:</l>
<l>sparge rosam et placidi veniant bona numina Bacchi!"</l>
<l>Vel quae iamdudum nymphis modulata canebam</l>
<l>frigida qua celeris labuntur flumina Circae:</l>
<l>"Mollis Amor, blanda perfusus membra quiete,</l>
<l>accubat et placidum suspirat naribus ignem,</l>
<l>spicula nequicquam nullo custode sub alta</l>
<l>fixa iacent pinu: celeres properate, Napaeae,</l>
<l>ite simul, roseae Dryades, rapite arma suisque</l>
<l>praelia temnentem puerum configite telis!"</l></sp>
<sp><speaker>TIT.</speaker><l>Dum te rura tenent, Corydon, tibi numina fontis</l>
<l>Castalii varias vario de flore coronas</l>
<l>texunt et liquida laudant tua carmina voce.</l></sp>
<sp><speaker>COR.</speaker><l>Quid faciam? Semper ferulis componere vites,</l>
<l>semper et adiunctis componere vitibus ulmos,</l>
<l>errantis pecudes longis servare diebus,</l>
<l>et piget et duro res non toleranda labore est.</l>
<l>Sed procul ad veteris videor mihi compita quercus</l>
<l>cernere equos equitesque: en (aspicis?) ille superbum</l>
<l>cornipedem vexans, cui splendet proxima Phoebo</l>
<l>candida caesaries, cui dulcia lumina fulgent,</l>
<l>ille Sigismondus, domini germanus. At ecce</l>
<l>lux mea progreditur ceu sidere purior omni</l>
<l>Lucifer aurato depellit nubila vultu.</l></sp>
<sp><speaker>TIT.</speaker><l>Iam vicinus adest, pariter properemus ad illum.</l></sp></div2>
<div2 type="poesia"><head>red. G</head>
<sp><speaker>TIT.</speaker><l>Dulcia si quando nobis nunc carmina nymphae</l>
<l>dicite, Pierides, nunc vestris vocibus Eglem</l>
<l>prodere et arguto meditamur tollere cantu.</l>
<l>En mihi turbati siluerunt murmura ponti</l>
<l>horridaque immitis posuerunt sibila venti.</l></sp>
<sp><speaker>COR.</speaker><l>Quo te cantantem, quo te via ducit euntem</l>
<l>Tityre? Ni pigeat, comitis cantabimus ambo.</l></sp>
<sp><speaker>TIT.</speaker><l>Quam mihi gratus ades, Corydon! Te nuper amoenas</l>
<l>quaesitum ad ripas Situlae iam linquere saltus</l>
<l>dilectos dudum, dilectaque carmina tristes</l>
<l>dixerunt pueri: nunc quo tibi tendere cura est?</l></sp>
<sp><speaker>COR.</speaker><l>Haec mihi quae geritur viridi sub tegmine pica</l>
<l>Herculis augustum didicit iam prodere nomen</l>
<l>innumerosque canit duro sub rege labores:</l>
<l>hanc domino ferimus, domino qui solus honores</l>
<l>Herculis egregios et nomina vera meretur.</l></sp>
<sp><speaker>TIT.</speaker><l>Felices pueri quibus hoc sub principe tuta</l>
<l>arva iacent! Non vos sinuoso vipera tractu</l>
<l>alligat aut torvi violentia dira leonis</l>
<l>exagitat trepidos, non vos rapit atra luporum</l>
<l>ingluvies, tuti tondent sua prata iuvenci</l>
<l>et tutae passim fontes et flumina circum</l>
<l>pascuntur pecudes et gramina laeta capellae;</l>
<l>vos quoque blanda quies viridique sub arbore somnus</l>
<l>detinet ad placidas vicini fluminis undas,</l>
<l>alite sub nivea magnoque sola Tonanti</l>
<l>fertque refertque faces et turbida fulmina portat,</l>
<l>et deus Herculeo tutatur nomine campos,</l>
<l>nec tristes acies nec praelia dura timetis.</l></sp>
<sp><speaker>COR.</speaker><l>Non alias virides maiori pondere ramos</l>
<l>grandia suppositis traxerunt poma columnis,</l>
<l>ante nec aut pecudes maiori candida partu</l>
<l>pignora protulerunt, toties nec foeta capella.</l>
<l>Herculis adventu surgentia gramina campo</l>
<l>creverunt, placidae placidis in montibus umbrae.</l>
<l>Illi notus ego, nobis sunt munera ab illo</l>
<l>tigridis exuviae cinctumque virentibus olim</l>
<l>hoc hederis baculum, nunc gestans aurea texta.</l></sp>
<sp><speaker>TIT.</speaker><l>Magna dedit nec tanti, Corydon, te muneris umquam</l>
<l>immemorem esse decet, non si tibi longa dabuntur</l>
<l>saecula cornicis, vivacis saecula cervi.</l></sp>
<sp><speaker>COR.</speaker><l>Tityre, tunc madido frondebunt cana decembri</l>
<l>lilia, tunc gelidis rorabit nubibus ardens</l>
<l>Sirius et tardi properabunt claustra Bootae</l>
<l>cum meus ille meo labetur pectore divus.</l></sp>
<sp><speaker>TIT.</speaker><l>Si libet, hunc ambo pariter cantemus: et ille</l>
<l>me quoque consimili nexu constrinxit amoris</l>
<l>quantum non hederae vitem, non vitis amicam</l>
<l>brachia fundentem quae circum amplectitur ulmum.</l></sp>
<sp><speaker>COR.</speaker><l>Quid faciam? Princeps laudari dignus, at ingens</l>
<l>gloria praecipuis iam dudum ornata triumphis</l>
<l>cum subit, imbelles trepidant nova pondera Musae.</l></sp>
<sp><speaker>TIT.</speaker><l>Incipe quae quondam prima te luce canentem</l>
<l>sensimus arguti gelida de rupe Capelli:</l>
<l>"Plaudite, Hamadryades, viridique ex arbore sertum</l>
<l>implicet errantes per candida colla capillos,</l>
<l>nam meus Alcides patrias remeavit ad arces,</l>
<l>plaudite, iucundo resonent sua littora plausu!"</l></sp>
<sp><speaker>COR.</speaker><l>Non indigna petis, sed nobis tendere ad urbem</l>
<l>est opus et domino ferre haec munuscula nostro;</l>
<l>nunc etiam medio Titan subvectus Olympo</l>
<l>tollitur et timeo ne longis tempora desint</l>
<l>versibus, aut nigra rumpantur carmina nocte.</l></sp>
<sp><speaker>TIT.</speaker><l>Est iter huc etiam nobis, nam poma favosque</l>
<l>hos Mutinam ferimus: tecum veniemus ad urbem</l>
<l>et, quando iuvenes ambo, cantemus euntes.</l></sp>
<sp><speaker>COR.</speaker><l>Cantemus cecini dudum quae carmina dum me</l>
<l>spectaret placido cantantem lumine princeps:</l>
<l>"Florida lascivi redierunt tempora veris</l>
<l>et frondosa virent surgentis brachia silvae,</l>
<l>picta colorato variatur gramine tellus</l>
<l>puraque desertis decrescunt flumina ripis.</l>
<l>Nunc decet urgentes animi deponere curas</l>
<l>et comptum varia crinem cohibere corona,</l>
<l>nunc decet ad festas iuvenem lusisse choreas:</l>
<l>sparge rosam et placidi veniant bona numina Bacchi!"</l>
<l>Vel quae iamdudum nymphis modulata canebam</l>
<l>frigida qua celeris labuntur flumina Circae:</l>
<l>"Mollis Amor blanda perfusus membra quiete</l>
<l>accubat et placidum suspirat naribus ignem,</l>
<l>spicula nequicquam nullo custode sub alta</l>
<l>fixa iacent pinu: celeres properate, Napaeae,</l>
<l>ite simul, roseae Dryades, rapite arma suisque</l>
<l>praelia temnentem puerum configite telis!"</l></sp>
<sp><speaker>TIT.</speaker><l>Dum te rura tenent, Corydon, tibi numina fontis</l>
<l>Castalii varias vario de flore corollas</l>
<l>texunt et liquida laudant tua carmina voce.</l></sp>
<sp><speaker>COR.</speaker><l>Quid faciam? Semper ferulis componere vites,</l>
<l>semper et adiunctis componere vitibus ulmos,</l>
<l>errantes pecudes longis servare diebus,</l>
<l>et piget et duro res vix toleranda labore est.</l>
<l>Sed procul ad veteris videor mihi compita quercus</l>
<l>cernere equos equitesque: en aspicis? Ille superbum</l>
<l>cornipedem vexans, cui splendet proxima Phoebo</l>
<l>aurea caesaries, cui dulcia lumina fulgent,</l>
<l>ille Sigismundus domini germanus; at ecce</l>
<l>lux mea progreditur: ceu sidere purior omni</l>
<l>Lucifer aurato depellit nubila vultu.</l>
<l>En vicinus adest, pariter properemus ad illum.</l></sp></div2></div1>
<div1 type="sezione"><head>X</head>
<div2 type="poesia"><head>Matthaei Mariae Boiardi comitis <title>Orpheus</title> incipit.</head>
<lg type="egloga"><l>Si mea lascivis, princeps invicte, Thalia</l>
<l>carminibus stridens castas offenderit aures,</l>
<l>da veniam: primis tibi talia ludimus annis,</l>
<l>dum faciles versus et mollia verba canentem</l>
<l>oblectant, blando dum mens torquetur amore.</l>
<l>Tempus erit cum te victricia signa gerentem</l>
<l>laeta triumphali celebrabunt carmina cantu,</l>
<l>at nunc coepta canam. Crudelia numina nymphae</l>
<l>formosum nitidis puerum rapuere sub antris,</l>
<l>qui comes Alcidae fatales ire per undas</l>
<l>ausus erat, tumidos cum fluctus finderet Argo.</l>
<l>Arreptum clari proceres flevere, sed omnes</l>
<l>ante alios magno ploratus ab Hercule fertur:</l>
<l>non illum comites, non illum blandus Iason</l>
<l>eruere inde valent solitoque avertere luctu,</l>
<l>sed gemit et carum deiecto perditus ore</l>
<l>ardet Hylam et moestis exposcit vocibus illum.</l>
<l>Quin etiam pharetras et torvi magna leonis</l>
<l>tegmina et horrentis fortissima robora clavae</l>
<l>fregisse et fluctu referunt mandasse marino.</l>
<l>Quas non blanditias, quae non solamina dixit</l>
<l>Threicius vates moturaque verba leaenas?</l>
<l>Ille etiam dulci pereuntem flectere cantu</l>
<l>nixus et impulsis lacrimas expellere chordis,</l>
<l>sed neque Pierii cantus nec carmina flentem</l>
<l>ulla movent, quamquam zephyris spirantibus aequor</l>
<l>constitit et fixo stupuerunt aequore venti,</l>
<l>quamquam continuis torpentia saxa pruinis</l>
<l>dulciaque arguti senserunt carmina montes,</l>
<l>securas placidi capreas fovere leones,</l>
<l>et trepidae medio volucres haesere volatu.</l>
<l>Ille, Estense decus, patriae non inscius artis,</l>
<l>venturosque dies et saecula nostra canebat.</l>
<l>"Quid gemis, Alcide? - dixit - tua nomina tellus</l>
<l>audiet Argoo nondum religata rudente,</l>
<l>te gelidi rapto memorabunt vellere Colchi,</l>
<l>torrida te Libyae rapto Busiride, et olim</l>
<l>pastor ab edomito dives remeabis Hibero;</l>
<l>adde quod hoc nomen sese fortissimus heros</l>
<l>induet, armato cui non impune superbus</l>
<l>occurrat Mavors, cui non Ledaeus ovanti</l>
<l>certet equis Castor, celeri nec Delia cursu.</l>
<l>Felices populi, felicia tempora! Vobis</l>
<l>delicium humanae servarunt sidera gentis.</l>
<l>Illi praecipuas certabunt addere dotes</l>
<l>concordes Parcae: non illum pulcher Apollo</l>
<l>exuperet forma, docto non pectore Pallas.</l>
<l>Illius et variae vestigia lambere lynces</l>
<l>cogentur, domitusque deum venerabitur orbis,</l>
<l>quamvis terribili clava spolioque leonis</l>
<l>Lernaeoque carens saturata felle pharetra.</l>
<l>Nascere, vera deum soboles, quo principe rursus</l>
<l>Herculis Hesperiae celebrabunt nomina gentes,</l>
<l>nascere, purpureis plaudet tibi Iuppiter alis</l>
<l>et dabit ingentes regno superaddere terras</l>
<l>antiquo; neque enim sinuoso flumine cincta</l>
<l>arva Padi, nec te niveis concreta pruinis</l>
<l>ardentem gelidi capient dumeta Lonati,</l>
<l>nec latus Hadriaco pulsatum turbine nec qua</l>
<l>frigida saxosas perstringit Lentia ripas.</l>
<l>Gaude igitur tantum felix geniture nepotem</l>
<l>Alcide, raptumque suis concede Napaeis</l>
<l>tandem sanus Hylam. Quid flentia lumina torques</l>
<l>altaque laxato suspiria pectore ducis?</l>
<l>Tune ille immenso cuius sub robore quondam</l>
<l>concidit Argivi populatrix belua saltus,</l>
<l>cuius terrigenae vultum tremuere gigantes</l>
<l>Antaeusque Libys? Nunc si te Monicus alta</l>
<l>rupe iacens flentem videat, si turbidus ira</l>
<l>Ileus fractaque horrendus ab ilice Roethus,</l>
<l>quam pudeat victos! Muliebri insistere luctu</l>
<l>sit pudor et tenero tantum cessisse dolori."</l>
<l>Orpheus haec olim, sed nunc mihi carmine vero</l>
<l>cantandus venies. Linquam virgulta Lycaei</l>
<l>et nemus et pecudes, teque horrida bella gerentem</l>
<l>dicam, seu puero propior certare duello</l>
<l>ausus es ancipiti, cum te Pandonius heros</l>
<l>robore confisus praestanti et fortibus annis</l>
<l>liquit et impulsis convertit terga lupatis</l>
<l>cornipedem crebris pavidum calcaribus urgens;</l>
<l>seu cum ludus erat iuvenum procurrere in hastis</l>
<l>ingentem ut tuleris ingenti robore remum,</l>
<l>tollere humo quem vix poterant impune gementes:</l>
<l>vidit Parthenope, populi videre ducesque,</l>
<l>notus et Herculeo servatur nomine remus.</l>
<l>Magna quidem sunt haec, sed enim puerilia. Quid cum,</l>
<l>iam iuvenis, iam vir Siculos Calabrumque fugacem</l>
<l>disicis, et viso trepidant adamante cohortes</l>
<l>Aragonum, cum rex castris Sarnoque relicta</l>
<l>Apula veloci transmisit pascua cursu?</l>
<l>Ista canam, vel quae gestis maiora parantur</l>
<l>gesta tibi. Ingentes, aderint si bella, triumphos</l>
<l>auguror: augurium non hoc mihi pandit Apollo</l>
<l>nec vaga Cirraeo vates seclusa sub antro,</l>
<l>sed tua iam caelo et terris bene cognita virtus.</l>
<l>Interea has stabulis pergam mandare capellas,</l>
<l>quando umbrae ingentes nec tutum degere silvis</l>
<l>luce sub extrema, ne forte aut turba luporum</l>
<l>ingruat aut imbres subiti. Cras altera reddam</l>
<l>munera: maiori cantandus carmine surgis.</l></lg></div2>
<div2 type="poesia"><head>red. G</head>
<head>Orpheus</head>
<lg type="egloga"><l>Si mea lascivis, princeps invicte, Thalia</l>
<l>carminibus stridens castas tibi verberat aures,</l>
<l>da veniam: primis tibi talia ludimus annis,</l>
<l>dum faciles versus et mollia verba canentem</l>
<l>oblectant, blando dum mens torquetur amore.</l>
<l>Tempus erit cum te victricia signa gerentem</l>
<l>nostra triumphali celebrabunt carmina cantu,</l>
<l>at nunc coepta sequar. Crudelia numina nymphae</l>
<l>formosum nitidis puerum rapuere sub antris</l>
<l>qui comes Alcidae fatales ire per undas</l>
<l>ausus erat, timidos fluctus cum finderet Argo.</l>
<l>Abreptum clari proceres flevere, sed omnes</l>
<l>ante alios magno ploratus ab Hercule fertur:</l>
<l>non illum comites, non illum blandus Iason</l>
<l>eruere inde valent solitoque avertere luctu,</l>
<l>nam gemit et carum deiecto perditus ore</l>
<l>clamat Hylam et moestis exposcit vocibus Hylam.</l>
<l>Quin etiam pharetras et torvi magna leonis</l>
<l>tegmina et horrentis fortissima robora clavae</l>
<l>fregisse et fluctu referunt mandasse marino.</l>
<l>Quas non blanditias, quae non solamina dixit</l>
<l>Threiicius vates moturaque verba leaenas?</l>
<l>Ille etiam dulci pereuntem flectere cantu</l>
<l>nixus et impulsis lacrimas expellere chordis,</l>
<l>sed neque Pierii cantus nec carmina flentem</l>
<l>ulla movent, quamquam zephyris spirantibus aequor</l>
<l>constitit, et fixo stupuerunt aequore venti</l>
<l>e gelidis quamquam torpentia saxa pruinis,</l>
<l>dulciaque arguti senserunt carmina montes,</l>
<l>securas placidi capreas fovere leones</l>
<l>et trepidae medio volucres haesere volatu.</l>
<l>Ille, estense decus, patriae non inscius artis,</l>
<l>venturosque dies et saecula nostra canebat.</l>
<l>"Quid gemis, Alcide? - dixit - tua nomina tellus</l>
<l>audiet argoo nondum religata rudente,</l>
<l>te gelidi rapto memorabunt vellere Colchi,</l>
<l>torrida te Libyae rapto Busiride, et olim</l>
<l>pastor ab edomito dives remeabis Hibero;</l>
<l>adde quod hoc nomen sese fortissimus heros</l>
<l>induet, armato cui non impune superbus</l>
<l>occurrat Mavors, cui non Laedeus ovanti</l>
<l>certet equis Castor, celeri nec Delia cursu.</l>
<l>Felices populi, felicia tempora! Vobis</l>
<l>delicium humanae servarunt sidera gentis;</l>
<l>illi praecipuas certabunt addere dotes</l>
<l>concordes Parcae: non illum pulcher Apollo</l>
<l>exuperet forma, docto non pectore Pallas.</l>
<l>Illius et varia vestigia lambere lynces</l>
<l>cogentur, dominusque virum venerabitur orbis;</l>
<l>terribili ille licet clava spolioque leonis,</l>
<l>Lernaeo et careat saturata felle pharetra.</l>
<l>Nascere, magna ducum soboles, quo principe rursus</l>
<l>Herculis Hesperiae celebrabunt nomine gentes,</l>
<l>nascere, namque tibi plaudet Iovis armiger alis</l>
<l>et dabit ingentes regno superaddere terras:</l>
<l>non etenim antiqui strepitanti flumine cincta</l>
<l>arva Padi, nec te niveis concreta pruinis</l>
<l>ardentem gelidi capient dumeta Lunati,</l>
<l>nec latus Hadriaco pulsatum turbine nec qua</l>
<l>frigida saxosus perstringit Lentia ripas.</l>
<l>Gaude igitur felix tantum geniture nepotem</l>
<l>Alcide, raptumque suis concede Napaeis</l>
<l>tandem sanus Hylam. Quid flentia lumina torques</l>
<l>altaque laxato suspiria pectore ducis?</l>
<l>Tune ille immenso cuius sub robore quondam</l>
<l>concidit argivi populatrix bellua saltus,</l>
<l>cuius terrigenae vultum tremuere gigantes</l>
<l>Antaeusque Libys? Muliebri insistere luctu</l>
<l>sit pudor et tenero tantum indulsisse dolori".</l>
<l>Orpheus haec olim, sed nunc mihi carmine vero</l>
<l>cantandus venis. Linquam virgulta Lycaei</l>
<l>et nemus et pecudes, teque horrida bella gerentem</l>
<l>dicam, seu puero propior certare duello</l>
<l>ausus es ancipiti, cum te Pandonius heros</l>
<l>robore confisus nimio, confisus et annis,</l>
<l>liquit et obversis convertit terga lupatis</l>
<l>cornipedem crebris pavidum calcaribus urgens;</l>
<l>seu cum ludus erat iuvenum percurrere in hastis</l>
<l>ingentem ut tuleris ingenti robore remum,</l>
<l>tollere quem poterant nixi vix unus et alter:</l>
<l>Parthenope hoc vidit, populi videre ducesque,</l>
<l>illeque ab Herculeo signatur nomine remus.</l>
<l>Magna quidem sunt haec, iuvenis sed facta. Quid autem</l>
<l>cum vir, cum ductor Siculos Calabrumque fugacem</l>
<l>disiicis, et viso trepidant adamante cohortes</l>
<l>Aragonum, cum rex castris Sarnoque relictis</l>
<l>Apula veloci transmisit pascua cursu?</l>
<l>Ista canam vel quae gestis maiora parantur</l>
<l>gesta tibi. Ingentes, aderint si bella, triumphos</l>
<l>auguror: augurium non hoc mihi pandit Apollo</l>
<l>nec vaga Cirrhaeo vates seclusa sub antro,</l>
<l>sed tua iam caelo et terris bene cognita virtus.</l>
<l>Interea has stabulis pergam mandare capellas,</l>
<l>quando umbrae ingentes nec tutum degere silvis</l>
<l>luce sub extrema, ne forte aut turba luporum</l>
<l>ingruat aut imbres subiti. Cras altera reddam</l>
<l>munera: maiori cantandus carmine surgis.</l></lg></div2></div1>
</body>
</text>
</TEI.2>
