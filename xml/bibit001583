<?xml version="1.0" encoding="UTF-8"?>
<!DOCTYPE TEI.2 PUBLIC "-//BIBIT//DTD BibIt TEI Document Type//EN" "http://backend.bibliotecaitaliana.it/DTD/bibit.dtd">
<TEI.2>
    <teiHeader>
        <fileDesc>
            <titleStmt>
                <title>Avarchide</title>
                <author>Luigi Alamanni</author>
            </titleStmt>
            <extent>1188418 Kb in UTF-8</extent>
            <publicationStmt>
                <publisher>Biblioteca Italiana</publisher>
                <pubPlace>Roma</pubPlace>
                <date>2003</date>
                <idno>bibit001583</idno>
                <availability>
                    <p>Questa risorsa digitale è liberamente accessibile per uso
                        personale o scientifico. Ogni uso commerciale è vietato</p>
                </availability>
            </publicationStmt>
            <seriesStmt>
                <title>Collezione BibIt</title>
            </seriesStmt>
            <sourceDesc>
                <bibl>
                    <title>L' Avarchide</title>
                    <author>Alamanni, Luigi</author>
                    <publisher>Giuseppe Antonelli</publisher>
                    <pubPlace>Venezia</pubPlace>
                    <date>1841-1842</date>
                    <note>4 v.</note>
                </bibl>
            </sourceDesc>
        </fileDesc>
        <encodingDesc><samplingDecl>
            <p>Tutti i materiali paratestuali della fonte cartacea non riconducibili alla
                responsabilità dell'autore dell'opera sono stati soppressi nella versione
                digitale</p>
        </samplingDecl>
            <editorialDecl>
                <correction method="silent" status="medium">
                    <p>Livello medio: controllo a video con collazione con edizione di
                        riferimento</p>
                </correction>
                <quotation form="data" marks="all">
                    <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                </quotation>
                <hyphenation eol="none">
                    <p>I trattini di sillabazione a fine riga sono stati soppressi e le parole
                        ricomposte</p>
                </hyphenation>
            </editorialDecl><classDecl>
                <taxonomy id="CGB">
                    <bibl>Classificazione generi BibIt</bibl>
                </taxonomy>
            </classDecl>
        </encodingDesc>
        <profileDesc>
            <creation>
                <date>500</date>
            </creation>
            <langUsage>
                <language id="ita">Italiano</language>
            </langUsage>
            <textClass>
                <keywords scheme="CGB">
                    <term>Poesia</term>
                </keywords>
            </textClass>
        </profileDesc>
        <revisionDesc>
            <change>
                <date>Data sconosciuta anteriore al 2000</date>
                <respStmt>
                    <name>CIBIT - Roma</name>
                </respStmt>
                <item>Digitalizzazione</item>
            </change>
            <change>
                <date>Data sconosciuta anteriore al 2000</date>
                <respStmt>
                    <name>CIBIT - Roma</name>
                </respStmt>
                <item>Correzione linguistica</item>
            </change>
            <change>
                <date>2004-03-09T00:00:00.000+01:00</date>
                <respStmt>
                    <name>Carla Deiana</name>
                    <name>BIBIT</name>
                </respStmt>
                <item>Codifica XML - Codifica manuale</item>
            </change>
            <change>
                <date>2004-03-09T00:00:00.000+01:00</date>
                <respStmt>
                    <name>Carla Deiana</name>
                    <name>BIBIT</name>
                </respStmt>
                <item>Validazione</item>
            </change>
        </revisionDesc>
    </teiHeader>
    

<text>
<body>
<div1><head>CANTO I</head>

<lg type="ottava">
<l>Canta, o Musa, lo sdegno e l'ira ardente</l>
<l>di Lancilotto del re Ban figliuolo</l>
<l>contra 'l re Arturo, onde sì amaramente</l>
<l>il britannico pianse e 'l franco stuolo;</l>
<l>e tante anime chiare afflitte e spente</l>
<l>lasciar le membra in sanguinoso duolo</l>
<l>d'empi uccelli e di can rapina indegna,</l>
<l>come piacque a Colui che muove e regna.</l></lg>

<lg type="ottava">
<l>Or chi fu la cagion di tanta lite?</l>
<l>Gaven, che dell'Orcania era signore:</l>
<l>che portò invidia a le virtù gradite</l>
<l>di Lancilotto, e gli pungeva il core</l>
<l>che per opra di lui fosser fallite</l>
<l>le nozze ch'ei bramò con troppo ardore</l>
<l>di Claudïana di Clodasso figlia,</l>
<l>che fu bella e leggiadra a maraviglia.</l></lg>

<lg type="ottava">
<l>Ma, temendo di lui, gran tempo tenne</l>
<l>l'uno e l'altro dolor nel petto ascoso,</l>
<l>fin che Tristan con le sue genti venne:</l>
<l>all'arrivar del quale il re famoso</l>
<l>fé 'l consiglio adunare, ove convenne</l>
<l>ogni duce maggiore, onde fu oso</l>
<l>di dar principio alle dannose risse;</l>
<l>e drizzatose in piedi così disse:</l></lg>

<lg type="ottava">
<l>“Invittissimo Arturo, poi ch'io veggio</l>
<l>che tutto il Cielo a' vostri onori aspira</l>
<l>e che nulla temenza avem di peggio</l>
<l>che ne possa d'altrui fare ingiust'ira;</l>
<l>d'aperto palesar divoto chieggio,</l>
<l>come colui ch'al suo dever rimira,</l>
<l>quel ch'a voi fia vergogna, e strazio e morte</l>
<l>a chi segua di voi l'istessa sorte.</l></lg>

<lg type="ottava">
<l>Qui con voi tanti duci avete, e tali,</l>
<l>tanti gran cavalieri e tanti regi,</l>
<l>che di quanti mai furo e fien mortali</l>
<l>riportar ne porrian le palme e i pregi;</l>
<l>se non fosse tra lor chi gli immortali,</l>
<l>non pur' simili a noi, par che dispregi,</l>
<l>e non sol voi, ma chi nel Cielo ha regno</l>
<l>cred'io che tien di comandargli indegno.</l></lg>

<lg type="ottava">
<l>Questi per sempre aver l'impero in mano</l>
<l>e voi signoreggiar con gli altri insieme</l>
<l>fa d'ora in ora ogni disegno vano</l>
<l>del lungo assedio che i nemici preme;</l>
<l>tal che 'l fin è più che già mai lontano,</l>
<l>e men ch'al cominciar si mostra speme</l>
<l>d'espugnar più lo sventurato Avarco,</l>
<l>che prender si devea nel primo varco.</l></lg>

<lg type="ottava">
<l>E certo si prendea, con tutto quello</l>
<l>che 'l nemico Clodasso oggi possiede,</l>
<l>s'allor che 'l crudo esercito rubello</l>
<l>pose in Brettagna l'infelice piede</l>
<l>e che Vittorio e Massimo il fratello</l>
<l>fur dell'oste di voi famose prede</l>
<l>alcun de' vostri che presenti sono</l>
<l>non ne faceano al padre ingiusto dono.</l></lg>

<lg type="ottava">
<l>Seguì 'l medesmo poi non di qui lunge,</l>
<l>ch'egli ebber Claudïana prigioniera;</l>
<l>così 'l secondo a quel primiero aggiunge</l>
<l>danno pipiù grave e di peggior maniera,</l>
<l>perché tenero amor di costei punge</l>
<l>tale il paterno cor, che in una sera</l>
<l>v'aria dato quant'ha lontano e presso,</l>
<l>i figliuoi, la corona e poi se stesso.</l></lg>

<lg type="ottava">
<l>E l'uno e l'altro apertamente fero</l>
<l>senza vostro congedo e senza voi,</l>
<l>per ben mostrar ch'ogni potere intero</l>
<l>era in lor soli sopra gli altri eroi.</l>
<l>Or chi ciò stimerà fallo leggiero</l>
<l>qual può grave chiamar peccato poi?</l>
<l>e chi ardisce cotanto non suggetto,</l>
<l>ma imperadore e re puot'esser detto.</l></lg>

<lg type="ottava">
<l>Or quel ch'esser deveva utile a voi</l>
<l>senza fine a voi nuoce, ad altrui giova:</l>
<l>però che 'n sicurtà di tutti i suoi,</l>
<l>non molto ha Claudïana si ritruova</l>
<l>sposa di Seguran, c'or verso noi</l>
<l>farà più che giamai di vincer pruova,</l>
<l>con virtù rischiarando ove fortuna</l>
<l>d'oscura povertà forse l'imbruna.</l></lg>

<lg type="ottava">
<l>E troppo è da temer, ch'egli è pur certo</l>
<l>del buon sangue illustrissimo del Bruno;</l>
<l>e s'ei non passa, aggiunge quasi al merto</l>
<l>del cortese Girone invitto ed uno:</l>
<l>molto è in consiglio e più nell'opre esperto,</l>
<l>onorato e gradito da ciascuno;</l>
<l>ha molti cavalier, molti altri a piede,</l>
<l>poi sopra tutti il forte Palamede.</l></lg>

<lg type="ottava">
<l>Ma perché 'l ragionar del tempo andato</l>
<l>par più di sconsolato che di saggio,</l>
<l>più lungo non farò, poi che sfogato</l>
<l>quel che nascosi lungo tempo v'aggio:</l>
<l>vi dirò sol che poi che 'l Cielo ha dato</l>
<l>al buon Tristan per noi lieto vïaggio</l>
<l>si ricorreggan quei che torti andranno,</l>
<l>richiudendo ogni varco al nuovo danno”.</l></lg>

<lg type="ottava">
<l>Qui si tacque e rassise e 'n mantenente</l>
<l>surge all'incontro il fero Lancilotto</l>
<l>con gli occhi accesi e con la faccia ardente;</l>
<l>e con turbato suon tremante e rotto</l>
<l>disse: “Chi fugge tra l'armata gente</l>
<l>sempre in biasmar i buon fu ardito e dotto,</l>
<l>e la chiara virtù che non è in lui</l>
<l>oscura quanto può sempre in altrui.</l></lg>

<lg type="ottava">
<l>Ma se non fosse l'alta riverenza</l>
<l>ch'al nostro re, qual'è dovuta, porto</l>
<l>v'avrei di tutti i vostri alla presenza,</l>
<l>per non mi far disnòr, non dirò morto</l>
<l>ma la testa lassata e 'l mento senza</l>
<l>gli effemminati velli, e 'l collo attorto</l>
<l>d'uccello in guisa, e fatto eterno esempio</l>
<l>a i falsi accusatori il vostro scempio.</l></lg>

<lg type="ottava">
<l>Che se ben non diceste il nome mio,</l>
<l>né di farl'anco sète degno assai,</l>
<l>bene intendo, Gaven, che son quell'io</l>
<l>ch'Arturo e tutti i suoi sempre spregiai:</l>
<l>che quanto sia menzogna sallo Dio,</l>
<l>che sa ben ch'altra cosa non bramai,</l>
<l>dapoi ch'io porto lancia e cingo spada,</l>
<l>che di far notte e dì ciò che gli aggrada.</l></lg>

<lg type="ottava">
<l>E senza ragionar de merti vostri</l>
<l>confermo ch'io rendei certo a Clodasso</l>
<l>i due suo' figli, ch'eran prigion nostri,</l>
<l>presi da me nel periglioso passo</l>
<l>quand'io, salvando di Britannia i chiostri;</l>
<l>fui nel sangue de' lor vermiglio e lasso,</l>
<l>e feci sì ch'ei non si vantan oggi</l>
<l>d'aver troppo calcati i vostri poggi.</l></lg>

<lg type="ottava">
<l>E s'io volsi del mio fare altrui dono</l>
<l>(ch'eran miei di ragion, poi ch'io gli presi)</l>
<l>perché accusato a sì gran torto sono</l>
<l>che del mio re la maëstate offesi?</l>
<l>Non avrebbe Clodasso in abbandono</l>
<l>per questi due lassato i suoi paesi;</l>
<l>poscia io non son, come voi sete, avvezzo</l>
<l>di guerra i pregionier vendere a prezzo.</l></lg>

<lg type="ottava">
<l>E se nell'espugnar di qua dal mare</l>
<l>Benicco, il luogo dov'io nacqui prima,</l>
<l>mi venne in sorte d'ivi ritrovare</l>
<l>del re la figlia, e non ne fei la stima</l>
<l>ch'io veggio al vulgo ed a voi stesso fare</l>
<l>come di spoglia veramente opima,</l>
<l>ma, qual si convenia con donna tale,</l>
<l>la rimandai nell'abito reale;</l></lg>

<lg type="ottava">
<l>devreste voi però tanto biasmarme</l>
<l>e metter tra i superbi e tra i rubelli?</l>
<l>Non volsi come avaro conservarme</l>
<l>a miglior tempo lei co' suoi fratelli,</l>
<l>ch'io cerco usar contr'a gli armeti l'arme,</l>
<l>e non contra i legati e poverelli,</l>
<l>né cangerò voler per altrui voglia,</l>
<l>e seguane a chi può piacere o doglia.</l></lg>

<lg type="ottava">
<l>Debbon esser nemici i cavalieri</l>
<l>mentr'hanno spada in mano o lancia in resta,</l>
<l>ma cortesi, pietosi, amici veri</l>
<l>come scarca dell'elmo aggian la testa:</l>
<l>i fatti come voi stan crudi e feri</l>
<l>più che leoni o torbini o tempesta</l>
<l>verso i prigion, verso le donne umili,</l>
<l>quanto verso i guerrier timidi e vili.</l></lg>

<lg type="ottava">
<l>Pur non di voi, che tutto invidia sète</l>
<l>e sposar bramavate Claudïana,</l>
<l>mi vo' doler, che fatta l'opra avete</l>
<l>che far deve alma doppiamente insana;</l>
<l>ben di voi sacro re, che ritenete</l>
<l>di noi qui scettro e podestà sovrana,</l>
<l>che, bench'a voi nipote, aggiate un tale</l>
<l>in onor quasi a voi medesmo eguale;</l></lg>

<lg type="ottava">
<l>e vogliate soffir che inanzi a voi</l>
<l>possa a torto a i migliori oltraggio dire:.</l>
<l>Il peccare e 'l fallir de i servi suoi</l>
<l>colpa è del re, s'ei non gli sa punire.</l>
<l>Non avria di parlar sì altero in noi,</l>
<l>senza il vostro volere, avuto ardire;</l>
<l>però ricorro a voi, non perch'io attenda</l>
<l>la vostra man ch'a vendicarne intenda:</l></lg>

<lg type="ottava">
<l>perché, mentre ho la spada, anzi ho la vita</l>
<l>(ché senza quella ancor non manca il core),</l>
<l>non cercherò d'alcun mortale aita</l>
<l>per sollevare il mio battuto onore;</l>
<l>ma sì vi prego io ben per l'infinita</l>
<l>obbedïenza e per l'integro amore</l>
<l>ch'io vi porto e portai che dir v'aggrade</l>
<l>s'io seguo al mio dever contrarie strade”.</l></lg>

<lg type="ottava">
<l>Così detto s'assise, e stato alquanto</l>
<l>il re tacito in sé rispose appresso:</l>
<l>“Io non potrei negar che 'l primo vanto,</l>
<l>tra molti cavalier che mi son presso,</l>
<l>della vera prodezza, ed altrettanto</l>
<l>d'amore, in voi non ritruovasi spesso;</l>
<l>ma così altero in questo bello oprare</l>
<l>che non potete aver signore o pare.</l></lg>

<lg type="ottava">
<l>Non niego io già che quel valor ch'è raro</l>
<l>drittamente grandezza a i cori apporte;</l>
<l>ma se 'l gran senno non vi fa riparo</l>
<l>in superba fierezza si trasporte,</l>
<l>che d'ogni consiglier più amico e caro</l>
<l>a i prudenti sermon chiuggia le porte:</l>
<l>tal ch'è virtù fra troppi vizi ascosa,</l>
<l>come intra spine assai selvaggia rosa.</l></lg>

<lg type="ottava">
<l>E come quella mostra che spavente</l>
<l>chi coglier la vorria d'aspra puntura,</l>
<l>così fa quella alla matura gente,</l>
<l>che quel che giova e nuoce in sen misura.</l>
<l>Io debbo molto a voi, che veramente</l>
<l>con sollecito cor prendeste cura</l>
<l>quant'altro cavalier d'ogni mia guerra,</l>
<l>non di qua men che nella nostra terra;</l></lg>

<lg type="ottava">
<l>ma s'anco io vi dicessi, mentirei,</l>
<l>che non mi aveste in molte parti offeso</l>
<l>in render prima i due, poi render lei</l>
<l>senza aver pure il mio volere inteso;</l>
<l>il medesmo che voi fatto n'avrei,</l>
<l>ma miglior modo e miglior tempo atteso,</l>
<l>ché fra noi si potea di cosa tale</l>
<l>e sperare e temer gran bene o male.</l></lg>

<lg type="ottava">
<l>Non il poco veder, ch'assai vedete</l>
<l>quando vi piace ben le luci aprire,</l>
<l>ma 'l dispregio di me, la troppa sete</l>
<l>di troppo in alto e sovra me salire</l>
<l>fur la cagion per cui voluto avete</l>
<l>più 'l desio vostro che ragion seguire:</l>
<l>e far certo e palese a tutto il mondo</l>
<l>che voi sete primiero, io son secondo.</l></lg>

<lg type="ottava">
<l>Ma per questo alto scettro che mi diede</l>
<l>il re mio padre, Pandragone Utero,</l>
<l>del quale egli era drittamente erede,</l>
<l>succedendo al parente Vortimero</l>
<l>che l'ebbe anch'ei nella medesma sede</l>
<l>dal vechhio genitor suo Vertigero:</l>
<l>per questo adunque a Lancilotto giuro</l>
<l>ch'io farò sì ch'ei non sormonte Arturo;</l></lg>

<lg type="ottava">
<l>ma ch'ei sommetta il collo al giogo istesso</l>
<l>come fan quei, che sono eguali a lui,</l>
<l>né in oprar, né in parlar gli sia concesso</l>
<l>in alcun modo d'oltraggiare altrui;</l>
<l>intenda a governar piano, e rimesso</l>
<l>i guerrieri, i compagni, i cugin sui:</l>
<l>e s'ei si cangerà, cangerò anch'io</l>
<l>secondo il suo volere, il voler mio.</l></lg>

<lg type="ottava">
<l>Perché s'ei fosse quel, ch'esser devrìa,</l>
<l>non vorria dimostrar' d'essere ingrato</l>
<l>ch'oltra gli onor, ch'io gli avea fatti pria,</l>
<l>che quasi al par di me l'aveva alzato;</l>
<l>può ben saper, che questa guerra sia</l>
<l>per rendergli il paese, onde spogliato</l>
<l>dal perfido Clodasso fu il re Bano,</l>
<l>che in esilio morì tristo, e lontano.</l></lg>

<lg type="ottava">
<l>Il medesmo adivenne al re Boorte,</l>
<l>che fratello onorato era del padre;</l>
<l>e lui picciol fanciul nell'aspra sorte</l>
<l>nudrì Vivïana, tolto alla sua madre:</l>
<l>poi il menò giovinetto alla mia corte,</l>
<l>dopo tante tempeste oscure, ed adre:</l>
<l>io 'l trattai come figlio; ed or di tutto,</l>
<l>può giudicare ogni uom qual'esca frutto”.</l></lg>

<lg type="ottava">
<l>Diceva ancor; ma riguardandol torto,</l>
<l>qui l'interruppe irato Lancilotto:</l>
<l>“Deh fuss'io già co' miei parenti morto,</l>
<l>pria che qui ritrovarmi a tal condotto;</l>
<l>ché del mio bene oprar biasmo riporto,</l>
<l>e chi mi debbe alzar mi spinge sotto;</l>
<l>e son chiamato ingrato da colui,</l>
<l>ch'a me dee molto, ed io niente a lui.</l></lg>

<lg type="ottava">
<l>E che sia ver, qui presso è Galealto,</l>
<l>il forte re dell'isole lontane.</l>
<l>che vi diede in Brettagna tale assalto,</l>
<l>che le forze di voi rendea già vane:</l>
<l>volse Dio, che 'l suo core egregio, ed alto,</l>
<l>pregiò me sol fra l'altre genti strane;</l>
<l>e mi divenne amico sì verace,</l>
<l>che volse a i preghi miei la vostra pace.</l></lg>

<lg type="ottava">
<l>E bene ad uopo fu, che d'altra parte</l>
<l>eran là giunti di Clodasso i figli,</l>
<l>ch'avean già molte mura a terra sparte,</l>
<l>e molti vostri campi eran vermigli;</l>
<l>quel ch'io facessi allor con forza, ed arte,</l>
<l>altri a narrarlo la fatica pigli;</l>
<l>so ben, che l'un con pace, e i due con guerra,</l>
<l>fei, che non danneggiar la vostra terra.</l></lg>

<lg type="ottava">
<l>Or se, scacciati quei, venuto sete</l>
<l>qui per punirgli, e far sicuro voi,</l>
<l>con qual cor, con che voce affermerete,</l>
<l>che guerreggiate per onor di noi?</l>
<l>Desio di gloria, e di vendetta sete,</l>
<l>non amor del re Bano, o d'altri suoi,</l>
<l>del quale or vi conosco troppo parco,</l>
<l>v'han qui menato ad espugnare Avarco.</l></lg>

<lg type="ottava">
<l>E quando e fosse pur, divotamente</l>
<l>vi prego, che lassiate omai l'impresa;</l>
<l>ch'io non intendo voi, né vostra gente</l>
<l>adoprar per aita, o per difesa:</l>
<l>ben' ho fatto, e farò più che dolente</l>
<l>con questa man chi m'aggia fatto offesa;</l>
<l>sì che potreste indietro ritornare,</l>
<l>se voi per questo sol passaste il mare.</l></lg>

<lg type="ottava">
<l>Da voi rifiuto ogni paese, e loco</l>
<l>già da' miei per addietro posseduto;</l>
<l>perch'io prezzo niente, non che poco,</l>
<l>ricchezze, possession, regno o tributo:</l>
<l>ogni altra cosa insomma mi par gioco,</l>
<l>se non quel vero onor, che n'è dovuto,</l>
<l>dell'istessa virtù, che da noi nasce,</l>
<l>e di cibo immortal gli animi pasce.</l></lg>

<lg type="ottava">
<l>Lasciatemi pur voi povero,</l>
<l>co l'arme, e co i pensier, ch'io porto in seno,</l>
<l>che s'io non potrò far tropp'alto volo,</l>
<l>nella mia libertà starommi almeno:</l>
<l>e poi che quanto più v'adoro, e colo,</l>
<l>tanto son più scernito da Gaveno,</l>
<l>e meno il mio servir sempre v'aggrada;</l>
<l>non intendo per voi cinger più spada.</l></lg>

<lg type="ottava">
<l>Cosa che senza colpa io posso fare,</l>
<l>non essendo tenuto a giuramento,</l>
<l>né di cavalleria, né d'altro affare,</l>
<l>ché d'ogni nodo libero mi sento;</l>
<l>l'omaggio in vostra man lassai pigliare</l>
<l>da Boorte, e da gli altri, a cui consento</l>
<l>quanto mai troveran di tutto il bene</l>
<l>de' nostri antichi, che Clodasso tiene.</l></lg>

<lg type="ottava">
<l>E' ver che nel mio cor disposto avea,</l>
<l>di voi sempre seguire in ogni guerra,</l>
<l>ma dispose altro la fortuna rea,</l>
<l>che 'l cammin disegnato spesso serra,</l>
<l>né desio men di quel che già solea,</l>
<l>di vedervi felice, e grande in terra:</l>
<l>Dio vi dia pur vittoria, e metta in core</l>
<l>di pregiare, e inalzar chi merta onore”.</l></lg>

<lg type="ottava">
<l>Così detto s'assise: e 'l re sdegnoso</l>
<l>risponde: “Senza fin grazie vi rendo</l>
<l>de i buon ricordi, e del desio bramoso</l>
<l>di tutto quello, ove la voglia intendo:</l>
<l>che cerchiate per voi pace, e riposo;</l>
<l>lasciando me, nessuno affanno prendo</l>
<l>ché molti altri ho speranza all'onor mio</l>
<l>d'aver più amici; e sovra tutti Dio.</l></lg>

<lg type="ottava">
<l>E non ci sendo voi, penserò avere</l>
<l>d'ogni lite o questïon purgato il campo;</l>
<l>io qua più in pace non potea tenere,</l>
<l>né contro al vostro orgoglio avere scampo;</l>
<l>se 'l Ciel vi dié d'ogni altro cavaliere</l>
<l>di forza, e di valor suppremo lampo,</l>
<l>devreste in guerra usarlo, e tra i nemici,</l>
<l>non, com'or, ne i consigli, e tra gli amici;</l></lg>

<lg type="ottava">
<l>né contr'a me; cui la bontà divina</l>
<l>ha più degno, ch'a voi, donato loco:</l>
<l>gitene or dunque, dove più v'inchina</l>
<l>l'alta vostra superbia, e 'l vostro foco,</l>
<l>ché quel che 'l Cielo in alto mi destina,</l>
<l>non mi potrà fallir, sia molto, o poco,</l>
<l>altresì a voi, che 'l Re de la natura</l>
<l>egualmente di tutti ha dritta cura”.</l></lg>

<lg type="ottava">
<l>Poi che 'l re si tacea, più non potendo</l>
<l>il fido Galealto omai soffrire,</l>
<l>incominciò: “Per quel ch'io veggio, e 'ntendo,</l>
<l>troppo infiammati son gli sdegni, e l'ire,</l>
<l>invittissimo re; né ben comprendo,</l>
<l>come vi possa l'alma consentire,</l>
<l>per sì breve cagion di perder tale,</l>
<l>ch'assai più sol, che tutto il mondo vale.</l></lg>

<lg type="ottava">
<l>Lassiamo andar che 'l suo patir vi toglia</l>
<l>di mano ogni vittoria ed ogni spene,</l>
<l>e che ne dee venir disnore e doglia</l>
<l>alla vostra corona, a gli altri pene,</l>
<l>perché l'uom puote aver talvolta voglia</l>
<l>di convertire in mal l'avuto bene:</l>
<l>ma qual potrete dir giusta ragione</l>
<l>che da voi nasca un simil guiderdone?</l></lg>

<lg type="ottava">
<l>Chi non sa di costui l'alto valore</l>
<l>e 'n servigio di voi le divin'opre,</l>
<l>o ch'egli è senza orecchie o ch'egli è fuore</l>
<l>di questa vita, e molta terra il cuopre:</l>
<l>ma quando ei fosse ascoso, al vostro core,</l>
<l>ch'è il sommo testimonio, ognor si scuopre,</l>
<l>ognor si mostra l'alta sua virtute,</l>
<l>che partorì più volte a lui salute.</l></lg>

<lg type="ottava">
<l>Non è presente ognora a gli occhi vostri</l>
<l>quel ch'ei fé contr'a me nel gran bisogno?</l>
<l>Ei sol s'oppose a i gravi assalti nostri,</l>
<l>gli affrenò sol (né a dirlo mi vergogno):</l>
<l>ché chi 'l scrivesse, i più famosi inchiostri</l>
<l>tutti presso di lui parrebber sogno.</l>
<l>Col suo valore il mio furore estinse</l>
<l>e con la sua bontade al fine il vinse.</l></lg>

<lg type="ottava">
<l>Vinsemi veramente la bontade</l>
<l>ch'or non ha certo, e mai non ebbe pare;</l>
<l>per lui vi feci io don delle contrade</l>
<l>vinte prima da' miei nel vostro mare.</l>
<l>Quando dall'altra parte e in altre strade</l>
<l>nuovo soggiunse e periglioso affare</l>
<l>de' figliuoi di Clodasso già discesi,</l>
<l>e ch'avean molti fuochi intorno accesi,</l></lg>

<lg type="ottava">
<l>con qual cor, con che amor, con quanto ardire</l>
<l>si mosse allora il chiaro Lancilotto?</l>
<l>Ritenne i molti che volean fuggire,</l>
<l>rimise insieme il vostro popol rotto;</l>
<l>poi come tigre irata che rapire</l>
<l>si veggia i figli corse a Camelotto,</l>
<l>ch'era in man de i nemici e ben guardato,</l>
<l>e in men d'un mezzo dì l'ebbe espugnato.</l></lg>

<lg type="ottava">
<l>Non perdé tempo, che 'l medesmo giorno</l>
<l>con sollecito passo ancor raggiunse</l>
<l>gli eserciti nemici, che ritorno</l>
<l>al mar facean per tema che gli punse:</l>
<l>fé lor danno infinito e sommo scorno,</l>
<l>quando non aspettato sopraggiunse;</l>
<l>férsi l'onde vermiglie in un momento</l>
<l>e 'l ciel, la terra e 'l mar n'ebbe spavento.</l></lg>

<lg type="ottava">
<l>Non cessò, ch'ei trovò l'alta regina,</l>
<l>la vostra nobilissima consorte,</l>
<l>fatta per tema come neve o brina,</l>
<l>che piangea lassa e disïava morte:</l>
<l>così il buon duce e la virtù divina</l>
<l>la trasser quindi da sì amara sorte,</l>
<l>ma un punto sol ch'e' s'indugiava ancora</l>
<l>era d'ogni speranza in tutto fuora:</l></lg>

<lg type="ottava">
<l>che già in braccio l'avean molti nocchieri</l>
<l>per portarla dal lito al palischermo.</l>
<l>Ma più ch'e' fosse mai pronto e leggieri</l>
<l>fu Lancilotto, e lor non valse schermo;</l>
<l>molti ne pose morti su' sentieri,</l>
<l>gli altri tutti non tennero il piè fermo:</l>
<l>chi fugge in quella parte, chi s'asconde,</l>
<l>chi s'attuffò come delfin nell'onde.</l></lg>

<lg type="ottava">
<l>Co i legni de i nemici in questa parte,</l>
<l>volando quasi, discendemmo allora;</l>
<l>e mentre a fabbricar governi e sarte</l>
<l>stavate inteso nel passaggio ancora,</l>
<l>vinse otto volte tra congiunte e sparte</l>
<l>le genti avverse ch'ei trovò di fuora:</l>
<l>acquistò più paesi, passi e terre</l>
<l>che 'l miglior non faria con mille guerre.</l></lg>

<lg type="ottava">
<l>Egli i monti spianò, largò le porte</l>
<l>e vi fece il cammin dritto e sicuro</l>
<l>che poteste venir con poche scorte</l>
<l>senza impaccio trovar di fosso o muro;</l>
<l>non vi fu alcuno a contrastarvi forte</l>
<l>se non Avarco, cui fa saldo e duro</l>
<l>non gente né vertù ch'ei chiugga in lui,</l>
<l>ma il diviso voler che trova in vui.</l></lg>

<lg type="ottava">
<l>Fé che 'l gran re d'i Franchi v'ha mandato</l>
<l>quattro suoi figli e 'l re Sicambro insieme,</l>
<l>con sì fiorito stuolo e bene ornato</l>
<l>e d'armi e di destrier, ch'ogni uom ne teme:</l>
<l>ché Lancilotto nel materno lato</l>
<l>uscendo dal real francesco seme,</l>
<l>han voluto mostrar che ciò gli invita</l>
<l>di dare a voi contro a Clodasso aita.</l></lg>

<lg type="ottava">
<l>Or son questi però fatti e servigi</l>
<l>che si possan così porre in oblio?</l>
<l>Che ne devreste doppo i fiumi stigi</l>
<l>esser mai sempre conoscente e pio.</l>
<l>Che ne diran di voi gli uomini ligi?</l>
<l>Che i cavalieri strani, qual son io?</l>
<l>Che speranza avran quelli e questi come</l>
<l>potran render onore al vostro nome?</l></lg>

<lg type="ottava">
<l>E se pur qui di noi nulla vi cale,</l>
<l>non vi cal di Colui che tutto vede,</l>
<l>che ristora e punisce il bene e 'l male</l>
<l>e da cui quanto abbiam nasce e procede?</l>
<l>Ogni impresa ritorna vana e frale</l>
<l>quando l'ingratitudine è mercede;</l>
<l>ciò ch'ei fa, ciò ch'ei pensa, a scorno e danno</l>
<l>al fin gli torna, ed a perpetuo affanno.</l></lg>

<lg type="ottava">
<l>Spogliate dunque omai l'ira novella</l>
<l>e rivestite in voi l'antico amore,</l>
<l>mirate ben ch'a ciò seguir n'appella</l>
<l>il profitto comune e 'l proprio onore:</l>
<l>che se l'occasïon, ch'or bionda e bella</l>
<l>vi presenta la chioma a tal favore,</l>
<l>tornasse il volto disdegnosa altrove</l>
<l>in van poscia sarian l'umane prove”.</l></lg>

<lg type="ottava">
<l>Così diss'egli, e 'l buon re Lago il veglio,</l>
<l>dell'Orcadi signor nel freddo cielo,</l>
<l>di forza in prima e di prodezza speglio,</l>
<l>or chiarissimo onor del bianco pelo,</l>
<l>che da lunge scernendo il ben dal meglio</l>
<l>del futuro scovrìa mai sempre il velo,</l>
<l>non per divinità, ma per la vista</l>
<l>che vecchia pruova ne' molti anni acquista;</l></lg>

<lg type="ottava">
<l>egli adunque levato disse: “Or come</l>
<l>non vedete voi lassi apertamente</l>
<l>che spingete sotterra il vostro nome</l>
<l>e date il pregio alla nemica gente?</l>
<l>Questa barba nevosa e queste chiome</l>
<l>che devean già molti anni essere spente</l>
<l>e questa vita stanca ancor si serba</l>
<l>per veder tal di noi rovina acerba?</l></lg>

<lg type="ottava">
<l>Non vi sdegnate, Arturo, a dar credenza</l>
<l>alle parole mie, che Pandragone</l>
<l>e Vortimero ancor non fur mai senza</l>
<l>bene approvar la nostra opinïone:</l>
<l>come che poca avessi esperïenza,</l>
<l>né sapessi però render ragione</l>
<l>di molto più che di cavalli e d'arme,</l>
<l>ebber sempre diletto d'ascoltarme.</l></lg>

<lg type="ottava">
<l>Voi, chiaro Lancilotto, che ripieno</l>
<l>di valor e d'ardir più d'altro estimo,</l>
<l>sappiate pur ch'anch'io mi tenni almeno</l>
<l>secondo sempre, e ben sovente il primo,</l>
<l>né giamai di timor mi strinse freno,</l>
<l>e ponessemi il Cielo in alto o in imo:</l>
<l>con Ettor, con Giron, con Febo il Bruno</l>
<l>combattei spesso, e non cedeva a alcuno;</l></lg>

<lg type="ottava">
<l>e col vostro re Ban, col re Boorte</l>
<l>mi ritrovai più d'una volta in pruova:</l>
<l>vinsi e perdei, come volea la sorte,</l>
<l>che non sempre l'istessa si ritruova;</l>
<l>e se lor non venia subita morte</l>
<l>io passava di qua con gente nuova</l>
<l>per dar soccorso a quei, ma in mezzo il mare</l>
<l>ebbi d'ambedue lor le nuove amare.</l></lg>

<lg type="ottava">
<l>Questo dich'io perché sappiate il vero,</l>
<l>ch'io v'amo e v'amerò qual proprio figlio,</l>
<l>e che vogliate credere al sincero</l>
<l>mio, prego, ed amorevole consiglio:</l>
<l>rendete obbedïenza al sommo impero</l>
<l>del vostro Arturo, e pongasi in essiglio</l>
<l>ogni altra cosa andata, che sovente</l>
<l>l'uom di tosto crucciar tardi si pente;</l></lg>

<lg type="ottava">
<l>e ritornivi a mente come voi</l>
<l>non sète in molte parti a lui simile:</l>
<l>Dio gli ha dato poder sovra di noi</l>
<l>come al degno pastor sovra l'ovile,</l>
<l>e l'aver riverenza a i signor suoi</l>
<l>nasce da nobil animo e gentile:</l>
<l>e quanto in voi risplende più il valore,</l>
<l>tanto più onor vi fia rendergli onore.</l></lg>

<lg type="ottava">
<l>E voi, famoso re, devreste porre</l>
<l>ogni perturbazione omai da parte,</l>
<l>legare i sensi e la ragione sciorre</l>
<l>e rivestire il cor di real arte:</l>
<l>la quale è dolcemente di riporre</l>
<l>nel cammin dritto chi da lui si parte</l>
<l>e serbare il corruccio all'ultim'ora</l>
<l>che veggia altrui d'ogni speranza fuora:</l></lg>

<lg type="ottava">
<l>ché troppo spaventevole è quell'ira</l>
<l>ch'accenda chi può far ciò che gli aggrada.</l>
<l>Chi non guarda al principio, indarno tira</l>
<l>il fren da poi che mal ritruova strada;</l>
<l>rare volte cadrà chi fiso mira</l>
<l>il cammin che dee far, né ad altro bada,</l>
<l>e chi più tien nelle sue forze speme</l>
<l>più truova intoppo che l'abbatte e preme.</l></lg>

<lg type="ottava">
<l>Non ha tanto fallito che non merte</l>
<l>Lancilotto da voi largo perdono:</l>
<l>ché spesso prende l'uom per vere e certe</l>
<l>le cose che incertissime poi sono;</l>
<l>pensò che voi gradiste quelle offerte</l>
<l>ch'ei fé de' prigionieri, e ch'esso dono</l>
<l>non vi devesse offendere: or che sente</l>
<l>avvenirne il contrario, si ripente.</l></lg>

<lg type="ottava">
<l>Ricordatevi poi ch'un tal guerriero</l>
<l>non si truova talor dopo molti anni,</l>
<l>e chi l'ha, no 'l dee perder di leggiero,</l>
<l>ma ben servarlo a simiglianti affanni.</l>
<l>Egli ha molto giovato al vostro impero,</l>
<l>e molti a tutti noi schivati danni:</l>
<l>egli, è pur sempre (e tutto il mondo sallo)</l>
<l>stato del vostro campo argine e vallo”.</l></lg>

<lg type="ottava">
<l>Al buon vecchio reale il grande Arturo</l>
<l>tal feo risposta, e molto meno irato:</l>
<l>“Ben vegg'io quanto sia saggio e maturo</l>
<l>l'alto consiglio che da voi n'è dato,</l>
<l>ottimo re dell'Orcadi, e vi giuro</l>
<l>che la forza e l'onor m'han qui menato,</l>
<l>ch'io l'ho mai sempre col medesmo amore</l>
<l>che si deve un figliuol portato in core.</l></lg>

<lg type="ottava">
<l>Ma con qual degnità soffrir poss'io</l>
<l>e gli oltraggi e gli scherni ch'e' mi face?</l>
<l>Chi l'adorasse pur qual proprio Dio</l>
<l>a pena seco aver potrebbe pace;</l>
<l>sempre sprezza e contrasta al parer mio,</l>
<l>e di maggior tenermi gli dispiace:</l>
<l>di nessun più gli cale, ogni uomo sdegna</l>
<l>quest'anima d'orgoglio e d'ira pregna”.</l></lg>

<lg type="ottava">
<l>Qui Lancilotto, lui mirando torto,</l>
<l>sdegnato più che mai così dicea:</l>
<l>“Voi mi vedrete pria sotterra morto</l>
<l>che seguirvi mai più com'io solea.</l>
<l>Per altro nuovo mare, in altro porto</l>
<l>mi condurrà la mia fortuna rea,</l>
<l>e la ragion mi fa sperar ch'un giorno</l>
<l>bramerete anco indarno il mio ritorno”.</l></lg>

<lg type="ottava">
<l>Finite le parole, volse il piede</l>
<l>verso il suo padiglion, poco lontano;</l>
<l>e Galealto pio ripien di fede</l>
<l>il seguitava sol, tacito e piano.</l>
<l>Vòta lasciò di sé la real sede</l>
<l>Arturo, e seco ogni altro capitano;</l>
<l>poi ripien di pensier, turbato e bruno</l>
<l>al proprio albergo ritornò ciascuno.</l></lg>

<lg type="ottava">
<l>Posesi Lancilotto lungo il rio,</l>
<l>lontan da tutti i suoi, doglioso e solo;</l>
<l>e d'uccider Gaveno ora ha disio</l>
<l>e di dare al suo re perpetuo duolo,</l>
<l>or dove il porterà suo destin rio</l>
<l>di prender brama un disperato volo:</l>
<l>e mentre questo e quel danna ed appruova</l>
<l>Viviana innanzi a gli occhi si ritruova.</l></lg>

<lg type="ottava">
<l>Alla qual cominciò: “Cara e gioconda</l>
<l>più ch'essa madre ch'io non vidi mai,</l>
<l>chi v'ha menato qui sopra quest'onda</l>
<l>a contemplar le mie vergogne e i guai</l>
<l>ond'oggi sì gran numero m'abbonda</l>
<l>che per mille oltra me sariano assai?</l>
<l>Or son gli onori, or son le palme queste</l>
<l>che tante volte già mi prediceste:</l></lg>

<lg type="ottava">
<l>ch'io devea sovr'ogni altro tanti pregi</l>
<l>aver vivendo, e dopo morte poi</l>
<l>uscirebber di me tanti alti regi</l>
<l>adorati da i Galli e ' vicin suoi</l>
<l>ch'eterni serveriano i manti e i fregi</l>
<l>d'ogni real virtù sopra gli eroi,</l>
<l>il famoso Francesco, il grande Enrico</l>
<l>ch'avanzerebbe ogni valore antico?</l></lg>

<lg type="ottava">
<l>Ben contrario è il principio, se Gaveno</l>
<l>ha pure avuto ardir d'oltraggio dirme:</l>
<l>né voll'io rintuzzar l'empio veleno,</l>
<l>pensando contr'a tal troppo avvilirme.</l>
<l>Parlai col re, che mi pensava almeno</l>
<l>che per ragion devesse favorirme;</l>
<l>e 'l trovai sì contrario e tanto ingrato</l>
<l>che 'n meraviglia estrema son restato”.</l></lg>

<lg type="ottava">
<l>Così diceva, allor che sospirando</l>
<l>fece la donna a lui risposta tale:</l>
<l>“caro figliuol, così vi chiam'io quando</l>
<l>sempre amor vi portai di madre eguale,</l>
<l>io vi trovai d'ogni ventura in bando</l>
<l>vicino al lago, il nido mio natale,</l>
<l>con la misera madre, a cui vi tolsi</l>
<l>nato d'un anno, e meco vi raccolsi;</l></lg>

<lg type="ottava">
<l>ove con somma e vera caritade</l>
<l>vi nutrii fra gli studi e ' buon costumi</l>
<l>quai d'anno in anno richiedea l'etade,</l>
<l>ma in dura vita e ne i selvaggi Dumi,</l>
<l>inviandovi al Ciel per l'erte strade</l>
<l>e di gloria mostrando i veri lumi</l>
<l>or con saggi ricordi, or con essempi</l>
<l>di quei miglior de i più lodati tempi:</l></lg>

<lg type="ottava">
<l>né gran fatica fu; perché le stelle,</l>
<l>com'io ben conosceva, v'inchinaro</l>
<l>alle imprese lodate, altere e belle,</l>
<l>a mostrarvi fra gli altri unico e chiaro;</l>
<l>benché alcune di lor contrarie e felle</l>
<l>spesso qualche sventura minacciaro:</l>
<l>che 'l corso di virtù non dura troppo</l>
<l>che non trove in cammin più d'uno intoppo.</l></lg>

<lg type="ottava">
<l>Ma questo è quel ch'al gran valore aggrada,</l>
<l>che senza affaticar non prezza onore.</l>
<l>Ora adunque, figliuol, per tale strada</l>
<l>del terzo lustro vi condussi fuore:</l>
<l>dièvi la lancia allor, cinsi la spada</l>
<l>- ben servate del Ciel le felici ore -,</l>
<l>posi sopra il destrier, menàvi in corte</l>
<l>d'Arturo a seguitar la vostra sorte:</l></lg>

<lg type="ottava">
<l>di cui doler non vi devreste certo,</l>
<l>cominciando a guardar con occhio sano</l>
<l>pria Melianso, da ciascun deserto,</l>
<l>quando voi sol con giovinetta mano</l>
<l>ardiste di sferrarlo, e dire aperto</l>
<l>a qualunque uom che fosse ivi o lontano,</l>
<l>ch'amar dicesse gli inimici suoi,</l>
<l>che voi l'uccidereste, od esso voi:</l></lg>

<lg type="ottava">
<l>per cui ve ne seguir battaglie tante,</l>
<l>e di tutte la palma riportaste.</l>
<l>Indi soletto e cavaliero errante</l>
<l>la dolorosa guardia conquistaste:</l>
<l>per la qual mille volte e mille avante</l>
<l>furo in van da i miglior rotte mille aste;</l>
<l>ciò fu vostra virtù, ma la fortuna</l>
<l>pur guidata da Dio con lei s'aduna.</l></lg>

<lg type="ottava">
<l>L'uno e l'altro gigante a Camelotto,</l>
<l>che facea la Brettagna mal sicura,</l>
<l>fu nell'estremo fin per voi condotto,</l>
<l>e disciolto il terren d'aspra paura;</l>
<l>poi liberaste Arturo, ch'era sotto</l>
<l>chiavi serrato e fra incantate mura</l>
<l>di Camilla spietata ed impudica,</l>
<l>con gran vostro periglio e più fatica.</l></lg>

<lg type="ottava">
<l>Molte poi gravi imprese in sì pochi anni</l>
<l>al fin traeste, ch'io devrei contare:</l>
<l>però che 'l rimembrar' gli andati affanni</l>
<l>suole il presente duol men duro fare,</l>
<l>tanto più quanto son d'onte e di danni</l>
<l>nudi, e vestiti di vittorie chiare;</l>
<l>ma questo basti assai per farvi accorto</l>
<l>che 'l troppo lamentar sarebbe torto.</l></lg>

<lg type="ottava">
<l>Prendete dolcemente adunque in grado</l>
<l>il presente dispregio che vi viene,</l>
<l>ché mal si può d'onor trovare il guado</l>
<l>senza spesso trovar chi il piè ritiene.</l>
<l>l'assenzio in terra è molto, il mèle è rado,</l>
<l>corto sempre il gioir, lunghe le pene;</l>
<l>ma i buon contro a fortuna innalzin l'alma</l>
<l>come contro all'incarco invitta palma”.</l></lg>

<lg type="ottava">
<l>Così disse Viviana, ed ei risponde:</l>
<l>“Non m'affligge il pensier, madre pietosa,</l>
<l>percossa o forza delle mortali onde</l>
<l>né tempesta che surga atra e noiosa:</l>
<l>ma il veder sol che quella parte, d'onde</l>
<l>sperava ogni mio ben, mi venga odïosa,</l>
<l>e quel ch'io servi' già con tanto zelo</l>
<l>mi spinga al centro, com'io l'alzo al cielo.</l></lg>

<lg type="ottava">
<l>Ma tal prenderò volo, e sì lontano,</l>
<l>che 'l nome ingrato non m'offenda il core,</l>
<l>ove in Dio porto speme, e 'n questa mano,</l>
<l>di poterne ritrar più largo onore,</l>
<l>come trasposta in un terreno strano</l>
<l>suol la pianta portar frutto migliore:</l>
<l>e perché non si può destare in noi</l>
<l>l'indomita virtù de i primi eroi?</l></lg>

<lg type="ottava">
<l>Il cangiar di paese mi porria,</l>
<l>come di molti s'è parlato e scritto,</l>
<l>cangiar in buona la fortuna ria</l>
<l>e 'n lieto ritornar lo stato afflitto:</l>
<l>non è oggi per me chiusa la via</l>
<l>de' neri Garamanti e dell'Egitto</l>
<l>o de' luoghi più là verso l'aurora</l>
<l>più ch'a Bacco ed Alcide fosse allora”.</l></lg>

<lg type="ottava">
<l>Mentre così parlava, gli risponde</l>
<l>sorridendo la donna in tai parole:</l>
<l>“Non della Luna i Monti o del Nil l'onde</l>
<l>o qual di Giove la tebana prole,</l>
<l>là 've più ch'a noi qui tardo s'asconde</l>
<l>o più tosto e più bel si mostra il sole</l>
<l>o dove scalda più, convien cercare,</l>
<l>volendovi co i merti eterno fare:</l></lg>

<lg type="ottava">
<l>perché in questo paese e 'n questo loco,</l>
<l>in queste nostre parti ime e palustri</l>
<l>v'è dato ad esser tal, che parran gioco</l>
<l>quante altre antiche furo opere illustri;</l>
<l>stancheransi le penne, e verrà fioco</l>
<l>per voi più d'un poeta, e gli anni e i lustri</l>
<l>e i secoli infiniti non potranno</l>
<l>fare al gran nome vostro ingiuria o danno;</l></lg>

<lg type="ottava">
<l>e crediatemi certo, ch'io non dico</l>
<l>cosa che non mi sia ben manifesta:</l>
<l>però che intera di Merlino antico</l>
<l>la divina scïenza oggi mi resta;</l>
<l>che nel tempo ch'ei fu mio caro amico</l>
<l>udì cortese la preghiera onesta</l>
<l>ch'io gli fei di chiarirmi l'arti oscure</l>
<l>di preveder le cose a noi future.</l></lg>

<lg type="ottava">
<l>E pria che ciò avenisse, gli avea detto</l>
<l>ch'io d'aver un figliuol bramava molto,</l>
<l>ma che sopra il mortal fosse perfetto,</l>
<l>di virtù colmo e d'ogni vizio sciolto,</l>
<l>che si chiamasse il cavaliero eletto</l>
<l>ove il Cielo ogni bene avesse accolto.</l>
<l>Femmi risposta:  - Donna, a non mentire,</l>
<l>di voi non debbe prole rïuscire.</l></lg>

<lg type="ottava">
<l>ma vi apprenderò il modo onde potrete</l>
<l>averne un che fia tal, ch'appunto nacque</l>
<l>il passato anno: a cui le stelle liete</l>
<l>prometton quanto onore in uom mai giacque;</l>
<l>in tal modo, in tal tempo il troverete -;</l>
<l>e mi fé ben vedere il luogo e l'acque</l>
<l>là 'v'io v'accolsi, e l'incantato lago</l>
<l>in cui soletta d'abitar m'appago.</l></lg>

<lg type="ottava">
<l>Né mancò tutto quel di farmi poi,</l>
<l>che v'è avvenuto e vi avverrebbe, chiaro,</l>
<l>affermando: - Ei sarà mai sempre a voi</l>
<l>come del ventre stesso amato e caro,</l>
<l>e de' pregi divin, de i merti suoi</l>
<l>fia 'l vostro cor più che di vita avaro -.</l>
<l>Così dicea sovente, e non trovai</l>
<l>che d'un momento sol fallisse mai.</l></lg>

<lg type="ottava">
<l>Desïando esso poi di sposa averme,</l>
<l>non mi piacque accordarmi alle sue voglie,</l>
<l>che poi ch'uscir di me non devea germe</l>
<l>volli sola restar fra le mie soglie;</l>
<l>ma perché di me semplice ed inerme</l>
<l>non riportasse al fin vittoria e spoglie</l>
<l>uom ch'era armato d'immortal sapere,</l>
<l>mi convenne al mio stato provvedere;</l></lg>

<lg type="ottava">
<l>e 'n questo convenente gli promessi</l>
<l>ch'ei mi facesse un loco fabbricare</l>
<l>il qual serrato eternemente stessi,</l>
<l>né forza o ingegno vi potesse oprare:</l>
<l>ma che 'l modo d'aprirlo io sola avessi,</l>
<l>lontana o presso ch'io 'l bramassi fare,</l>
<l>perch'aveva un nemico ch'io temea</l>
<l>che non mi conducesse a morte rea;</l></lg>

<lg type="ottava">
<l>e ch'ancor mi mostrasse il modo e l'arte</l>
<l>d'antiveder, qual ei, ciò ch'esser deve:</l>
<l>che s'io mi ritrovassi in qualche parte</l>
<l>senza l'aita sua, mi fosse leve</l>
<l>per la virtù di sue celesti carte</l>
<l>esaminar mia sorte o lieta o greve,</l>
<l>schivando accorta ogni mortale inganno</l>
<l>che mi potesse far vergogna o danno.</l></lg>

<lg type="ottava">
<l>Amore oprando in lui sì come suole</l>
<l>mai sempre usare in ogni suo seguace,</l>
<l>fé che Merlino, il qual sapea del sole</l>
<l>tutti i segreti e d'ogni errante face,</l>
<l>non conobbe esser false le parole:</l>
<l>ma stimando il mio dir certo e verace</l>
<l>fabbricò il loco, e diemmi la dottrina</l>
<l>per cui si scorge la virtù divina;</l></lg>

<lg type="ottava">
<l>onde agevol mi fu quasi in quell'ora,</l>
<l>mostrando far di quello albergo pruova,</l>
<l>di serrarl' ivi, dove ancor dimora,</l>
<l>e 'n cui l'alto saver nulla gli giova:</l>
<l>e di trarl' indi mi ritiene ancora</l>
<l>l'antica ingiuria e la temenza nuova,</l>
<l>ché 'l Ciel mi mostra che s'ei fosse sciolto</l>
<l>mi saria con la vita ogni ben tolto.</l></lg>

<lg type="ottava">
<l>Vedeva ancor che 'l gran valor di voi</l>
<l>devea nel tempo mortalmente odïare,</l>
<l>non sperand'ei giamai ch'alcun de' suoi</l>
<l>potesse a pari altezza sormontare:</l>
<l>né pensava io possenti ambedue noi</l>
<l>d'alla sua gran dottrina contrastare,</l>
<l>ché la spada non val contr'a quell'arte,</l>
<l>ed io so molto men che le sue carte.</l></lg>

<lg type="ottava">
<l>Così merta perdon la rotta fede</l>
<l>e 'l mio duro voler che sembra ingrato:</l>
<l>ché l'altrui mal, che per suo ben procede,</l>
<l>sovente ha tra' miglior perdon trovato.</l>
<l>Or per tornare a voi, d'onore erede</l>
<l>v'ha fatto il Ciel, che sempre sia lodato:</l>
<l>e ciò fia in questo loco, in questa terra,</l>
<l>in questo tempo istesso, in questa guerra.</l></lg>

<lg type="ottava">
<l>Pregovi or dunque, o mio famoso figlio,</l>
<l>che senza altro pensar qui vi restiate,</l>
<l>e che nel mio materno util consiglio</l>
<l>(qual conviensi a ragion) speranza aggiate:</l>
<l>che vedrete in tal pena e 'n tal periglio</l>
<l>le genti altere che vi furo ingrate,</l>
<l>e 'n così sanguinoso e largo strazio,</l>
<l>che vi farà pietoso, non che sazio”.</l></lg>

<lg type="ottava">
<l>Nel fin delle parole, il gran guerriero</l>
<l>tutto cangiato in cor rispose tale:</l>
<l>“Perch'ogni vostro detto amico e vero</l>
<l>sempre ho trovato, e con gli effetti eguale,</l>
<l>vi credo interamente: e s'all'impero</l>
<l>d'Arturo annunzia il Ciel futuro male,</l>
<l>voglio obbedirvi, e qui restar da parte</l>
<l>senza ferro vestir, né seguir Marte;</l></lg>

<lg type="ottava">
<l>s'io no 'l vedessi al fine in tale stato</l>
<l>che l'onore e 'l dever forza mi fesse,</l>
<l>ch'al non fallire in ciò pur m'han legato</l>
<l>di chiara nobiltà le leggi istesse.</l>
<l>Ma da necessitade in più d'un lato</l>
<l>lui vedrò prima e le sue genti oppresse:</l>
<l>non per conforto mio, ché nobil petto</l>
<l>non può dell'altrui mal prender diletto;</l></lg>

<lg type="ottava">
<l>ma perché tutto il mondo ed egli impari</l>
<l>a non esser ingrato a chi ben serve,</l>
<l>a non mai dispregiar gli amici rari,</l>
<l>l'empie lingue onorando e le proterve;</l>
<l>né sotto un giogo fare andar di pari</l>
<l>leoni arditi e timidette cerve,</l>
<l>ma saggiamente e con ragion disporre,</l>
<l>poi secondo il dever levare e porre.</l></lg>

<lg type="ottava">
<l>E perché suol la gregge e 'l vile armento</l>
<l>dormir con guardia di fossato o muro,</l>
<l>e 'l feroce leon senza spavento</l>
<l>aperto in mezzo i boschi star sicuro,</l>
<l>non vo' che cinga il nostro alloggiamento</l>
<l>cosa che renda il passo angusto o duro:</l>
<l>meco la guerra avrà, non con la soglia,</l>
<l>che di quindi scacciarmi avesse voglia”.</l></lg>

<lg type="ottava">
<l>Così detto, spianar gli argini e i valli</l>
<l>e riempier i fossi feo d'intorno,</l>
<l>quanto lo spazio tiene ove i cavalli</l>
<l>e gli altri suoi guerrier facean soggiorno:</l>
<l>comandando a i compagni ed a i vassalli</l>
<l>che non vestisser arme notte o giorno,</l>
<l>se contro a lor non si vedea l'assalto;</l>
<l>ed a suoi fé 'l medesmo Galealto.</l></lg>

<lg type="ottava">
<l>Così tutto ordinato, già Viviana,</l>
<l>d'averlo ritenuto assai contenta</l>
<l>da lui disparve, e gìo poco lontana,</l>
<l>sotto il suo lago, a' primi studi intenta;</l>
<l>ed ei con Galealto, dell'umana</l>
<l>miseria ragionando, si lamenta,</l>
<l>poi conchiudon fra lor che l'uom lodato</l>
<l>dee queto stare a quanto il Ciel gli ha dato.</l></lg>

<lg type="ottava">
<l>Ma perché già inchinava all'occidente</l>
<l>Febo, menendo il giorno in altra parte,</l>
<l>prendé ristoro omai tutta la gente</l>
<l>tra le semplici mense a terra sparte;</l>
<l>sotto l'albergo poi, che rozzamente</l>
<l>di frondi è fatto con salvatic'arte,</l>
<l>si ripon lassa sopra giunchi e paglia,</l>
<l>in fin che 'l nuovo dì nell'alba saglia.</l>
</lg></div1>

<div1><head>CANTO II</head>


<lg type="ottava">
<l>Mentr'ogni altro mortal di cure sciolto</l>
<l>dava riposo all'affannate membra,</l>
<l>di gravosi pensieri Arturo avvolto</l>
<l>il sonno ha in bando, e d'avampar gli sembra:</l>
<l>nell'alma ha fisse le parole e 'l volto</l>
<l>di Lancilotto irato e si rimembra</l>
<l>di quanto è stato; e 'l punge ancor l'immago</l>
<l>del fido Galealto e del re Lago.</l></lg>

<lg type="ottava">
<l>L'ira lo spinge e sprona, tema il frena</l>
<l>di non portare a' suoi danno e disnore,</l>
<l>che non vorria però sentir la pena</l>
<l>in altrui gir del suo commesso errore.</l>
<l>Ha la mente real di dubbio piena:</l>
<l>qui combatte il profitto e qui l'onore;</l>
<l>vince al fin la virtude, e vuol ch'ei vada</l>
<l>per più lodata e più dannosa strada.</l></lg>

<lg type="ottava">
<l>Dicegli ch'un tal re mostrar si deve</l>
<l>più sempre ardito nell'avversa sorte,</l>
<l>che nulla impresa è perigliosa o greve</l>
<l>all'alto valoroso animo forte;</l>
<l>e se 'l prendere Avarco fia men leve</l>
<l>non avend'ei di Lancilotto scorte,</l>
<l>che molto ancor maggior fia la vittoria</l>
<l>senza quel che ricopre ogni sua gloria.</l></lg>

<lg type="ottava">
<l>Così fermo nel cor, pria che l'Aurora</l>
<l>spiegati i biondi crini annunzie il giorno,</l>
<l>sopra del letto suo sedendo ancora</l>
<l>le sete e gli ostri si ravvolge intorno;</l>
<l>poi l'uno e l'altro piè traendo fuora</l>
<l>di panno porporino il face adorno,</l>
<l>e 'n basso armato di ben culta pelle,</l>
<l>gli spron s'adatta dell'aurate stelle.</l></lg>

<lg type="ottava">
<l>La real chioma sua ricuopre poi,</l>
<l>onde possa sprezzar la pioggia e 'l sole;</l>
<l>cinge indi la spada, che de' suoi</l>
<l>fu lunga possession di prole in prole;</l>
<l>veste il bel manto ch'a quegli altri eroi</l>
<l>mostra che sovra lor s'onora e cole;</l>
<l>prende lo scettro al fin, che in alto pende,</l>
<l>e quale ardente sol di gemme splende.</l></lg>

<lg type="ottava">
<l>Monta sopra il caval, non un di quelli</l>
<l>ch'usava in guerra e 'n perigliose pruove</l>
<l>ma picciolo, e che insieme i piedi snelli</l>
<l>d'un lato istesso dolcemente muove;</l>
<l>vieta ch'alcuno il segua o gli altri appelli,</l>
<l>ma tutto sol, mostrando gire altrove,</l>
<l>al padiglion che poco lunge avia</l>
<l>il vecchio re dell'Orcadi s'invia.</l></lg>

<lg type="ottava">
<l>Truoval che del suo letto uscito a pena</l>
<l>tutte le vesti intorno anco non ave;</l>
<l>tal che, di meraviglia l'alma piena,</l>
<l>gli dice: “O sommo re, qual caso grave</l>
<l>davanti al giorno e così sol vi mena</l>
<l>verso colui cui nulla è più soave</l>
<l>che l'obbedirvi? E perché non più tosto</l>
<l>fu di farmi chiamar da voi disposto?”</l></lg>

<lg type="ottava">
<l>Risponde Arturo: “Io vi volea soletto,</l>
<l>innanzi a l'apparir de' duci nostri,</l>
<l>aprir nuovo pensier ch'io porto in petto,</l>
<l>in cui publico ben par si dimostri:</l>
<l>ché non trovando mai d'amor difetto</l>
<l>né d'alta fede ne' ricordi vostri,</l>
<l>ragione è ben che ciascun mio consiglio</l>
<l>scuopra a voi prima, come a padre il figlio:</l></lg>

<lg type="ottava">
<l>sappiate adunque che l'andata notte,</l>
<l>che sola in gravi cure consumai</l>
<l>conoscendo le cose a tal condotte</l>
<l>che se ne può temer vergogna e guai,</l>
<l>poi che l'aperte strade n'ha interrotte</l>
<l>chi 'l devea meno, e di cui men pensai,</l>
<l>disposi in me, col pio voler di Dio,</l>
<l>di non ceder, temendo, al tempo rio;</l></lg>

<lg type="ottava">
<l>ma qual fiero nocchier con vela e remo</l>
<l>al contrario soffiar volger la prora:</l>
<l>e s'avvegna che può, ch'io nulla temo</l>
<l>che 'l porto amato non si trove ancora;</l>
<l>che se in vera concordia oggi vorremmo</l>
<l>spiegar l'alta virtù che in noi dimora,</l>
<l>so ben ch'Avarco non terrà sicuro</l>
<l>ferro o fuoco ch'egli abbia o fosso o muro.</l></lg>

<lg type="ottava">
<l>Ma perché in dubbio son ch'una gran parte</l>
<l>dell'esercito nostro no 'l consenta,</l>
<l>ché chi invidiando si starà in disparte</l>
<l>chi perch'a Lancilotto ha la'lma intenta:</l>
<l>questi è suo amico, e quegli il tiene un Marte</l>
<l>e senza lui veder tutto paventa:</l>
<l>ma spero in voi ché se 'l vorrete usare,</l>
<l>il vostro dolce dir può il tutto oprare;</l></lg>

<lg type="ottava">
<l>s'ha voi dunque paresse, io loderei</l>
<l>di chiamar tosto il publico consiglio,</l>
<l>al quale apertamente conterei</l>
<l>l'onor di tutti in quanto sia periglio,</l>
<l>e come oggi sarem di viltà rei</l>
<l>e del primo valor posti in esiglio</l>
<l>s'alcuna pruova non mostriam di noi;</l>
<l>voi seguirete ragionando poi”.</l></lg>

<lg type="ottava">
<l>Dolce e ridente il valoroso vecchio</l>
<l>risponde: “Or vegg'io ben l'alta virtude</l>
<l>di Pandragon come in un chiaro specchio,</l>
<l>che col senno reale in voi si chiude.</l>
<l>All'obbedir più pronto m'apparecchio</l>
<l>ch'a ricercare omai martello o incude</l>
<l>per fabbricar consigli entro al mio seno,</l>
<l>de' quali ottimi e certi sète pieno”.</l></lg>

<lg type="ottava">
<l>Così fermo in tra lor, fu comandato</l>
<l>che la tromba reale immantenente</l>
<l>al publico consiglio in ogni lato</l>
<l>chiamasse i maggior duci e l'altra gente.</l>
<l>Tosto che tutto il popol fu adunato</l>
<l>sovr'alto trono aurato degnamente</l>
<l>posto il re prima, a gli altri illustri foro</l>
<l>dati dovuti seggi a i merti loro.</l></lg>

<lg type="ottava">
<l>Allora in chiaro e placido sembiante</l>
<l>riguardandogli intorno, il sacro Arturo</l>
<l>così dicea: “Colui ch'ha sempre avante</l>
<l>il presente, il preterito e 'l futuro,</l>
<l>che 'ntende il tutto, e con le luci sante</l>
<l>aperto scerne quel ch'a gli altri è scuro,</l>
<l>spesso conduce l'uom per via di pene</l>
<l>al proprio desïato e sommo bene;</l></lg>

<lg type="ottava">
<l>ed opra che i mortali spesso fanno</l>
<l>cose che colme a noi sembran d'errore</l>
<l>che al fin veggiamo, onde s'attende il danno,</l>
<l>il nostro util venire e 'l nostro onore.</l>
<l>Alle prime virtù che in alto stanno</l>
<l>non arriva pensier d'uman valore,</l>
<l>e perché il lor voler più ascoso vada</l>
<l>non tengon sempre la madesma strada.</l></lg>

<lg type="ottava">
<l>Io non posso negar ch'io devea forse</l>
<l>a più gran sofferenza ieri armarme:</l>
<l>ma l'altrui fero orgoglio tanto scorse</l>
<l>ch'io più non volli e non potei frenarme,</l>
<l>ch'assai giusta cagione a dir mi porse</l>
<l>ch'io non temea restar senza quell'arme</l>
<l>ch'ei troppo apprezza tra voi tali e tanti</l>
<l>re, duci, conti e cavalieri erranti.</l></lg>

<lg type="ottava">
<l>Certo che d'un sì ardito cavaliero,</l>
<l>con gli altri poi ch'a lui d'intorno sono,</l>
<l>in sì stretto bisogno, a dirne il vero,</l>
<l>troppo saria il soccorso utile e buono:</l>
<l>ma senza quello ancor sicuro spero,</l>
<l>prima per somma grazia e proprio dono</l>
<l>di chi fa il tutto, e poi per l'opre vostre,</l>
<l>che la vittoria fia ne le man nostre.</l></lg>

<lg type="ottava">
<l>E ben dir si porria che quella speme</l>
<l>ch'avea ciascun di noi nel suo valore</l>
<l>ne facea incauti e men concordi insieme,</l>
<l>che 'l soverchio sperar padre è d'errore;</l>
<l>ma s'alquanto timor gli animi preme,</l>
<l>vien più sano il consiglio e saldo il core</l>
<l>tal che noi non avem, chi dritto stima,</l>
<l>più dubbioso il trionfo oggi che prima;</l></lg>

<lg type="ottava">
<l>e tanto più che forse ora i nemici,</l>
<l>che gli sdegni de' nostri avranno uditi,</l>
<l>pensando i cieli a' lor disegni amici</l>
<l>molto più del dever saranno arditi:</l>
<l>e 'n brevissimo tempo sé infelici</l>
<l>e noi vedranno di lassù graditi,</l>
<l>pur che noi disponiam con gran ragione</l>
<l>di bene usar la dritta occasïone.</l></lg>

<lg type="ottava">
<l>Loderei dunque molto che 'n quest'ora,</l>
<l>quando si crede meno, ordin si desse</l>
<l>di trarre il nostro esercito di fuora,</l>
<l>che con diversi assalti ricingesse</l>
<l>la città intorno, e dimostrar ch'ancora</l>
<l>avem quei cori e quelle mani istesse,</l>
<l>quel medesmo valore e quella gente</l>
<l>ch'han provato oltra il mare e qui sovente.</l></lg>

<lg type="ottava">
<l>E quando anco, signor, paresse a voi</l>
<l>che ciò fosse a tentar troppo periglio,</l>
<l>ma senza quello irato e gli altri suoi</l>
<l>in pace dimorar, miglior consiglio;</l>
<l>col proprio amor, come se fusse a noi</l>
<l>padre ciascun di voi, fratello o figlio,</l>
<l>prenderò tutto in grado, e 'n questo giorno</l>
<l>presto son nel mio regno a far ritorno:</l></lg>

<lg type="ottava">
<l>che comune è di voi, non di me solo,</l>
<l>quel che ne dee seguir, disnore o gloria.</l>
<l>Bastami non sentir ne l'alma duolo</l>
<l>d'avervi ascosa o tolta la vittoria,</l>
<l>o che la colpa mia chiudesse il volo</l>
<l>all'eterna di voi chiara memoria;</l>
<l>né d'altro calme: il resto pongo in Dio</l>
<l>e 'n voi moderator del voler mio”.</l></lg>

<lg type="ottava">
<l>Qui si tacque, e 'l re Lago il dir riprese:</l>
<l>“Famoso re, poi ch'all'antica etate</l>
<l>ogni legge, ogni gente, ogni paese</l>
<l>concedon la suprema degnitate,</l>
<l>rispondo il primo, e dico che l'imprese</l>
<l>con sì chiaro valor gipiù cominciate </l>
<l>e lungo tempo andate e al fin ristrette</l>
<l>non si devon lasciar se non perfette;</l></lg>

<lg type="ottava">
<l>e 'l vostro alto e magnanimo disegno</l>
<l>affermo, e che la terra omai s'assaglia:</l>
<l>che pur troppo per noi sarebbe indegno</l>
<l>dar vilissimo indugio alla battaglia;</l>
<l>e non veggia Clodasso ch'un tal regno</l>
<l>che noi pensiam che sovr'ogni altro saglia</l>
<l>sia, per avere un solo o due perduto,</l>
<l>all'estrema ruina oggi venuto.</l></lg>

<lg type="ottava">
<l>Gran danno veramente è stato, e grave,</l>
<l>di Galealto, e più di Lancilotto,</l>
<l>ch'al gran bisogno abbandonati n'ave</l>
<l>e 'l più saldo pensier nel mezzo rotto:</l>
<l>ma per questo so ben ch'alcun non pave</l>
<l>che per servire a voi sia qui condotto,</l>
<l>di far fé d'ora e sempre a quelle mura</l>
<l>come contr'a virtù nïente dura.</l></lg>

<lg type="ottava">
<l>Noi non venimmo in questo lito strano,</l>
<l>di così nobil re seguendo i passi,</l>
<l>per far chiaro con l'opre che sia vano</l>
<l>di noi l'alto romòr ch'al mondo fassi,</l>
<l>mai più tosto a mostrar presso e lontano</l>
<l>che 'l valor nostro il grido superassi;</l>
<l>e ne vedrete ancor la pruova intera</l>
<l>pria che questo mattin si volga in sera.</l></lg>

<lg type="ottava">
<l>So che ciascun, com'io, si lagna e duole</l>
<l>della tema che in noi pensate sia,</l>
<l>come importar quell'ultime parole</l>
<l>che del tornare indietro apron la via;</l>
<l>ma prima fermo, oscuro e freddo il sole,</l>
<l>la terra in alto e 'l foco in basso fia</l>
<l>che veggiate mancar la voglia in noi,</l>
<l>mentre in vita sarem, d'obbedir voi.</l></lg>

<lg type="ottava">
<l>E s'io giunto al confin che cangia e fura</l>
<l>il volere e 'l poter così prometto:</l>
<l>che faran quei che nell'età più dura</l>
<l>han le membra robuste e fermo il petto?</l>
<l>Vi pregheran che sol prendiate cura</l>
<l>di pur tosto inviargli ove s'è detto;</l>
<l>e vi prometteranno in qual sia sorte,</l>
<l>che voi gli loderete o in vita o in morte”.</l></lg>

<lg type="ottava">
<l>Così detto s'assise. Allor Gaveno</l>
<l>comincia: “Indarno fia tutti altri udire</l>
<l>dopo un tal re che largamente è pieno</l>
<l>di senno, di valor, d'arte e d'ardire;</l>
<l>e certo son che tutti aviamo in seno</l>
<l>il medesmo ch'ei dice alto desire,</l>
<l>chiaro mio re, di far quanto a voi piace</l>
<l>né senza darvi Avarco, essere in pace.</l></lg>

<lg type="ottava">
<l>Né crediate ch'alcuno aggia temenza</l>
<l>perch'un sol cavaliero stia da parte:</l>
<l>anzi più speme è in noi di poter senza</l>
<l>lui veder quelle mura a terra sparte,</l>
<l>ch'ancor ch'ei mostre fuore alta eccellenza</l>
<l>non è però nel fine Ercole o Marte;</l>
<l>ma sì orgoglioso è ben, che spesso tale</l>
<l>disprezza e biasma che più d'esso vale.</l></lg>

<lg type="ottava">
<l>Riguardate ogni duce e capitano,</l>
<l>ogni famoso re ch'avete intorno,</l>
<l>che più d'un troverrete a lui sovrano,</l>
<l>ma d'altra cortesia l'animo adorno;</l>
<l>poscia ove si ritruovi il buon Tristano</l>
<l>ch'all'antico valore ha fatto scorno,</l>
<l>con sì fiorito stuol ch'egli ha condotto,</l>
<l>si dee cura tener di Lancilotto?</l></lg>

<lg type="ottava">
<l>Muovansi pur le vostre altere insegne,</l>
<l>e conosca il nemico ch'ancor vive</l>
<l>quella virtù che tutte l'altre spegne</l>
<l>come ogni lume il sole, ove egli arrive;</l>
<l>e vedransi illustrissime opre e degne</l>
<l>più che di quante mai si narra o scrive,</l>
<l>che fien donate al vostro nome solo,</l>
<l>non al superbo del re Ban figliuolo”.</l></lg>

<lg type="ottava">
<l>Come tacque Gaven, subito sorge</l>
<l>il buon Tristano e dice: “Invitto Arturo,</l>
<l>il parlar di costui cagion mi porge</l>
<l>di ragionarvi anch'io piano e sicuro</l>
<l>di quanto il mio veder sì frale scorge</l>
<l>nello stato presente e nel futuro,</l>
<l>con quella fé, con quello integro core</l>
<l>che debbe un cavalier che cerchi onore.</l></lg>

<lg type="ottava">
<l>Quant'ha del buon voler di tutti noi</l>
<l>raccontato Gaveno è fermo e vero,</l>
<l>che mille vite e mille oggi per voi</l>
<l>spender siam pronti sotto il vostro impero;</l>
<l>quel che ne seguirà, si resta poi</l>
<l>palese ad altri ch'all'uman pensiero,</l>
<l>che non può veder egli, e non poss'io,</l>
<l>ciò che n'abbia disposto in cielo Dio.</l></lg>

<lg type="ottava">
<l>Deve il saggio di sé prometter l'opra,</l>
<l>ma non l'effetto mai, che 'n lui non giace;</l>
<l>duolmi poi che Gaveno oscuri e cuopra</l>
<l>delle somme virtù la chiara face,</l>
<l>quello oppressando ch'ad ogni altro è sopra,</l>
<l>e sia detto con nostra e con sua pace:</l>
<l>che Lancilotto è tal, ch'io posso dire</l>
<l>non aver di valor pare o d'ardire.</l></lg>

<lg type="ottava">
<l>S'ei fosse stato in pruova alla battaglia</l>
<l>d'ogni sorte con lui, com'io più volte</l>
<l>con più dritta ragion, di quanto vaglia</l>
<l>potria credenza aver da chi l'ascolte;</l>
<l>quanto ferro schiantare e snodar maglia</l>
<l>gli ho poi veduto intra le schiere folte?</l>
<l>Come pronto a scovrir dov'è 'l vantaggio</l>
<l>e come al comandare accorto e saggio?</l></lg>

<lg type="ottava">
<l>Questo dich'io perché non sia celato</l>
<l>il ver, come a i signor sovente avviene:</l>
<l>e perché si può dir grave il peccato</l>
<l>d'un cavalier quando silenzio tiene</l>
<l>ove con sì gran torto sia biasmato</l>
<l>quegli a cui lode eterna si conviene;</l>
<l>non per dire al mio re novella cosa</l>
<l>né ch'a sì gran bontà venisse odiosa.</l></lg>

<lg type="ottava">
<l>Ma se pur piace al Ciel di tale aita,</l>
<l>al più grave bisogno, oggi privarve,</l>
<l>non sia per questo in noi manca e fallita</l>
<l>quella virtù che 'n tanti luoghi apparve.</l>
<l>Forse che l'ampia strada v'ha impedita,</l>
<l>com'altri ha detto per più gloria darve:</l>
<l>e pur fia realissimo consiglio</l>
<l>lo sprezzar per onore ogni periglio.</l></lg>

<lg type="ottava">
<l>E quanto a me, non venni a tale impresa</l>
<l>con speranza d'altrui che di me stesso,</l>
<l>avvegna sì ch'assai mi duole e pesa</l>
<l>di non vedermi Lancilotto presso.</l>
<l>Movete omai, che nostra voglia intesa</l>
<l>è tutta al fare il voler vostro istesso:</l>
<l>già scolorata ha il sol la bianca aurora,</l>
<l>e mentre noi parliam si fugge l'ora”.</l></lg>

<lg type="ottava">
<l>Lieto più che mai fosse, il re Britanno</l>
<l>diceva: “E questi sono i cavalieri</l>
<l>che con l'opere illustri onor si fanno,</l>
<l>non col mostrar orgoglio e gire alteri.</l>
<l>Qual faremmo a' nemici scorno e danno</l>
<l>se due soli oltr'a voi cotai guerrieri</l>
<l>nell'oste avessi! E con voi tutto solo</l>
<l>spero loro anco dar perpetuo dòlo”.</l></lg>

<lg type="ottava">
<l>Poi chiamato in disparte Maligante</l>
<l>di Bandegan figliuolo, il re di Gorre,</l>
<l>comandò ch'alla plebe intorno stante</l>
<l>devesse il tutto in alta voce esporre;</l>
<l>ed ei, passando molto spazio avante,</l>
<l>giunto al mezzo di lei silenzio imporre</l>
<l>fé da' reali araldi, acciò ch'udisse</l>
<l>ciascuno il suo parlare, e così disse:</l></lg>

<lg type="ottava">
<l>“Poi che noi trapassammo il nostro mare,</l>
<l>onorati fratelli e dolci amici,</l>
<l>seguendo il sovran re, per vendicare</l>
<l>i ricevuti oltraggi da i nemici,</l>
<l>già sei volte vedemmo il sol lustrare</l>
<l>del suo ciel le medesime pendici,</l>
<l>e sette volte poi la sua sorella</l>
<l>tornar congiunta alla medesma stella:</l></lg>

<lg type="ottava">
<l>tal che poco a ciascun fia meraviglia</l>
<l>quando saprà di noi l'alto desio</l>
<l>di riveder la dolce pia famiglia</l>
<l>e far ritorno al suo terren natìo;</l>
<l>che se la pace della guerra è figlia</l>
<l>e 'l dì chiaro ha 'l natal dal tempo rio,</l>
<l>ben par che 'l giorno omai soverchio attenda</l>
<l>a far che l'una e l'altro il parto renda.</l></lg>

<lg type="ottava">
<l>Ma se noi guarderemo a quanto è stato</l>
<l>fatto infin qui da noi con somma lode,</l>
<l>le cittadi e 'l paese guadagnato</l>
<l>e l'altrui vendicate ingiurie e frode;</l>
<l>non ci devria parer che indarno andato</l>
<l>sia 'l dì veloce che le vite rode:</l>
<l>anzi a Dio ringraziar tenuti semo</l>
<l>de i molti affanni e del sudore estremo,</l></lg>

<lg type="ottava">
<l>che n'ha fatti illustrissimi e immortali</l>
<l>sopra quanti son oggi e che mai furo;</l>
<l>pur che noi stessi a sì gran volo l'ali</l>
<l>non cerchiamo impedir di visco impuro,</l>
<l>perché il fin de le imprese a noi mortali</l>
<l>rende tutto il passato o chiaro o scuro,</l>
<l>e la gloria acquistata in danno e scorno,</l>
<l>senza ben seguitar, faria ritorno;</l></lg>

<lg type="ottava">
<l>e s'al mezzo cammin dell'opre altere</l>
<l>non cercassimo a lui termine degno,</l>
<l>il penar di molti anni in poche sere</l>
<l>s'avria posto l'oblio sotto il suo regno.</l>
<l>Convien ch'or più che mai cresca il volere</l>
<l>di pervenire al destinato segno</l>
<l>d'espugnar la città di tanto nome,</l>
<l>e carchi andar di prezïose some.</l></lg>

<lg type="ottava">
<l>Né malagevol fia, se 'l core istesso,</l>
<l>quale avemmo infin qui, ne resta in petto:</l>
<l>ché questo è 'l chiaro dì che n'ha concesso</l>
<l>il nostro re per sì onorato effetto,</l>
<l>ed oggi adempierem quel c'ha promesso</l>
<l>più d'un profeta e più d'un vate ha detto,</l>
<l>allor che del futuro volse il Cielo</l>
<l>alla vittoria e 'l tempo aprirne il velo.</l></lg>

<lg type="ottava">
<l>Non vi sovvien ch'alla isola di Vette,</l>
<l>là 've più sguarda la famosa Antona,</l>
<l>ch'eran le nostre navi in un ristrette</l>
<l>l'aura attendendo che dall'Orse suona,</l>
<l>ch'Arturo il grande e le sue genti elette</l>
<l>e poi di grado in grado ogni persona</l>
<l>al sacrificio avean le luci intente</l>
<l>che 'n su 'l lito si fea divotamente?</l></lg>

<lg type="ottava">
<l>Che in un momento d'alto ivi apparire</l>
<l>veggiam volando il fero uccel di Giove,</l>
<l>e di colombe timide assalire</l>
<l>schiera che fugge e non sa, lassa, dove?</l>
<l>E mentre ha di predar maggior desire</l>
<l>in questa e 'n quella il crudo artiglio muove;</l>
<l>sei ne percuote indarno ad una ad una,</l>
<l>né per pasto di lui ne resta alcuna;</l></lg>

<lg type="ottava">
<l>che tutte sopra noi caddero a terra,</l>
<l>altre nel collo altre nell'ali offese.</l>
<l>Doppo la sesta, irato il vol riserra</l>
<l>dietr'una al fin, che la raggiunse e prese:</l>
<l>e sì tenacemente in piè l'afferra</l>
<l>che non più come l'altre in basso scese,</l>
<l>poi con la preda sua tant'alto sale</l>
<l>che no 'l poteo seguir vista mortale.</l></lg>

<lg type="ottava">
<l>Taurino allor, che di Merlino è figlio</l>
<l>e de' celesti auguri ha l'arte vera,</l>
<l>tutto informato dal divin consiglio</l>
<l>disse: - Il Motore eterno d'ogni spera,</l>
<l>Colui che quanto vuole opra col ciglio</l>
<l>e fa pioggia e seren, mattino e sera,</l>
<l>ne promette all'impresa alta vittoria,</l>
<l>e che sovra 'l mortal n'andrà la gloria.</l></lg>

<lg type="ottava">
<l>Ma qual percosse qui l'aquila invano</l>
<l>le sei colombe, né tenute l'ave;</l>
<l>nella settima poi l'adonca mano</l>
<l>vincitrice sen gìo di preda grave;</l>
<l>tale il sest'anno in quel paese strano</l>
<l>vedrem, che indarno di dolor n'aggrave:</l>
<l>ma nel settimo poi dorata salma</l>
<l>avrem di Lauro e di famosa Palma -.</l></lg>

<lg type="ottava">
<l>Or non volete adunque, anime chiare,</l>
<l>dell'annunzio del Ciel vedere il fine,</l>
<l>che cinque volte ancor veggiam tornare</l>
<l>Cintia, ch'or fugga il sole or s'avvicine?</l>
<l>Grande error certo fora il dispregiare</l>
<l>per breve spazio le virtù divine,</l>
<l>e tanto più che in sé congiunto tiene</l>
<l>il devere e l'onore e 'l nostro bene.</l></lg>

<lg type="ottava">
<l>E perch'io so come a gran torto adopra</l>
<l>chi di sprone il destrier corrente stringa,</l>
<l>non vi voglio altro dir, se non ch'all'opra</l>
<l>con magnanimo core ogn'uom s'accinga:</l>
<l>ciascun dell'arme lucide si cuopra</l>
<l>e col ferro il valore intorno cinga,</l>
<l>con sicuro sperar di dentro Avarco</l>
<l>dormir, di preda e di vittoria carco.</l></lg>

<lg type="ottava">
<l>Ma innanzi fconvenevole ristoro</l>
<l>all'affanato corpo dia ciascuno,</l>
<l>perché frale è la forza di coloro</l>
<l>che soverchia soffrir sete o digiuno;</l>
<l>poi per discerner meglio il valor loro</l>
<l>ogni gente, ogni duce ad uno ad uno</l>
<l>comanda il re ch'a lui davanti vegna,</l>
<l>con l'ordine richiesto e con la insegna”.</l></lg>

<lg type="ottava">
<l>Così diss'egli, e 'l popol lieto intorno</l>
<l>fece il ciel risonar con chiaro grido,</l>
<l>quale il vento che vien dal mezzo giorno</l>
<l>spingendo il mare al più sassoso lido,</l>
<l>ove il monte più rotto innalzi il corno</l>
<l>preparando a gli uccei sicuro il nido;</l>
<l>poi l'un l'altro invitando in alta voce</l>
<l>muovon verso l'albergo il piè veloce.</l></lg>

<lg type="ottava">
<l>Chi porge ivi nuov'esca al suo corsiero,</l>
<l>chi la sella gli pon, chi addrizza il freno,</l>
<l>chi riguarda il suo scudo, chi al cimiero</l>
<l>le piume adatta che venian già meno.</l>
<l>Quel si ricuopre d'arme ardente e fero,</l>
<l>quell'altro chiude i suoi pensieri in seno:</l>
<l>questi ha vergogna di voltarsi al Cielo,</l>
<l>questi altri il prega con divoto zelo.</l></lg>

<lg type="ottava">
<l>Tra i privati guerrier, già intorno al foco</l>
<l>chi legne apporta e chi vivande appresta,</l>
<l>chi sgombra sassi s fa spazioso il loco</l>
<l>ove la mensa poi si truovi presta:</l>
<l>ché ciascun la fatica prende in gioco</l>
<l>mentre la fame vincitrice resta;</l>
<l>la qual poi superata, ogn'uom riprende</l>
<l>o l'asta o l'arco che vicin gli pende.</l></lg>

<lg type="ottava">
<l>Ma il magnanimo Arturo d'altra parte,</l>
<l>sott'ampio padiglion che intorno ornato</l>
<l>di seta e d'ostro con mirabil arte</l>
<l>ha riccamente ogni sostegno aurato,</l>
<l>dal suo divo German, quel che le carte</l>
<l>celesti ha tutte intere rivoltato,</l>
<l>e di Gallia passato a Pandragone</l>
<l>difese ivi di Dio la pia ragione;</l></lg>

<lg type="ottava">
<l>né sol l'alta dottrina e 'l santo essempio</l>
<l>mostrò contra i nemici allor del vero,</l>
<l>ma con l'arme compagno al duro scempio</l>
<l>degli angli fu con l'onorato Utero:</l>
<l>il qual mancato poi, del sommo tempio</l>
<l>sotto d'Arturo ancor tenea l'impero;</l>
<l>da costui dunque allor divoto e pio</l>
<l>fu il suo richiesto onor renduto a Dio;</l></lg>

<lg type="ottava">
<l>doppo il qual, con le luci al Ciel rivolte,</l>
<l>in atto e 'n voce umil così dicea:</l>
<l>“Alto Signor che le nostr'alme hai tolte</l>
<l>col morir del tuo Figlio a morte rea,</l>
<l>fa ch'avanti che in notte il dì si volte</l>
<l>l'orgoglio abbassi che soverchio avea</l>
<l>contr'a te, contr'a noi l'empio Clodasso,</l>
<l>che di crudele oprar non fu mai lasso”.</l></lg>

<lg type="ottava">
<l>Così detto partisse, e gli altri ancora</l>
<l>vanno a prender ristoro, e l'arme appresso;</l>
<l>ma per voler del re con lui dimora</l>
<l>il re Lago, ch'amò qual padre istesso,</l>
<l>il buon Tristan, che sovr'ogni altro onore,</l>
<l>il saggio Maligante e i giunti ad esso</l>
<l>Boorte e Lïonel, poi non chiamato</l>
<l>restò Gaven, che sempre gli era a lato.</l></lg>

<lg type="ottava">
<l>Fatti assedere all'onorata mensa,</l>
<l>di prezïosi cibi intorno piena,</l>
<l>or a questo or a quel dona e dispensa</l>
<l>il re con fronte placida e serena,</l>
<l>in quel modo migliore in cui si pensa</l>
<l>che scorger possa alcun di loro a pena</l>
<l>che sia più in grado alla reale altezza,</l>
<l>ma che di sorte egual ciascuno apprezza.</l></lg>

<lg type="ottava">
<l>Quando al fin fu di vino e di vivande</l>
<l>il desio convenevole adempito,</l>
<l>disse il re Lago: “Poi che 'l sole spande</l>
<l>già caldi i raggi, in alta parte gito,</l>
<l>e dell'estivo dì, ch'oggi è 'l più grande,</l>
<l>il quarto del cammin quasi ha fornito,</l>
<l>non tardiam più di dar principio all'opra</l>
<l>e seguire il voler di Chi sta sopra”.</l></lg>

<lg type="ottava">
<l>No 'l disse in van, ch'Arturo immantenente</l>
<l>comandar fa che le sonore trombe</l>
<l>empiano il ciel di grido alteramente,</l>
<l>onde il fiume e la valle ne rimbombe;</l>
<l>al cui roco romor l'armata gente</l>
<l>lascia gli alberghi, a guisa di colombe</l>
<l>ch'escan fuor nell'aurora ad ali stese</l>
<l>de' seminati campi a i danni intese:</l></lg>

<lg type="ottava">
<l>e qual poi di lontan la fiamma appare</l>
<l>ch'a' boschi depredar le chiome suole,</l>
<l>tal delle lucid'armi il lampeggiare</l>
<l>si vede tremolar che muove il sole;</l>
<l>né tante le stagion più belle e care</l>
<l>han frondi, erbette, fior, rose e vïole</l>
<l>né tante ha stelle in ciel, quanta si vede</l>
<l>gente sopra i destrieri e gente a piede.</l></lg>

<lg type="ottava">
<l>E come il buon pastor che le sue gregge</l>
<l>sopra gli erbosi colli a pascer mena,</l>
<l>che con la verga in man muove e corregge</l>
<l>mentre che quella spinge e quella affrena;</l>
<l>così la schiera sua governa e regge,</l>
<l>talor loda porgendo e talor pena,</l>
<l>ogni onorato duce, e guarda intorno</l>
<l>come l'ordin miglior più venga adorno.</l></lg>

<lg type="ottava">
<l>Poi più di tutti Arturo, il re sovrano,</l>
<l>pien di divino onore andar si vede,</l>
<l>il cui sembiante alteramente umano</l>
<l>di Giove al sacro aspetto ivi non cede:</l>
<l>nell'altre membra a Marte prossimano</l>
<l>e nel petto a Nettuno esser si crede,</l>
<l>e qual l'invitto tauro a i bassi armenti,</l>
<l>tal quel dì si mostrava all'altre genti.</l></lg>

<lg type="ottava">
<l>Or voi figlie chiarissime di Giove,</l>
<l>sacrate Muse cui nïente è scuro,</l>
<l>cantate a me, perch'io gli canti altrove,</l>
<l>i duci e i re che seguitaro Arturo:</l>
<l>ch'a narrar l'altro stuol che seco muove</l>
<l>voce aver converria di ferro duro,</l>
<l>con mille lingue e mille bocche poi;</l>
<l>ond'io dirò quei soli, e gli altri voi.</l></lg>

<lg type="ottava">
<l>Del paese Nortumbrio, ove a Boote</l>
<l>spande il Tueda le sue frigid'onde</l>
<l>e 'l tien diviso dalle terre Scote,</l>
<l>là dove il Chevïota il dì gli asconde,</l>
<l>non lontan dalla Tina, che percuote</l>
<l>dall'Austro il fianco con l'erbose sponde,</l>
<l>voller le genti aver per duce loro</l>
<l>solo il re valoroso Pelinoro.</l></lg>

<lg type="ottava">
<l>Sei chiare insegne avea spiegate al vento,</l>
<l>ove sotto ogni due mille contaro</l>
<l>guerrier pedestri, e ciascun mille cento</l>
<l>cavalier d'esso e d'altri seguitaro;</l>
<l>poi Gargantin, ch'avea tanto ardimento</l>
<l>che 'l teneva al suo re pregiato e caro,</l>
<l>quei di Dunelmia e Ricciamondia mena,</l>
<l>ove la Tesa e 'l Vere empie l'arena.</l></lg>

<lg type="ottava">
<l>Seco eran di Darlingia e d'Alertone</l>
<l>e dell'altre cittadi e ville intorno</l>
<l>per sangue e per virtù quelle persone</l>
<l>ch'avean più il nome di chiarezza adorno:</l>
<l>sopra cui sole quattro insegne pone,</l>
<l>ch'a molte più di lor fariano scorno.</l>
<l>Appresso era Abondano il fortunato,</l>
<l>che i guerrier d'Eborace avea da lato,</l></lg>

<lg type="ottava">
<l>ove l'Usa e 'l Sual mischiano insieme</l>
<l>le placid'acque, ove si gode in seno</l>
<l>la ricca e bella Udona, che non teme</l>
<l>che 'l nutrimento suo le venga meno;</l>
<l>ov'Ulla e Beverlai l'un l'altro preme</l>
<l>per vicinanza in quel medesmo seno,</l>
<l>e dove Patrinton quel loco ingombra</l>
<l>ove l'acque insalar si vede all'Ombra.</l></lg>

<lg type="ottava">
<l>Quattro anch'ei sopra lor portava insegne,</l>
<l>non men che l'altre di valore ornate.</l>
<l>Altrettante ne innalza, né più indegne,</l>
<l>agraven seco, di Gaveno il frate,</l>
<l>sotto cui va la gente ch'oggi spegne</l>
<l>la sete di Dona alle sue gregge amate,</l>
<l>dico Assolme e Lincolnia, e dove il Trenta</l>
<l>d'irrigar pure Ancastro s'argomenta.</l></lg>

<lg type="ottava">
<l>Lucano, il brutto ardito, aveva quelli,</l>
<l>sotto il numero eguale alle primiere,</l>
<l>più vicini all'Avon, ch'ampi ruscelli,</l>
<l>nel principio assetato, veggion bere,</l>
<l>e tra i colli d'intorno erbosi e belli</l>
<l>Noringania e Lecestria risedere</l>
<l>e Nortantona, nel cui lito aprico</l>
<l>son Butrone e Coventria e Varrivico.</l></lg>

<lg type="ottava">
<l>Ma in compagnia del primo duce diero,</l>
<l>per meglio esser condotti all'opre rare,</l>
<l>il possente Avirago e 'l buon Gundero,</l>
<l>ch'han non men di Lucan le spade chiare.</l>
<l>Gli altri popoli poi, presso al sentiero</l>
<l>ove più irato di Germania il mare</l>
<l>combattendo gli scogli alto risuona,</l>
<l>verso la Cantabrigia e l'Umtinctona,</l></lg>

<lg type="ottava">
<l>ove da molti rivi cinta intorno</l>
<l>la vaga Eli qual'isoletta giace,</l>
<l>ove lieta Valpole il destro corno</l>
<l>ingombra, e ricche le sue valli face;</l>
<l>dello scettro ducal fecero adorno</l>
<l>il possente Agreval, che in guerra e 'n pace</l>
<l>tal conobbero in lui senno e valore</l>
<l>che 'l voller tutto solo a tanto onore.</l></lg>

<lg type="ottava">
<l>Ma Ganesmoro il nero quelli avea,</l>
<l>che son sopra l'oceano orïentale,</l>
<l>di Nortfolcia e Soffolcia, che solea</l>
<l>mostrar fra l'altre che più in arme vale,</l>
<l>con quei di Nordovico, e gli reggea</l>
<l>con la quinta bandiera, all'altro eguale.</l>
<l>Poi veniva il superbo re Gaveno,</l>
<l>ch'alla pietrosa Orcania regge il freno.</l></lg>

<lg type="ottava">
<l>Era figliuol costui del gran re Lotto</l>
<l>e della bella Elìa, suora d'Arturo,</l>
<l>e però venti insegne avea condotto,</l>
<l>di stuol più ricco assai che in arme duro:</l>
<l>ond'avea troppa invidia a Lancilotto,</l>
<l>non sendo al par di lui forte e securo,</l>
<l>che con ogni altro avuto ardire avrebbe</l>
<l>di contrastar, come poi seco anch'ebbe;</l></lg>

<lg type="ottava">
<l>quei di Cantio e di Roffa con lui mena,</l>
<l>d'Essesia e Midelsesia, dove è assisa</l>
<l>la ricchissima Londra e bella, piena</l>
<l>de' ben della fortuna in ogni guisa,</l>
<l>della Tamigia in su la riva amena</l>
<l>che dal cor di Ciprigna mai divisa</l>
<l>non fu, poi che le lassa in dolci tempre</l>
<l>i suoi candidi cigni a pascer sempre:</l></lg>

<lg type="ottava">
<l>e gli mantien securi da gli assalti</l>
<l>del britannico mar, che la rispinge</l>
<l>verso il suo fonte a perigliosi salti</l>
<l>quanto in due dì va l'uom che non s'infinge;</l>
<l>e quei della Sussesia, che men alti</l>
<l>da' liti son che l'ocean dipinge,</l>
<l>con gli altri di Surrea pur seguon l'orme</l>
<l>del re ch'io dissi, ch'a vertù gli informe.</l></lg>

<lg type="ottava">
<l>Il saggio Maligante, che fu figlio</l>
<l>del vecchio Bandigamo, il re di Gorre,</l>
<l>famosissimo in arme, ma in consiglio</l>
<l>tal ch'a quanti vi fur si dee preporre,</l>
<l>con parlar dolce e con allegro ciglio</l>
<l>reggeva quei del lito che discorre</l>
<l>Vintonia e Vetta, l'isola che siede</l>
<l>su 'l mar che Neustria a mezzo giorno fiede;</l></lg>

<lg type="ottava">
<l>altresì di Cicestra e Bercherìa,</l>
<l>là verso il monte onde Tamigia parte,</l>
<l>ogni prode guerriero esso seguìa,</l>
<l>con sette sue bandiere all'aria sparte.</l>
<l>Poi di Dorcestria e Sarisburia,</l>
<l>su 'l lito pur della medesma parte,</l>
<l>menar Gerfietto, Ostorio e Prasutago,</l>
<l>con quattro sole insegne, il popol vago.</l></lg>

<lg type="ottava">
<l>Indi vien Gossemante, il core ardito,</l>
<l>con quei di Sommerseto e di Devona,</l>
<l>che poste son tra l'uno e l'altro lito</l>
<l>ove il mar di Boote e d'Austro suona;</l>
<l>e d'altrettanta gente era fornito</l>
<l>che tutti tre quei primi, e non men buona;</l>
<l>Creuso il Senescial veniva poi,</l>
<l>che 'l terzo più di lui menò de' suoi:</l></lg>

<lg type="ottava">
<l>ch'eran della Cornubia, ove più sporge</l>
<l>al sito occidental verso la Spagna,</l>
<l>e dove più vicina e dritta scorge</l>
<l>di qua dal mar l'armorica Brettagna.</l>
<l>Ma quei della Sutvallia, che più sorge</l>
<l>dritto al settentrïon che 'l mar non bagna,</l>
<l>ove il Pembruco popolo a Milforte</l>
<l>non pensò mai trovar di sé più forte:</l></lg>

<lg type="ottava">
<l>ebbero in duce loro il forte Ivano,</l>
<l>che 'n fra quattro stendardi gli divide.</l>
<l>Poi Meliasso, che in beltà sovrano</l>
<l>a ciascun altro fu che mai si vide,</l>
<l>fuor ch'al figlio onorato del re Bano</l>
<l>ch'ebbe in tutto le stelle amiche e fide:</l>
<l>nacque costui d'Aglaie e di Caropo,</l>
<l>né mai simile a lui fu innanzi o dopo;</l></lg>

<lg type="ottava">
<l>ma perché la beltà fu in basso stato</l>
<l>e l'età giovinetta anco il premea,</l>
<l>fu d'una sola insegna accompagnato,</l>
<l>che di Stromorra e di Norvallia avea.</l>
<l>Mandrino il saggio, che 'l seguia da lato,</l>
<l>menava quei dell'isola Anglisea</l>
<l>con gli altri di Bangaria, ed ha la terza</l>
<l>bandiera sopra lor ch'al vento scherza.</l></lg>

<lg type="ottava">
<l>Taurin, che di Merlino era figliuolo</l>
<l>e dell'arte paterna dotto a pieno</l>
<l>de gli uccei osservando il gusto e 'l volo</l>
<l>prediceva le piogge e 'l ciel sereno;</l>
<l>quante stelle sostien questo e quel polo</l>
<l>e qual propria virtù chiuggano in seno</l>
<l>conoscea in tutto, e 'l corso de' pianeti,</l>
<l>e quai fossero a noi dogliosi o lieti:</l></lg>

<lg type="ottava">
<l>egli in somma vedea così 'l futuro</l>
<l>com'ogni altro il passato o quel c'ha innante;</l>
<l>due frati ha seco, a cui non giace oscuro</l>
<l>d'erbe valor, di fiori o d'altre piante,</l>
<l>né di morte poteo l'artiglio impuro</l>
<l>sopra alcun mai ch'a lor venisse avante,</l>
<l>con l'onde chiare o con radici sole</l>
<l>risaldando ogni piaga, o con parole:</l></lg>

<lg type="ottava">
<l>l'uno era Pellican, l'altro Serbino,</l>
<l>e tutti tre sei insegne aveano insieme,</l>
<l>di Landaffa e d'Erfordia, che 'l confino</l>
<l>tra l'Uvallia e Cornubia adentro preme,</l>
<l>con quei che 'l fiume Logo han per vicino</l>
<l>e l'ondosa Sabrina, ov'ella geme</l>
<l>scendendo al mar che in occidente guarda</l>
<l>e col torbo reflusso la ritarda.</l></lg>

<lg type="ottava">
<l>Gli altri intra quella e 'l corso dell'Avone,</l>
<l>di Glicestra, Stafordia e di Vigorna,</l>
<l>sotto il quarto onorato gonfalone</l>
<l>Mandoro han primo che la schiera adorna,</l>
<l>perch'ha di ben condurla ogni ragione</l>
<l>quando innanzi s'addrizza o indietro torna;</l>
<l>pure elesser Costante e Vertigero</l>
<l>che gli fosser compagni a tale impero.</l></lg>

<lg type="ottava">
<l>Mena in guerra Urïan quei di Licestra</l>
<l>e quei di Derbia, ove bagnando il Trenta</l>
<l>questa lassa a sinistra e quella a destra,</l>
<l>non lunge al monte onde ruscel diventa</l>
<l>e per la pioggia sterile e silvestra</l>
<l>per sassoso cammin ratto s'avventa;</l>
<l>cinque insegne ha spiegate, e 'n compagnia</l>
<l>Condevallo e Conon seco venia.</l></lg>

<lg type="ottava">
<l>Quanto ha Lancastro e quanto intorno gira</l>
<l>doppo il fiume Ribel, vicino al mare</l>
<l>che 'n ver l'occaso e nell'Ibernia mira,</l>
<l>col buon Landone il destro volle andare;</l>
<l>Cumbria a Carlela, che più dell'Orse tira,</l>
<l>là dove il Chevïata in alto appare</l>
<l>e dove all'ocean passa Solveo,</l>
<l>Brun senza gioia per suo duce aveo.</l></lg>

<lg type="ottava">
<l>Portan sei insegne i due, ma Telamoro</l>
<l>conduce quei che son lungo il Tueda</l>
<l>tra Landonia e la Marcia, che 'n fra loro</l>
<l>veggion Fortea del mar famosa preda,</l>
<l>con quei di Fiffa, ove in sì bel lavoro</l>
<l>ha tempio il divo Andrea, ch'a nullo ceda,</l>
<l>con gli altri d'Edimborgo e di Bombaro;</l>
<l>e tre insegne fra tutti alte spiegaro.</l></lg>

<lg type="ottava">
<l>Quei d'Atolia Alibello han per suo duce,</l>
<l>co i compagni che son tra 'l Tavo, e l'Erna</l>
<l>e di Marnia e d'Angusta, che conduce</l>
<l>la fronte innanzi che più l'onde scerna;</l>
<l>due insegne porta sole: e quel che luce</l>
<l>di ricchezza ch'avanzi ogni moderna,</l>
<l>dico Arganoro, mena quei ch'avea</l>
<l>tra le sue foci in mezzo Dona e Dea.</l></lg>

<lg type="ottava">
<l>Sei mena insegne; e 'l buon Malchino il grosso</l>
<l>quei di Moravia e di Canoria ha seco,</l>
<l>là dove è il Porto di Salute, scosso</l>
<l>d'ogni scoglio che sia sopr'acqua o cieco,</l>
<l>ove non fu mai d'ancora rimosso</l>
<l>legno per vento nubiloso e bieco:</l>
<l>lì di Nessa e di Nardo l'acqua beve,</l>
<l>e di Lindorna poi tranquilla e leve.</l></lg>

<lg type="ottava">
<l>Quattro insegne ha di lor; Finasso il bianco</l>
<l>ha quei di Catanesia e di Storlanda</l>
<l>e di Travernia, che si scorge al fianco</l>
<l>l'Orcadi, ove più l'ali Borea spanda:</l>
<l>ivi l'esca domestica vien manco,</l>
<l>ma sol fere selvagge in luce manda,</l>
<l>onde a fornir la mensa fa mestiero</l>
<l>che sia 'l popol più d'altro ardito e fero,</l></lg>

<lg type="ottava">
<l>com'ei son senza par, che quasi ignudi</l>
<l>al più gelato ciel menan la vita:</l>
<l>prendono i cibi sanguinosi e crudi,</l>
<l>la terra è il letto ch'a posar gli invita;</l>
<l>nullo è ch'a Bacco s'affatichi o sudi,</l>
<l>che la più semplice acqua è più gradita.</l>
<l>Di questi adunque son quattro bandiere,</l>
<l>e di dardo ciascuno e d'arco fere.</l></lg>

<lg type="ottava">
<l>Bandegamo, il fratel di Maligante </l>
<l>che del padre onorato il nome porta,</l>
<l>famoso duce e cavaliero errante,</l>
<l>al popol di Rossia fu fida scorta</l>
<l>ed a quel della Lotia, c'ha davante</l>
<l>l'Ebridi, verso il sito che conforta</l>
<l>i fiori e l'erbe a trar la fronte fuora</l>
<l>là ver l'april con la sua tepid'ora:</l></lg>

<lg type="ottava">
<l>ivi tra boschi stan, paludi e laghi</l>
<l>che Nessa e Nardo con Lindorna fanno,</l>
<l>ma di pesci e di caccie assai più vaghi</l>
<l>che di dare al terren d'aratro affanno,</l>
<l>cui nullo è che sementi o che l'impiaghi;</l>
<l>ch'al culto natural contenti stanno;</l>
<l>quattro insegne ha spiegate di costoro,</l>
<l>c'han pelli intorno di selvaggio toro.</l></lg>

<lg type="ottava">
<l>Quei di Loquabria, che 'l medesmo Nessa</l>
<l>van seguitando pur nel Grampio Monte,</l>
<l>ove la selva surge assai più spessa</l>
<l>e son le fere più mordaci e pronte,</l>
<l>han la cura di lor larga rimessa</l>
<l>in Bralleno, il guerrier d'altere e conte</l>
<l>virtù ripieno, e quattro insegne spiega</l>
<l>all'aura in alto, ch'or le drizza or piega.</l></lg>

<lg type="ottava">
<l>Amillan quei d'Argadia appresso mena,</l>
<l>ove più verso Ibernia esce il Novanto,</l>
<l>l'antico promontorio a cui l'arena</l>
<l>bagna il padre Ocean dal terzo canto:</l>
<l>tre insegne ha sole; e quel ch'al mondo ha piena</l>
<l>gloria sovra tutti altri e porta il vanto</l>
<l>d'essere in correr lancia ardito e dotto,</l>
<l>fuor solamente il chiaro Lancilotto,</l></lg>

<lg type="ottava">
<l>io dico di Norgalle il Cavaliero,</l>
<l>che mena quei di Glasco e di Dumblano</l>
<l>pur lungo il Grampio, ov'ei circonda altero</l>
<l>Lomundo, il lago che gli assiede al piano</l>
<l>e di molte isolette tien l'impero</l>
<l>colme di genti che non stanno in vano,</l>
<l>ma con quattro bandiere il forte duce</l>
<l>seguono ove a gran gloria gli conduce.</l></lg>

<lg type="ottava">
<l>Taulasso vien dapoi della Montagna</l>
<l>con quei di Gallovidia, c'han la sede</l>
<l>sopra il mar detto Rin ch'a torno bagna</l>
<l>il promontorio Mule che si vede</l>
<l>Solveo vicin che nell'oceano stagna:</l>
<l>poi cacciato da quello indietro riede</l>
<l>presso all'isola Mona; e questa gente</l>
<l>han sopra lor tre insegne solamente.</l></lg>

<lg type="ottava">
<l>Il buon re Lago poi, che d'anni grave</l>
<l>l'unico suo figliuolo ha seco Eretto,</l>
<l>conduce quei dell'Orcadi, d'ond'ave</l>
<l>lo scettro in man d'imperadore eletto:</l>
<l>dell'Orcadi, ove il sol, se 'l verno aggrave,</l>
<l>in tai brevissim'ore ha il dì ristretto</l>
<l>ch'a pena visto si ripon tra l'onde,</l>
<l>poscia all'estivo ciel poco s'asconde.</l></lg>

<lg type="ottava">
<l>Stanno a guisa di cerchio aggiunte insieme,</l>
<l>pur d'assai poco mar fra lor distinte,</l>
<l>ove più l'Aquilone intorno geme</l>
<l>al sen Deucalïon, che l'ha ricinte;</l>
<l>Pomonia è la maggior, che 'l mezzo preme</l>
<l>delle trent'una che di gloria ha vinte,</l>
<l>benché famosa è pur Bure e Renolse,</l>
<l>che 'n ver la Catanesia più s'accolse.</l></lg>

<lg type="ottava">
<l>Era il medesmo poi signor di Tile,</l>
<l>ove più varia il dì, perché non pare</l>
<l>giamai tal volta, e poi cangiando stile</l>
<l>molti corsi di luna aperto appare;</l>
<l>regge anco l'Irta, cui nulla è simile</l>
<l>di grandezza fra lor, ch'è senza pare,</l>
<l>ma più ver l'occidente s'allontana,</l>
<l>ove ancora è dell'Ebridi sovrana.</l></lg>

<lg type="ottava">
<l>Son del medesmo poi Lenissa e Schia,</l>
<l>molto a quelle vicine, e son disgiunte</l>
<l>da sì breve confin, che si diria</l>
<l>una, e se forse due, troppo congiunte;</l>
<l>or il suo vecchio re lo stuol seguia,</l>
<l>di fido e vero amor l'anime punte:</l>
<l>e ben sedici insegne hanno spiegate,</l>
<l>le più vaghe di tutte e meglio armate.</l></lg>

<lg type="ottava">
<l>Poscia di qua dal mare, ove si stende</l>
<l>della Gallia il famoso e bel paese,</l>
<l>quanto la terra Armorica comprende</l>
<l>e dal Britanno sen riceve offese,</l>
<l>dal loco ove superba Era gli rende</l>
<l>dell'onde il dritto che 'n Gebenna prese</l>
<l>fin nella foce ove discende Olina</l>
<l>ch'al Monte di Michel dritta s'inchina;</l></lg>

<lg type="ottava">
<l>ubbidisce all'impero di Tristano,</l>
<l>del re Meliadusse il germe eletto:</l>
<l>a cui del popol suo ripose in mano</l>
<l>lo scettro il re, che si chiamava Ovetto,</l>
<l>di cui 'l padre onorato era germano</l>
<l>e di tempo minor, ma più perfetto;</l>
<l>e con dodici insegne era venuto</l>
<l>per dare al campo al maggior uopo aiuto:</l></lg>

<lg type="ottava">
<l>però che 'l dì medesmo arrivat'era</l>
<l>che 'ntra' due primi fu l'amara lite.</l>
<l>Blomberiffe e Blanor menano schiera</l>
<l>di genti a quei per vicinanza unite,</l>
<l>della famosa Neustria, dove altera</l>
<l>s'accompagna la Sena ad Anfitrite</l>
<l>con sommo onor, ma in tutto ciò si sdegna</l>
<l>di lassar il terreno ov'ella regna.</l></lg>

<lg type="ottava">
<l>Di tante alme città fiorite e chiare</l>
<l>sei sole insegne han seco de' migliori,</l>
<l>che 'l possente Roan non vuol restare,</l>
<l>senza i suoi, preda a' barbari furori;</l>
<l>Gostanza e l'altre poi più presso al mare</l>
<l>ha il consiglio affermato de' maggiori</l>
<l>di mandar pochi e bene usi in battaglia,</l>
<l>e non popol maggior che poco vaglia.</l></lg>

<lg type="ottava">
<l>Con l'Amoral di Gallia e Persevalle</l>
<l>un numero altrettanto s'accompagna</l>
<l>d'abitator della spigosa valle</l>
<l>che la tranquilla Somma irriga e bagna,</l>
<l>con quei che dalla fronte e dalle spalle</l>
<l>ornano i colli e veston la campagna</l>
<l>verso i Calesi e gli ultimi Morini,</l>
<l>che le brittannich'onde han per confini.</l></lg>

<lg type="ottava">
<l>Baveno, a Lancilotto assai congiunto</l>
<l>sì come Blomberiffe anco e Blanoro,</l>
<l>non volle, né quei due, mostrarsi aggiunto</l>
<l>all'ira sua, perché stringea costoro</l>
<l>la fé ch'a Arturo diedero in quel punto</l>
<l>ch'ebbero sproni e spada e cinto d'oro,</l>
<l>come molti altri ancor, con quei legati,</l>
<l>che per cavalleria furo sforzati.</l></lg>

<lg type="ottava">
<l>Menò adunque Baven quei che si stanno</l>
<l>tra la Schelda e la Mosa, in su la foce,</l>
<l>ov'han sempre temenza e spesso danno</l>
<l>del furor di Nettunno ch'assai nuoce;</l>
<l>né il batavo valore, ond'essi vanno</l>
<l>superbi tra i vicini, aspro e feroce</l>
<l>gli può scampar, che ben sovente vede</l>
<l>di pesci albergo la nativa sede;</l></lg>

<lg type="ottava">
<l>sei insegne ha di costor: Nestor di Gave</l>
<l>ha quei più lunge poi di tal periglio,</l>
<l>ove carca è di merci e d'oro grave</l>
<l>la ricca Anversa in popolar cosiglio,</l>
<l>con le vaghe città che vicine ave,</l>
<l>Guanto nel sangue suo talor vermiglio,</l>
<l>Bruggia e 'l dotto Lovan, ch'a' buoni insegna,</l>
<l>de' quai tutti portò la sesta insegna.</l></lg>

<lg type="ottava">
<l>Né men n'ha Lionel dell'altra parte</l>
<l>ch'alquanto all'Austro e l'occidente inchina,</l>
<l>ove son le famose in molte carte</l>
<l>tra gli Ambiani, e la Samarobrina</l>
<l>Atrebati cittadi intorno sparte,</l>
<l>ma lontane all'odor della marina;</l>
<l>doppo costui seguiano i quattro figli</l>
<l>di quel ch'ebbe dal Ciel gli aurati gigli;</l></lg>

<lg type="ottava">
<l>dico del re de' Franchi Clodaveo,</l>
<l>il primier che fra i suoi conobbe il vero</l>
<l>del mondo Salvator che scarco feo</l>
<l>l'uman legnaggio del mortale impero:</l>
<l>questi per vendicare il torto reo</l>
<l>ch'a Lancilotto fea Clodasso altero</l>
<l>gli mandò volentier, con quelle schiere</l>
<l>che più armate e miglior potesse avere.</l></lg>

<lg type="ottava">
<l>Childeberto il maggior di quelli è duce</l>
<l>che 'n mezzo pasce all'onorata Sena</l>
<l>Lutezia la real, d'ogni altra luce,</l>
<l>Lutezia d'oro e di vertù ripiena:</l>
<l>Lutezia, ov'ogni ben piove e conduce</l>
<l>l'alta celeste possa e la terrena,</l>
<l>con tutto 'l popol poi ch'ella ha d'intorno</l>
<l>a farle il sen d'ogni bellezza adorno.</l></lg>

<lg type="ottava">
<l>Le genti di Suesson mena Clotaro,</l>
<l>pur del gran Clodoveo figliuol secondo,</l>
<l>de' Remi ancora, ov'è 'l terreno avaro</l>
<l>d'alberi, ma di spighe assai fecondo;</l>
<l>i Bellovaci poi con gli altri a paro</l>
<l>porgon le spalle all'onorato pondo:</l>
<l>Clodamiro di quelli arma la schiera</l>
<l>che bevon l'acqua onde superba è l'Era.</l></lg>

<lg type="ottava">
<l>Seco mandò la nobile Orliense</l>
<l>la chiara gioventù che 'n lei fioriva,</l>
<l>con tutti poi delle sue selve immense</l>
<l>abitator tra l'una e l'altra riva;</l>
<l>la regia Bles, la vaga Ambuosa, accense</l>
<l>d'amor di verde lauro e non d'oliva,</l>
<l>seguono il duce lor, con tanta fede</l>
<l>come alla giusta impresa si richiede.</l></lg>

<lg type="ottava">
<l>Teodorico il quarto ha quei più lunge</l>
<l>tra la Mosella ascosi e tra la Mosa,</l>
<l>i Lotteringhi e gli altri che disgiunge</l>
<l>con la fronte Vosego in alto ombrosa,</l>
<l>Vorme, Argentina e Spira, dove aggiunge</l>
<l>l'altero Ren con la sua barba ondosa.</l>
<l>Ciascun sedici insegne sole accolse,</l>
<l>che di pari onorargli il padre volse.</l></lg>

<lg type="ottava">
<l>Venne con lor Sicambro, il duce antico,</l>
<l>che i quattro giovinetti in guardia prende:</l>
<l>Ostorio ha seco, il suo perfetto amico</l>
<l>che del sangue medesimo discende.</l>
<l>Questi passar per mezzo l'inimico</l>
<l>lito German, che quanto può difende</l>
<l>quei di Coldasso; e senza tema o danno</l>
<l>il Ren, mal grado suo, superat'hanno;</l></lg>

<lg type="ottava">
<l>però che di Franconia, che si giace</l>
<l>lungo l'Ircinia all'onde del Mogono,</l>
<l>sola al suo Clodoveo figlia verace,</l>
<l>come si convenia, partiti sono,</l>
<l>che de' suoi più nemici ivi di pace</l>
<l>di venti chiare insegne ha fatto dono;</l>
<l>poi con lor Meroneo venne e Lotaro,</l>
<l>ch'a gli Alemanni in guerra comandaro:</l></lg>

<lg type="ottava">
<l>de' quai solo otto insegne spiega al vento,</l>
<l>sendo la gente lor ridotta a poco;</l>
<l>che 'l numero miglior allor fu spento</l>
<l>che 'l franco Clodoveo con ferro e foco</l>
<l>d'essi oppresse il furore e l'ardimento,</l>
<l>di libertà spogliandoli e di loco;</l>
<l>ma quei cui perdonò, fede e valore</l>
<l>gli mostrar poscia sempre e puro amore.</l></lg>

<lg type="ottava">
<l>Presso a i quattro fratei, dal manco lato</l>
<l>ne veniva il chiarissimo Boorte,</l>
<l>d'un fratel del re Bano in Gave nato</l>
<l>né molto men di Lancilotto forte:</l>
<l>del paludoso Angiò d'arbori ornato</l>
<l>e di Torsi fruttifero ave scorte</l>
<l>con quanto abbraccia d'ognintorno l'Era,</l>
<l>e d'otto piene insegne adduce schiera.</l></lg>

<lg type="ottava">
<l>Doppo costui seguìa Florio il Toscano,</l>
<l>che nobilmente sopra l'Arno nacque</l>
<l>vicino al chiaro Monte Fiesolano</l>
<l>ove perde Mugnone il nome e l'acque:</l>
<l>che giovinetto già s'oppose in vano</l>
<l>al Gottico furor, ma vinto giacque;</l>
<l>né potendo soffrir quel fero giogo</l>
<l>si dispose a cangiar fortuna e luogo;</l></lg>

<lg type="ottava">
<l>e con tutti i miglior di sangue e d'opra</l>
<l>nel paese onorato a lui vicino,</l>
<l>intra 'l Tebro e la Magra, ove 'l mar copra,</l>
<l>e la nevosa fronte d'Appennino,</l>
<l>con pregar tanto e con promesse, adopra</l>
<l>che gli conduce a mettersi in cammino</l>
<l>di dare al grande Arturo alto soccorso,</l>
<l>il cui nome real per tutto è corso.</l></lg>

<lg type="ottava">
<l>E tanto più s'accendon poi che sanno</l>
<l>che 'l Goto imperador molti in aita</l>
<l>ha mandati a Clodasso, e passat'hanno</l>
<l>per l'Alpi aperte e per la via più trita,</l>
<l>ond'essi allor senza timore o danno</l>
<l>gir non potean, ché loro era impedita.</l>
<l>Resta solo il cammin sicuro in mare,</l>
<l>che nuovo, lungo e periglioso appare:</l></lg>

<lg type="ottava">
<l>ma la chiara virtù, ch'è scorta e chiave</l>
<l>d'ogni serrato varco, gli provide,</l>
<l>ch'ove l'Arno va in mar non mancò nave,</l>
<l>ma molte ne trovar sicure e fide.</l>
<l>Venti ne appresta, e fa ciascuna grave</l>
<l>d'una sua insegna, oltra i nocchieri e guide;</l>
<l>e 'l chiaro ciel, ch'a' bei disegni aspira,</l>
<l>o l'Euro o l'Aquilon dì e notte spira.</l></lg>

<lg type="ottava">
<l>Così il Liguro, il Gallo e 'l Mare Ispano</l>
<l>trapassando veloci e 'l Freto ancora,</l>
<l>volgonsi presso a Gade a destra mano</l>
<l>con l'Austro addietro che lor presta l'Ora:</l>
<l>il promontorio sacro di lontano</l>
<l>lassando e 'l Nerio e 'l Cantabro di fuora,</l>
<l>l'Aquitania e l'Armorica riviera,</l>
<l>scesero al fine a Nante sopra l'Era;</l></lg>

<lg type="ottava">
<l>e già 'l terz'anno avea rivolto il sole</l>
<l>che sotto Arturo fea mirabil pruove.</l>
<l>Lancilotto non v'era, onde si duole</l>
<l>ogni nobil guerrier ch'ivi si truove:</l>
<l>stassi irato da parte, e veder vuole</l>
<l>il fin de la battaglia che si muove;</l>
<l>e i suoi, che 'n diece insegne avea compresi,</l>
<l>tutti son di diversi e stran paesi:</l></lg>

<lg type="ottava">
<l>di Germania, di Gallia e di Brettagna</l>
<l>i miglior cavalieri e pien d'onore,</l>
<l>chi della bella Italia e chi di Spagna,</l>
<l>dell'alte sue virtù corsi al romore;</l>
<l>non ha invidia fra lor chi più guadagna,</l>
<l>ma chi mostra più ardire e più valore;</l>
<l>molti ha di Gorre, e molti suoi cugini</l>
<l>di Berri e d'altri luoghi a lui vicini.</l></lg>

<lg type="ottava">
<l>Ma sopra tutti i suoi, più illustri foro</l>
<l>quei cavalier che liberati avea</l>
<l>della Dogliosa Guardia, ove in oscuro</l>
<l>sito l'empio castel chiusi tenea;</l>
<l>poi quel fresco di forze e d'anni duro</l>
<l>chiaro Lambego il tutto correggea,</l>
<l>e 'l seguì sempre in ogni sua fortuna,</l>
<l>che nudrito l'avea fin dalla cuna.</l></lg>

<lg type="ottava">
<l>Non v'era anco il possente Galealto,</l>
<l>che Lancilotto suo non può lassare</l>
<l>e fatto ha contr'Arturo il cor di smalto</l>
<l>per l'ingrato voler che in esso appare;</l>
<l>e vieta che non vadano all'assalto</l>
<l>ch'ei sente contro Avarco apparecchiare</l>
<l>le sue genti, che seco avea menate</l>
<l>dall'Isole Lontane fortunate,</l></lg>

<lg type="ottava">
<l>di Cerne, d'Autolaa; dell'altre molte</l>
<l>Esperidi cui 'l sol la fronte preme</l>
<l>e dell'ultime terre più rivolte</l>
<l>dell'occidente su le piagge estreme,</l>
<l>c'ha tante altre isolette in seno accolte</l>
<l>che l'Icaro e l'Egeo n'han meno insieme,</l>
<l>tra 'l Bretton Cavo e 'l Freto Magagliano</l>
<l>là dove appare il gran Temistitano.</l></lg>

<lg type="ottava">
<l>Ma il popoloso numero e 'nfinito</l>
<l>che dal terren natio primiero venne,</l>
<l>poi che fu con Arturo in pace unito,</l>
<l>rimandò nel suo regno, e sol ritenne</l>
<l>venti insegne di tutte, ed ha seguito</l>
<l>mai sempre poscia, ovunque il cammin tenne,</l>
<l>Lancilotto, di cor sì amico e fido</l>
<l>che di Pilade antico avanza il grido.</l></lg>

<lg type="ottava">
<l>Così di questi due le genti sole</l>
<l>mancavan tra color ch'a guerra vanno,</l>
<l>che in pace or sotto l'ombra or sotto il sole</l>
<l>or correndo or lottando a cerchio stanno.</l>
<l>Ma il magnanimo Arturo un nuovo sole</l>
<l>nel giorno più seren del più bell'anno</l>
<l>sopra un fero corsier d'altere membra</l>
<l>con l'arme lucentissime risembra.</l></lg>

<lg type="ottava">
<l>Una candida insegna solamente</l>
<l>ha innanzi, ovunqu'e' sia, che in alto porta</l>
<l>Caradosso Brebasso, il re possente:</l>
<l>alla qual va d'intorno e face scorta</l>
<l>numero senza fin di nobil gente,</l>
<l>in arme ardita e nel consiglio accorta,</l>
<l>e tutti cavalieri. Or questi furo</l>
<l>i regi e capitan ch'aveva Arturo.</l></lg>

<lg type="ottava">
<l>Ma dimmi, o Musa, tu: chi 'l più perfetto</l>
<l>cavaliero e destrier fu in tutta l'oste?</l>
<l>De i destrier fu quel da Sicambro eletto</l>
<l>nell'aspre regioni all'Euro poste</l>
<l>su l'onde d'Ebro, allor ch'al giovinetto</l>
<l>Iustino imperador fur l'armi opposte</l>
<l>da i Tartari vicin, ch'egli il soccorse</l>
<l>e co' Franchi ch'avea palma gli porse:</l></lg>

<lg type="ottava">
<l>ch'oltre a molt'altri don gli fu cortese</l>
<l>di questo nobilissimo destriero,</l>
<l>ch'al par de' venti al corso si distese,</l>
<l>grande oltra modo e bel, forte e leggiero,</l>
<l>securo e fido in perigliose imprese</l>
<l>perch'al freno era umile, all'arme fero.</l>
<l>Tra i cavalier, di tutti era sovrano</l>
<l>il possente e chiarissimo Tristano,</l></lg>

<lg type="ottava">
<l>però che Lancilotto ivi non era,</l>
<l>ch'avanzava ciascun d'alto valore,</l>
<l>né 'l suo caval, di cui del sol la spera</l>
<l>non vide o vedrà mai forse il migliore;</l>
<l>ma quello in ozio con l'amica schiera</l>
<l>di crucciosi pensier nodrisce il core,</l>
<l>e 'l buon corsier sotto l'albergo ombroso</l>
<l>tra la paglia e tra 'l fien prendea riposo.</l></lg>

<lg type="ottava">
<l>Ma il campo tutto in arme insieme accolto</l>
<l>mostra col suo splendor ch'arda il terreno,</l>
<l>e 'l romore e l'andar del popol folto</l>
<l>tremar fa il loco che 'l riceve in seno:</l>
<l>come là ne gli Arimi, ov'è sepolto</l>
<l>vivo Tifeo, tra 'l Sipilo e 'l Celeno,</l>
<l>ch'ad ogni acceso folgor che 'l percuote</l>
<l>di spaventoso suon la terra scuote.</l></lg>

<lg type="ottava">
<l>Corsa è in Avarco la veloce fama</l>
<l>ch'Arturo in arme a lei rivolge il passo.</l>
<l>Tosto il consiglio paventoso chiama</l>
<l>de i miglior duci e cavalier Clodasso:</l>
<l>chi le mura guardar securo brama</l>
<l>fin che veggia il nemico afflitto e lasso,</l>
<l>chi vuole, uscendo pur, presso alle porte</l>
<l>porsi in loco che sia vallato e forte.</l></lg>

<lg type="ottava">
<l>Ma il chiaro Seguran, ch'a nullo cede</l>
<l>di valor, di prodezza, o d'ardimento,</l>
<l>con orgoglioso dir già muove il piede</l>
<l>verso le porte, e l'apre in un momento:</l>
<l>spinge chi tardo va, muove chi siede,</l>
<l>a chi non mostra ardir mette spavento;</l>
<l>fa sonar d'ognintorno altere trombe</l>
<l>sì che l'aria e la terra ne rimbombe.</l></lg>

<lg type="ottava">
<l>Veggionsi quinci e quindi arme e destrieri</l>
<l>con fretta ritrovare, e muover d'aste,</l>
<l>quei che vili eran pria divenir feri;</l>
<l>sì che d'uno il valor per molti baste;</l>
<l>ma i vecchi infermi e gli altri male interi,</l>
<l>le madri pie, le verginelle caste</l>
<l>s'atterran supplicando a i sacri altari,</l>
<l>che gli difenda il dì da i danni amari.</l></lg>

<lg type="ottava">
<l>Nella parte d'Avarco all'occidente</l>
<l>che d'alquanto nell'Austro si rivolte,</l>
<l>lontan come potrebbe arco possente</l>
<l>la saetta avventar sole in due volte,</l>
<l>giace un piano arenoso, ove sovente</l>
<l>inonda l'Euro alle gran piogge e folte</l>
<l>che gli viene a man destra, e si distende</l>
<l>dove un colle alla fronte assiso pende,</l></lg>

<lg type="ottava">
<l>il qual detto dal vulgo è Sabbioniera,</l>
<l>perché tal la natura l'ha mostrato;</l>
<l>ivi adunque adunar ciascuna schiera</l>
<l>fa il forte Seguran dal manco lato.</l>
<l>Venne egli il primo, ed ha la gente fera</l>
<l>che dalla fosca Ibernia avea menato,</l>
<l>d'Ultonia, di Momonia e di Lagina</l>
<l>e di Connacia ch'all'occaso inchina.</l></lg>

<lg type="ottava">
<l>Ha seco Banduin, di Persia detto,</l>
<l>con Ideo 'l forte, antichi cavalieri;</l>
<l>vien Palamede poi, l'altero petto,</l>
<l>ch'avea di tutte l'Ebridi i guerrieri,</l>
<l>ed a lui degnamente dier soletto</l>
<l>di quaranta e tre isole gli imperi:</l>
<l>e non disdisse a lui l'Ila e la Iona,</l>
<l>che pur raro o non mai cede a persona.</l></lg>

<lg type="ottava">
<l>Vien Gallinante poi, di Giron figlio,</l>
<l>di Girone il cortese, il maggior duce</l>
<l>che giamai fosse o d'arme o di consiglio,</l>
<l>e di vera bontà divina luce:</l>
<l>ch'or piangeria, se con l'aurato giglio</l>
<l>non vedesse il figliuol, ch'oggi conduce</l>
<l>Seguran suo cugin contro alle squadre</l>
<l>le quai più che se stesso amava il padre.</l></lg>

<lg type="ottava">
<l>Fu il nobil giovinetto capitano</l>
<l>di quei di Mona, l'isola cui bagna</l>
<l>d'Ibernia il mar, ch'al lito prossimano</l>
<l>quasi congiunta appar con la Brettagna;</l>
<l>poi di paese e popolo lontano</l>
<l>ch'altro cerchio ricuopre, altr'onda bagna,</l>
<l>venne Brunoro il Nero, con la schiera</l>
<l>di quei che son tra 'l Reno e la Visera,</l></lg>

<lg type="ottava">
<l>dell'Usfalia e di Frisia, ove in mar cade</l>
<l>la torba Amasia, e quei due primi insieme.</l>
<l>di quei che lungo l'Albi han le contrade</l>
<l>che la Selva Semana adombra e preme,</l>
<l>Turingii e Misnii, e per più basse strade</l>
<l>di Bransuic le fredde parti estreme,</l>
<l>mena le schiere il fero Dinadano,</l>
<l>che di Brunoro il Nero era germano.</l></lg>

<lg type="ottava">
<l>I Sassoni, che pur tra l'Albi e l'acque</l>
<l>del gelato Svevo han fredda sede,</l>
<l>volser duce Faran, che tra lor nacque</l>
<l>e di barbaro orgoglio a nessun cede:</l>
<l>e cui la cortesia così dispiacque</l>
<l>che virtude estimava il romper fede.</l>
<l>Gli altri di Sclesia sopra il fiume Odero</l>
<l>ebber per capitan l'ardito Estero.</l></lg>

<lg type="ottava">
<l>I feroci Boemi, ch'entr'al seno</l>
<l>della frondosa Ercinia ascosi stanno,</l>
<l>della Fontana il nobile Drumeno</l>
<l>per conducergli a guerra eletto s'hanno;</l>
<l>quei di Pomeria, a cui bagna il terreno</l>
<l>l'oceàn dove a lui correndo vanno</l>
<l>la Vistula e l'Ortel, per capo e duce</l>
<l>hanno Arduino il Fellon, che gli conduce.</l></lg>

<lg type="ottava">
<l>L'Assia, ch'al monte Anobe in mezzo giace</l>
<l>e quasi sopra il Ren dritta si stende,</l>
<l>tutto il popol vicin ch'a lei soggiace</l>
<l>fa che 'l Nero Perduto in guardia prende.</l>
<l>La Svevia, avversaria d'ogni pace,</l>
<l>più verso l'Alpi, ond'il Danubio scende</l>
<l>tra i Vindelici, Retii e l'Eno e Lico,</l>
<l>presero in duce Bronadasso antico.</l></lg>

<lg type="ottava">
<l>Il Norico terren, ch'all'occidente</l>
<l>ha l'onde d'Eno e dal settentrïone</l>
<l>riga il Danubio, e 'l cinge all'oriente</l>
<l>il Cetio, c'ha nevosa ogni stagione,</l>
<l>a Bustarino il grande la sua gente,</l>
<l>nel qual molto si fida, in guardia pone.</l>
<l>L'Austria, che stende il suo valloso piano</l>
<l>dall'Istro e 'l Narabone al giogo Albano,</l></lg>

<lg type="ottava">
<l>dié Rossano il Selvaggio duce a' suoi,</l>
<l>che fu sempre fra lor di sommo onore,</l>
<l>l'altra, che col Danubio scende poi</l>
<l>tra 'l Savo e 'l Sao, Pannonia inferïore,</l>
<l>Fortunato e Grifon, fér duci voi,</l>
<l>perch'odiaste Tristan d'acceso core:</l>
<l>poi di quei tra l'occaso e 'l mezzo giorno</l>
<l>gente infinita avea Clodasso intorno.</l></lg>

<lg type="ottava">
<l>Quei d'Aquitania, in cui l'oceano inonda</l>
<l>Pirene e 'l promontorio curïano,</l>
<l>ove Aturia e Sigmen riversa l'onda,</l>
<l>non molto l'un dall'altro di lontano,</l>
<l>mena Nabon, che nacque alla sua sponda</l>
<l>del Visigoto sangue e dell'Alano,</l>
<l>ché Rosmunda la bella era sua madre,</l>
<l>ch'Alarico di lui fece esser padre.</l></lg>

<lg type="ottava">
<l>Menò la gente Terrigano il grande</l>
<l>del fertile Santonge e del Pottiero,</l>
<l>e dove a Burdigallia l'acque spande</l>
<l>l'ampia Garona con sembiante altero;</l>
<l>gli altri che son tra le pietrose lande</l>
<l>del terren limosino alpestre e fero,</l>
<l>di Caòrs, Perigorto e i vicin loro,</l>
<l>han per duce il valente Palamoro.</l></lg>

<lg type="ottava">
<l>Poi seguendo a levante i Pirenei</l>
<l>dov'è la famosissima Tolosa,</l>
<l>l'onorata Nerbona, che con lei</l>
<l>contese un tempo e ne divenne odiosa:</l>
<l>ma piangea seco allora i tempi rei</l>
<l>che l'avean posta in servitù noiosa</l>
<l>de' Visigoti sotto il duro impero,</l>
<l>che dié lor capitan l'empio Agrogero.</l></lg>

<lg type="ottava">
<l>Gli altri che son su l'onde di Ruscena,</l>
<l>dell'Orbio e di Latago più presso</l>
<l>ov'al Gallico mar la torba arena</l>
<l>Rodan col doppio corno avvolge in esso:</l>
<l>e 'n cui stagnando l'acqua intorno piena</l>
<l>di trista impressïon fa l'aria spesso,</l>
<l>tal che Nemauso e Monpelier ne piange,</l>
<l>che 'l frenato Nettunno ivi non frange,</l></lg>

<lg type="ottava">
<l>ebber duce Galindo, e quella gente</l>
<l>ch'oltr'a l'Ostie del Rodano ha Provenza,</l>
<l>d'Arli real, ch'allora ebbe, e sovente,</l>
<l>sovr'ogni altro vicin somma eccellenza,</l>
<l>d'Acqua Sestia e Marsilia, ch'altamente</l>
<l>già mantenea la greca riverenza,</l>
<l>tutta per capitano avea Margondo,</l>
<l>ch'a nessun altro in arme era secondo.</l></lg>

<lg type="ottava">
<l>Menava Gracedon della Vallea</l>
<l>quei ch'a levante son tra 'l monte e 'l mare,</l>
<l>ov'ha il porto Tolon, che s'e' potea</l>
<l>meglio i venti schivar non avea pare:</l>
<l>ov'il Foro di Iulio ancor piangea</l>
<l>che pure allor tante memorie chiare</l>
<l>furo in lui tutte spente, e poco meno</l>
<l>d'Antipoli faceva il lito ameno.</l></lg>

<lg type="ottava">
<l>Quando ritorna poi verso Boote,</l>
<l>che più lunge a Nettunno ebbe la sede,</l>
<l>ove nel sen del Rodano si puote</l>
<l>veder Sorga e Durenza che s'assiede,</l>
<l>e dove al fianco rapida percuote</l>
<l>Lisera, e di se stessa il face erede,</l>
<l>qui Valenza gentil lassando a tergo</l>
<l>e là il sacro Avignon, di venti albergo;</l></lg>

<lg type="ottava">
<l>con quel ch'ad essi d'ognintorno giace,</l>
<l>diede a' suoi capo e duce Matanasso.</l>
<l>Ciò che più all'Alpi gelide soggiace</l>
<l>dell'Allobroge valli al chiuso passo,</l>
<l>ove al saggio Granopoli non tace</l>
<l>la Lisera che vien di sasso in sasso</l>
<l>fino alla nobil Vienna, ha la sua schiera</l>
<l>donata a Marabon della Riviera.</l></lg>

<lg type="ottava">
<l>Con Sismondo da poi, suo primo figlio,</l>
<l>vien Gunebaldo, il fero Borgognone,</l>
<l>che del sangue fraterno era vermiglio</l>
<l>tre volte stato: e funne empia cagione</l>
<l>perfidia, crudeltade e rio consiglio</l>
<l>di tòrre a quei le debite corone:</l>
<l>e menar tutti quei che 'ntorno stanno</l>
<l>di Sona all'onde, che sì dolce vanno.</l></lg>

<lg type="ottava">
<l>D'altri popoli appresso e d'altra parte,</l>
<l>della Rocca signor venia Verralto,</l>
<l>menando quei ch'al mezzogiorno parte</l>
<l>da i Galli il Pireneo dov'è più alto</l>
<l>e del Cantabro ocean l'onde sparte</l>
<l>a i colli Biscain dan fero assalto,</l>
<l>con quei d'Asturia, a cui tra' sassi e l'acque</l>
<l>l'opera pastoral più d'altra piacque.</l></lg>

<lg type="ottava">
<l>Quei dell'aspra Galizia han Ferrandone</l>
<l>il Pover, ch'ebbe in man tutto il paese</l>
<l>che da' Ravanei monti s'interpone</l>
<l>fin dove il fiume Linia il corso stese,</l>
<l>ove il gran promontorio al mar s'oppone</l>
<l>che dal fin della terra il nome prese;</l>
<l>gli altri che d'indi van sopra il Düero</l>
<l>mena Calarto il Picciolo, ma fero,</l></lg>

<lg type="ottava">
<l>con quei che bevon di Pisarga l'onde,</l>
<l>Astorga e Borgo e di Palenza appresso</l>
<l>e di Nazera ancor, che si nasconde</l>
<l>de' monti all'ombra ond'è 'l Navarro oppresso.</l>
<l>Quei lungo il mare infin là dove abbonde</l>
<l>il Tago d'oro nell'arene impresso</l>
<l>con tutto l'altro ove Mondaga corre</l>
<l>diede Lisbona in guardia ad Esclaborre.</l></lg>

<lg type="ottava">
<l>Quei ch'abbraccia il Duero e Guadïana</l>
<l>più contr'all'Orse alquanto e l'Orïente,</l>
<l>ove ha Tolleto la città sovrana</l>
<l>che di molte giornate il mar non sente,</l>
<l>Safaro conducea, persona estrana,</l>
<l>d'altronde uscito che d'Ibera gente:</l>
<l>ma perch'era fratel di Palamede</l>
<l>avevan somma in lui speranza e fede.</l></lg>

<lg type="ottava">
<l>Quei che son poscia in su 'l famoso Beti,</l>
<l>onde il nome ebbe la provincia prima,</l>
<l>infin là dove loro il passo vieti</l>
<l>Serra Morena con l'altera cima,</l>
<l>ov'è tra i colli erbosi e i campi lieti</l>
<l>Cordova, che più d'altra ivi si stima</l>
<l>e l'Ispali, ch'adorna l'oceàno,</l>
<l>Merangiò della Porta han capitano.</l></lg>

<lg type="ottava">
<l>Poi quei più verso il Freto e 'l mezzogiorno,</l>
<l>che si veggion vicin l'antica Gade,</l>
<l>ove cinte da' monti d'ogn'intorno</l>
<l>può Granata veder le sue contrade;</l>
<l>così l'altro paese, assai più adorno</l>
<l>di fior che ricco di felici biade,</l>
<l>di Maliga, di Murzia e Cartagena</l>
<l>il forte Morassalto in guerra mena.</l></lg>

<lg type="ottava">
<l>Valenza, che nel sen della Montagna</l>
<l>giace Idubeda, ed ha dall'occidente</l>
<l>il Godamoro che 'l terren le bagna,</l>
<l>come fa il Sema quel dell'orïente,</l>
<l>e con le rive al lito s'accompagna</l>
<l>ch'all'onda Balearida consente,</l>
<l>de gli abitator suoi dié in mano il freno</l>
<l>per questa guerra al perfido Druscheno.</l></lg>

<lg type="ottava">
<l>Quei che dell'acque del reale Ibero</l>
<l>bevon nel primo fonte d'ond'egli esce,</l>
<l>con quei ch'al mezzo corso, ove più altero</l>
<l>con la Singa e col Sicori s'accresce,</l>
<l>infin ch'al mar, privato del suo impero,</l>
<l>presso a Tortosa il doppio corno mesce,</l>
<l>han per duce il re Loto; e gli altri poi</l>
<l>c'han più verso Pirene i campi suoi:</l></lg>

<lg type="ottava">
<l>dico l'antica e chiara Taragona</l>
<l>con quanto abbraccia il periglioso lido</l>
<l>ov'è l'ornata e vaga Barzalona</l>
<l>ha il suo ripien d'odor leggiadro nido,</l>
<l>infin là dove ancor la fama suona</l>
<l>del tempio di Ciprigna, allor più fido</l>
<l>forse ch'oggi a i nocchieri, capitano</l>
<l>han chiamato Roderco, il crudo Alano.</l></lg>

<lg type="ottava">
<l>Ilba vien poi, del gran Teodorico,</l>
<l>degli Ostrogoti il re, che in Roma allora</l>
<l>teneva il seggio, sommo duce antico,</l>
<l>e di Geppidi stuol menava ancora:</l>
<l>né 'l mandava quel re con core amico</l>
<l>per trar Clodasso di miseria fuora,</l>
<l>quanto perch'al re Franco Clodoveo,</l>
<l>benché cognato suo, grand'odio aveo.</l></lg>

<lg type="ottava">
<l>Appresso il re degli Eruli Odoacro,</l>
<l>ch'a Ravenna infelice il giogo pose,</l>
<l>menava il popol suo superbo ed acro</l>
<l>contr'all'umane e le celesti cose,</l>
<l>che più d'un nome e più d'un tempio sacro</l>
<l>distrusse e spense già, non pure ascose.</l>
<l>L'ultimo fu Clodino, il Marte detto,</l>
<l>de' figliuoi di Clodasso il più perfetto;</l></lg>

<lg type="ottava">
<l>i suggetti e vassalli seco avea</l>
<l>che più cari e fedeli erano al padre,</l>
<l>poi che 'l vecchio Clodasso non potea</l>
<l>seguir, come già feo, l'armate squadre:</l>
<l>e perché molta in lui speme tenea</l>
<l>e vedute n'aveva opre leggiadre,</l>
<l>doppo il buon Seguran fé lui primiero</l>
<l>sovra 'l sommo de' suoi famoso impero. </l>
</lg></div1>

<div1><head>CANTO III</head>


<lg type="ottava">
<l>Poi c'ha tutte d'intorno ogni alto duce</l>
<l>le sue genti ordinate a schiera a schiera,</l>
<l>il vecchio re dell'Orcadi, in cui luce</l>
<l>dell'arte marzïal la norma vera,</l>
<l>comandato dal re tutti conduce, </l>
<l>ove lassa a man dritta la riviera</l>
<l>del picciol Euro, in loco aperto e piano</l>
<l>dalle piagge e da' fossi assai lontano.</l></lg>

<lg type="ottava">
<l>Ivi in due parti eguai tutto divide</l>
<l>il numero infinito de' guerrieri:</l>
<l>questi a sinistra e quelli a destra asside,</l>
<l>assegnando tra lor larghi sentieri</l>
<l>sì che ben possa chi gli regga e guide</l>
<l>menar per entro insegne e cavalieri;</l>
<l>le genti della fronte spesse e strette,</l>
<l>l'altre che seguon poi più rare mette.</l></lg>

<lg type="ottava">
<l>Tra quei dinanzi pon le più lunghe aste,</l>
<l>nelle spalle e ne' fianchi ancor l'istesse,</l>
<l>ogni scudo nel mezzo, a fin che baste</l>
<l>de' primi a sostener le forze oppresse:</l>
<l>d'arcieri e frombator le schiere vaste,</l>
<l>sciolte da tutti gli altri, ha intorno messe,</l>
<l>poscia di cavalier distese l'ali</l>
<l>in ciascun corno, l'une all'altre eguali.</l></lg>

<lg type="ottava">
<l>Fu del sinistro duce il buon Tristano,</l>
<l>Gaven dell'altro, e così vuole Arturo;</l>
<l>gli arcier, ch'erano a piede a destra mano,</l>
<l>guidò quel giorno il buon re Pelinuro;</l>
<l>Lionello, il nipote del re Bano,</l>
<l>menò i compagni che dall'altra furo;</l>
<l>della destra i cavai menò Boorte,</l>
<l>Maligante dell'altra, il saggio e 'l forte.</l></lg>

<lg type="ottava">
<l>Né men di questi fuor d'Avarco venne</l>
<l>il fero Segurano a guerra armato,</l>
<l>ma divisi in tre parti i suoi mantenne,</l>
<l>e con ordin men saldo in ogni lato.</l>
<l>Sopra i primi a venir l'impero tenne</l>
<l>Palamede, il possente nominato,</l>
<l>degli altri Seguran: la terza parte</l>
<l>conduceva Clodin, chiamato il Marte.</l></lg>

<lg type="ottava">
<l>Palamoro il valente in guardia avea</l>
<l>di tutti i cavalier le larghe torme;</l>
<l>Verralto della Rocca conducea</l>
<l>de' pedestri leggier le varie forme.</l>
<l>Or l'uno e l'altro campo si vedea</l>
<l>con ritenuto passo segnar l'orme,</l>
<l>apportando ciascuno a poco a poco</l>
<l>al suo speranza, e tema all'altro loco.</l></lg>

<lg type="ottava">
<l>Di barbaresche voci e stran romore</l>
<l>empion l'aria, venendo, quei d'Avarco:</l>
<l>come i gru peregrini, che l'algore</l>
<l>temon del verno di tempeste carco,</l>
<l>allor ch'a ritrovar seggio migliore</l>
<l>fan sopra il mare il periglioso varco,</l>
<l>che delle lunghe file al gridar roco</l>
<l>risuona intorno ogni propinquo loco.</l></lg>

<lg type="ottava">
<l>Il contrario parea di quei d'Arturo,</l>
<l>che tacendo venian col core inteso</l>
<l>in qual guisa il ferir sia più sicuro,</l>
<l>e possa l'avversario esser più offeso:</l>
<l>quale i saggi villan, che 'l campo impuro</l>
<l>ch'aggia di folte spine orrido peso</l>
<l>voglian purgar, che disegnando vanno</l>
<l>di schivarse all'oprar punture e danno.</l></lg>

<lg type="ottava">
<l>Poi sì come sovente in cima a i monti</l>
<l>vien nebbia folta all'apparir del giorno,</l>
<l>che non pon di pastor gli occhi più pronti</l>
<l>l'avventar d'un baston vederse intorno;</l>
<l>tal la polve facea delle due fronti</l>
<l>ch'andava al ciel tra l'uno e l'altro corno,</l>
<l>pria ch'arrivati sieno in quei confini</l>
<l>ove scorger si pon chiari e vicini.</l></lg>

<lg type="ottava">
<l>Spinge allora animoso il gran corsiero</l>
<l>Clodino, i suoi lassando, e fassi avanti;</l>
<l>e con voce alta minaccioso e fero</l>
<l>dice: “Ove sono i buon guerrieri erranti</l>
<l>onde il Britanno mar va così altero,</l>
<l>né vuol che d'altro si ragioni e canti?</l>
<l>Vengan meco a provar se in questa parte</l>
<l>parco del suo valor sia stato Marte.</l></lg>

<lg type="ottava">
<l>E quantunque avvenuto sia talora</l>
<l>che di noi riportate aggiano spoglie,</l>
<l>fortuna il fece, che i men degni onora</l>
<l>e che contra virtude arma le voglie;</l>
<l>oggi è venuta, a quel ch'io speri, l'ora</l>
<l>che l'infedel l'antica usanza spoglie,</l>
<l>e di sé lasci libera la strada</l>
<l>sì che solo il valor cinga la spada.</l></lg>

<lg type="ottava">
<l>Venga chi vorrà pur degli infiniti</l>
<l>cavalier d'oro ornati e di splendore,</l>
<l>ch'io veggia a pruova se saran forniti</l>
<l>di virtù dentro come d'arme fuore:</l>
<l>che non sempre adivien che sien vestiti</l>
<l>d'un medesmo color la fronte e 'l core;</l>
<l>e venga or, perché indarno attenderei</l>
<l>poi che saran mischiati i buoni e ' rei”.</l></lg>

<lg type="ottava">
<l>Al cominciar dell'alte sue parole</l>
<l>l'uno esercito e l'altro il passo tenne,</l>
<l>dando quella udïenza che si suole</l>
<l>a chi dir cosa ch'assai pesi accenne:</l>
<l>onde a molti d'Arturo ciò che vuole</l>
<l>agevolmente a conoscenza venne,</l>
<l>ma intra i primi a Gaven, che in umil preghi</l>
<l>chiede al gran re ch'al suo voler si pieghi;</l></lg>

<lg type="ottava">
<l>e che il lasci provar le forze seco,</l>
<l>di che molti anni pria desire avea,</l>
<l>dicendo: “Egli è Clodin, l'animo cieco</l>
<l>contra virtude e pien d'invidia rea,</l>
<l>che in ogni mio disegno ha sempre meco</l>
<l>conteso a torto: e se mi concedea</l>
<l>della sorella sua le nozze amate,</l>
<l>or saria senza sangue questa etate.</l></lg>

<lg type="ottava">
<l>S'io d'una vostra suora, ei di Clodasso</l>
<l>figlio è primiero, e del suo regno erede;</l>
<l>non è fra tutti i suoi di valor casso,</l>
<l>anzi in arme adoprare a nessun cede:</l>
<l>tal che non può stimar più indegno o basso</l>
<l>l'un che l'altro di noi chi 'l dritto vede;</l>
<l>resta sol che chi al Ciel fia più gradito</l>
<l>si veggia vincitor, l'altro schernito”.</l></lg>

<lg type="ottava">
<l>Non volse a i giusti preghi contradire</l>
<l>il magnanimo re, ma gliel concesse;</l>
<l>così lieto Gaven con molto ardire</l>
<l>correndo verso lui la rena presse,</l>
<l>e dice: “A contentar vostro desire</l>
<l>vengh'io con l'armi, e con le voglie istesse</l>
<l>ch'io veggio e sento in voi, cui tosto spero</l>
<l>morto o vivo tener sotto il mio impero”.</l></lg>

<lg type="ottava">
<l>Ben conobbe Clodin l'aquila d'oro</l>
<l>nel campo porporin ch'avea Gaveno,</l>
<l>e gli risponde: “Assai di voi m'onoro,</l>
<l>né per sangue di me v'apprezzo meno;</l>
<l>ma poco apporta al marzïal lavoro</l>
<l>bellezza, nobiltà, stato e terreno:</l>
<l>io cercava un di voi più ardito e forte,</l>
<l>come saria Tristan, come Boorte.</l></lg>

<lg type="ottava">
<l>Ma pur senza sdegnarvi non rifiuto</l>
<l>di provar chi di noi più in arme vaglia,</l>
<l>senza sperar, vincendo, esser tenuto</l>
<l>molto in pregio maggior di tal battaglia”.</l>
<l>Or non fu in tempo alcun già mai veduto</l>
<l>per gran foco avvampare arida paglia</l>
<l>come in quel punto d'ira il fero Orcano</l>
<l>ardeva, al dir del cavaliero strano;</l></lg>

<lg type="ottava">
<l>e gli risponde al fine: “In altra parte</l>
<l>e innanzi a questo dì so il troppo orgoglio,</l>
<l>quel ch'ogni cortesia da voi diparte</l>
<l>come i semi miglior da' campi l'oglio.</l>
<l>Voi vi fate appellar da gli altri Marte,</l>
<l>s'egli è vero il romor ch'udir ne soglio;</l>
<l>e questo baste assai per dar risposta</l>
<l>alla vostra vanissima proposta.</l></lg>

<lg type="ottava">
<l>Pur, poi che 'n pregio tal vi piace averme,</l>
<l>patteggiamo in fra noi la nostra guerra:</l>
<l>che send'io vincitor Clodasso inerme</l>
<l>lasse in forza de' nostri oggi la terra;</l>
<l>se prigioniero o morto ritenerme</l>
<l>vi concedesse il Ciel, quanto si serra</l>
<l>di qua dal nostro mar si renda a voi,</l>
<l>e 'n Brettagna ritorni Arturo e i suoi”.</l></lg>

<lg type="ottava">
<l>Risponde a lui Clodino: “Il più felice</l>
<l>di quanti io vidi mai fia questo giorno,</l>
<l>se 'l medesmo giurando afferma e dice</l>
<l>colui ch'è sopra voi di scettro adorno:</l>
<l>perché in sì grave impresa a noi non lice</l>
<l>obligar chi ne regge a danno e scorno;</l>
<l>ma tengo ferma speme che 'l mio padre</l>
<l>mi donerà se stesso e le sue squadre.</l></lg>

<lg type="ottava">
<l>Fate il medesmo voi, poscia si vegna,</l>
<l>ogni indugio lassando, tosto all'opra:</l>
<l>che non senza cagion voglia sì degna</l>
<l>avrà svegliata in noi Chi sta di sopra”.</l>
<l>Così posto fra loro, alla sua insegna</l>
<l>torna ciascuno, e quanto puote adopra</l>
<l>d'accordare il suo re che induca l'alma</l>
<l>a commetter in lui sì grave salma.</l></lg>

<lg type="ottava">
<l>Narra al suo Segurano e Palamede</l>
<l>Clodino il tutto, e lor soggiugne poi:</l>
<l>“S'aveste, alti signor, talvolta fede</l>
<l>in quel poco valor che giace in noi,</l>
<l>o se sperate mai qualche mercede</l>
<l>render al sommo amor ch'io porto a voi,</l>
<l>fate che 'l padre mio voglia d'Avarco</l>
<l>sopra gli omeri miei porr'oggi il carco.</l></lg>

<lg type="ottava">
<l>E 'l farà veramente, se v'aggrada</l>
<l>di dimostrargli ben quanto Gaveno</l>
<l>sia più nobil che forte, e la sua spada</l>
<l>quanto sia della mia pregiata meno;</l>
<l>e che per tal sicura e breve strada,</l>
<l>potrà in pace riporre il suo terreno,</l>
<l>senza mettere in rischio oggi altramente</l>
<l>così bella, onorata e chiara gente”.</l></lg>

<lg type="ottava">
<l>De' due chiari guerrier, quantunque fosse</l>
<l>lor la nuova richiesta acerba e dura,</l>
<l>quell'alto supplicar gli animi mosse,</l>
<l>e di lui contentar prendon la cura;</l>
<l>e Dinadan, che 'l primo ivi trovosse,</l>
<l>mandan volando nelle regie mura,</l>
<l>che ciò narre a Clodasso, e 'l preghi appresso</l>
<l>che per meglio ordinar venga egli stesso.</l></lg>

<lg type="ottava">
<l>Ritruova il vecchio re che in alto assiso</l>
<l>con quei che per età non veston maglia</l>
<l>e con le donne intorno, a mirar fiso</l>
<l>stava quel che seguia della battaglia</l>
<l>col cor tremante e l'animo diviso</l>
<l>d'ogni dolcezza: e come piuma o paglia</l>
<l>de i venti preda al tempestoso giorno</l>
<l>or alta or bassa si raggira intorno;</l></lg>

<lg type="ottava">
<l>così fanno i pensier, che tema e spene</l>
<l>nella canuta mente cangia e muove:</l>
<l>ch'or per sé la vittoria aperta tiene</l>
<l>come se 'l promettesser Marte e Giove,</l>
<l>or si dipinge aver novelle pene</l>
<l>simili a molti già provate altrove;</l>
<l>e mentre questo e quello il sana e punge</l>
<l>Dinadan vede che correndo giunge.</l></lg>

<lg type="ottava">
<l>Fecesi tutto pallido nel volto,</l>
<l>ch'ogni sangue ch'avea ricorse al core:</l>
<l>e se l'altro tardava a parlar molto</l>
<l>quasi cadea di subito timore;</l>
<l>ma lieto Dinadano a lui rivolto</l>
<l>disse: “Ottime novelle, alto signore,</l>
<l>vi port'io, che 'n voi sta ch'un giorno solo</l>
<l>purghe il vostro terren d'ogn'aspro duolo.</l></lg>

<lg type="ottava">
<l>La gran lite ch'aviam riposta fia,</l>
<l>quando non spiaccia a voi, nella virtude</l>
<l>del buon vostro Clodin, ch'a guerra sia</l>
<l>con uom ch'ha di poter le forze nude:</l>
<l>quest'è Gaven, che la fortuna ria</l>
<l>vuol ch'a suo danno s'affatiche e sude;</l>
<l>e se vinto sarà, promette Arturo</l>
<l>lassare Avarco libero e sicuro,</l></lg>

<lg type="ottava">
<l>con tutte l'altre ville e quel paese</l>
<l>ch'egli ha mai guadagnato sopra voi,</l>
<l>e ritornarsen poscia ad ali stese</l>
<l>oltra il Britanno mar con tutti i suoi:</l>
<l>ma se 'l Cielo a Gaven sarà cortese,</l>
<l>e le sue stelle irate contro a noi,</l>
<l>che gli darete Avarco, e quanto in mano</l>
<l>ritenete de' Franchi e del re Bano,</l></lg>

<lg type="ottava">
<l>ma ciò male esser può, che quella parte</l>
<l>ch'aggia il dritto e 'l valor per guida e duce,</l>
<l>come avem noi, può camminar senz'arte,</l>
<l>ch'al desïato corso si conduce;</l>
<l>or tutti i vostri, in publico e 'n disparte,</l>
<l>quasi allumati dalla eterna luce,</l>
<l>son di stessa sentenza, che vi piaccia</l>
<l>venir là tosto, e 'l tutto ivi si faccia”.</l></lg>

<lg type="ottava">
<l>L'antico re di meraviglia pieno</l>
<l>si fece, udendo il subito consiglio;</l>
<l>poi con core e con volto assai sereno</l>
<l>disse: “Quando a Dio piace che 'l mio figlio</l>
<l>porga le spalle solo, e spanda il seno</l>
<l>al comun peso, al publico periglio,</l>
<l>non andrò contro a lui, che 'ndarno adopra</l>
<l>chi s'oppone al voler che vien di sopra”.</l></lg>

<lg type="ottava">
<l>Poi volto a gli scudier comanda loro</l>
<l>di tosto aver l'usata sua lettica,</l>
<l>di fuor lucente di finissimo oro</l>
<l>cui gran fregio di gemme a torno intrica,</l>
<l>dentro scolpiti di sottil lavoro,</l>
<l>quanti ha nel maggio fior la terra aprica;</l>
<l>in essa da i medesmi si fa porre,</l>
<l>e per compagno vuole il re Vagorre,</l></lg>

<lg type="ottava">
<l>suo germano ed amico, a cui l'etade,</l>
<l>sì come ancora a lui, la guerra vieta:</l>
<l>d'alto consiglio e pien di veritade,</l>
<l>e che rado smarrì la dritta meta;</l>
<l>poi ratti van per le più corte strade</l>
<l>ove la gente sua dubbiosa e lieta</l>
<l>l'attendea, per veder quale il fin sia</l>
<l>del desïato accordo ch'era in via.</l></lg>

<lg type="ottava">
<l>Dall'altra parte, più impedito truova</l>
<l>Gaveno e più spinoso il suo sentiero:</l>
<l>né puote argomentar sì ben che muova</l>
<l>Arturo a contentare il suo pensiero,</l>
<l>che dicea: “Quanto è impresa dura e nuova</l>
<l>il tutto espòr, sotto l'infido impero</l>
<l>di fortuna, in un sol che in un momento</l>
<l>sia di mille e mill'anni il frutto spento?</l></lg>

<lg type="ottava">
<l>Pur ripensando meco ch'assai pare</l>
<l>il valor sembra ch'ha di voi ciascuno,</l>
<l>e che più accorto e di più senno appare</l>
<l>Gaven dell'altro, e di furor digiuno,</l>
<l>e che da sangue e morte conservare</l>
<l>tanta e tal gente col periglio d'uno</l>
<l>è pur cosa degnissima, e richiesta</l>
<l>a chi d'alta corona orni la testa;</l></lg>

<lg type="ottava">
<l>quando a gli altri parrà, contento sono</l>
<l>di rimettere in voi la lite nostra,</l>
<l>sperando in Quel che dal celeste trono</l>
<l>il verace cammino a' servi mostra,</l>
<l>ché non vorrà lassare in abbandono</l>
<l>il ben di tutti noi nella man vostra.</l>
<l>Parli adunque Tristan, parli il re Lago</l>
<l>e quei de' cui consigli oggi m'appago”.</l></lg>

<lg type="ottava">
<l>Allora il re dell'Orcadi risponde:</l>
<l>“Famoso Arturo, il più sovente Dio</l>
<l>nel cor de i buon con la sua gratia infonde</l>
<l>di ciò che può giovargli alto desio;</l>
<l>del contrario volere opra ch'abbonde,</l>
<l>cieco dell'intelletto, il crudo e 'l rio,</l>
<l>quale è Clodasso; e per dir vero il dico,</l>
<l>non per biasmare a voi chi v'è nemico:</l></lg>

<lg type="ottava">
<l>tal ch'oltra ogni disegno nostro umano</l>
<l>sendo l'occasïon se stessa offerta,</l>
<l>devria creder ciascun che non sta 'n vano</l>
<l>sì breve strada a sì gran lite aperta,</l>
<l>e che 'l pio Redentore il suo cristiano</l>
<l>popol, che 'l segue per la via più certa</l>
<l>e ch'a ragion combatte, in guardia prenda,</l>
<l>non quel ch'ogn'altro e la sua luce offenda.</l></lg>

<lg type="ottava">
<l>Poi rivolgendo gli occhi a quel che puote</l>
<l>nel futuro veder colui ch'è saggio,</l>
<l>nessuna tema l'alma mi percuote</l>
<l>che mi mostre in Clodino esser vantaggio,</l>
<l>come ancor pare a voi, ma d'egual dote</l>
<l>fornito appare il nobile paraggio.</l>
<l>Facciasi adunque, e s'aggia larga speme,</l>
<l>perché mezzo è prigion colui che teme”.</l></lg>

<lg type="ottava">
<l>Il medesmo affermò Tristan, dicendo;</l>
<l>“Quantunque aggia più d'un che ciò potria</l>
<l>far non men che Gaven, pur non intendo</l>
<l>dirne il contrario che già detto sia;</l>
<l>poi son cotai che vincitore attendo</l>
<l>quel che più di fortuna amico fia:</l>
<l>ma contr'a Segurano o Palamede</l>
<l>vorrei più forte man, più fermo piede”.</l></lg>

<lg type="ottava">
<l>Disse il medesmo il saggio Maligante,</l>
<l>Boorte e Lïonello ed altri molti;</l>
<l>nel campo allor, che ferme avea le piante,</l>
<l>già si veggion cangiar pensieri e volti:</l>
<l>riconfortano i vili il cor tremante,</l>
<l>pensando di periglio essere sciolti,</l>
<l>i più forti hanno invidia, sdegno e duolo</l>
<l>che di tanti l'onor giaccia in un solo.</l></lg>

<lg type="ottava">
<l>Già gli araldi reali in ogni parte,</l>
<l>hanno a tutti silenzio imposto e pace;</l>
<l>già l'uno e l'altro re viene in disparte,</l>
<l>e di comune accordo a ciascun piace</l>
<l>che Gaveno e Clodin, chiamato il Marte,</l>
<l>debban fra lor donar certo e verace</l>
<l>fine alla lor quistion, prima che 'l giorno</l>
<l>faccia all'occaso suo fosco ritorno.</l></lg>

<lg type="ottava">
<l>Mosse il primiero il valoroso Arturo,</l>
<l>e in alta voce al Ciel rivolto disse:</l>
<l>“Padre il cui gran Figliuolo unico e puro</l>
<l>avvolto in uman vel fra noi già visse,</l>
<l>e ritrasse nel Ciel dal centro oscuro</l>
<l>chi le divine membra al legno affisse,</l>
<l>Te chiamo testimon, per Te prometto</l>
<l>dal mio lato servar quanto s'è detto:</l></lg>

<lg type="ottava">
<l>che se fia 'l tuo voler ch'oggi Gaveno</l>
<l>sia per man di Clodin prigione o morto,</l>
<l>ch'abbandonando il Gallico terreno</l>
<l>ratto ricercherò 'l britanno porto;</l>
<l>e che tutto il mio campo terrò a freno,</l>
<l>sì che fatto non vegna oltraggio o torto</l>
<l>mentre che 'l suo Clodino a guerra fia,</l>
<l>ma sì come un de' miei sicuro sia.</l></lg>

<lg type="ottava">
<l>E s'io fallassi in ciò, la Tua pietade,</l>
<l>che fu sempre infinita, cange stile,</l>
<l>e di nuda giustizia apra le strade,</l>
<l>facendo il mio poder negletto e vile:</l>
<l>e sotto forza altrui le mie contrade</l>
<l>sian di barbare genti albergo umìle,</l>
<l>e così in basso caggia ogni lor gloria</l>
<l>che nulla unqua di noi viva memoria”.</l></lg>

<lg type="ottava">
<l>Dall'altra parte un sacerdote allora,</l>
<l>che lunghissima avea barba e capelli,</l>
<l>della sacrata gregge ha tratti fuora,</l>
<l>senza difetto alcun, due vaghi agnelli:</l>
<l>l'un è sembiante alla più bianca aurora,</l>
<l>l'altro ha più della notte oscuri i velli;</l>
<l>e dove è più 'l terren di polve scarco</l>
<l>gli pose innanzi al vecchio re d'Avarco:</l></lg>

<lg type="ottava">
<l>che, recatasi in man la spada antica</l>
<l>che per memoria ancor non vuol lassare,</l>
<l>ove più folto lor la testa intrica</l>
<l>risegò il pel che fra le corna appare,</l>
<l>e 'l fece intorno della schiera amica</l>
<l>a i cavalier più cari dispensare;</l>
<l>indi, tenendo al Ciel le luci fisse,</l>
<l>in devoto sembiante così disse:</l></lg>

<lg type="ottava">
<l>“Giove, che de' mortali e de gli dei</l>
<l>padre ciascuna età verace appella,</l>
<l>né senza te gli effetti buoni o rei</l>
<l>può di lassù produrre alcuna stella;</l>
<l>e tu, lucente sol, che cagion sei</l>
<l>di cangiar le stagion di questa in quella;</l>
<l>e voi, notturni dei, signor di Lete</l>
<l>che i difetti fra noi punir solete:</l></lg>

<lg type="ottava">
<l>siate voi testimon, servate voi</l>
<l>quel ch'io prometterò, che per voi giuro</l>
<l>che, s'oggi il mio Clodin de' giorni suoi</l>
<l>vedrà in man di Gaveno il fine oscuro,</l>
<l>ch'Avarco e tutto quel ch'è sotto a noi</l>
<l>e già fu del re Ban torni d'Arturo;</l>
<l>e mentre il re d'Orcania in guerra fia</l>
<l>da gli altri miei guarrier securo sia,</l></lg>

<lg type="ottava">
<l>e s'io gli mentirò, veder poss'io</l>
<l>preda questa città d'arme e di foco,</l>
<l>la pia consorte, i figli, il popol mio</l>
<l>servi de' lor nemici in chiuso loco:</l>
<l>ed io fra loro in lungo essilio e rio</l>
<l>mi consume di doglia a poco a poco,</l>
<l>né ardisca a voi drizzar lamenti o preghi,</l>
<l>e s'io 'l facessi pur, nessun si pieghi”.</l></lg>

<lg type="ottava">
<l>Detto così, nella sagrata gola</l>
<l>all'uno e l'altro agnello il ferro mise.</l>
<l>Il sangue in alto distillando vola</l>
<l>per le vene maggior ch'erano incise;</l>
<l>e mentre la fral anima s'invola</l>
<l>dalle tremanti mambra in terra assise,</l>
<l>con l'anfora che tiene aurata e tersa</l>
<l>puro ed annoso vin sovr'essi versa;</l></lg>

<lg type="ottava">
<l>onde alcun fu ch'a rimirare inteso</l>
<l>divoto il Ciel pregava tra 'l suo core:</l>
<l>“Così veggia io di simil piaghe offeso</l>
<l>riversar con lo spirto il sangue fuore</l>
<l>chi primo avrà contra il dever disteso</l>
<l>il sacrilego braccio e pien d'errore</l>
<l>per disturbar la guerra che in un solo</l>
<l>la pace apporta a così grande stuolo”.</l></lg>

<lg type="ottava">
<l>Poi che tutto ha compito il re Clodasso,</l>
<l>i Britanni guardando e' suoi d'Avarco</l>
<l>dice: “All'albergo mio rivolgo il passo,</l>
<l>poi che d'ogni dever mi sono scarco:</l>
<l>ch'io non potrei soffrir vedermi, ahi lasso,</l>
<l>già di tante miserie e d'anni carco,</l>
<l>in sì mortale impresa e 'n tal periglio,</l>
<l>senza soccorso altrui, sì caro figlio”.</l></lg>

<lg type="ottava">
<l>E chiamato Vagorre, fan portarse</l>
<l>nell'ombrosa lettica che gli attende,</l>
<l>e quanto più poteo ratto disparse</l>
<l>da quel loco fatal che 'l cor gli offende.</l>
<l>Or già si vede in mezzo appresentarse</l>
<l>chi del campo ordinar la cura prende,</l>
<l>che fu il buon Maligante e Palamede,</l>
<l>e ciascuno il vantaggio al suo provvede.</l></lg>

<lg type="ottava">
<l>Fanno in prima purgar di sterpo e sasso</l>
<l>e per tutto adeguar l'eletto loco;</l>
<l>poi misuran lo spazio a passo a passo,</l>
<l>dividendo il confin tra 'l molto e 'l poco,</l>
<l>che non troppo al principio, o nel fin lasso</l>
<l>l'incontro sia, poi che già spento è 'l foco</l>
<l>che più riscalde il corso, ma in quel punto</l>
<l>ch'al suo sommo vigor ciascuno è giunto.</l></lg>

<lg type="ottava">
<l>Van l'arme visitando in ogni lato,</l>
<l>se raddoppiata viene ove s'allaccia,</l>
<l>se l'elmo è fermo assai, s'egli è fidato,</l>
<l>se crolla in testa o se la vista impaccia;</l>
<l>se la maglia è ben forte, e tien guardato,</l>
<l>ove piastra non sia, sotto le braccia:</l>
<l>prendon la spada appresso, e guardan come</l>
<l>truovin sicure in lei le guardie e 'l pome.</l></lg>

<lg type="ottava">
<l>Il medesmo ch'all'uom fanno al destriero,</l>
<l>cominciando dal piè fino alla fronte:</l>
<l>se ben ferrato sia, saldo e leggiero</l>
<l>da non gravare al gir le voglie pronte;</l>
<l>se 'l fren dritto di lui tenga l'impero</l>
<l>e non troppo s'abbasse o troppo monte,</l>
<l>e se ciò che 'l governa e che 'l sostiene</l>
<l>armato sia di fuor come conviene;</l></lg>

<lg type="ottava">
<l>se la testa è col petto d'arme ornata</l>
<l>quanto è 'l bisogno e con ragione assisa,</l>
<l>se la sella è ben posta e ben serrata</l>
<l>da non temer di seggio esser divisa;</l>
<l>se l'una e l'altra staffa è ben locata</l>
<l>tra 'l lungo e 'l corto in assai forte guisa:</l>
<l>e van tutto guardando, come deve</l>
<l>chi ponga sopra sé fascio sì greve.</l></lg>

<lg type="ottava">
<l>Poi di scudo possente a tutte prove</l>
<l>il petto al suo guerriero armò ciascuno:</l>
<l>Gaven d'oro v'avea l'uccel di Giove</l>
<l>in campo porporin che volga al bruno;</l>
<l>de' medesmi color ch'all'aura muove</l>
<l>la fronte annosa, e non contenta d'uno</l>
<l>secol di vita, il sempre verde pino</l>
<l>ombreggiava lo scudo di Clodino.</l></lg>

<lg type="ottava">
<l>Già presenta a Gaven la nobil asta</l>
<l>il magnanimo Arturo in tai parole:</l>
<l>“Bench'ad alma real senz'altro basta</l>
<l>la virtù sola ch'ella onora e cole,</l>
<l>che si dee mantener candida e casta</l>
<l>d'ogni difetto uman qual puro sole;</l>
<l>pur dirò questo ancor, che vi sovvegna</l>
<l>d'esser quale a tal opra si convegna:</l></lg>

<lg type="ottava">
<l>e che in mille e mill'anni la fortuna</l>
<l>non vi porria trovar cagion più chiara</l>
<l>del nome vostro alzar sopra la luna,</l>
<l>e d'ornare e giovar la patria cara;</l>
<l>e che per vostra man serena o bruna</l>
<l>fia la sorte di noi, dolce od amara:</l>
<l>non sia ingannata in voi la somma fede</l>
<l>d'uom che di tanto onor vi face erede.</l></lg>

<lg type="ottava">
<l>Gite con fermo core alla battaglia,</l>
<l>né lo abbasse timor, né l'alzi spene;</l>
<l>e doppo il primo incontro, se vi assaglia</l>
<l>con furïoso passo a vele piene,</l>
<l>sostenetevi alquanto, e non vi caglia</l>
<l>del vano onor che da i men saggi viene:</l>
<l>ma come stanco sia, pronto e leggiero</l>
<l>vi dimostrate allora, e prode e fero.</l></lg>

<lg type="ottava">
<l>Movete adunque, che 'l favor divino</l>
<l>non v'abbandonerà, per quel ch'io spero”.</l>
<l>Così diceva, e già nel suo vicino</l>
<l>popolo esercitava il sommo impero</l>
<l>Tristano e Seguran, sì che 'l confino</l>
<l>disegnato a' guerrier rimanga intero:</l>
<l>tenendo ogn'uomo a fren che innanzi gisse</l>
<l>per cagione schivar di nuove risse.</l></lg>

<lg type="ottava">
<l>Fan che ciascuna parte a terra stenda</l>
<l>lo scudo o l'asta, per più amico segno;</l>
<l>né fra tutti è più alcun che ad altro intenda</l>
<l>ch'a veder cui di lor dimore il regno.</l>
<l>Questi di speme par che l'alma incenda,</l>
<l>quei mostra di timor non dubbio segno:</l>
<l>e tra lor ragionando in diversi atti</l>
<l>chi condanna e chi loda i giusti patti.</l></lg>

<lg type="ottava">
<l>Poi che fu il campo vòto d'ognintorno,</l>
<l>questo e quel cavaliero in mezzo appare,</l>
<l>di sembianti colori e d'arme adorno</l>
<l>come d'ambo il valor si mostra pare.</l>
<l>I possenti corsier raspando intorno</l>
<l>e rimordendo il fren, non pon restare,</l>
<l>e i pennuti cimier che in alto stanno</l>
<l>minacciano al nemico o morte o danno.</l></lg>

<lg type="ottava">
<l>Tosto che 'l marzïale alto romore</l>
<l>delle sonore trombe il segno diede,</l>
<l>l'uno e l'altro guerrier, con più furore</l>
<l>che 'l folgore dal ciel che i monti fiede,</l>
<l>va per mostrare il primo suo valore</l>
<l>che nell'incontro della lancia siede:</l>
<l>che fu cotal che in mille pezzi andaro</l>
<l>i tronchi al cielo, e tardi ritornaro.</l></lg>

<lg type="ottava">
<l>Fu il colpo di ciascun sì acerbo e crudo</l>
<l>che i due cavalli in piè restaro a pena;</l>
<l>Gaven rompe a Clodin l'aurato scudo,</l>
<l>con assai gran periglio e molta pena:</l>
<l>che 'l saldo ferro, che 'l trovava ignudo,</l>
<l>chiara vittoria e d'ogni gloria piena</l>
<l>gli potea dar, s'un punto solo allora</l>
<l>fosse integra rimasa l'asta ancora.</l></lg>

<lg type="ottava">
<l>Ma Clodin fere a lui la spalla destra</l>
<l>ove col braccio in alto era congiunta;</l>
<l>e gli facea nell'arme alta finestra,</l>
<l>se ben dritta venia l'aguta punta.</l>
<l>Ma la fortuna, al suo voler finestra,</l>
<l>la torse in fuor come fu al mezzo giunta;</l>
<l>ma il ferro ruppe che tenea coperto</l>
<l>ov'il braccial più in alto viene inserto;</l></lg>

<lg type="ottava">
<l>e per quanto spazio quella mano</l>
<l>con la medesma parte ebbe impedita.</l>
<l>Ma l'onor, ch'ogni infermo rende sano,</l>
<l>alla battaglia seguitar l'invita:</l>
<l>trae fuor la spada, e non la trasse in vano,</l>
<l>che quella di Clodin vede apparita</l>
<l>già contra lui, che sopra l'elmo il fere</l>
<l>e l'ornato cimier gli fa cadere;</l></lg>

<lg type="ottava">
<l>e fu 'l colpo cotal, che con la testa</l>
<l>al collo del destrier tutto piegosse,</l>
<l>l'altro, che 'l vede a tale, ivi non resta,</l>
<l>ma raddoppia a gran forza le percosse,</l>
<l>spesse assai più che grandine molesta</l>
<l>al buon villan che le sue spighe ha scosse:</l>
<l>ma vinto dal furor sovente falla,</l>
<l>e gli dà su lo scudo o su la spalla.</l></lg>

<lg type="ottava">
<l>Ma, riprese le forze, il buon Gaveno</l>
<l>con quanto ha più poter ver lui s'avventa:</l>
<l>drizzasi al loco ove lo scudo ha meno,</l>
<l>e in ogni modo d'impiagarlo tenta;</l>
<l>e d'una punta al fine il trova a pieno</l>
<l>ove più l'alma avea, che gisse, intenta:</l>
<l>e se quel doppio acciaro era men forte</l>
<l>Clodin poco lontana avea la morte.</l></lg>

<lg type="ottava">
<l>Pur no 'l difese tanto che la spada</l>
<l>tra le sinistre coste, che nel petto</l>
<l>son poste in alto, non facesse strada,</l>
<l>ma di picciol periglio e gran sospetto:</l>
<l>perché Clodin, pensando ch'ella vada</l>
<l>più oltre assai di quel che fu l'effetto,</l>
<l>non vuol perder più tempo, e pon da parte</l>
<l>la ragion del ferir, lo schermo e l'arte;</l></lg>

<lg type="ottava">
<l>e qual fero leon dal cacciatore</l>
<l>che ferito si senta, oltra si getta,</l>
<l>non men che della vita, o d'altro onore</l>
<l>pien di caldo desio d'alta vendetta:</l>
<l>e senza accorgimento, a gran furore</l>
<l>la spada ad ambe man tenendo stretta,</l>
<l>di tre colpi il ferì, ma tutti in vano,</l>
<l>e troncata alla fin gli uscì di mano.</l></lg>

<lg type="ottava">
<l>Né per questo restò, ma con le braccia</l>
<l>quanto più forte può nel mezzo il serra,</l>
<l>e crollando e scotendosi procaccia</l>
<l>dal possente corsier cacciarlo a terra.</l>
<l>Non sa Gaven ciò che in quel punto faccia,</l>
<l>ché con la spada far non gli può guerra,</l>
<l>e sì oppressato e cinto si ritruova</l>
<l>ch'arme o senno adoprar poco gli giova.</l></lg>

<lg type="ottava">
<l>L'aspra necessità pure il consiglia</l>
<l>che debba usare anch'ei l'istessa forza;</l>
<l>e nel modo medesmo a lui s'appiglia</l>
<l>e di trarlo di sella assai si sforza.</l>
<l>L'uno e l'altro di lor lassa la briglia,</l>
<l>sì che ponno i destrieri a poggia ed orza</l>
<l>gir come aggrada lor, ma sono intenti</l>
<l>co i piè ferirse e co i tenaci denti.</l></lg>

<lg type="ottava">
<l>Pur cercando le groppe rivoltarse</l>
<l>per ritentare al fin sorte novella,</l>
<l>venner di troppo spazio a lontanarse</l>
<l>i due buon cavalier ch'erano in sella:</l>
<l>né volendo, ostinati, abbandonarse</l>
<l>anzi con maggior possa in questa e 'n quella</l>
<l>parte, mentre ciascun sospinge e preme,</l>
<l>ristretti più che mai, caddero insieme;</l></lg>

<lg type="ottava">
<l>e fur sì accorti allor, che nessun piede</l>
<l>nelle staffe di lor sospeso resta.</l>
<l>Né con altro romor la piaggia fiede</l>
<l>la quercie antica cui la scure infesta</l>
<l>del pastor ripercuote in fin che vede</l>
<l>rovinar d'alto la frondosa testa,</l>
<l>onde il bosco rimbomba, e n'ha spavento</l>
<l>ogni vicino uccello ed ogni armento;</l></lg>

<lg type="ottava">
<l>che i due buon cavalier premon la terra,</l>
<l>senza vantaggio avere in quello stato:</l>
<l>se non che 'l destro braccio aggrava e serra</l>
<l>a se stesso Clodin, che da quel lato</l>
<l>stampò la rena, e l'altro a nuova guerra,</l>
<l>o fosse il suo sapere o fosse il fato,</l>
<l>avea la miglior man di sopra sciolta,</l>
<l>che gli fu nel cader ventura molta.</l></lg>

<lg type="ottava">
<l>E perché già la spada avea gettato</l>
<l>fin nel primo abbracciar, che l'impedìa,</l>
<l>va cercando, ove l'elmo era allacciato,</l>
<l>s'ei potesse trovar di sciorlo via;</l>
<l>e quantunque di guanto ei fosse armato,</l>
<l>sì che la man non molto l'obbedia,</l>
<l>tanto va pur tentando a poco a poco</l>
<l>che mettea l'avversario in dubbio loco.</l></lg>

<lg type="ottava">
<l>Ma Clodin quanto può si scuote, e muove</l>
<l>i piè, le braccia e l'insidiata fronte,</l>
<l>e se mai l'ebbe a maggior uopo altrove,</l>
<l>ivi tutte sue forze aveva pronte;</l>
<l>ma in tutto ciò di nulla mai rimuove</l>
<l>Gaven che si faria lo scoglio o 'l monte:</l>
<l>che gli slaccia al fin l'elmo, e con furore,</l>
<l>a mal grado di lui, gliel trasse fuore.</l></lg>

<lg type="ottava">
<l>Ma nel tirar ch'ei fé, dal braccio sciolse,</l>
<l>onde il premea, Clodin, che 'l tempo vede</l>
<l>e con leve destrezza indi si tolse</l>
<l>e in un momento pur si trovò in piede:</l>
<l>poi con passo sollecito ricolse</l>
<l>la spada di Gaven che 'n terra siede.</l>
<l>L'altro risurge anch'ei tristo e smarrito,</l>
<l>che mezzo il suo sperar vedea fallito;</l></lg>

<lg type="ottava">
<l>e tanto più che la sua spada in mano</l>
<l>scerne dell'avversario che l'attende</l>
<l>tosto il possente scudo, poi che in vano</l>
<l>nella pedestre pugna al collo pende,</l>
<l>s'adatta in braccio, e stando a lui lontano</l>
<l>l'elmo già di Clodin con man riprende</l>
<l>per le dorate fibbie onde s'allaccia,</l>
<l>perch'officio di spada almen gli faccia:</l></lg>

<lg type="ottava">
<l>e s'invia verso lui con largo passo,</l>
<l>stimando nel suo cor vantaggio avere,</l>
<l>ché tosto ha rotto il brando, o 'l braccio lasso,</l>
<l>chi sopr'elmo ben fino e scudo fere;</l>
<l>e spera anco nel sangue, che già in basso</l>
<l>pur tra l'arme talor vedea cadere,</l>
<l>e non poca speranza anco gli presta</l>
<l>scernergli a' colpi suoi nuda la testa.</l></lg>

<lg type="ottava">
<l>Clodin, che nel medesmo s'accorge</l>
<l>e si sente le forze assai mancare,</l>
<l>né gran speranza alla vittoria porge</l>
<l>il brando, che non sa dove adoprare</l>
<l>(sì ben coperto il suo nemico scorge</l>
<l>d'arme ch'è tutta intera e senza pare):</l>
<l>ond'ei misura i colpi in tal maniera</l>
<l>che la spada ch'egli ha dimori intera.</l></lg>

<lg type="ottava">
<l>Or mentre che fra lor girando vanno</l>
<l>e migliore stagion ciascuno aspetta,</l>
<l>Druschen, che s'assedea con quei che stanno</l>
<l>fuor d'ogni schiera che sia tarda e stretta,</l>
<l>ma che sciolti e leggier la guerra fanno</l>
<l>sol di fromba, di dardo o di saetta,</l>
<l>tra' quali ei fu il più dotto, e fu signore</l>
<l>presso a Valenza, al fiume Goldamore;</l></lg>

<lg type="ottava">
<l>non perché di Clodin pietà il movesse,</l>
<l>o lo scampare i suoi d'aspra ventura,</l>
<l>ma d'invidia compunto, infido elesse</l>
<l>trar con l'arco Gaveno a morte oscura:</l>
<l>così tacitamente l'orme impresse</l>
<l>per la gran calca, e quanto puote ha cura</l>
<l>di gire a quei d'Arturo sì coperto</l>
<l>che 'l disegnato colpo andasse certo.</l></lg>

<lg type="ottava">
<l>Tosto ch'è giunto al loco disegnato,</l>
<l>che 'l possa rimirar di dritta parte,</l>
<l>la faretra prendea ch'ei porta a lato,</l>
<l>fabbricata in un corno con molt'arte</l>
<l>d'un capro alpestre in tra i gran gioghi nato</l>
<l>del Pireneo, che l'Aragonia parte</l>
<l>dal terren Gallo: e 'n cava pietra assiso</l>
<l>con l'istessa sua man l'aveva ucciso.</l></lg>

<lg type="ottava">
<l>Or quella adunque, di grandezza pare</l>
<l>a quanto un uom le braccia stenderia,</l>
<l>da Conon fatta riccamente ornare</l>
<l>come arnese più caro si potria,</l>
<l>loca a' suoi piedi; e fassi innanzi stare</l>
<l>gente ch'a quei di là cuopran la via</l>
<l>di poter lui vedere, e basso in terra,</l>
<l>l'un ginocchio posando, la disserra:</l></lg>

<lg type="ottava">
<l>e 'l più saldo, pungente e duro strale</l>
<l>tra molti che vi son traeva fuore,</l>
<l>pennuto in basso di finissim'ale,</l>
<l>onde più dritto è l'impeto e maggiore.</l>
<l>Truova poi l'arco, che non ave eguale,</l>
<l>di fortezza infinita e di valore:</l>
<l>che fuor che Palamede e Segurano</l>
<l>ogn'altro cavaliero il tende in vano.</l></lg>

<lg type="ottava">
<l>Questo con salda mano al mezzo prende;</l>
<l>indi pon dello stral la ferma cocca</l>
<l>su la rigida corda, e quella stende</l>
<l>fin che col ferro la sinistra tocca:</l>
<l>poi con la destra, ch'al destr'occhio pende,</l>
<l>doppo aver ben mirato a pieno scocca;</l>
<l>e con tanto furore il corso prese</l>
<l>ch'a mille il sibilar l'orecchie offese.</l></lg>

<lg type="ottava">
<l>Il minacciante stral volando gìo</l>
<l>tra gente e gente, d'incontrar bramoso:</l>
<l>giunge dritto a Gaveno, a cui ferìo</l>
<l>la destra coscia dove periglioso</l>
<l>non pure è il loco, ma mortale e rio,</l>
<l>tra mille nervi e mille vene ascoso;</l>
<l>ma l'arme, e prima il Ciel, gli furo aita</l>
<l>ch'ei non perdesse subito la vita:</l></lg>

<lg type="ottava">
<l>però che 'l fino acciaro assai sostenne</l>
<l>che non andasse il colpo adentro molto.</l>
<l>Fece il voler divin che 'l ferro tenne</l>
<l>sentier, passando, d'ogni danno sciolto.</l>
<l>Tosto giù il sangue sotto l'arme venne,</l>
<l>e di tal doglia in un momento avvolto</l>
<l>fu il misero Gaveno, e tanto acerba,</l>
<l>che non reggendo il piè cadde su l'erba.</l></lg>

<lg type="ottava">
<l>Restò meraviglioso e sbigottito</l>
<l>Clodin, che 'l suo nemico a questo vede:</l>
<l>poi ben tosto s'accorge che fallito</l>
<l>avea 'l suo campo la pomessa fede.</l>
<l>Getta la spada in terra, e ratto è gito</l>
<l>là dove l'altro lamentando siede;</l>
<l>e come quel ch'ha pur reale il core</l>
<l>assai seco si duol del suo dolore,</l></lg>

<lg type="ottava">
<l>dicendo: “Io mi vi rendo prigioniero,</l>
<l>che facciate di me quel ch'a voi piace</l>
<l>infin che si ritruovi il certo e 'l vero</l>
<l>dell'atto crudelissimo e fallace:</l>
<l>e s'io poi come giudice e severo</l>
<l>non fo quanto a giustizia si conface,</l>
<l>a voi mi voto eternamente servo,</l>
<l>con meno onor che fuggitivo cervo”.</l></lg>

<lg type="ottava">
<l>Ancor volea seguir, se 'l grande Arturo</l>
<l>non venia ratto, e di dolor ripieno</l>
<l>non dicea fero e con sembiante oscuro:</l>
<l>“Gitene pur con la vittoria in seno</l>
<l>da scelerato cavaliero impuro</l>
<l>colmo d'invidia, d'odio e di veleno,</l>
<l>di fede avverso e di bontà nemico,</l>
<l>di tradimenti e d'ogni vizio amico”.</l></lg>

<lg type="ottava">
<l>Così, senza aspettar risposta alcuna,</l>
<l>fa riportar Gaveno in miglior parte:</l>
<l>ove d'intorno a lui ratto s'aduna</l>
<l>Serbino e Pellican con la lor arte.</l>
<l>Taurino ancor, che 'l corso della luna</l>
<l>con l'altre stelle in cielo accolte e sparte</l>
<l>ottimamente osserva, ivi si truova,</l>
<l>e di quanto può in sé ciascun gli giova.</l></lg>

<lg type="ottava">
<l>Serbin con dolce forza la saetta</l>
<l>tutta intera col ferro ha tratta fuore:</l>
<l>guardala, e di velen la truova netta,</l>
<l>di che prima dubbioso aveva il core;</l>
<l>poi la coscia disarma e spoglia in fretta</l>
<l>per veder ben la piaga ove dimore.</l>
<l>Premela intorno, e poi col ferro tenta</l>
<l>e di trovarne il fondo s'argomenta.</l></lg>

<lg type="ottava">
<l>Certo, che nessun nervo offeso avìa</l>
<l>né infino all'osso il colpo è penetrato,</l>
<l>disse lieto a Gaven: “Di morte ria</l>
<l>non solo oggi assecuro il vostro stato,</l>
<l>ma pria che 'l sole a mezzogiorno sia</l>
<l>sarete in guisa san, che vendicato</l>
<l>di vostra stessa mano esser potrete</l>
<l>dell'oltraggio inuman che sostenete”.</l></lg>

<lg type="ottava">
<l>E mentre ancor dicea, già Pellicano</l>
<l>i prezïosi unguenti ivi gli apporta:</l>
<l>stendegli intorno con salubre mano,</l>
<l>e la ferita acerba riconforta.</l>
<l>Taurino, al ciel mirando umile e piano,</l>
<l>con sacri detti ogni dolor ne porta;</l>
<l>indiin erboso, chiuso e fresco loco</l>
<l>il lasciar dalla turba lunge un poco.</l>
</lg></div1>

<div1><head>CANTO IV</head>


<lg type="ottava">
<l>In questo tempo già d'Avarco l'oste</l>
<l>tutte l'arme lassate avea riprese,</l>
<l>e nell'ordin medesmo eran riposte</l>
<l>le genti, apparecchiate a nuove offese.</l>
<l>Già l'insegne che fur per terra poste</l>
<l>hanno al ciel minaccianti l'ali stese,</l>
<l>già le trombe sonore in ogni parte</l>
<l>sveglian d'alto romor Bellona e Marte;</l></lg>

<lg type="ottava">
<l>perché tosto Tristano e Maligante,</l>
<l>Boorte e Lïonello e gli altri insieme</l>
<l>dicon ch'è tempo omai di gire avante</l>
<l>verso 'l nemico che vicin gli preme.</l>
<l>Ma il magnanimo Arturo, che le sante</l>
<l>di lassù leggi e gli spergiuri teme</l>
<l>più che l'armi mortali, ordine diede</l>
<l>ch'affrenasse ciascun la mano e 'l piede;</l></lg>

<lg type="ottava">
<l>poi riguardando al Ciel dicea: “Signore</l>
<l>che vedi aperto il tutto e 'l tutto sai,</l>
<l>rivolgi sovra il popol peccatore</l>
<l>l'aspra giustizia e i meritati guai;</l>
<l>e 'n quei che senti d'ogni colpa fuore</l>
<l>drizza di tua pietà gli ardenti rai.</l>
<l>La ragion pia col tuo poter difendi</l>
<l>e sciolto me d'ogni promessa rendi”.</l></lg>

<lg type="ottava">
<l>Così detto fé alzar la bianca insegna</l>
<l>e chiamar d'ogni loco alla battaglia:</l>
<l>e già sopra il destrier lieto s'ingegna</l>
<l>di mostrar nel sembiante che gli caglia</l>
<l>poco de' suoi nemici, e che si tegna</l>
<l>tal la vittoria in man, che non l'assaglia</l>
<l>alcun nuovo timore; e 'n cotal dire</l>
<l>a i miglior, ragionando, apporta ardire:</l></lg>

<lg type="ottava">
<l>“Valorosi miei duci e cavalieri,</l>
<l>andiamo al sommo onor con lieto petto,</l>
<l>ché ne promette Dio, degl' empi e feri</l>
<l>nostri avversari in questo giorno eletto,</l>
<l>perché il mondo conosca, e in Esso speri,</l>
<l>che non lasse impunito alcun difetto,</l>
<l>ma le cose mortali intenda e curi,</l>
<l>e più dell'altre tutte gli spergiuri.</l></lg>

<lg type="ottava">
<l>E vi sovvegna poi che questi stessi</l>
<l>son che già tante volte avem provati,</l>
<l>e tante volte rotti e 'n fuga messi</l>
<l>che son tinte di lor le piaggie e i prati.</l>
<l>Or tra sì gran trionfi e così spessi</l>
<l>che sempre con onor saran lodati</l>
<l>quest'ultimo verrà sì degno e tale</l>
<l>che la gloria di quei farà immortale”.</l></lg>

<lg type="ottava">
<l>Poi quindi trapassando, ove scorgea</l>
<l>tra' più bassi guerrieri alcun ch'al volto</l>
<l>si mostrasse temere, alto dicea:</l>
<l>“Entriam, cari fugliuoi, nel popol folto,</l>
<l>con sicuro pensar ché morte rea</l>
<l>l'aggia all'estremo dì per noi raccolto:</l>
<l>ma non convien tardar, che la fortuna</l>
<l>contra i pigri alla fin la fronte imbruna;</l></lg>

<lg type="ottava">
<l>né dona il Ciel favore a quei che stanno</l>
<l>lenti a veder ciò che n' apporti l'ora,</l>
<l>ma solamente a quei ch'arditi vanno</l>
<l>con la man pronta ove se stessa onora.</l>
<l>Chi desia di schivar futuro danno</l>
<l>al presente periglio s'armi allora:</l>
<l>muoviamo il passo, e con sicura speme,</l>
<l>che non taglia il coltel dell'uom che teme”.</l></lg>

<lg type="ottava">
<l>Seguitando oltra ancora, al loco arriva</l>
<l>ove de' forti Neustri avea la schiera</l>
<l>Blomberisse, ed a quella innanzi giva</l>
<l>quasi feroce cane in vista altera.</l>
<l>Tra gli estremi Blanor dietro seguiva</l>
<l>come pastor che la sua gregge intera</l>
<l>va mantenendo, e punge in opra o 'n detto</l>
<l>chi non servasse a pien l'ordin perfetto.</l></lg>

<lg type="ottava">
<l>Contento nel suo cor, gioioso disse,</l>
<l>dolcemente chiamandolo, il re Arturo:</l>
<l>“Chi non sa il gran saver di Blomberisse</l>
<l>della chiara vittoria andar sicuro?</l>
<l>Tutte l'erranti faci e l'altre fisse</l>
<l>serrano in voi, più ch'adamante duro,</l>
<l>quanto alberga lassù valore, ond'io</l>
<l>sprezzo con voi fortuna e 'l destin rio”.</l></lg>

<lg type="ottava">
<l>Ed egli a lui: “Nel buon voler ch'io porto,</l>
<l>quanto in cosa mortal fra noi si possa,</l>
<l>non è 'l vostro sperar, signore, a torto,</l>
<l>se rispondesse a quel la breve possa.</l>
<l>Sì vi promett'io ben che prima morto</l>
<l>sarò posto sotterra in poca fossa,</l>
<l>che stanco di servirvi, e d'esser tale</l>
<l>ch'alla vostra credenza io venga eguale”.</l></lg>

<lg type="ottava">
<l>Rendegli grazie con sembiante umano</l>
<l>e 'n parlar dolce e di sue lodi adorno;</l>
<l>poi si volge il buon re dove Tristano</l>
<l>acconcia a guerra il suo sinistro corno,</l>
<l>e più d'un chiaro duce e capitano</l>
<l>e più d'un cavalier tenea d'intorno:</l>
<l>poi di guerrier pedestri si vedea</l>
<l>la grande schiera ch'alle spalle avea,</l></lg>

<lg type="ottava">
<l>che folta nebbia sembra che dal mare</l>
<l>di Zefiro il soffiar sospinga a terra,</l>
<l>che d'atra pece oscuro fumo pare</l>
<l>che rabbiosa tempesta in grembo serra;</l>
<l>ond'il rozzo pastor tremante andare</l>
<l>cercando scampo alla vicina guerra</l>
<l>si vede, e rimenar le gregge seco</l>
<l>quanto può ratto al più vicino speco.</l></lg>

<lg type="ottava">
<l>Disse allor lieto il re: “Germe onorato</l>
<l>del più famoso tronco che mai fusse,</l>
<l>dico di quel ch'a pien già mai lodato</l>
<l>esser non può, del buon Melïadusse:</l>
<l>tanto v'ha spinto in alto il vostro fato</l>
<l>con le natie virtù che 'n voi produsse,</l>
<l>ch'uopo non sono a voi conforti o preghi</l>
<l>perch'a nobili imprese il cor si pieghi.</l></lg>

<lg type="ottava">
<l>Così piacesse a Dio ch'animo tale</l>
<l>in qualch'altro di noi spirasse ancora,</l>
<l>ch'assai più basse di speranza l'ale</l>
<l>avria Clodasso, e chi con lui dimora;</l>
<l>ma con voi tutto solo, e nullo eguale,</l>
<l>pria che dell'oceàn sia l'ombra fuora</l>
<l>aspetto io di veder condotto a porto</l>
<l>il vïaggio in fin qui dal Cielo scorto”.</l></lg>

<lg type="ottava">
<l>Oltra passando poi, vicin ritruova</l>
<l>il vecchio re dell'Orcadi tra' suoi,</l>
<l>che l'ordine intermesso ivi rinnuova</l>
<l>con cerchio intorno di famosi eroi:</l>
<l>Eretto il figlio, a cui d'insegnar giova</l>
<l>ciò che in guerra conviensi, e seco poi</l>
<l>Patrìdo al cerchio d'oro, il brun Matanzo,</l>
<l>Plenoro, Matragante e 'l pio Drianzo.</l></lg>

<lg type="ottava">
<l>Posta ch'ha de' cavai la torma innanzi</l>
<l>comanda: “Gite ognor ristretti insieme,</l>
<l>né per suo troppo ardire alcun s'avanzi</l>
<l>d'un passo pur, se 'l mio corruccio teme,</l>
<l>né dall'orma primiera ov'era dianzi</l>
<l>mai torni il piè, se ben la forza il preme:</l>
<l>che lo spavento e 'l rifuggir d'un solo</l>
<l>fece perder sovente un grande stuolo”.</l></lg>

<lg type="ottava">
<l>I pedestri guerrier pose alle spalle</l>
<l>de' cavalieri, e fece che i migliori</l>
<l>fosser nel primo e nell'estremo calle,</l>
<l>nel mezzo i nuovi e men feroci cori:</l>
<l>quasi fra due gran monti un'umil valle</l>
<l>ch'a viva forza par ch'ivi dimori;</l>
<l>poi di saggi ricordi empiea le menti</l>
<l>l'antico duce all'ordinate genti.</l></lg>

<lg type="ottava">
<l>Stato alquanto a mirar, l'invitto Arturo</l>
<l>in tai parole il buon volere apria:</l>
<l>“Fosse oggi il corpo alle fatiche duro</l>
<l>come l'invitto cor pronto saria,</l>
<l>padre onorato mio, ch'io son sicuro</l>
<l>che tutto il mondo ancor vi temeria:</l>
<l>fosse in altrui la debile vecchiezza,</l>
<l>e 'n voi la già fiorita giovinezza”.</l></lg>

<lg type="ottava">
<l>Gli rispose il re Lago: “Or foss'io tale</l>
<l>qual era allor ch'apresso a Maloalto</l>
<l>la bella donna che non ebbe eguale</l>
<l>difesi solo, al periglioso assalto</l>
<l>di cento cavalier, che del mortale</l>
<l>velo spogliati al gran Fattore in alto</l>
<l>quaranta ne mandai, venti restaro</l>
<l>feriti in terra, e gli altri si salvaro!</l></lg>

<lg type="ottava">
<l>Ma no 'l concede Dio, che tutto insieme</l>
<l>non vuol donare ad uno: allor mi diede</l>
<l>gioventù senza senno, ed or mi preme</l>
<l>vecchiezza tal, ma che più lunge vede;</l>
<l>ond'io tengo, alto re, nell'alma speme,</l>
<l>poi che forza non ha la man né 'l piede,</l>
<l>che 'l nostro consigliar fia di tal peso</l>
<l>che di molti il poter ne resti offeso”.</l></lg>

<lg type="ottava">
<l>Passa oltra Arturo, e vede assai lontano</l>
<l>Maligante co' suoi di Vetta intorno,</l>
<l>e seco Bandegamo, il suo germano,</l>
<l>con quei della Rossia, presso a Lindorno,</l>
<l>ch'attendean la risposta da Tristano</l>
<l>se devean rimenar sotto al suo corno</l>
<l>le genti come prima, e ancor non era</l>
<l>lor tornata di ciò novella vera.</l></lg>

<lg type="ottava">
<l>Allora irato il re dice: “O signori</l>
<l>tanto famosi nella vostra Gorre,</l>
<l>è questo il modo a guadagnar gli onori</l>
<l>che vi fanno a mill'altri innanzi porre,</l>
<l>ch'or vi restiate ascosi tra i peggiori,</l>
<l>quando ogni vil guerriero innanzi corre?</l>
<l>E voi devreste pur, s'io dritto estimi,</l>
<l>esser con l'arme in mano omai fra' primi”.</l></lg>

<lg type="ottava">
<l>Tutto sdegnoso Maligante allora</l>
<l>rispose: “E come il cor vi può soffrire,</l>
<l>in cui tal senno e cortesia dimora,</l>
<l>a tali a torto e tale oltraggio dire?</l>
<l>Guardate poi quando venuta l'ora</l>
<l>fia dal publico segno di ferire:</l>
<l>e se innanzi alle nostre orma si segna</l>
<l>vengane pena in noi del fallo degna”.</l></lg>

<lg type="ottava">
<l>Quando vide il gran re così turbato</l>
<l>quel che tanto onorò ridendo disse:</l>
<l>“Prendete in gioco ciò, figlio onorato</l>
<l>del miglior cavalier che già mai visse:</l>
<l>e vi sovvegna ben che in ogni stato</l>
<l>ho solo in voi le mie speranze fisse.</l>
<l>seguite pure, e 'l Ciel rivolga in gioia</l>
<l>questa breve tra noi passata noia”.</l></lg>

<lg type="ottava">
<l>Così oltra passò dove Boorte</l>
<l>i cavalli ordinando intorno giva;</l>
<l>seco aveva Baveno e 'l saggio e forte</l>
<l>Nestore, il suo fratel, che lui seguiva,</l>
<l>ch'a' Belgici guerrier faceano scorte</l>
<l>non lunge all'Euro, su la destra riva:</l>
<l>i quai parendo al re starsi in riposo</l>
<l>comincia alto a chiamar tutto sdegnoso:</l></lg>

<lg type="ottava">
<l>“Che tardate voi qui? Perché non sète</l>
<l>con gli altri omai tra le primiere squadre?</l>
<l>Boorte, i' dico a voi, che ritenete</l>
<l>il nome sol dell'onorato padre</l>
<l>che di null'altro al mondo ebbe mai sete</l>
<l>che d'esser primo all'opere leggiadre:</l>
<l>pronto, accorto, svegliato e senza tema,</l>
<l>di volor colmo e di virtude estrema.</l></lg>

<lg type="ottava">
<l>No 'l vidi io già, ma tal per me s'udìo</l>
<l>il mio re Pandragon di lui narrare</l>
<l>quando egli uccise Rabilante il Rio</l>
<l>che volea la Brettagna soggiogare;</l>
<l>che presso a Camelotto l'assalìo,</l>
<l>sendo tutto soletto in riva al mare,</l>
<l>e quegli avea cinquanta cavalieri</l>
<l>de' miglior di Sassonia e de' più feri,</l></lg>

<lg type="ottava">
<l>e 'n fra gli altri Sarondo e Filidasso:</l>
<l>e di tutti sol un dimorò in vita,</l>
<l>che fu Mogarto, a cui Boorte lasso</l>
<l>d'uccider tanti gli donò spedita</l>
<l>la strada, e comandò ch'a ratto passo</l>
<l>andasse a gli altri a dir come seguita</l>
<l>fosse fra lor quella battaglia fera,</l>
<l>di cui sol testimon rimaso n'era.</l></lg>

<lg type="ottava">
<l>Tal fu il vecchio Boorte re di Gave,</l>
<l>a cui par che 'l figliuol simiglie poco”.</l>
<l>Fé d'Arturo il parlar noioso e grave</l>
<l>al giovin' onorato il cor di foco;</l>
<l>ma cugin sendo a Lancilotto, pave</l>
<l>di non far come quegli, e 'l prende in gioco:</l>
<l>ma il famoso Baveno, al re rivolto,</l>
<l>così dicea con arrossito volto:</l></lg>

<lg type="ottava">
<l>“Non ne ritien, signore, in questa parte</l>
<l>il voler neghittoso o la viltade,</l>
<l>ma per muoverci a guerra con quell'arte</l>
<l>che si convien per l'animose strade:</l>
<l>né cederremmo in arme al proprio Marte,</l>
<l>non ch'ad altro mortale, in altra etade;</l>
<l>e come l'opra par ch'aperto mostri,</l>
<l>vie miglior ci tegniam che i padri nostri:</l></lg>

<lg type="ottava">
<l>che quei d'alto valor, come voi dite,</l>
<l>perdér Gave Benicco e i regni loro,</l>
<l>in essiglio menar le regie vite</l>
<l>e nell'altrui terren sepolti foro;</l>
<l>ma noi con queste spade assai gradite</l>
<l>avem di palma e trïonfale alloro</l>
<l>le lor ceneri ornate, e molte terre</l>
<l>racquistate di lor con molte guerre”.</l></lg>

<lg type="ottava">
<l>“Ma il pio Boorte” riprendea Baveno</l>
<l>dicendo “or non più no, ch'a noi non lice</l>
<l>di contender col re, ma tutto a pieno</l>
<l>ascoltando obbedir ciò ch'esso dice:</l>
<l>che suo sarà l'onor, se 'l Ciel sereno</l>
<l>gli darà della guerra il fin felice,</l>
<l>e se 'l contrario fia, sua la vergogna;</l>
<l>però ben proveder per tutto agogna”.</l></lg>

<lg type="ottava">
<l>Così detto il destrier più innanzi sprona</l>
<l>e con cura maggior comanda intorno:</l>
<l>questo chiama e lusinga, e quello intuona</l>
<l>con alte voci, e gli minaccia scorno;</l>
<l>or percuote il cavallo, or la persona</l>
<l>di quei che fanno all'obbedir soggiorno:</l>
<l>tal che diede in un punto alla gran torma</l>
<l>di tutti i cavalier dovuta forma.</l></lg>

<lg type="ottava">
<l>Or come suol Nettunno, ch'al soffiare</l>
<l>di Zefiro sospinto il lito inonde,</l>
<l>che prima di lontan si scerne il mare</l>
<l>montare al ciel con le sue torbid'onde,</l>
<l>poi come in bassa valle, ritornare,</l>
<l>drizzando il passo alle vicine sponde,</l>
<l>ove in alto mugir, di spuma carco,</l>
<l>gli scogli ingombra e l'arenoso varco;</l></lg>

<lg type="ottava">
<l>così pareano allor le schiere folte,</l>
<l>che separate pria son poste insieme:</l>
<l>le quai con lento gir si son rivolte</l>
<l>verso il nemico suo, che già le preme.</l>
<l>Poi che fur più vicine, in un raccolte</l>
<l>con l'arme e con l'ardir le forze estreme,</l>
<l>con più avvisato cor, con menti nuove</l>
<l>si confortan fra loro all'alte prove.</l></lg>

<lg type="ottava">
<l>Veggionsi i duci avanti, e d'essi soli</l>
<l>s'udian le voci esercitar l'impero:</l>
<l>gli altri guerrier, quai semplici figliuoli</l>
<l>a cui mostrino, i padri il buon sentiero,</l>
<l>taciti van, né l'un de i fermi poli</l>
<l>guarda la notte il provido nocchiero</l>
<l>con sì gran cura, come questi fanno</l>
<l>chi può loro apportar vittoria o danno.</l></lg>

<lg type="ottava">
<l>Vengon quei di Clodasso d'altra parte</l>
<l>con vie più gran romor che nell'aprile</l>
<l>non fa la greggia, che 'l pastor diparte</l>
<l>da' nuovi agnei dentro al serrato ovile</l>
<l>per trar più largo il latte, ove in disparte</l>
<l>sente afflitta chiamar con prego umìle</l>
<l>il nutrimento suo la dolce prole,</l>
<l>che in voci spesse si lamenta e duole.</l></lg>

<lg type="ottava">
<l>Eran le lingue poi verie e diverse</l>
<l>come vari e diversi hanno i paesi:</l>
<l>di contrari color son l'armi asperse,</l>
<l>e di mille maniere gli altri arnesi;</l>
<l>e ben pon quei d'Arturo anco vederse</l>
<l>di strane patrie: ma, gran tempo appresi</l>
<l>alla medesma scuola, in lor l'usanza,</l>
<l>come spesso adivien, natura avanza.</l></lg>

<lg type="ottava">
<l>Già quinci e quindi si vedean volare</l>
<l>lo Spavento e 'l Timor con trepid'ali,</l>
<l>or alti in aria a suo diporto stare</l>
<l>or ne' cori avventar gelati strali:</l>
<l>poscia, scacciati, in altra parte andare,</l>
<l>dall'ira avversa, a cui non sono eguali;</l>
<l>dall'ira, ch'al principio lento il passo</l>
<l>muove per un sentier ch'è oscuro e basso:</l></lg>

<lg type="ottava">
<l>indi l'ali spiegando a poco a poco</l>
<l>prende aperto cammin ch'al ciel sormonte;</l>
<l>poi fatta in vista di color di foco</l>
<l>infin sovra le nubi alza la fronte.</l>
<l>Questa adunque avvampando in ogni loco</l>
<l>facea del sangue altrui l'anime pronte</l>
<l>e nulla cura aver della sua sorte,</l>
<l>portando solo in cor desio di morte.</l></lg>

<lg type="ottava">
<l>Or già il buon Maligante e 'l pio Boorte,</l>
<l>questo a man destra, alla sinistra quello,</l>
<l>a' più levi cavai facendo scorte</l>
<l>muovon più presti che rapace augello;</l>
<l>dietro lor la pedestre sua coorte</l>
<l>spinge il re Pelinoro e Lïonello,</l>
<l>le quai di frombator sono e d'arcieri,</l>
<l>tutti al corso prontissimi e leggieri.</l></lg>

<lg type="ottava">
<l>Il romor de' destrier, dell'arme il suono,</l>
<l>de' guerrieri il gridar, l'orribil trombe</l>
<l>sveglian sì grave e tempestoso tuono</l>
<l>che 'l mar, l'aria e la terra ne rimbombe:</l>
<l>per cui cadute in basso aquile sono,</l>
<l>non pur cornici o pavide colombe;</l>
<l>tremò intorno la valle, e d'Euro l'onde</l>
<l>s'alzar crollando tra l'erbose sponde.</l></lg>

<lg type="ottava">
<l>Mosser di quei d'Avarco, al muover loro,</l>
<l>non men bramosi del mortale assalto,</l>
<l>con genti eguali il forte Palamoro,</l>
<l>Farano e Loto, che seguia Verralto;</l>
<l>primi allo scontro a ritrovarsi foro</l>
<l>i cavalier, ch'adamantino smalto</l>
<l>quinci sembraro e quindi elette incudi,</l>
<l>tanto strepito fér l'arme e gli scudi.</l></lg>

<lg type="ottava">
<l>I tronchi delle lance hanno il sentiero</l>
<l>in un momento sol tutto ripieno;</l>
<l>puossi steso veder più d'un destriero</l>
<l>luttar con morte e mordere il terreno:</l>
<l>ivi oppresso riman quel cavaliero,</l>
<l>quel tutto estinto e quel di sangue pieno;</l>
<l>quel che più ferma ancor sostien la vita,</l>
<l>quantunque a piè, col buon voler s'aita.</l></lg>

<lg type="ottava">
<l>De' pedestri, impiagato il petto o 'l fianco</l>
<l>chi va col volto a terra e chi riverso,</l>
<l>chi vive ancor, ma spento ha in tutto e stanco</l>
<l>il suo primo valor, di polve asperso;</l>
<l>chi lo scudo ha impedito e 'l braccio manco</l>
<l>di più d'un colpo che 'l passò traverso;</l>
<l>e chi si trova san, cangiando varco,</l>
<l>ora in questo or in quello addrizza l'arco.</l></lg>

<lg type="ottava">
<l>Ma con saggio silenzio a passo tardo</l>
<l>vengon l'armate e le più gravi schiere,</l>
<l>col cor ben fermo e con sottil riguardo</l>
<l>de i lor duci adempir tutto il volere.</l>
<l>Intra due corni il candido stendardo</l>
<l>del Britannico re si può vedere,</l>
<l>non tra i primi a ferir, ma in mezzo il calle,</l>
<l>che la fronte di lor veggia e le spalle,</l></lg>

<lg type="ottava">
<l>sopra un alto corsier che di colore</l>
<l>rassembra all'oro, e mille oscure ruote</l>
<l>della chiarezza adombran lo splendore,</l>
<l>come stil di pittor più accorto puote:</l>
<l>e in campo che simiglia al nuovo albore</l>
<l>il ciel che l'Euro d'ogni nebbia scuote,</l>
<l>il suo scudo real, ch'al collo pende,</l>
<l>di tredici corone aurato splende;</l></lg>

<lg type="ottava">
<l>con mille intorno cavalier perfetti</l>
<l>di condur degni ogni onorata impresa,</l>
<l>che tutti insieme in un drappello stretti</l>
<l>in ogni parte han presta la difesa.</l>
<l>Le trombe ha presso e gli altri suoni eletti</l>
<l>a frenar l'arme o spingerle all'offesa:</l>
<l>Tristan va innanzi al suo sinistro corno,</l>
<l>d'aurate sopraveste e d'ostro adorno;</l></lg>

<lg type="ottava">
<l>e per gir come gli altri è sceso a piede,</l>
<l>non dell'armi durissime ravvolto,</l>
<l>gravi pur sì che se 'l bisogno vede</l>
<l>che convegna stornar chi in fuga è volto,</l>
<l>onde possa talor chi non provede</l>
<l>ratto in più d'una parte soffrir molto,</l>
<l>montando esso a caval, restino intere</l>
<l>contra ogni colpo che la lancia fere.</l></lg>

<lg type="ottava">
<l>In sette doppi poi di fino acciaro</l>
<l>il gravissimo scudo al braccio avea,</l>
<l>ove nel campo verde, a lui sì caro,</l>
<l>il dorato leone alto surgea.</l>
<l>Così sen gìa con le sue schiere a paro,</l>
<l>ma spesso l'occhio intorno rivolgea;</l>
<l>due dardi ha soli in man, che tutta spene</l>
<l>nella spada fatal secura tiene.</l></lg>

<lg type="ottava">
<l>Del corno destro, ancor che d'anni pieno,</l>
<l>il saggio re dell'Orcadi ha la cura,</l>
<l>perché impiagato allor sendo Gaveno,</l>
<l>egli in vece di lui tutto procura:</l>
<l>e 'l generoso cor ch'ei porta in seno</l>
<l>facea forza in quei giorni alla natura,</l>
<l>che col picciol cavallo è in ogni loco,</l>
<l>né mai stanche ha le membra o 'l parlar roco.</l></lg>

<lg type="ottava">
<l>Or giunti omai vicin di pochi passi</l>
<l>con più furor comanda il buon Tristano</l>
<l>che si affretti il cammin, non sì che lassi</l>
<l>arrivin dove oprar si dee la mano,</l>
<l>ma più che prima alquanto, e stretti e bassi</l>
<l>vadan con l'aste, che 'l nemico in vano</l>
<l>possa fra loro entrar d'alcuna sorte</l>
<l>che non truovi serrate esser le porte.</l></lg>

<lg type="ottava">
<l>Fan tutte risonar le piagge e i colli</l>
<l>di quelli colpi che ferir primieri:</l>
<l>sospinge saldo ogn'uom, né par che crolli</l>
<l>o muova il piè de' fermi suoi sentieri;</l>
<l>ma già si veggion far vermiglie e molli</l>
<l>l'erbe del nuovo sangue de' guerrieri,</l>
<l>e diverso gridar già l'aria frange</l>
<l>di chi minaccia altero e di chi piange.</l></lg>

<lg type="ottava">
<l>Non son de' duci più le voci intese,</l>
<l>così alto è il romor che ingombra il cielo:</l>
<l>qual rapido torrente, poi ch'offese</l>
<l>Febo nel suo monton del verno il gielo,</l>
<l>che ricchissimo d'onde in basso scese</l>
<l>spogliando all'Alpi il suo canuto velo,</l>
<l>in così orribil suono e 'n tal fragore</l>
<l>che si fuggon le gregge e 'l pio pastore.</l></lg>

<lg type="ottava">
<l>Molti son morti già, molti feriti</l>
<l>che da gli altri calcati a terra stanno:</l>
<l>ma de i miglior guerrieri e più graditi</l>
<l>sopra il campo d'Avarco e 'l primo danno,</l>
<l>perché fra gli altri giovinetti arditi</l>
<l>fu il figliuol del re Armorico Britanno</l>
<l>e cugin di Tristan, chiamato Ovetto,</l>
<l>che 'l misero Agelao ferì nel petto;</l></lg>

<lg type="ottava">
<l>e scampar no 'l potero arme ch'avesse,</l>
<l>che tutta oltra passò l'asta fatale,</l>
<l>la qual convenne ivi entro rimanesse,</l>
<l>né forza o 'ngegno al ritirarla vale.</l>
<l>Cadde traverso allor, come cadesse</l>
<l>arbor percosso da celeste strale</l>
<l>che di strepito il bosco empie e la valle,</l>
<l>tal la piastra sonò sopra le spalle.</l></lg>

<lg type="ottava">
<l>Bamerto, che tra i Veneti era nato,</l>
<l>sovra ogni altro d'Ovetto amico e caro,</l>
<l>perché del suo signor l'atto onorato</l>
<l>fusse a chi fu lontan per vista chiaro</l>
<l>si fece innanzi, e dal sinistro lato,</l>
<l>ove lo stuol nemico era più raro,</l>
<l>prese Agelao nel piede, e d'indi trarlo</l>
<l>quanto ei può più si sforza, e potea farlo;</l></lg>

<lg type="ottava">
<l>ma il fero di Baviera Bustarino,</l>
<l>che pria n'ebbe dolor come or vergogna,</l>
<l>poi ch'ha perduto un dolce suo vicino</l>
<l>che non resti a' nemici almeno agogna:</l>
<l>onde a quel, che tien l'occhio e 'l capo chino</l>
<l>intento meno a quel che più bisogna,</l>
<l>col ferro aguto ambe le tempie passa,</l>
<l>e sopra il primo ucciso morto il lassa.</l></lg>

<lg type="ottava">
<l>Poi che tanto ristretti son già insieme</l>
<l>che dell'aste ferir non han più forma,</l>
<l>fan ch'essa schiera lentamente preme</l>
<l>per gli spazi lassati indietro l'orma:</l>
<l>l'altra, ch'è più sicura e che men teme,</l>
<l>con gli scudi ferrati armata torma</l>
<l>succede al primo loco, in sì bell'arte</l>
<l>che non appar cangiata alcuna parte.</l></lg>

<lg type="ottava">
<l>Restan meravigliosi e sbigottiti</l>
<l>de i nuovi successor quei di Clodasso;</l>
<l>e se come leoni in selva arditi</l>
<l>non correan tosto con veloce passo</l>
<l>Palamede e Faran, ch'eran seguiti</l>
<l>dal crudo Fortunato e Bronadasso,</l>
<l>che con minaccie e forza gli han rivolti,</l>
<l>s'eran già spaventati, in fuga volti.</l></lg>

<lg type="ottava">
<l>Poi che fermati gli han, trapassa avanti</l>
<l>Palamede e Faran, ma indietro resta</l>
<l>l'altra coppia di lor, che spinge innanti</l>
<l>chi con timido cor lunge s'arresta,</l>
<l>e gli riduce all'ordin tutti quanti</l>
<l>ch'aver solean nella primiera testa;</l>
<l>e sopra i morti allor che in terra stanno</l>
<l>nuova altra guerra e perigliosa fanno.</l></lg>

<lg type="ottava">
<l>Vansi premendo sì che i forti scudi</l>
<l>toccan l'un l'altro, e l'uno e l'altro piede</l>
<l>son fra lor giunti, e dove sien più nudi,</l>
<l>rimirando ciascun, di sotto siede:</l>
<l>poi con aspre minacce e detti crudi</l>
<l>corre ogni duce ove il bisogno vede,</l>
<l>tal che chi per onore e chi per forza</l>
<l>di virtù dimostrar se stesso sforza.</l></lg>

<lg type="ottava">
<l>Mentre fa Palamede a gli altri strada</l>
<l>trovò in fra i primi il forte Aromedonte,</l>
<l>che nacque in Borcheria, dove si vada</l>
<l>la famosa Tamigia presso al fonte;</l>
<l>pongli su l'elmo la possente spada,</l>
<l>con tal furor che gli partì la fronte</l>
<l>per mezzo a punto infino al collo, come</l>
<l>suole acuto coltel maturo pome.</l></lg>

<lg type="ottava">
<l>Cadde col volto in giù fra l'erbe steso,</l>
<l>e 'l risonar dell'arme alto s'udìo.</l>
<l>vien poi Pedasso, al vendicare inteso</l>
<l>del suo caro germano il caso rìo:</l>
<l>né men che l'altro si ritruova offeso,</l>
<l>e mal successe il suo disegno pio,</l>
<l>perché, mentre ch'ei tenta lui ferire,</l>
<l>si vede ogni percossa indarno gire;</l></lg>

<lg type="ottava">
<l>ma Palamede a lui tutta nascose</l>
<l>l'invitta spada nel medesmo loco</l>
<l>in cui chiusi fra lor natura pose</l>
<l>della vita mortal gli spirti e 'l foco:</l>
<l>così, qual sasso a cui torrente rose</l>
<l>della riva il sostegno a poco a poco,</l>
<l>andò riverso a terra, inutil salma;</l>
<l>e scotendogli i piè si fuggì l'alma.</l></lg>

<lg type="ottava">
<l>Doppo i due pien d'ardire esce Filanto,</l>
<l>lo scudier di Tristan che seco mena</l>
<l>ovunqu'ei vada, e 'n lui si fida tanto</l>
<l>che gli dà sovra ogni uom credenza piena:</l>
<l>nato d'Alchin, che di ricchezze il vanto</l>
<l>di quanti son tra l'Offa e la Villena</l>
<l>nell'Armorico sen porta, e figliuolo</l>
<l>ebbe negli ultimi anni questo solo.</l></lg>

<lg type="ottava">
<l>Vien dritto a Palamede ed alto il chiama:</l>
<l>“Rivoltate, signor, ver noi la vista,</l>
<l>che non sempre l'istesso gloria e fama</l>
<l>sopra ciascun vittorïoso acquista;</l>
<l>ch'a quel cui la fortuna or pregia ed ama,</l>
<l>in un punto poi viene odiosa e trista,</l>
<l>e ben sovente l'uom più tira in alto</l>
<l>perché poscia rovini a maggior salto”.</l></lg>

<lg type="ottava">
<l>Così parlando ancor, ver lui s'avventa</l>
<l>e con la spada il fianco gli percuote,</l>
<l>e quanto può impiagarlo s'argomenta,</l>
<l>ma le speranze van d'effetto vòte:</l>
<l>ché non in altra guisa indarno tenta</l>
<l>debil ferro tagliar ben salda cote</l>
<l>che facess'ei quell'arme ch'è sì dura</l>
<l>che forza converrìa sopra natura.</l></lg>

<lg type="ottava">
<l>Ma Palamede a quel l'omero trova</l>
<l>con grave colpo, che 'n tal forza scende</l>
<l>ch'arme doppia ch'avesse non gli giova,</l>
<l>né lo scudo fortissimo il difende</l>
<l>che fu pur fabbricato a tutta prova</l>
<l>là dove all'occidente il corno stende</l>
<l>il suo natìo terren, d'ottima tempre,</l>
<l>e 'l re Melïadusse il portò sempre;</l></lg>

<lg type="ottava">
<l>e doppo lui Tristano, il suo figliuolo,</l>
<l>in fin che Marco, il re di Cornovaglia,</l>
<l>gli donò quel che fu nel mondo solo</l>
<l>e ch'al presente avea nella battaglia,</l>
<l>e dié l'altro a Filanto, ch'or di duolo</l>
<l>mortal non lo scampò, per quant'ei vaglia:</l>
<l>perch'all'uopo maggior, lasso, gli falla</l>
<l>di ben coprirlo alla sinistra spalla:</l></lg>

<lg type="ottava">
<l>la qual fu in modo offesa, ch'a gran pena</l>
<l>si poteo sostenere, in fin ch'ancora</l>
<l>un nuovo colpo, ma traverso, mena</l>
<l>nel luogo stesso ove il percosse allora;</l>
<l>onde cadder rotando in su la rena</l>
<l>lo scudo e 'l braccio alla medesima ora,</l>
<l>di ramo in guisa che dal faggio atterra</l>
<l>pastore alpestre onde la mandra serra.</l></lg>

<lg type="ottava">
<l>Non restò in piede il misero Filanto,</l>
<l>ma qual candido fior che in riva siede</l>
<l>d'un verde prato, a cui passando a canto</l>
<l>con l'un de' corni suoi l'aratro fiede,</l>
<l>sopr'allo scudo e su 'l sinistro canto</l>
<l>dietro al sangue che versa il corpo cede;</l>
<l>e poi che 'n terra i piè tre volte accolse</l>
<l>gli occhi d'oscura nebbia il ciel gli avvolse.</l></lg>

<lg type="ottava">
<l>Non si prende di lui cura altrimenti</l>
<l>il forte Palamede, e innanzi muove,</l>
<l>qual libico leon che i grassi armenti</l>
<l>senza cani o pastor tra i colli truove,</l>
<l>che lassa questi e quei di vita spenti</l>
<l>con desïoso cor di prede nuove:</l>
<l>e mentre pur un sol vivo ne resta</l>
<l>l'empia fame a sbramar mai non s'arresta.</l></lg>

<lg type="ottava">
<l>Incontra poi Laerco e 'l biondo Arete,</l>
<l>quel di Eboraco e di Limonia questo,</l>
<l>ch'ebber di vendicar soverchia sete</l>
<l>del giovinetto il caso agro e funesto;</l>
<l>né le mature spighe al campo miete</l>
<l>per la calda stagion villan più presto,</l>
<l>che facesse ei, gettando dalle spalle</l>
<l>le teste d'ambedue sopra la valle:</l></lg>

<lg type="ottava">
<l>e perch'era di lor nel mezzo entrato,</l>
<l>sol due colpi bastar, dritto e riverso,</l>
<l>con gli elmi intorno dal medesmo lato</l>
<l>non cadder tutte, ma in contrario verso,</l>
<l>e 'l busto di ciascun, così troncato,</l>
<l>si vide alquanto in piè, di sangue asperso,</l>
<l>e poscia in basso gir, di torre in guisa</l>
<l>dalla nemica man sotterra incisa.</l></lg>

<lg type="ottava">
<l>Per questi, e quel di pria, sì gran timore</l>
<l>avea compresa del sinistro corno</l>
<l>la parte destra, che 'l più nobil core,</l>
<l>per la vita scampar, non cura scorno;</l>
<l>e ciascun si fuggiva, se il romore</l>
<l>non fusse andato già per molti a torno,</l>
<l>tanto che, come suol, con levi penne</l>
<l>di Tristano all'orecchie al fin pervenne:</l></lg>

<lg type="ottava">
<l>il quale, assai lontan, dall'altra parte</l>
<l>l'Iberico Eussoro ucciso avia,</l>
<l>che dell'indovinar sapea ben l'arte,</l>
<l>per cui conobbe già sua morte ria</l>
<l>nel gran Tolledo, e non mentir le carte;</l>
<l>perché mentre l'insegna ivi seguia</l>
<l>di Safaro, il fratel di Palamede,</l>
<l>duce di quei dove Castiglia siede,</l></lg>

<lg type="ottava">
<l>il famoso Tristan dritto alla fronte</l>
<l>di forza estrema con la spada il fere</l>
<l>sopra l'elmo durissimo, ch'un monte</l>
<l>avria potuto intero sostenere:</l>
<l>perché le stelle, ne' suoi danni pronte,</l>
<l>gli avean fatto di lunge antivedere</l>
<l>ch'alla testa il minaccia il suo destino,</l>
<l>onde a tre doppi il fece saldo e fino;</l></lg>

<lg type="ottava">
<l>ma il ciel, che 'l volea pur, ritrovò possa</l>
<l>ch'oltra ogni creder suo tutto il divise,</l>
<l>e là dove il più duro dell'altre ossa</l>
<l>per guardia più fedel natura mise,</l>
<l>fé trapassando ancor profonda fossa,</l>
<l>in fin che sopra il collo il colpo assise:</l>
<l>onde tosto convien che morto giaccia,</l>
<l>di cervella ripien l'elmo e la faccia.</l></lg>

<lg type="ottava">
<l>Poco lontan da lui ferì Toone,</l>
<l>che nacque anch'ei sovra l'aurato Tago:</l>
<l>passogli a mezzo il core, e morto il pone,</l>
<l>ove fé intorno sanguinoso lago;</l>
<l>tra quei pèoi dell'istessa regïone</l>
<l>Eneo trovò, di vendicargli vago,</l>
<l>a cui intera tagliò la destra coscia,</l>
<l>che non curato allor, morì d'angoscia.</l></lg>

<lg type="ottava">
<l>Or mentre era più d'un per terra andato</l>
<l>e che innanzi al suo gir ciascun fuggiva,</l>
<l>venner messi e romor da più d'un lato</l>
<l>ch'altra parte de' suoi danno soffriva;</l>
<l>e Drïanzo fedel, poi che cercato</l>
<l>l'ebbe assai tempo in van per quella riva,</l>
<l>con voce stanca alfine e pien d'orrore</l>
<l>gli dicea di lontan: “Caro signore,</l></lg>

<lg type="ottava">
<l>se voi non soccorrete al popol nostro</l>
<l>e con veloce passo e tosto, io temo</l>
<l>che i dì brevi di quello e l'onor vostro</l>
<l>sieno omai giunti al terminare estremo;</l>
<l>ché Palamede, l'incantato mostro,</l>
<l>ha fatto un grande stuol di vita scemo,</l>
<l>e, tra i migliori, il misero Filanto,</l>
<l>che più che vendicato è stato pianto”.</l></lg>

<lg type="ottava">
<l>Non mosse mai, pastor sì ratto il piede,</l>
<l>al latrar de' suoi cani e dell'armento</l>
<l>al pietoso mugir, che vicin vede</l>
<l>lupo affamato a divorarlo intento,</l>
<l>che 'l pio Tristan, quando all'orecchie il fiede</l>
<l>che 'l suo Filanto sia del mondo spento;</l>
<l>e come l'ali avesse, in un sol punto</l>
<l>ove i suoi stanno afflitti è quasi giunto:</l></lg>

<lg type="ottava">
<l>e per tutto domanda, e cerca insieme,</l>
<l>ove allor Palamede andato sia,</l>
<l>perch'ha di vendicar secura speme</l>
<l>del suo caro scudier la sorte ria;</l>
<l>e rabbioso nel fin sospira e geme,</l>
<l>poi ch'ha trovato che per altra via</l>
<l>era gito a soccorrer quella parte</l>
<l>mal condotta per lui, d'onde si parte:</l></lg>

<lg type="ottava">
<l>né men bramoso anch'ei di ritrovarse,</l>
<l>come altra volta già, seco alla prova.</l>
<l>Ma da poi che Tristan le stelle scarse</l>
<l>vede al suo core, e che 'l cercar non giova,</l>
<l>lassa il fero disdegno riversarse</l>
<l>contr'a chi n'ha men colpa, e quanti truova</l>
<l>tanti senza la vita abbatte in terra,</l>
<l>né si vide già mai più crudo in guerra.</l></lg>

<lg type="ottava">
<l>Di tutti Teutran viene il primiero,</l>
<l>in Ila, una delle Ebridi, nativo,</l>
<l>sopra la qual reggea del fren l'impero,</l>
<l>d'ogni giustizia e di pietade schivo;</l>
<l>or qui l'indusse il rio peccato e fero</l>
<l>della vita inonesta ad esser privo,</l>
<l>perché non conoscendo il buon Tristano</l>
<l>mosse in ver lui la dispietata mano:</l></lg>

<lg type="ottava">
<l>e nel sinistro fianco a gran furore,</l>
<l>mentre che in altra parte era rivolto,</l>
<l>gli donò colpo tal, che venner fuore</l>
<l>faville assai, ma non gli nocque molto.</l>
<l>L'altro, che d'ira è colmo e di dolore,</l>
<l>una punta gli addrizza in mezzo il volto</l>
<l>sopra l'osso più curvo che fa strada</l>
<l>in tra gli occhi all'odor che in alto vada;</l></lg>

<lg type="ottava">
<l>e 'l trapassò di dietro, ove natura,</l>
<l>pria ch'altrove inviargli, i nervi accoglie:</l>
<l>cadde morto riverso, e gli altri han cura</l>
<l>di trïonfanti, gir delle sue spoglie.</l>
<l>Segue egli innanzi, e reca notte oscura</l>
<l>a i chiari giorni e fine all'alte voglie</l>
<l>di Calesio, ch'omai sperava in vano</l>
<l>l'unica suora aver di Segurano:</l></lg>

<lg type="ottava">
<l>la qual devea sposar come tornato</l>
<l>fosse in Ibernia al nido suo natale;</l>
<l>ma non gliel consentia l'avaro fato,</l>
<l>perch'un colpo Tristan più che mortale</l>
<l>vibrando spinse in quello istesso lato</l>
<l>ove il cibo discende e 'l spirto sale</l>
<l>per doppia strada, e l'una e l'altra incise</l>
<l>e morto a terra palpitando il mise.</l></lg>

<lg type="ottava">
<l>Trovò poi Dreso, e nel medesmo loco</l>
<l>e nel modo medesmo anco il ferìo:</l>
<l>ma di quell'altro pur più basso un poco,</l>
<l>ch'al cominciar del petto a punto gìo;</l>
<l>Ofeltio, Esapo, Cromido, Orsiloco</l>
<l>l'un doppo l'altro i primi due seguìo,</l>
<l>che nell'isola istessa insieme nati</l>
<l>di non si abbandonare eran giurati.</l></lg>

<lg type="ottava">
<l>Ma chi contar potrebbe ad uno, ad uno</l>
<l>quanti uccise in quell'ora il buon Tristano?</l>
<l>Egli avea tutto già vermiglio e bruno</l>
<l>fatto a sé intorno l'arenoso piano;</l>
<l>non più, dovunque ei vada, truova alcuno</l>
<l>ch'attender osi l'onorata mano:</l>
<l>in qual parte rivolga o l'occhio o 'l piede</l>
<l>fuggir la plebe paventosa vede,</l></lg>

<lg type="ottava">
<l>in guisa di levrier che 'n gioco prenda</l>
<l>di talor perseguir la greggia umìle:</l>
<l>ch'or quella torma fa che 'n basso scenda,</l>
<l>cercando scampo al suo sicuro ovile,</l>
<l>l'altra, montando a i colli, il corso stenda</l>
<l>trall'usate erbe, paürosa e vile;</l>
<l>e quando esso lontan s'addrizza altrove</l>
<l>si volgono a mirar ver cui si muove.</l></lg>

<lg type="ottava">
<l>Ma il fero Palamede in altra parte,</l>
<l>chiamando i duci suoi, non meno adopra:</l>
<l>riduce tosto in un le genti sparte</l>
<l>e con minacce le rispinge all'opra;</l>
<l>poi tutto impresso del furor di Marte</l>
<l>a i primi vincitor si mette sopra,</l>
<l>destando sol sì orribile battaglia,</l>
<l>che non val contr'a lui pistra né maglia.</l></lg>

<lg type="ottava">
<l>Incontra il primo il nobil Corinete,</l>
<l>ch'ebbe il natal dell'Era in su la foce:</l>
<l>in cui di vero onor troppo alta sete,</l>
<l>giovando all'immortale, al corpo nuoce,</l>
<l>perché di molto ardir tal gloria miete,</l>
<l>ch'ancor ne vive in noi chiara la voce,</l>
<l>ma fornì gli anni nell'età più acerba,</l>
<l>e di piaga mortal cadde su l'erba;</l></lg>

<lg type="ottava">
<l>ch'una punta gli vien dove s'appiglia,</l>
<l>nella gola alta, all'ultimo palato</l>
<l>la più carnosa parte ch'assottiglia</l>
<l>l'esca, e le fa il cammin più leve e grato.</l>
<l>Poscia il prode Ifinoo tra le due ciglia</l>
<l>in fin nella memoria ha trapassato:</l>
<l>con loro appresso Acastore ed Aranco,</l>
<l>questo al ventre percosso e quello al fianco.</l></lg>

<lg type="ottava">
<l>Già si fuggia ciascun come si vede</l>
<l>di storni far la popolosa schiera,</l>
<l>quando il rapace uccello alcun ne fiede,</l>
<l>privo d'esca miglior, vicino a sera:</l>
<l>il grido pur del forte Palamede</l>
<l>più spavento apportava che Megera</l>
<l>od Aletto non fan con l'aspre voci</l>
<l>a chi lorde ha le man di colpe atroci.</l></lg>

<lg type="ottava">
<l>Ma in questa è sorvenuto Gossemante,</l>
<l>il core ardito, che di quelli è duce</l>
<l>di Sommerseto, e se gli oppone avante</l>
<l>con molti capitan che seco adduce:</l>
<l>e 'n minaccioso orribile sembiante</l>
<l>mostrando alto lo scudo, in cui riluce</l>
<l>mischiata in un la porpora e l'argento,</l>
<l>rallumava il valor ch'ei truova spento,</l></lg>

<lg type="ottava">
<l>dicendo: “O cavalier, non vi sovviene</l>
<l>quei che voi fuste, e quei che fur costoro,</l>
<l>e quante erbe in più lochi e quante arene</l>
<l>già dipingeste voi del sangue loro?</l>
<l>Se voi sarete quei ch'esser conviene,</l>
<l>gli troverrete ancor quai sempre foro,</l>
<l>ch'or non più che s'avessero altre volte</l>
<l>hanno in porfiro fin le membra avvolte:</l></lg>

<lg type="ottava">
<l>né taglian men ch'allor le nostre spade,</l>
<l>pur ch'aver disponiam gli stessi cori.</l>
<l>Ritroviam di virtù l'antiche strade</l>
<l>co i medesmi desir de' primi onori;</l>
<l>non consentiam della passata etade</l>
<l>oscurare or le palme e i verdi allori,</l>
<l>ma d'addoppiargli e rischiarargli, tale</l>
<l>che non gli noccia mai colpo mortale”.</l></lg>

<lg type="ottava">
<l>In cotai detti questo e quel raccoglie,</l>
<l>che senza altro sperar ratto fuggia;</l>
<l>già del primo timor gli animi scioglie</l>
<l>e nel cammin lasciato gli rinvia,</l>
<l>già di caldo desire empie le voglie</l>
<l>di vendicar ciascun la sorte ria</l>
<l>chi del compagno suo, chi del germano,</l>
<l>chi dell'onta ch'avea d'esser lontano.</l></lg>

<lg type="ottava">
<l>Ed esso innanzi a tutti s'appresenta</l>
<l>con la schiera ordinata e ben ristretta,</l>
<l>e va con grande ardire ove s'avventa</l>
<l>contro a chi truova, in guisa di saetta,</l>
<l>l'Ebrido altero, e con la spada il tenta</l>
<l>sopra la destra spalla; e ben che eletta</l>
<l>fosse la piastra e grossa, no 'l difese,</l>
<l>che 'n fin quasi su l'osso il colpo scese,</l></lg>

<lg type="ottava">
<l>dicendo: “Or senta il forte Palamede</l>
<l>come il suo Gossemante, core ardito,</l>
<l>opra in guerra la mano e non il piede,</l>
<l>quale il popol peggior da lui fuggito”.</l>
<l>L'altro col ferro sol risposta diede,</l>
<l>che 'n su la fronte in alto l'ha ferito,</l>
<l>di forza tal, che se veniva a pieno</l>
<l>gli convertiva in notte il dì sereno;</l></lg>

<lg type="ottava">
<l>ma il fero colpo per traverso lito</l>
<l>venne sfuggendo, e nello scudo il colse:</l>
<l>ond'ei ragiona, in sé medesmo irato:</l>
<l>“Or ringraziate il Ciel che così volse,</l>
<l>che ben vi dié più che benigno il fato</l>
<l>poi ch'all'unghie di morte oggi vi tolse”.</l>
<l>Ma Gossemante col primiero ardire</l>
<l>di minacciar non cessa e di ferire;</l></lg>

<lg type="ottava">
<l>e stata orribil la battaglia fora,</l>
<l>perché prode è ciascuno e valoroso.</l>
<l>Ma de' guerrier lo stuol, che giugne allora,</l>
<l>all'impresa onorata vien noioso,</l>
<l>tal che per viva forza, all'istess'ora,</l>
<l>si truova l'un dall'altro essere ascoso;</l>
<l>né potendo ove avean le voglie intente,</l>
<l>spiegan la lor virtù sovr'altra gente.</l>
</lg></div1>

<div1><head>CANTO V</head>


<lg type="ottava">
<l>Ma in quella parte ove le picciol'onde</l>
<l>per sentiero arenoso l'Euro spinge,</l>
<l>non più ch'altrove il suo furore asconde</l>
<l>Marte, o con meno ardor, la spada stringe:</l>
<l>anzi le verdi pria fiorite sponde</l>
<l>d'altro fero color bagna e dipinge,</l>
<l>e tutto intorno all'infelice fossa</l>
<l>ha stampato il terren di sangue e d'ossa.</l></lg>

<lg type="ottava">
<l>Ivi il buon re dell'Orcadi tenea</l>
<l>la vece di Gaven, mentre è ferito,</l>
<l>e con senno e con arte si movea,</l>
<l>non però tal che men si mostri ardito;</l>
<l>ma il valore e 'l consiglio correggea</l>
<l>sì ben tra lor, che nullo era impedito,</l>
<l>ed avea già con l'aste sue primiere</l>
<l>oppresse di timor l'avverse schiere:</l></lg>

<lg type="ottava">
<l>de' quai fu conduttor Brunoro il Nero,</l>
<l>però che il re Clodino era lontano,</l>
<l>seco estimando in nobil cavaliero</l>
<l>opra di cor rozzissimo e villano</l>
<l>sì tosto ripigliar l'ingiusto impero,</l>
<l>e contra ogni ragion muover la mano</l>
<l>sopra la gente pia ch'a torto offesa</l>
<l>pur credea che dal ciel fosse difesa.</l></lg>

<lg type="ottava">
<l>Così l'un corno e l'altro il proprio duce</l>
<l>avea cangiato, e non con men virtude</l>
<l>di lor ciascuno all'opra si conduce,</l>
<l>né di quei men valor nel petto chiude:</l>
<l>ben che d'anni ineguali, in ambe luce</l>
<l>gloria sembiante, perché in mille crude</l>
<l>battaglie si trovar contrari e 'nsieme,</l>
<l>in cui senno mostraro e forze estreme.</l></lg>

<lg type="ottava">
<l>Or, mischiati fra lor da ciascun lato,</l>
<l>non si discerne alcun che muova il piede,</l>
<l>ma sta qual torre o sasso alto piantato</l>
<l>che d'aperti confin termine siede;</l>
<l>poi col braccio e col ferro insanguinato</l>
<l>contra il fero vicin spinger si vede,</l>
<l>e senza cura aver della sua sorte</l>
<l>solo inteso restar nell'altrui morte;</l></lg>

<lg type="ottava">
<l>e fra molti miglior più d'altro appare</l>
<l>il figliuol del re Lago, il forte Eretto,</l>
<l>tutto pien di desio d'alto montare</l>
<l>in brevissimi giorni al fin perfetto</l>
<l>di somma gloria, e 'n dietro a sé lassare</l>
<l>gli altrui canuti onor, lui giovinetto:</l>
<l>così dove scernea più gran periglio</l>
<l>di più innanzi passar prendea consiglio;</l></lg>

<lg type="ottava">
<l>né a sì nobil disegno fu nemica</l>
<l>nel primo incominciar fortuna infida,</l>
<l>che con sommo valor ratto s'intrica</l>
<l>tra i più folti nemici, ed ella il guida</l>
<l>ove Bucalïon danno e fatica</l>
<l>dava a i Britanni, e loro appella e sfida</l>
<l>dicendo: “Ove son or quei tanto arditi</l>
<l>che minaccian sì spesso i nostri liti,</l></lg>

<lg type="ottava">
<l>e quando son lontan sembran lioni,</l>
<l>poi pecorelle vili, ove noi semo?</l>
<l>E s'al calcar le nostre regïoni</l>
<l>hanno oprato in cammin la vela e 'l remo,</l>
<l>al tornar fia mestier più che di sproni,</l>
<l>per chi non fosse pur di vita scemo:</l>
<l>i quai pochi saranno, in fin che basta</l>
<l>questa mano a portar la spada e l'asta”.</l></lg>

<lg type="ottava">
<l>E mentre dice pur, sopra gli viene</l>
<l>il valoroso Eretto, e dritto pose</l>
<l>il ferro entro la bocca, ch'ancor tiene</l>
<l>parlando aperta, e tutto in essa ascose:</l>
<l>così senza altro dir, qual si conviene,</l>
<l>al folle ragionar silenzio pose;</l>
<l>cadde egli a terra come sciolta salma,</l>
<l>e mordendo il terren si fuggì l'alma.</l></lg>

<lg type="ottava">
<l>Oltra varcando poi, trova Mecisto,</l>
<l>in Frisia nato e nel medesmo loco,</l>
<l>che del compagno suo doglioso e tristo</l>
<l>per desio di vendetta ha il cor di foco;</l>
<l>ma il fero giovinetto, al nuovo acquisto</l>
<l>volto il pensiero, il passo affrena un poco</l>
<l>fin ch'ei s'appresse, e poi ver lui si getta</l>
<l>come d'arco miglior leve saetta;</l></lg>

<lg type="ottava">
<l>e pria ch'a lui ferir presto il vedesse</l>
<l>il colpo gli addrizzò dove le coste</l>
<l>son nel mezzo del petto aggiunte e spesse,</l>
<l>delle parti migliori in guardia poste:</l>
<l>e passò levemente oltra per esse</l>
<l>nelle spine del dorso, a quelle opposte;</l>
<l>così la man, percosse quelle a pena,</l>
<l>lasciò l'asta cader sopra la rena,</l></lg>

<lg type="ottava">
<l>ed ei tutto incurvato, e riversando</l>
<l>per la bocca doglioso l'esca e 'l vino,</l>
<l>andò col volto in giù di vita in bando</l>
<l>e dié l'ultimo fine al suo destino.</l>
<l>Trovò doppo costui, che van cercando</l>
<l>se sarà il ferro lor del suo più fino,</l>
<l>Astillo, Polipete, Ablero, Elato</l>
<l>ai quali ad uno ad un la morte ha dato;</l></lg>

<lg type="ottava">
<l>tutti nati in Usfalia, in mezzo l'onde</l>
<l>di Visurgo e d'Amasio a cui del Reno</l>
<l>la destra foce di non molto asconde</l>
<l>l'acque ch'all'oceàn ripone in seno.</l>
<l>Segue oltra Eretto, e qual l'aride fronde,</l>
<l>poi che il calore estivo già vien meno,</l>
<l>nel tardo autunno d'Aquilone al fiato</l>
<l>caggion, nudo lassando il tronco amato;</l></lg>

<lg type="ottava">
<l>tal da colpi di lui cader si vede</l>
<l>gente infinita poi di sangue oscura,</l>
<l>e 'n guisa fa ch'omai ciascun col piede,</l>
<l>non con la man la vita s'assecura:</l>
<l>già tutto il corno a lui soletto cede,</l>
<l>chi per forza d'altrui, chi per paura,</l>
<l>perché i pochi e miglior di tema sciolti</l>
<l>son via portati dal fuggir de' molti.</l></lg>

<lg type="ottava">
<l>Ma il feroce Brunoro e Dinadano,</l>
<l>il suo caro fratello, han tosto udito</l>
<l>il gran danno de' suoi molto lontano</l>
<l>da Marigarto il grande, che ferito</l>
<l>vicino al braccio nella destra mano,</l>
<l>non potendo altro far, volando è gito</l>
<l>e grida in alto suon: “Drizzate il passo</l>
<l>ove il popol vi chiama afflitto e lasso”;</l></lg>

<lg type="ottava">
<l>e senza oltra più dir ratti gli mena</l>
<l>ove d'un sol temea la folta schiera,</l>
<l>all'apparir de' quai tutta ripiena</l>
<l>tornò di gioia e di speranza altera:</l>
<l>non altrimenti, allor che rasserena</l>
<l>il ciel, doppo l'algente orrida e fera</l>
<l>del rio verno stagion, tornan gli augelli</l>
<l>sopra i rami a cantar gaietti e snelli.</l></lg>

<lg type="ottava">
<l>Cotal si scerser tutti rivestire</l>
<l>lo smarrito vigore, alta marcede</l>
<l>rendendo a Dio che non volea soffrire</l>
<l>che lungo fosse il danno che gli diede.</l>
<l>Or già ricinto il dispogliato ardire</l>
<l>ciascun verso i nemici torna il piede,</l>
<l>e col favor de' duo gran duci insieme</l>
<l>ove indietro fuggiva, innanzi preme.</l></lg>

<lg type="ottava">
<l>Avea Brunoro il Nero in quella parte</l>
<l>onde allor si movea, l'asta troncata;</l>
<l>però dal suo scudier, ch'era in disparte,</l>
<l>lo scudo ha tolto, dove in argentata</l>
<l>sede surge il leon, che in estrana arte</l>
<l>di rosso e brun la veste avea cangiata:</l>
<l>poi tratta fuor la sua pesante spada</l>
<l>facea col suo valore a gli altri strada.</l></lg>

<lg type="ottava">
<l>In compagnia non solo ha Dinadano,</l>
<l>ma Nabone il fellone ed Agrogero,</l>
<l>che fu chiamato il crudo, e Terrigano</l>
<l>il grande insieme, e Gracedono il fero;</l>
<l>e perché da quel loco iva lontano,</l>
<l>di quei che dimorar lassò l'impero</l>
<l>a Margondo, Galindo e Gunebaldo,</l>
<l>che 'l tenesser composto, unito e saldo.</l></lg>

<lg type="ottava">
<l>Ma come all'arrivar de i can più fidi</l>
<l>suol l'orecchie levar lupo rapace</l>
<l>ch'avea trovata in solitari lidi</l>
<l>la greggia stanca che nell'ombra giace,</l>
<l>che la fame al predar vuol che s'affidi,</l>
<l>e 'l contrario di lei temenza face:</l>
<l>e mentre è 'n dubbio ancor, tal forza ha sopra</l>
<l>che del bosco convien s'asconda e cuopra;</l></lg>

<lg type="ottava">
<l>così nel sorvenir di guerrir tali</l>
<l>fé il valoroso Eretto, che si duole</l>
<l>ch'aggian tarpate a tal vittoria l'ali,</l>
<l>e desia di seguir come pria suole:</l>
<l>ma l'arme di costor, ch'han pochi eguali,</l>
<l>già lo sforzano a far quel che men vuole,</l>
<l>onde i colpi schifando accolto e basso</l>
<l>si ripose fra' suoi con lento passo,</l></lg>

<lg type="ottava">
<l>e quanto puote il meglio lui conforta</l>
<l>ciascuno a non temer l'atra tempesta</l>
<l>ch'una subita nube loro apporta,</l>
<l>che quanto ha più furor, più tosto resta;</l>
<l>e per ben lor fermar salda la porta</l>
<l>raddoppia insieme alla primiera testa</l>
<l>quanti scudi ha quel lato, e curvi a terra</l>
<l>vuol che sostengan sol, non muovan guerra.</l></lg>

<lg type="ottava">
<l>Ma quei, rimessa in un la miglior parte,</l>
<l>mossi d'alto disio di vendicarse</l>
<l>venian con tal ardir, che 'l propio Marte</l>
<l>quasi avria contr'a lor le forze scarse:</l>
<l>e ben ch'ivi ritrovin con molta arte</l>
<l>a i disegni animosi contrastarse,</l>
<l>non perdon la speranza, anzi l'impresa</l>
<l>van seguitando più ch'è più difesa.</l></lg>

<lg type="ottava">
<l>Son le due schiere già sì giunte insieme</l>
<l>che 'l braccio con la man resta impedito;</l>
<l>nessun ritira il passo e ciascun preme</l>
<l>senza avanzarsi il termine d'un dito,</l>
<l>ciascun gli altri minaccia e nessun teme,</l>
<l>né del suo percussor cura il ferito:</l>
<l>e non gli scudi pur, ma dansi in alto</l>
<l>le celate e i cimier l'istesso assalto.</l></lg>

<lg type="ottava">
<l>Ma il feroce Brunoro, che non vede</l>
<l>d'ottener la vittoria alcuna via,</l>
<l>mentre il suo Dinadano a quei provvede,</l>
<l>con pochi de i miglior queto s'invia</l>
<l>in quella parte ch'alla destra siede,</l>
<l>ove la minor gente e la più ria</l>
<l>stava di quei d'Arturo, ché l'eletta</l>
<l>all'insegna d'Eretto era ristretta.</l></lg>

<lg type="ottava">
<l>Creuso il Senescial soletto trova</l>
<l>che presago di ciò d'intorno chiama:</l>
<l>“Il passo in ver di me correndo muova</l>
<l>chi la vita salvar cerca e la fama,</l>
<l>ché la schiera ch'or viene altera e nuova</l>
<l>il nostro sangue e la nostr'onta brama,</l>
<l>e se non provveggiam con sommo ardire</l>
<l>porria forse adempir lo suo desire”.</l></lg>

<lg type="ottava">
<l>Così diceva; e poi ch'insieme ha posto</l>
<l>lo stuol che di Cornubia avea menato,</l>
<l>per dar baldanza a' suoi, quanto può tosto,</l>
<l>d'assalir cerca il gran nemico armato:</l>
<l>il quale è nel suo cor fermo e disposto</l>
<l>che 'l passar indi non gli sia vietato,</l>
<l>e con impeto tal fra lor percuote</l>
<l>che la valle al romor la fronte scuote.</l></lg>

<lg type="ottava">
<l>Ma non cede per questo il buon Creuso,</l>
<l>che lo scudo tien saldo e 'l ferro spinge,</l>
<l>che in altra parte e in altri tempi era uso</l>
<l>ove il terren di sangue si dipinge;</l>
<l>ma poi che 'l suo sperar torna deluso</l>
<l>Brunoro irato contro a lui s'accinge,</l>
<l>e con la spada nello scudo il fere,</l>
<l>che non poté più intero rimanere:</l></lg>

<lg type="ottava">
<l>che, quantunque sì fin fosse l'acciaro</l>
<l>che pochi altri n'avea simili ad esso,</l>
<l>tutte l'ottime tempre no 'l salvaro,</l>
<l>che 'l sinistro suo lato ha in terra messo.</l>
<l>Creuso gli rendeo colpo più amaro,</l>
<l>che di vibrante punta il colse presso</l>
<l>della gola in quel loco che sostiene</l>
<l>l'osso che dalla spalla al petto viene,</l></lg>

<lg type="ottava">
<l>e passò alquanto dentro, ma il periglio</l>
<l>fu del danno in quel punto assai maggiore,</l>
<l>ché, se ben ne tornò 'l ferro vermiglio,</l>
<l>non gli tolse però spirto o vigore.</l>
<l>Ma in questo mezzo rivolgendo il ciglio</l>
<l>Creuso ove sentia più gran romore</l>
<l>Nabon vede, Agrogero e Gracedono,</l>
<l>che quasi tre leon fra' cervi sono.</l></lg>

<lg type="ottava">
<l>Degli oscuri guerrieri uccisi han tanti</l>
<l>che la terra di lor parea coperta:</l>
<l>d'altri poi duci e cavalieri erranti</l>
<l>o scudieri o cugin di fama aperta,</l>
<l>morto è Lamete, che in destrezza quanti</l>
<l>ebbe mai la Cornubia al corso esperta</l>
<l>vincea già tutti, e vincerebbe ancora,</l>
<l>se dallo stadio suo non uscia fuora;</l></lg>

<lg type="ottava">
<l>ma di pregio maggior desire il prese,</l>
<l>ché di Creuso allor l'orme seguìo,</l>
<l>fin che, in van sospirando il suo paese,</l>
<l>per le man di Nabon miser morìo.</l>
<l>In Cinero e in Asseo non men si stese</l>
<l>per quel ferro medesmo il destin rio,</l>
<l>che gli fé d'un sol parto uscire insieme</l>
<l>e d'una istessa morte ivi gli preme.</l></lg>

<lg type="ottava">
<l>Uccise Gracedono il bel Dolopo,</l>
<l>che della vaga Alarta era figliuolo,</l>
<l>di Creuso sorella, ch'assai dopo</l>
<l>il partir venne del Britanno stuolo;</l>
<l>né le ricchezze né la forma ad uopo,</l>
<l>né l'esser di tal madre uscito solo,</l>
<l>lasso, gli furo allor, ché l'empia spada</l>
<l>se gli fece nel cor mortale strada.</l></lg>

<lg type="ottava">
<l>Di quella stessa man cadde Lampeto,</l>
<l>nato in Asforda al promontorio Uvallo,</l>
<l>che fu nudrito in luogo ermo e segreto</l>
<l>da chi temea la pena del suo fallo:</l>
<l>perché Fileda del famoso Cleto,</l>
<l>che del suo padre Ivano era vassallo,</l>
<l>il partorì nel bosco, e 'n guardia diede</l>
<l>d'un pastor vecchio alla sincera fede;</l></lg>

<lg type="ottava">
<l>poi, palesato in ver, doppo il perdono</l>
<l>fu dell'amante suo la donna sposa:</l>
<l>ma quanto era per lui più largo dono</l>
<l>d'incognito abitar la selva ombrosa?</l>
<l>Ch'or non saria dal fero Gracedono</l>
<l>in troppo acerba età, qual fresca rosa</l>
<l>ch'ancor non apra il sen, disteso al piano</l>
<l>dalla marmorea testa sì lontano.</l></lg>

<lg type="ottava">
<l>Ma Terrigano il grande Orone uccise,</l>
<l>lo scudier valoroso di Mandrino,</l>
<l>che al più basso del ventre il ferro mise</l>
<l>e tremando il gettò col capo chino;</l>
<l>la fronte in fino al ciglio poi divise</l>
<l>a Calenor, che fu di Brestolino,</l>
<l>dell'isola vicina a Bangarìa,</l>
<l>ove l'arte piratica il nutrìa;</l></lg>

<lg type="ottava">
<l>ed Agrogero il crudo presso a loro</l>
<l>non men bagna il terren di nuovo sangue,</l>
<l>ch'avea reciso al misero Banoro</l>
<l>tutto il destro ginocchio, e fatto esangue:</l>
<l>questi del re Gaven l'ampio tesoro</l>
<l>in guardia aveva, ed or povero langue,</l>
<l>senza sepolcro sopra o pompa intorno,</l>
<l>lontan di Conturbìa, suo nido adorno.</l></lg>

<lg type="ottava">
<l>Vccise appresso Clizio e Palidarco,</l>
<l>d'Essesia questo e di Mildesia quello:</l>
<l>percosse l'un dove congiungon l'arco</l>
<l>le ciglia insieme, e trapassò il cervello;</l>
<l>dell'altro al manco lato orribil varco</l>
<l>fece dove più il cor si addrizza in ello.</l>
<l>Or quando tai cader la gente vede</l>
<l>tutta allo scampo suo rivolge il piede.</l></lg>

<lg type="ottava">
<l>Quai giovincei leon che in lacci avvolta</l>
<l>o in mezzo a i cacciator la madre morta</l>
<l>scorgon dogliosi, ond'ogni speme è tolta</l>
<l>ch'aver solean della fidata scorta:</l>
<l>ch'ove la selva è più spinosa e folta</l>
<l>e dove è più la strada ombrosa e torta</l>
<l>fuggon, per ritrovar, se pon, l'albergo,</l>
<l>né per temenza mai guardano a tergo;</l></lg>

<lg type="ottava">
<l>tal si vedeva allor l'afflitta schiera,</l>
<l>che di tai cavalier si sente priva.</l>
<l>Seguonla quanto pòn, con vista altera,</l>
<l>i quattro buon guerrier lungo la riva,</l>
<l>perché non possa mai tornare intera</l>
<l>nell'ordin primo che disperso giva;</l>
<l>ma poi che lungi assai mostran le spalle</l>
<l>si ritiran fra' suoi per altro calle:</l></lg>

<lg type="ottava">
<l>e dove Dinadano e 'l forte Eretto</l>
<l>han di pari fra lor palme e cipressi</l>
<l>drizzansi al fianco in un drappello stretto</l>
<l>ove i Britanni scudi eran più spessi;</l>
<l>i quai guardando a quei ch'aveano a petto,</l>
<l>questi avvisar de' lor compagni istessi;</l>
<l>che chi ha nella vista o lancia o spada,</l>
<l>non può scerner sì ben chi venga o vada.</l></lg>

<lg type="ottava">
<l>Trovansi adunque d'ogn'intorno cinti,</l>
<l>ché con quei quattro poi sono altri molti</l>
<l>che da' lor duci fur ratti sospinti</l>
<l>pria che la sorte sua contraria volti:</l>
<l>perché maravigliando hanno dipinti</l>
<l>di temenza e di duol già tutti i volti,</l>
<l>ma il giovin valoroso nulla teme,</l>
<l>anzi con più furor minaccia e freme,</l></lg>

<lg type="ottava">
<l>dicendo: “Or ch'egli è 'l tempo vi sovvegna,</l>
<l>onorati compagni e fratei cari,</l>
<l>della virtù che anticamente regna</l>
<l>ne' maggior nostri sopra gli altri chiari,</l>
<l>e che seguite or qui l'altera insegna</l>
<l>del gran re Lago, a cui non visse pari</l>
<l>oggi in consiglio, e già in opre leggiadre,</l>
<l>e ch'è non men di voi che di me padre;</l></lg>

<lg type="ottava">
<l>e che là sotto il fosco e freddo cielo</l>
<l>dell'Orcadi, il terren nostro natio,</l>
<l>non si teme di morte il crudo gielo,</l>
<l>ma di pigra viltà l'effetto rio,</l>
<l>non s'onora chi in pace cangiò il pelo,</l>
<l>ma chi con l'arme in man giovin morìo:</l>
<l>folle errore è il salvar la vita in sorte</l>
<l>che ti fia grave poi più ch'altra morte”.</l></lg>

<lg type="ottava">
<l>Con tai parole il giovinetto ardito</l>
<l>di sostenere i suoi pregando adopra;</l>
<l>e non in van, ché da' migliori udito,</l>
<l>il suo chiaro voler' fu messo in opra.</l>
<l>Ma il popolo inimico, ch'è infinito,</l>
<l>al breve stuol ch'avea venuto è sopra,</l>
<l>tal ch'è forzato Eretto a poco a poco</l>
<l>senza fronte voltar cedere il loco.</l></lg>

<lg type="ottava">
<l>E si congiunge a quei che indietro stanno,</l>
<l>che tra gli ordin più larghi l'han raccolto;</l>
<l>poi tutti insieme unitamente vanno</l>
<l>ove il fero avversario era più folto,</l>
<l>e nuova altra battaglia insieme fanno</l>
<l>ove non apparia vantaggio molto</l>
<l>tra' primi colpi loro, in fin che venne</l>
<l>chi gli altrui mise in fuga e' suoi sostenne.</l></lg>

<lg type="ottava">
<l>Venne il gran Marabon della Riviera</l>
<l>con l'aspra gente che trall'Alpi giace</l>
<l>onde scendendo rapida Lisera</l>
<l>l'Allobrogo terren fecondo face;</l>
<l>Margondo ha in compagnia, con pari schiera</l>
<l>di quei che stanno ove riposo e pace</l>
<l>il Rodan porge al suo veloce piede</l>
<l>e 'l mar di Gallia con due corna fiede.</l></lg>

<lg type="ottava">
<l>Non può il valor degl'Orcadi durare</l>
<l>contro a numero tal, che nuovo è giunto;</l>
<l>ma in questa al vecchio re le nuove amare</l>
<l>l'orecchie insieme e 'l core hanno compunto:</l>
<l>ond'egli, ordin lassando che restare</l>
<l>debba in suo loco Ivan, l'istesso punto:</l>
<l>appellando i miglior, con ratto corso</l>
<l>dell'amato figliuol viene in soccorso;</l></lg>

<lg type="ottava">
<l>di cui l'ardente amor, l'onor del regno</l>
<l>di tal foco avvampò l'annoso petto</l>
<l>che di vecchiezza fuor non mostrò segno:</l>
<l>ma come fosse ancor d'età perfetto</l>
<l>le membra ha pronte, e di vaghezza pregno</l>
<l>di tosto pervenir dove era Eretto</l>
<l>così veloce va, che gli altri a pena</l>
<l>han di lui seguitar sì sciolta lena.</l></lg>

<lg type="ottava">
<l>Leva quanto alto può lo scudo aurato</l>
<l>con le vermiglie teste del dragone,</l>
<l>ch'a suoi, che di lontan l'aggian mirato,</l>
<l>sia di fermo sperar dritta cagione.</l>
<l>Or come fu tra' suoi lieto arrivato,</l>
<l>cominciò con dolcissimo sermone:</l>
<l>“Non temete figliuoi, ch'ora è con voi</l>
<l>chi sempre vincitor condusse i suoi.</l></lg>

<lg type="ottava">
<l>Né vi spaventi, no, se gli inimici</l>
<l>son più numero assai che voi non sète,</l>
<l>ché sempre i pochi e i buon son più felici,</l>
<l>come per prova ancor tosto vedrete:</l>
<l>abbatte un sol falcon molte cornici,</l>
<l>un leon mille gregge mansüete;</l>
<l>né quello il primo dì sarà che i molti</l>
<l>ho già solo o con pochi in rotta volti.</l></lg>

<lg type="ottava">
<l>Tenete pure in man forte la spada</l>
<l>e 'n petto di virtù smaltato il core,</l>
<l>che in simil casi alla medesma strada</l>
<l>va la dolce salute e 'l chiaro onore:</l>
<l>ché più perde la vita chi più bada</l>
<l>a voler lei scampar con suo disnore,</l>
<l>e per propria difesa il ciel ne diede</l>
<l>la mano e l'arme, e non la fuga e 'l piede”.</l></lg>

<lg type="ottava">
<l>Confortando così, tanto oltra passa</l>
<l>che 'l prode Eretto in gran periglio truova,</l>
<l>perché parte è ferita e parte lassa</l>
<l>la gente sua che 'n vita si ritruova.</l>
<l>Or vedendo il figliuol congiunta e bassa</l>
<l>al soccorso venir la schiera nuova</l>
<l>e 'l pio vecchio e magnanimo parente,</l>
<l>gran dolcezza e dolor nell'alma sente;</l></lg>

<lg type="ottava">
<l>e dice: “O sommo onor de' canuti anni,</l>
<l>o dolcissimo padre, e qual mia sorte</l>
<l>rea vi conduce or qui tra tanti affanni</l>
<l>in rischio, a mia cagion, d'amara morte?</l>
<l>Troppo m'era il soffrir gli avuti danni</l>
<l>sovra i cari compagni e fide scorte,</l>
<l>senza che s'aggiungesse quel per cui</l>
<l>mille vite darei, salvando lui.</l></lg>

<lg type="ottava">
<l>Deh tornate, signor, poi che v'è stato</l>
<l>amico il cielo in tale aita darme;</l>
<l>ch'altra forza bisogna in questo stato,</l>
<l>più integri difensori e più salde arme”.</l>
<l>Rispose il vecchio re con volto irato:</l>
<l>“Dunque vuoi tu, figliuolo, oggi privarme</l>
<l>di quel ch'io bramo più, ch'è d'esser teco,</l>
<l>per cui dolce m'è solo il mondo cieco?</l></lg>

<lg type="ottava">
<l>Lassami pur venir, ché poche notti</l>
<l>ha in sua forza di me fortuna fera;</l>
<l>e i giorni a tanto onor fin qui condotti</l>
<l>qual mai chiuder porria più degna sera?</l>
<l>Esser ben ponno a te troncati e rotti</l>
<l>mille disegni, ch'hai l'etade intera;</l>
<l>a me il sepolcro sol puote esser tolto,</l>
<l>che non fu da i migliori in pregio molto”.</l></lg>

<lg type="ottava">
<l>Così detto va innanzi, e vicin truova</l>
<l>l'Allobrogo Alcitoo, di cui la testa</l>
<l>percuote sì ch'a lei salvar non giova</l>
<l>ferro ben saldo, che partita resta;</l>
<l>poi vago d'acquistar vittoria nuova</l>
<l>segue oltra a suo poter, né mai s'arresta</l>
<l>fin che truova Agastrofo e Peonide,</l>
<l>e de' duoi questo impiaga e quello uccide:</l></lg>

<lg type="ottava">
<l>perch'al primo passò la destra tempia</l>
<l>e tutta l'altra poi l'aguta spada,</l>
<l>ma la fortuna sua men dura ed empia</l>
<l>ebbe il secondo poi, che vuol che vada</l>
<l>il colpo indarno, e non del tutto adempia</l>
<l>l'incominciata pria mortale strada,</l>
<l>ch'entrò nel petto, e non andò sì adentro</l>
<l>che potesse toccar dell'alma il centro.</l></lg>

<lg type="ottava">
<l>Tale all'alto valor che 'n core avea</l>
<l>l'invittissimo vecchio allarga il freno,</l>
<l>che quello stesso allora esser credea</l>
<l>ch'al verde tempo, e di vigor ripieno;</l>
<l>e tanto oltra varcò che non potea</l>
<l>ritrarsi indietro, ch'a' nemici è in seno:</l>
<l>né sbigottito vien per questo o stanco,</l>
<l>ma più che fosse ancor sicuro e franco.</l></lg>

<lg type="ottava">
<l>Ma il giovin miserel, come s'accorge</l>
<l>in che stato dubbioso il padre sia;</l>
<l>non più dogliosa appar, se 'l figlio scorge</l>
<l>dentro all'onde cader, la madre pia,</l>
<l>che qual può lagrimando aiuto porge</l>
<l>e chiamando ciascun che truva in via:</l>
<l>tale er'egli in quel punto, e in alte grida</l>
<l>tutti appella color cui più s'affida,</l></lg>

<lg type="ottava">
<l>dicendo: “Ora è, signor, quel tempo eletto</l>
<l>nel qual fia guadagnar perder la vita</l>
<l>per salute di quel dentro al cui petto</l>
<l>ripose il ciel la sua virtude unita;</l>
<l>né possa esser già mai saputo o detto</l>
<l>che fra sì altera gente e sì gradita</l>
<l>fosse ucciso dell'Orcadi il re Lago</l>
<l>senza ampissimo far di sangue un lago”.</l></lg>

<lg type="ottava">
<l>E 'n tai chiare parole oltra si mise,</l>
<l>e ben seguito fu dagli altri suoi:</l>
<l>Ippologo, Difrono, Anero uccise,</l>
<l>tutti Borgondi, e Sicofando poi;</l>
<l>tal che la stretta schiera si divise,</l>
<l>la porta aprendo a' valorosi eroi.</l>
<l>Così spingendo co i compagni appresso</l>
<l>trovò il famoso re da molti oppresso;</l></lg>

<lg type="ottava">
<l>e 'n tra' primi Nabone ed Agrogero</l>
<l>quasi del tutto all'ultimo suo punto</l>
<l>l'avean condotto, e bene avea mestiero</l>
<l>che 'l soccorso di lui fosse ivi giunto.</l>
<l>Ma quando udì vicino il grido altero</l>
<l>del carissimo figlio, fu compunto</l>
<l>di tal dolcezza, che ripreso ardire</l>
<l>rincominciò di subito a ferire,</l></lg>

<lg type="ottava">
<l>dicendo: “Or vegg'io ben che da i leoni</l>
<l>non usciron già mai damme né cerve,</l>
<l>né bisogna al buon cor verga né sproni</l>
<l>perché 'l dritto sentier d'onore osserve”.</l>
<l>Non van con tal romor folgori e tuoni</l>
<l>per l'aria errando alle stagion proterve,</l>
<l>che 'l prode Eretto per la schiera avversa,</l>
<l>che tutto il suo poter nel padre versa.</l></lg>

<lg type="ottava">
<l>Dona un colpo a Nabon, che più vicino</l>
<l>e con forza più grave il vecchio offende;</l>
<l>ma fu d'ottima tempra e troppo fino</l>
<l>il ferro che la testa gli difende:</l>
<l>pur dal grave suo peso a capo chino,</l>
<l>tutti smarriti i sensi, si distende;</l>
<l>poscia in verso Agrogero il brando mosse</l>
<l>e 'l destro braccio in alto gli percosse,</l></lg>

<lg type="ottava">
<l>per cui gli fé cader la spada a terra.</l>
<l>Così impedito l'uno e l'altro duce,</l>
<l>trïonfator della pietosa guerra</l>
<l>in securo sentiero il padre adduce.</l>
<l>Ma in questo mezzo si ristringe e serra</l>
<l>gran gente, che di nuovo riconduce</l>
<l>Brunoro il Nero e 'l forte Gracedono</l>
<l>con altri cavalier che 'ntorno sono;</l></lg>

<lg type="ottava">
<l>e vedendo turbar l'amico stuolo</l>
<l>ritorna indietro il giovin valoroso,</l>
<l>com'aquila talor che stenda il volo</l>
<l>verso il suo nido in alti monti ascoso,</l>
<l>là dove i cari figli in aspro duolo</l>
<l>ha veduto il serpente esser noioso.</l>
<l>Così fece egli, e poi minaccia e prega</l>
<l>sì che l'ordin sostien che 'n dietro piega.</l></lg>

<lg type="ottava">
<l>Ma spinge in guisa tal la gente nuova</l>
<l>che poco altrui virtù può quivi oprare</l>
<l>che la schiera percossa non si muova</l>
<l>per viva forza indietro a ritornare;</l>
<l>tanto che 'n breve Eretto si ritruova,</l>
<l>che pur vuole ostinato contrastare,</l>
<l>in mezzo quasi sol degli inimici</l>
<l>e tralle avverse insegne vincitrici.</l></lg>

<lg type="ottava">
<l>Patride al cerchio d'oro e Matagrante</l>
<l>eran con lui rimasi, e 'l suo Plenoro,</l>
<l>di tutti quanti quei ch'aveva avante,</l>
<l>e che malgrado lor disgiunti foro.</l>
<l>Or già, come leon per fame errante,</l>
<l>con altissime grida vien Brunoro,</l>
<l>e quai quattro cinghiai ne i lacci avvinti</l>
<l>scontra i guerrieri alla difesa accinti;</l></lg>

<lg type="ottava">
<l>e contra Eretto sol muove la mano,</l>
<l>e di punta mortal lo scudo coglie.</l>
<l>Ma l'altro il porge innanzi, e 'l tien lontano,</l>
<l>e tutto indietro quanto può s'accoglie.</l>
<l>Passò il colpo tutt'oltra, ma fu invano,</l>
<l>e non ben di leggieri indi si scioglie,</l>
<l>ché per tirar ch'ei fesse allor la spada</l>
<l>di riaverla mai non trovò strada:</l></lg>

<lg type="ottava">
<l>onde irato Brunoro in dubbio resta</l>
<l>s'ei debba ivi lassar la fida aita.</l>
<l>Ma il giovinetto ardito pria la testa</l>
<l>e la spalla di poi gli avea ferita;</l>
<l>pur l'una e l'altra fu poco molesta,</l>
<l>né la forza o la vista gli ha impedita,</l>
<l>ché sì salde eran l'arme, ed ei sì oppresso,</l>
<l>che 'l colpo ne scendea frale e dimesso.</l></lg>

<lg type="ottava">
<l>La spada alfin dal trapassato scudo</l>
<l>tirò Brunoro, e quale impiagato orfo</l>
<l>torna a ferirlo micidiale e crudo,</l>
<l>e Galindo e Margondo è seco accorso;</l>
<l>e gli rendean del vel lo spirto nudo,</l>
<l>se come leopardi al suo soccorso</l>
<l>Patride e Matagante non venia</l>
<l>col famoso Plenoro in compagnia.</l></lg>

<lg type="ottava">
<l>Non si porria pensar l'alto valore</l>
<l>che mostraron quei quattro in tale stato.</l>
<l>Ma chi vorrà narrar l'aspro dolore</l>
<l>del magnanimo re, poi ch'ha tornato</l>
<l>il volto indietro al marzïal romore</l>
<l>né il suo caro figliuol si scoge a lato,</l>
<l>ma il sente e vede che da lui ben lunge</l>
<l>ricinto è intorno da chi 'l batte e punge?</l></lg>

<lg type="ottava">
<l>Viene in sì gran furor che come egli era,</l>
<l>senza gran compagnia, ratto si mosse</l>
<l>e per entro passò la stretta schiera,</l>
<l>non curando di lei piaghe o percosse;</l>
<l>e giunge a forza ove a battaglia fera</l>
<l>truova i buon cavalier, che l'arme rosse</l>
<l>avean fatte a più d'un di quei che stanno</l>
<l>a cerchio intorno e con men guardia vano.</l></lg>

<lg type="ottava">
<l>Come ha scorto del vecchio il pio figliuolo</l>
<l>il subito arriver, la nobil alma</l>
<l>quasi che per lassare aperse il volo</l>
<l>di lei spogliata la terrestre salma;</l>
<l>e se pria la bramò per l'onor solo,</l>
<l>or per doppia cagion ricerca palma.</l>
<l>Ei volea molte cose indarno dire,</l>
<l>ma gli contese il duol la bocca aprire.</l></lg>

<lg type="ottava">
<l>Pur con discreto avviso in mezzo il mette</l>
<l>ove più mostra il loco esser sicuro;</l>
<l>poi rivolte tra lor le spalle, e strette,</l>
<l>fanno intorno di lui difesa e muro.</l>
<l>Ma non molto così l'impresa stette,</l>
<l>ché 'l gran popol che vien noioso e duro</l>
<l>apporta sopra lor sì grave incarco</l>
<l>che da due parti già s'ha fatto il varco.</l></lg>

<lg type="ottava">
<l>Già si trova Patride sulla testa</l>
<l>in tal guisa percosso da Brunoro</l>
<l>che come morto alla campagna resta.</l>
<l>Il medesmo avvenuto era a Plenoro,</l>
<l>a cui la gente d'ogni parte infesta</l>
<l>d'intorno sta come i mastini al toro:</l>
<l>e mille colpi asprissimi gli han dato,</l>
<l>tal ch'anch'ei senza sensi è riversato.</l></lg>

<lg type="ottava">
<l>Riman sol Matagrante e 'l padre e 'l figlio,</l>
<l>il cui sommo valor pur non s'arrende.</l>
<l>avea 'l famoso re fatto vermiglio</l>
<l>tutto il terren dove la spada stende:</l>
<l>Imonio il Provenzal passò dal ciglio</l>
<l>tutta la fronte, onde lo spirto rende,</l>
<l>dicendo: “Appressa pur, turba negletta,</l>
<l>che non mi anciderai senza vendetta”.</l></lg>

<lg type="ottava">
<l>Con costui poscia del medesmo nido</l>
<l>uccise Arpalïone e Perifete;</l>
<l>ma sempre a lui congiunto il figliuol fido</l>
<l>come fieno il villan la gente miete:</l>
<l>pur sì grande è lo stuol che corre al grido,</l>
<l>come i cani al leon ch'è nella rete,</l>
<l>che la forza e 'l valore in van s'adopra,</l>
<l>s'altra aita maggior non viene all'opra.</l></lg>

<lg type="ottava">
<l>Ma il famoso Boorte, che non lunge</l>
<l>co' suoi levi cavai ferendo giva,</l>
<l>come a lui messaggier volando giunge</l>
<l>di quanto in danno loro ivi seguiva,</l>
<l>con sollecito core il destrier punge</l>
<l>dov'è dell'Euro l'arenosa riva,</l>
<l>e seguito da' suoi quanto più puote</l>
<l>per traverso i nemici aspro percuote.</l></lg>

<lg type="ottava">
<l>Qual, l'estiva stagion, talora avviene,</l>
<l>quando il più caldo dì le piagge fende</l>
<l>che d'atre nubi inghirlandando viene</l>
<l>l'austro, che sovra il mar l'ali distende</l>
<l>e scurando le luci al ciel serene</l>
<l>Cerer, Bacco, Pomona e Palla offende</l>
<l>con grandine sassosa, orrida e cruda</l>
<l>che le piante e la terra ha fatta ignuda;</l></lg>

<lg type="ottava">
<l>Tal sopra i suoi nemici allor Boorte</l>
<l>il valore e 'l furore in un distese:</l>
<l>a quello aspro minaccia, a quel dà morte,</l>
<l>l'uno empié di timore e l'altro offese.</l>
<l>poi, rotte avendo le primiere porte,</l>
<l>intento solo a quello, il sentier prese</l>
<l>ove il re Lago e l'onorato figlio</l>
<l>giunti eran ambo all'ultimo periglio:</l></lg>

<lg type="ottava">
<l>perché quel senza scudo e senza spada,</l>
<l>che gli si ruppe in man, si vede e lasso;</l>
<l>il forte Eretto ha l'elmo su la strada,</l>
<l>e del destro braccial si truova casso:</l>
<l>pur con l'altro a guardar la fronte bada,</l>
<l>e col brando, ch'ha intero, cuopre il basso;</l>
<l>il terzo è poco men che sbigottito,</l>
<l>che 'l sinistro ginocchio avea ferito.</l></lg>

<lg type="ottava">
<l>Come al tempo novel, doppo la pioggia</l>
<l>che da Zefir sospinta inondi e bagne,</l>
<l>che veder ponsi in disusata foggia</l>
<l>l'erbe abbattute e i fior per le campagne,</l>
<l>che 'l sol poi chiaro e bel che in alto poggia</l>
<l>porti dolce conforto a chi si lagne</l>
<l>e di sì bel ristoro il mondo adorni</l>
<l>che quanto era il dolor la gioia torni;</l></lg>

<lg type="ottava">
<l>Tai fur da prima, e tai si fero appresso</l>
<l>i guerrier, di Boorte all'apparire,</l>
<l>per timor più d'altrui che di se stesso,</l>
<l>che nessun cura il proprio suo morire.</l>
<l>Or poi che 'n fra le schiere oltra s'è messo,</l>
<l>con l'urto del cavallo e col ferire</l>
<l>sì larga e bella piazza intorno face</l>
<l>ch'ei pon l'arme ricòr che 'n terra giace.</l></lg>

<lg type="ottava">
<l>Ripon sopra i destrier ch'avea de' suoi</l>
<l>il vecchio re dell'Orcadi e 'l figliuolo,</l>
<l>Patride al cerchio d'oro e gli altri duoi</l>
<l>che fur feriti dal crudele stuolo,</l>
<l>che possan dare a i loro ordine; e poi,</l>
<l>quei sicuri lassando, prende il volo</l>
<l>in ver Brunoro il Nero e Terrigano,</l>
<l>che 'n luogo eran di là poco lontano:</l></lg>

<lg type="ottava">
<l>e messosi tra loro ambo gli atterra,</l>
<l>l'un colla groppa e l'altro con la testa</l>
<l>del suo nobil corsier, che in aspra guerra</l>
<l>or col piede or col morso altrui molesta;</l>
<l>poi nel popol vicin ratto si serra,</l>
<l>che 'n nuova tema e sbigottito resta,</l>
<l>ch'ove pria si credea vittoria avere</l>
<l>i due duci miglior vide cadere.</l></lg>

<lg type="ottava">
<l>Lì non ad un ad un, ma a schiera a schiera</l>
<l>stende tutti all'arena, e molti uccide;</l>
<l>nulla parte di lor rimane intera,</l>
<l>ch'ove insieme gli scerna gli divide:</l>
<l>in fin che Marabon della Riviera,</l>
<l>che par che nel valor troppo s'affide,</l>
<l>con gli Allobrogi suoi ristretto truove</l>
<l>che spiegate l'insegne incontra muove.</l></lg>

<lg type="ottava">
<l>Tosto che 'l vide tal, l'accorto duce</l>
<l>cangia a' consigli suoi novelle forme,</l>
<l>che 'l fren tanto ritien, che si conduce</l>
<l>Marabon per ferire all'ultim'orme;</l>
<l>apresi poi nel mezzo, e i suoi riduce</l>
<l>egualmente divisi in doppie torme,</l>
<l>e nel lor destro e lor sinistro lato</l>
<l>dietro a gli ordin primieri è ratto entrato.</l></lg>

<lg type="ottava">
<l>Così, l'aste schivando delle fronti,</l>
<l>con sua più sicurtà percuote i fianchi,</l>
<l>in prestezza coltal ch'ancor che pronti</l>
<l>voltar non ponsi, ove la forza manchi;</l>
<l>poscia, entrato fra lor, confusi monti</l>
<l>d'arme e di gente fà, che vinti e stanchi</l>
<l>e calcati son tutti dallo intoppo</l>
<l>feroce de' corsier, che pesan troppo.</l></lg>

<lg type="ottava">
<l>Ma con sommo valor secura strada</l>
<l>a i suoi mostra il magnanimo Boorte:</l>
<l>sempre ha in danno d'alcun la grave spada</l>
<l>di sangue aspersa e di color di morte.</l>
<l>Tosto ch'ei può trovar chi incontra vada</l>
<l>gli mostra aperte le tartaree porte,</l>
<l>e di stuol popolare uccisi ha tanti</l>
<l>che del credere uman vanno più innanti:</l></lg>

<lg type="ottava">
<l>poi tra' duci Aretaone e Pidita,</l>
<l>del Rodan nati alla sinistra riva</l>
<l>dentro la nobil Vienna, in cui gradita</l>
<l>di Roma è ancor la gran memoria viva.</l>
<l>Fu quello offeso di mortal ferita</l>
<l>ove al collo congiunto in alto arriva</l>
<l>della spina del dorso il nodo primo,</l>
<l>e traverso il tagliò dal sommo all'imo;</l></lg>

<lg type="ottava">
<l>l'altro nel destro lato fu percosso</l>
<l>ove l'omero al braccio si contiene,</l>
<l>e tutto interamente tagliò l'osso</l>
<l>che più largo e sottil di dietro viene.</l>
<l>Isandro ancor, che da pietà è commosso</l>
<l>di vendicarli avea fallace spene,</l>
<l>con la testa in due parti compagnia</l>
<l>fece a i cari cugin per l'atra via.</l></lg>

<lg type="ottava">
<l>Melantio poi, che la nevosa valle</l>
<l>dell'aspro Tarantasio patria avea,</l>
<l>con la testa troncata dalle spalle</l>
<l>diè fine acerba alla sua vita rea:</l>
<l>ché quanto ivi contien l'alpestre calle</l>
<l>di giogo insopportabile premea,</l>
<l>né vi poteva alcun goder sicuro</l>
<l>la famiglia né i ben né il patrio muro.</l></lg>

<lg type="ottava">
<l>Adresto poi, del qual mai più felice</l>
<l>non vide alcun la rapida Lisera,</l>
<l>che sposa avea la vaga Berenice</l>
<l>che fu dell'alma sua la vita intera;</l>
<l>per le man di Boorte, l'infelice</l>
<l>innanzi al mezzo dì fu giunto a sera,</l>
<l>ch'alla gola il percosse: ed ei morendo</l>
<l>il suo lontano amor chiamò piangendo.</l></lg>

<lg type="ottava">
<l>Ma il valoroso Lago, ch'è disciolto</l>
<l>dal numero infinito ch'avea intorno,</l>
<l>sopra il caval montato e 'n sè raccolto,</l>
<l>alla guerra intermessa fa ritorno,</l>
<l>dicendo a gli altri con allegro volto:</l>
<l>“Or gimo a vendicar l'avuto scorno,</l>
<l>ché ben provvide il ciel fidate scorte,</l>
<l>poi che qui spinse il nobile Boorte”.</l></lg>

<lg type="ottava">
<l>Così col figlio Eretto e gli altri insieme,</l>
<l>ove la gente avversa è più ristretta,</l>
<l>con impeto crudel la punge e preme</l>
<l>e sotto sopra attraversata getta.</l>
<l>Quel morto è in tutto e quel languendo geme,</l>
<l>quel d'uscir dalla calca in van s'affretta,</l>
<l>e quel che più scampar credea la vita</l>
<l>più da gli stessi amici l'ha impedita.</l></lg>

<lg type="ottava">
<l>Pur, fra quei che fuggir, resta Piroco,</l>
<l>che 'n sul lago Lemanno avea la sede,</l>
<l>in cui gli abitator del fertil loco</l>
<l>avean, più che in altrui, sparanza e fede,</l>
<l>e quello dio fra lor ch'ha in guardia il foco</l>
<l>il sommo sacerdozio gli concede:</l>
<l>ma questa volta, in van da lui pregato,</l>
<l>non poté in suo favor vincere il fato;</l></lg>

<lg type="ottava">
<l>ché mentre al vecchio re con l'asta intende,</l>
<l>disegnando a ferir quello e 'l destriero,</l>
<l>nel forte scudo di traverso il prende,</l>
<l>e sfuggendo ha fallito il suo pensiero.</l>
<l>Ma il re spronando avanti in basso scende</l>
<l>un colpo che 'l trovò dritto al cimiero,</l>
<l>ove sopra la incude avea Vulcano</l>
<l>ch'un dorato martel sostiene in mano:</l></lg>

<lg type="ottava">
<l>quello abbatte lontan, poscia divise</l>
<l>la celata ch'avea di doppio acciaro,</l>
<l>là fabbricata in maestrevol guise</l>
<l>ove il Rodan riprende il corso chiaro</l>
<l>da' servi del suo dio, ch'all'opra arrise;</l>
<l>ma non per tutto ciò fé gran riparo,</l>
<l>perch'oltra ancor la già sacrata testa</l>
<l>in due parti disgiunta in essa resta.</l></lg>

<lg type="ottava">
<l>Ucciso Eretto avea Bellorofonte,</l>
<l>che così s'appellò costui, ché nacque</l>
<l>nelle fredde radici del gran monte</l>
<l>ch'a Lisera dà ber le gelide acque,</l>
<l>perché là intorno al suo nevoso fonte</l>
<l>vinto per le sue mani e morto giacque.</l>
<l>Un morto rio, di vista orrenda e fera</l>
<l>che fu simil tenuto alla Chimera.</l></lg>

<lg type="ottava">
<l>Ma il braccio, contro a quel sì forte allora,</l>
<l>verso il giovine ardito or parve frale:</l>
<l>perch'ove, più il ginocchio spinge infuora</l>
<l>percote in van, ch'a trapassar non vale;</l>
<l>e l'altro a lui nella medesim'ora</l>
<l>sovra il collo drizzò colpo mortale</l>
<l>che 'n basso gli gettò la fronte d'alto,</l>
<l>e fé in terra rotando amaro salto.</l></lg>

<lg type="ottava">
<l>Patride al cerchio d'or l'empio Proete</l>
<l>con la gola impiagata morto stese,</l>
<l>cui di torto regnare ingiusta sete</l>
<l>indusse a tal che 'l proprio frate offese,</l>
<l>né il sen della pia madre Filemete</l>
<l>né l'aspro lagrimar, lasso, il difese;</l>
<l>doppo il qual fu tiranno ingiusto ed agro,</l>
<l>lungo il Rodan del popolo Veragro.</l></lg>

<lg type="ottava">
<l>Plenoro, ch'abbatuto era pur dianzi</l>
<l>e ch'ha d'offender quei dritta cagione,</l>
<l>come gli altri a caval si mette innanzi,</l>
<l>là dove incontra il misero Etïone</l>
<l>ch'a' dolci versi e placidi romanzi</l>
<l>più ch'all'opre di Marte studio pone:</l>
<l>ma seguia Gracedon della Vallea,</l>
<l>che di lui spesso udir diletto avea.</l></lg>

<lg type="ottava">
<l>Tra lauri, aranci e mirti era nodrito</l>
<l>de' colli provenzai, che 'n contra stanno</l>
<l>al mai sempre a' nocchier securo lito</l>
<l>che le Stecade in cerchio all'onde fanno:</l>
<l>or qui l'empio destin l'ha fatto ardito</l>
<l>di gir contro a Plenoro, a suo gran danno:</l>
<l>perché, mentre ch'ei pensa ove ferire,</l>
<l>può il cor sentir di greve punta aprire.</l></lg>

<lg type="ottava">
<l>Pianser le Muse allor, ma non potero</l>
<l>col dolce lagrimar disdire al fato.</l>
<l>Matagrante anco spinse il suo destriero</l>
<l>ove scorge Scamandro a lui voltato:</l>
<l>dona un colpo alla spalla, e tutto intero</l>
<l>il braccio della spada gli ha troncato;</l>
<l>cadde il meschino, e piange entro al suo seno</l>
<l>che lassò mai di Sorga il lito ameno.</l></lg>

<lg type="ottava">
<l>Or poi che vendicato in maggior parte</l>
<l>ha gli oltraggi sofferti da' nemici,</l>
<l>l'antico re dell'Orcadi si parte</l>
<l>e torna ove aspettato è da gli amici:</l>
<l>che sbigottiti ancor sono in disparte,</l>
<l>senz'ordine tener, lassi e 'nfelici</l>
<l>come greggia in tra' lupi che lontani</l>
<l>aver senta da lei pastori e cani.</l></lg>

<lg type="ottava">
<l>Ma quando vider lui lieto apparire</l>
<l>come sceso dal ciel gli vanno intorno.</l>
<l>Ivi ciascun narrando vuole aprire</l>
<l>il ricevuto danno e 'l sommo scorno:</l>
<l>di vendicarse ogni uom mostra desire</l>
<l>pria che nell'ocean s'attuffe il giorno,</l>
<l>poi sopra la fortuna o in altrui pone</l>
<l>di quanto avvenne lor l'aspra cagione.</l></lg>

<lg type="ottava">
<l>Il valoroso re ciascuno ascolta</l>
<l>e come il merto chiede or biasma or loda:</l>
<l>scusa l'altrui fallire e 'n meglio il volta,</l>
<l>essalta il forte oprar, che 'l buon ne goda;</l>
<l>poi la gente che fu disgiunta e sciolta</l>
<l>alle intermesse schiere in un rannoda;</l>
<l>così ridotti alla medesma via</l>
<l>con tai parole alla battaglia invia:</l></lg>

<lg type="ottava">
<l>“Maraviglia non sia, s'avvien talora</l>
<l>che i più forti guerrier si veggian vinti,</l>
<l>che non sempre la grazia in noi dimora</l>
<l>del ciel ch'a bene oprar ne tiene accinti:</l>
<l>lo qual sovente i suoi più cari ancora</l>
<l>con avversa fortuna ha in basso spinti</l>
<l>per ammonirgli e rendergli più accorti,</l>
<l>ch'al sommo del suo ben gli ha poscia scorti.</l></lg>

<lg type="ottava">
<l>Rendiam pur grazie a lui, che ne dimostra</l>
<l>l'errore, ove il più saggio più s'intrica,</l>
<l>che non è la vittoria in forza nostra,</l>
<l>e 'ndarno senza lui l'uom s'affatica.</l>
<l>Ben sempre gli è nelle terrene chiostra</l>
<l>l'onorata virtù sovrana amica:</l>
<l>con la qual dunque, e con la sua speranza,</l>
<l>seguitiamo il cammin ch'omai n'avanza”.</l>
</lg></div1>

<div1><head>CANTO VI</head>


<lg type="ottava">
<l>In tai parole all'ordin suo primiero</l>
<l>ricondotto ciascun, muove a battaglia.</l>
<l>Ma in altra parte, vincitore altero,</l>
<l>rompe affinato ferro e salda maglia</l>
<l>il famoso Boorte, e già l'impero</l>
<l>di tutti ha in mano, ove i nemici assaglia:</l>
<l>ché di lui sol l'aspetto e sol la voce</l>
<l>più che 'l ferire altrui spaventa, e nuoce.</l></lg>

<lg type="ottava">
<l>Il grave scudo d'ermellini adorno</l>
<l>con tre purpuree bande che gli cinge</l>
<l>adoprava il medesmo quasi, il giorno,</l>
<l>che di Medusa il capo si dipinge:</l>
<l>ché per fuggir da lui la gente intorno</l>
<l>l'un l'altro con timore urta e sospinge.</l>
<l>Così trionfator per tutto giva,</l>
<l>e nessun più di riguardarlo ardiva.</l></lg>

<lg type="ottava">
<l>Il cimier, ch'una fiamma sostenea</l>
<l>che di vivo piropo avea colore,</l>
<l>la vaga stella e lucida parea</l>
<l>che davanti all'aurora spunta fuore</l>
<l>nella secca stagion che, all'onde rea,</l>
<l>n'apporta Febo al suo più grave ardore:</l>
<l>che vien più sfavillante e più soave</l>
<l>ch'altra luce che in mar le chiome lave.</l></lg>

<lg type="ottava">
<l>Doppo il fuggir di molti, al fin ritruova</l>
<l>ove per altra strada a i danni grevi</l>
<l>Palamoro ha condotto aita nuova</l>
<l>de' suoi cavai ch'al corso avea più levi:</l>
<l>così la crudel guerra si rinnuova,</l>
<l>e chi cadeva pria par si rilevi,</l>
<l>e tal riprenda ardire, e tal vigore,</l>
<l>che già 'l vinto minaccia il vincitore.</l></lg>

<lg type="ottava">
<l>Non turba ciò 'l magnanimo Boorte,</l>
<l>anzi più lieto assai nel cor diviene,</l>
<l>che gli sembra onorato per vie torte</l>
<l>chi per l'altrui fuggir palma sostiene.</l>
<l>Or che sente i nemici avere scorte</l>
<l>di maggior forze, e di virtù ripiene,</l>
<l>spera, quelle abbattendo, dritta lode</l>
<l>riportarne più chiara, e 'n sé ne gode,</l></lg>

<lg type="ottava">
<l>e gli pare or trovarsi a guerra eguale</l>
<l>che d'arme e di cavai sembiante fosse.</l>
<l>Or qual rapace uccel che stenda l'ale</l>
<l>alla preda affamato, il destrier mosse:</l>
<l>ratto Esclaborre tra i primier l'assale,</l>
<l>e con l'asta durissima percosse</l>
<l>lui che la spada ha sol, ma il curò poco,</l>
<l>né per colpo cangiò pensiero o loco.</l></lg>

<lg type="ottava">
<l>Né in altra guisa all'orrida tempesta</l>
<l>dà in aspro scoglio tormentata nave,</l>
<l>ch'ei non si crolla pur, ma quella resta</l>
<l>rotta e sommersa, a se medesma grave;</l>
<l>cotal la lancia vien poco molesta</l>
<l>a chi spunta ogni forza e nulla pave,</l>
<l>ma si ruppe ella in vano, e lui passando</l>
<l>Boorte nel cimier ferì col brando:</l></lg>

<lg type="ottava">
<l>e fu il colpo cotal, ch'al greve peso</l>
<l>non si può sostener dritto Esclaborre,</l>
<l>che quantunque non sia di piaga offeso</l>
<l>conviengli al suo destrier l'incarco tòrre,</l>
<l>e tosto cadde su 'l sentiero steso</l>
<l>qual d'alto in basso fulminata torre.</l>
<l>L'altro senza guardarlo a terra il lassa</l>
<l>e sopra i suoi compagni innanzi passa.</l></lg>

<lg type="ottava">
<l>Oltra i monti Navarri, ove a Palenza</l>
<l>va irrigando il terren Linia e Duero,</l>
<l>Fradmone avea, che fu d'alta eccellenza,</l>
<l>in sacre leggi espor dritto e severo,</l>
<l>tal ch'a lui fu con somma riverenza</l>
<l>d'ogni lite estricar dato l'impero:</l>
<l>e 'n supreme ricchezze due figliuoli,</l>
<l>Locasto e Gesileo, si trovò soli;</l></lg>

<lg type="ottava">
<l>i quai semplici allor le paterne orme,</l>
<l>come spesso adiviene, ebbero a sdegno,</l>
<l>e di quei cavalier seguir le torme</l>
<l>ch'Esclaborre tenea sotto il suo regno.</l>
<l>Or lui vedendo ch'abbattuto dorme,</l>
<l>e più di morto che di vivo ha segno,</l>
<l>si divison tra lor da ciascun lato</l>
<l>e 'mprovisto il guerriero hanno scontrato.</l></lg>

<lg type="ottava">
<l>e ben seco pensar di pia vendetta</l>
<l>gloria portar sopra l'offeso duce;</l>
<l>e 'l ferì Gesileo dove più stretta</l>
<l>la cintura alla destra si conduce,</l>
<l>Locasto alla sinistra, ove d'eletta</l>
<l>tempra sopra le spalle il ferro luce:</l>
<l>ma gli fero ambedue sì lieve danno</l>
<l>che 'n duol soverchio e meraviglia stanno.</l></lg>

<lg type="ottava">
<l>Ma il cavalier di Gave al più vicino</l>
<l>dentro al cavo del petto addrizza il brando,</l>
<l>e delle chiuse coste apre il confino</l>
<l>e 'l pon di vita e del destriero in bando.</l>
<l>Gesileo, ch'alla destra era in cammino</l>
<l>e 'l fratel d'aiutar giva cercando,</l>
<l>sopra la testa di traverso fere</l>
<l>e non lunge al primiero il feo cadere.</l></lg>

<lg type="ottava">
<l>Quei che 'ntorno seguiano i buon corsieri,</l>
<l>ch'ivi de' lor signor ivan disciolti,</l>
<l>porgono a i dolci amici e cavalieri</l>
<l>fan gli stanchi pedestri, ch'eran molti.</l>
<l>Sprona il prode Boorte ove più feri</l>
<l>scorge in arme i nemici, ove più folti,</l>
<l>e gli umilia in tal sorte, e gli dirada,</l>
<l>ch'ovunqu'ei muove il piè truova ampia strada;</l></lg>

<lg type="ottava">
<l>or atterra i cavalli, or quella gente</l>
<l>ch'al suo sommo poter vuol contrastare.</l>
<l>Come talvolta il rapido torrente,</l>
<l>quando armato di piogge l'austro appare</l>
<l>allor che 'l sol doppo la bruma algente</l>
<l>suol dell'Alpi canute il pel cangiare,</l>
<l>ch'ei per doppio vigor leva la fronte</l>
<l>scendendo ardito e minaccioso il monte,</l></lg>

<lg type="ottava">
<l>e co i ponti sommersi a forza mena</l>
<l>qualunque arbore incontra, argine o sasso;</l>
<l>biade, armenti, pastor, la mandra piena</l>
<l>degl'infelici agnei conduce in basso:</l>
<l>pur giunto alfin sopra l'antica arena</l>
<l>ratto e vittorïoso allarga il passo,</l>
<l>e quanto ivi la valle e 'l pian si stende</l>
<l>al suo imero novel suggetto rende;</l></lg>

<lg type="ottava">
<l>simil a lui 'l magnanimo Boorte</l>
<l>quel giorno par fra le nemiche schiere:</l>
<l>queste a fuga condanna e quelle a morte,</l>
<l>or col ferro, or con l'urto abbatte e fere.</l>
<l>I miglior duci e le più altere scorte</l>
<l>non ponno al greve caso provvedere,</l>
<l>ché tale stringe ogn'uom timor di lui</l>
<l>ch'ei non sente se stesso, e meno altrui;</l></lg>

<lg type="ottava">
<l>e 'n van son le minacce e i preghi in vano,</l>
<l>e i ricordi d'onor non han più loco.</l>
<l>Non giova contro a lor muover la mano,</l>
<l>perch'ogn'altro morir paventan poco:</l>
<l>ogni alto duce e cavaliero Ispano,</l>
<l>ch'ivi erano i maggior, sembran di foco</l>
<l>per lor privata e pubblica vergogna,</l>
<l>e di quei ritener ciascuno agogna.</l></lg>

<lg type="ottava">
<l>Ma come ogni fatica indarno spende</l>
<l>chi vuol l'onda serrar ch'ha preso il corso,</l>
<l>che può quella veder ch'a destra scende</l>
<l>poi che nella sinistra avea soccorso,</l>
<l>o che da tergo il leve passo stende</l>
<l>allor che nella fronte è posto il morso:</l>
<l>poi ch'abbondata al fin cresce il furore,</l>
<l>ogni freno sprezzando, esce di fuore:</l></lg>

<lg type="ottava">
<l>a quei duci il medesmo avvenuto era</l>
<l>che 'l timore affrenare ebbero speme.</l>
<l>Ma il feroce Boorte or quella schiera</l>
<l>or quest'altra, ch'ei truova, abbatte e preme;</l>
<l>or nella fronte lor che va primiera</l>
<l>or con gli ultimi andar si vede insieme,</l>
<l>e sì oltra talor passato ha il varco</l>
<l>ch'ei non si discernea da quei d'Avarco;</l></lg>

<lg type="ottava">
<l>e già tanto piegava al fero assalto</l>
<l>che indietro si fuggia tutto quel corno;</l>
<l>s'al gran bisogno subito Verralto</l>
<l>non venia, con gli arcier ch'aveva intorno:</l>
<l>e seco era il possente Morassalto</l>
<l>con quei della Granata al mezzo giorno,</l>
<l>Druscheno e Loto, il duce d'Aragona,</l>
<l>e Roderco co' suoi di Barzalona.</l></lg>

<lg type="ottava">
<l>All'apparir de' quai, riprende ardire</l>
<l>di quei che si fuggian la miglior parte:</l>
<l>ivi altro nuovo modo han di ferire</l>
<l>di lontan quelle genti, e 'n giro sparte.</l>
<l>Poco puote il valore incontra gire,</l>
<l>ch'han più che di leon di volpe l'arte,</l>
<l>e già più d'un famoso cavaliero</l>
<l>è ferito da lor, più d'un destriero.</l></lg>

<lg type="ottava">
<l>Non però di Boorte la virtude</l>
<l>per novello accidente anco vien meno,</l>
<l>ma con più sdegno e più furor si chiude</l>
<l>dell'aperte ali nel profondo seno:</l>
<l>né gran ferro affocato sopra incude</l>
<l>batté mai fabbro allor ch'al suo terreno</l>
<l>vuol dare al pio cultor sementa nuova,</l>
<l>ch'al vecchio aratro il vomero rinnuova;</l></lg>

<lg type="ottava">
<l>com'ei senza arrestar, la grave spada</l>
<l>sempre menendo a cerchio, gli percuote:</l>
<l>quel pon morto riverso su la strada,</l>
<l>quel della mano e quel del braccio scuote,</l>
<l>quell'urta col destrier, mentre ch'ei bada</l>
<l>ove alcuno impiagar più dritto puote:</l>
<l>tal che sol di lontan fallaci e lenti</l>
<l>pon commettere i colpi in aria a i venti.</l></lg>

<lg type="ottava">
<l>Ma il rio Druscheno, che in Valenza nato</l>
<l>tra 'l fiume Goldamoro era e la Sema,</l>
<l>poi che sente il suo popolo affannato</l>
<l>di morte in preda e di soverchia tema,</l>
<l>quanto può ascoso si tirò dal lato</l>
<l>ove Boorte allor la gente prema;</l>
<l>poi tende l'arco, e di possente strale</l>
<l>addrizza verso lui colpo mortale:</l></lg>

<lg type="ottava">
<l>e nell'omero destro il prese a punto</l>
<l>ove più la corazza in basso viene;</l>
<l>passa tutto oltra, e gli ha quel lato punto</l>
<l>da cui con molti rami escon le vene.</l>
<l>Lieto grida Druscheno: “A morte è giunto</l>
<l>chi dava a i nostri inevitabil pene;</l>
<l>non sia chi tema più, signor d'Avarco,</l>
<l>ch'alla nostra vittoria aperto è il varco.</l></lg>

<lg type="ottava">
<l>Di tutti quei d'Arturo oggi il migliore</l>
<l>fia scarco per mia man di vita omai:</l>
<l>rivestiam pure il solito valore</l>
<l>per tosto vendicar gli avuti guai.</l>
<l>Or risurge per me l'ispano onore</l>
<l>che più che 'l chiaro sol dispieghe i rai</l>
<l>ovunque arco si tenda o spada stringa</l>
<l>e quanto l'oceàno intorno cinga”.</l></lg>

<lg type="ottava">
<l>Così dicea vantando il fero Ispano,</l>
<l>che lui morto credea che vive ancora.</l>
<l>Boorte in atto di timor lontano</l>
<l>chiama Baven, che presso a lui dimora:</l>
<l>“Or non vi pesi, o caro mio germano,</l>
<l>di trarmi il ferro della spalla fuora,</l>
<l>acciò ch'io possa i fatti o i detti almeno</l>
<l>vendicar di mia man sopra Druscheno”.</l></lg>

<lg type="ottava">
<l>Mosse il fido Baven tutto pietoso,</l>
<l>e di tema ripien del colpo rio</l>
<l>tirò lo stral, che intorno sanguinoso</l>
<l>della piaga stillante fuori uscìo.</l>
<l>Boorte, schivo ancor d'ogni riposo,</l>
<l>rivolto al Ciel diceva: “O lume pio</l>
<l>ch'accendi ogni altro, e fida scorta sei</l>
<l>de i migliori, abbagliando i crudi e' rei;</l></lg>

<lg type="ottava">
<l>se ti fu a grado mai l'alta speranza</l>
<l>che 'n te sol ebbi, e non altrove unquanco,</l>
<l>vengami oggi da te forza e baldanza</l>
<l>che la mia spada o 'l cor non rtesti stanco,</l>
<l>fin che Druschen, ch'ogni perfidia avanza,</l>
<l>per questa mano offeso vegna manco,</l>
<l>e ch'io dimostri al mondo che mal vada</l>
<l>chi non segue de' tuoi la dritta strada”.</l></lg>

<lg type="ottava">
<l>Cotal dicea, né pur finite a pena</l>
<l>avea le divotissime parole</l>
<l>che le membra leggier, salda la lena</l>
<l>truova, e più fermo il cor di quel che suole.</l>
<l>Già sente asciutta la percossa vena,</l>
<l>né l'omer l'impedisce, o 'l colpo duole:</l>
<l>sprona lieto il cavallo, e si rimette</l>
<l>ove non cura omai dardi o saette;</l></lg>

<lg type="ottava">
<l>ché se pria tra' nemici ardito e forte</l>
<l>fu più d'alcun, come mostrò l'effetto,</l>
<l>or che gli sembra aver divine scorte</l>
<l>in tre doppi valor gli crebbe in petto,</l>
<l>e con più gran desio dell'altrui morte</l>
<l>entrò trai primi, ov'è lo stuol più stretto,</l>
<l>avendo sempre la crudel ferita</l>
<l>più nel cor che nell'omero scolpita.</l></lg>

<lg type="ottava">
<l>In guisa di leon, che levemente</l>
<l>fu ferito al principio dal pastore</l>
<l>che difendea la greggia, e 'nmantenente</l>
<l>s'ascose in parte di periglio fuore,</l>
<l>ch'ei dell'ira novella ha il core ardente,</l>
<l>né ritrovando quel, doppia il furore</l>
<l>sopra l'abbandonata e poverella</l>
<l>che col morso e col piè strazia e flagella;</l></lg>

<lg type="ottava">
<l>tal è il chiaro Boorte tra i nemici:</l>
<l>ove uccise con molti il fero Ormeno,</l>
<l>che già fu numerato un de i felici</l>
<l>signor ch'avesse mai Valenza in seno,</l>
<l>ricco d'alti tesori, e più d'amici,</l>
<l>che 'l facevan gratissimo a Druscheno;</l>
<l>or per piaga ch'al petto s'attraversa</l>
<l>lo spirto e 'l sangue doloroso versa.</l></lg>

<lg type="ottava">
<l>Percuote appresso Ippenore, ch'adduce</l>
<l>sotto Loto i cavai ch'avea l'Ibero,</l>
<l>e 'l passò tutto dalla destra luce</l>
<l>fin dove ha la memoria il seggio altero:</l>
<l>lo scudier di Roderco, il nobil duce</l>
<l>che sopra il catalan reggeva impero,</l>
<l>Astinoo detto, sopra l'erbe stese</l>
<l>di mortal colpo che nel collo scese.</l></lg>

<lg type="ottava">
<l>Uccise il giovin Polide ed Abante,</l>
<l>che interprete di sogni ebbero il padre</l>
<l>dentro a Tortosa, il saggio Eurimedante,</l>
<l>che lor morti predisse acerbe ed adre,</l>
<l>e con sospiri e lagrime tremante</l>
<l>gli pregò di schivar l'armate squadre;</l>
<l>schernirlo allora, ed or morendo (ahi lassi)</l>
<l>vorrian di lui seguir le voglie e i passi.</l></lg>

<lg type="ottava">
<l>Truova altri due fratei che vanno insieme,</l>
<l>Xanto e Sinon, di Fenopo figliuoli,</l>
<l>che vecchio e colmo di ricchezze estreme</l>
<l>nella sua lunga età questi ebbe soli.</l>
<l>Or per man di Boorte ogni suo seme</l>
<l>convien che 'l fato su 'l fiorire involi,</l>
<l>e che gli ampi palazzi ch'ei possiede</l>
<l>albergo sien di peregrino erede.</l></lg>

<lg type="ottava">
<l>Incontra poi, ch'a lui drizzano il passo,</l>
<l>Assilo e gelio l'uno e l'altro nato</l>
<l>della leggiadra Egeria e di Clodasso,</l>
<l>ma di parto illeggittimo e celato,</l>
<l>allor che 'l fero orgoglio pose in basso</l>
<l>dell'infedele Insúbro e dispietato:</l>
<l>che 'n sorte della preda ebbe costei,</l>
<l>che non vide in quei tempi eguale a lei.</l></lg>

<lg type="ottava">
<l>Non altrimenti il lupo al collo afferra</l>
<l>due giovenchi smarriti dall'armento,</l>
<l>che Boorte quei due, che morti in terra</l>
<l>con due colpi gli abbatte in un momento:</l>
<l>quel di punta passò dove si serra</l>
<l>alla corazza l'elmo intorno al mento,</l>
<l>a questo ripiegò più bassa un poco</l>
<l>la gola, ov'è mortal più d'altro il loco.</l></lg>

<lg type="ottava">
<l>Poi per l'odio ch'ei porta, e per mostrare</l>
<l>di chi 'l regno gli tien ricco trofeo,</l>
<l>l'arme che 'ntorno ave han pregiate e care</l>
<l>insieme co i cavalli adducer feo</l>
<l>dentro al suo padiglion, trall'altre rare</l>
<l>spoglie che di nemici ivi entro aveo;</l>
<l>indi spinge più innanzi, e in ogni forma</l>
<l>cerca pur di Druschen ritrovar orma.</l></lg>

<lg type="ottava">
<l>Or ciò vedendo il cantabro Verralto,</l>
<l>che la fuga de' suoi quivi sostiene,</l>
<l>Druscheno appella e dice: “Or dov'è l'alto</l>
<l>valor, che 'l pregio sovra ogni altro tiene,</l>
<l>del vostro strale, a cui 'l più forte smalto</l>
<l>qual frale scorza contrastando viene,</l>
<l>e 'n più dritto tenor ch'al chiaro cielo</l>
<l>non saetta i suoi raggi il re di Delo?</l></lg>

<lg type="ottava">
<l>A che 'l serbate voi, ch'or no 'l movete</l>
<l>in chi tutto distrugge il popol nostro?</l>
<l>Cui di spegner già mai vi verrà sete</l>
<l>se non vi vien di così orribil mostro?</l>
<l>E quando mai cagion più bella avrete,</l>
<l>com'or, d'alzare al cielo il nome vostro?</l>
<l>Or v'addrizzate a lui, poi che in quest'ora</l>
<l>la salute di molti in voi dimora”.</l></lg>

<lg type="ottava">
<l>Druschen tutto turbato gli risponde:</l>
<l>“O de cantabri liti duce altero,</l>
<l>costui Boorte appar, che non l'asconde</l>
<l>il bianco scudo e 'l lucido cimiero</l>
<l>e 'l membruto corsier, che quanto inonde</l>
<l>intorno il mar non ha di lui più fero;</l>
<l>ma l'ho visto poi tal, ch'al parer mio</l>
<l>s'e' non è Marte istesso, è qualche dio:</l></lg>

<lg type="ottava">
<l>ché pur ora al destro omero il percosse,</l>
<l>uscito di mia man, possente strale,</l>
<l>e ben meco pensai che morto fosse,</l>
<l>perché 'l colpo venia più che mortale;</l>
<l>ma non fé l'arme pur di sangue rosse</l>
<l>né mostrò di sentir pur breve male,</l>
<l>ché 'nmantenente con più acerba guerra</l>
<l>il vid'io più che mai por gente a terra.</l></lg>

<lg type="ottava">
<l>Perché fatto ho da poi perpetuo voto</l>
<l>di non tirar più stral né tender arco,</l>
<l>che due volte oggi l'ho tentato a vòto,</l>
<l>e d'ogni effetto il ciel gli è stato parco:</l>
<l>in Gaven prima, ch'a non molti è noto</l>
<l>perché 'l colpo avventai d'ascoso varco,</l>
<l>come novellamente ora in Boorte,</l>
<l>con eguale in ciascun maligna sorte.</l></lg>

<lg type="ottava">
<l>E ben fu a me nemica e fera stella</l>
<l>sotto cui presi l'arco al dipartire,</l>
<l>quand'io sentì con semplice favella</l>
<l>al vecchio Licaon mio padre dire:</l>
<l>'Monta, caro figliuol, sopra la sella</l>
<l>poi che pur hai di guerra alto desire,</l>
<l>ché 'l cavalier più gloria ha per un cento</l>
<l>di quel che i colpi suoi commette al vento.</l></lg>

<lg type="ottava">
<l>Poi sì gran torme di destrieri avemo</l>
<l>di più illustre prosapia ch'oggi viva,</l>
<l>ch'or lungo il Galdamoro, or lungo il Semo</l>
<l>pascono in ozio l'una e l'altra riva,</l>
<l>che d'ogni assalto e di periglio estremo</l>
<l>ti porrian sempre trar sicuro a riva'.</l>
<l>Io non gli déi credenza: or mi ripento,</l>
<l>e d'aver un cavallo avrei talento”.</l></lg>

<lg type="ottava">
<l>Verralto allor, perch'a caval si truova</l>
<l>e d'aver tal compagno anco desia,</l>
<l>chiama Alan suo scudier, ch'a tutta pruova</l>
<l>un de' miglior gli doni ch'ivi avia.</l>
<l>Lo scudo e l'armadura indi ritruova,</l>
<l>che s'adattò ben tosto, e poi s'invia</l>
<l>con molti oltre e Druschen contro a Boorte,</l>
<l>congiurati fra lor nella sua morte.</l></lg>

<lg type="ottava">
<l>Ma Beven, che già scorge di lontano</l>
<l>spronar verso il cugin la stretta schiera,</l>
<l>dicea: “Boorte, or si vedrà se 'n vano</l>
<l>v'ha lassata oggi il ciel la forza intera,</l>
<l>o se vi ritornò possente e sano</l>
<l>per coronarvi ancor di palma vera</l>
<l>sopra ogn'altro guerrier che d'arme carco</l>
<l>brami a fin por l'affaticato Avarco”.</l></lg>

<lg type="ottava">
<l>Risponde a lui Boorte: “A quel che s'abbia</l>
<l>di me disposto il ciel m'acqueto in pace:</l>
<l>sì sper'io pur con lui l'iniqua rabbia</l>
<l>oggi domar del popolo rapace,</l>
<l>e 'nsanguinar le dispietate labbia</l>
<l>di Druscheno infedel, vano e fallace;</l>
<l>e 'l penso ritrovar ben tosto forse,</l>
<l>se dentro Avarco per timor non corse”.</l></lg>

<lg type="ottava">
<l>Così mentre dicea, spronando giunge</l>
<l>il drappell'empio alla sua morte inteso,</l>
<l>e con dodici lance intorno il punge,</l>
<l>l'un doppo l'altro, con orribil peso.</l>
<l>Chi nello scudo, chi nell'elmo aggiunge,</l>
<l>chi l'ha nel petto, chi nel fianco offeso;</l>
<l>ei, qual robusta quercia resta in piede,</l>
<l>ne' primi colpi che 'l pastor le diede,</l></lg>

<lg type="ottava">
<l>che ben crolla le frondi e i rami scuote,</l>
<l>ma il sostegno maggior saldo dimora;</l>
<l>il famoso guerriero a chi 'l percuote</l>
<l>nella guisa medesma parve allora.</l>
<l>Chiamal Druscheno, e 'n minacciose note</l>
<l>gli dice: “Or si vedrà se 'l cielo ancora,</l>
<l>come già vi scampò dal forte strale,</l>
<l>or dalla lancia mia salvar vi vale;</l></lg>

<lg type="ottava">
<l>o s'ordinato ha pur ch'oggi Boorte,</l>
<l>che tra 'l più basso stuol sì ardito viene,</l>
<l>debba in man di Druschen giugnere a morte</l>
<l>e dell'Euro arrossir le bianche arene:</l>
<l>sì che 'l suo scudo e l'arme riporte</l>
<l>là dove Licaòn lo scettro tiene,</l>
<l>per appenderlo al tempio a gran memoria</l>
<l>dell'avuta di lui chiara vittoria”.</l></lg>

<lg type="ottava">
<l>Quando sente Boorte che Druscheno</l>
<l>era in fra quelli, e contro a lui si vanta,</l>
<l>divien qual serpe che del prato in seno</l>
<l>al caldo tempo de' suoi fior s'ammanta,</l>
<l>ch'alzando il capo accoglie ogni veleno</l>
<l>poi che fu pressa dall'incauta pianta</l>
<l>del pastor pio che 'n quella parte piega</l>
<l>mentre a i piccioli agnei nuova esca sega,</l></lg>

<lg type="ottava">
<l>e con tre lingue sibilando volge</l>
<l>tutta l'ira ver lui che 'l cor gli avvampa,</l>
<l>e 'ntorno al piè nemico si ravvolge</l>
<l>e 'l dispietato dente in esso stampa;</l>
<l>tale il guerrier da gli altri si disvolge</l>
<l>né cura tien di chi ver lui s'accampa,</l>
<l>ma sol cerca Druschen, lui segue solo</l>
<l>e sol contra di lui distende il volo.</l></lg>

<lg type="ottava">
<l>L'altro, che teme, di scampar procaccia,</l>
<l>e si nasconde pur fra gente e gente,</l>
<l>qual cervo suol che perseguito in caccia</l>
<l>si mischia e 'nvola ove i compagni sente;</l>
<l>ma Boorte di lui non perde traccia</l>
<l>e dove volga il piè sempre ha la mente,</l>
<l>qual bene appreso can, che la primiera</l>
<l>non vuol già mai lassar per altra fera.</l></lg>

<lg type="ottava">
<l>Giungelo al fin, che molti cavalieri</l>
<l>che stretti con Verralto erano insieme</l>
<l>l'han cinto intorno, e d'aspri colpi e feri</l>
<l>ciascuno il Gallo duramente preme:</l>
<l>ed ei, come intra i debili levrieri,</l>
<l>forte cignal che i morsi lor non teme,</l>
<l>trapassò dentro a forza, e Druschen truova</l>
<l>rivolto a lui, poi che 'l fuggir non giova;</l></lg>

<lg type="ottava">
<l>e d'offenderlo tenta, ma la mano</l>
<l>trema di tanto duce al grave aspetto,</l>
<l>usa in secura parte e di lontano</l>
<l>ferir, nascosa tra lo stuol negletto.</l>
<l>Ma il feroce guerrier no 'l coglie in vano,</l>
<l>che gli posa la spada in mezzo il petto</l>
<l>e tutto oltra il trapassa, e d'urto poi</l>
<l>gettò il cavallo e lui steso fra' suoi,</l></lg>

<lg type="ottava">
<l>dicendo: “Or vedi ben quanto oggi sia</l>
<l>la lancia che lo stral, di maggior peso,</l>
<l>fallace Ispano, e gloria non ti fia</l>
<l>d'aver Boorte in tradigione offeso”.</l>
<l>Indi verso la schiera il passo invia</l>
<l>ch'ave il fugace arcier sì mal difeso,</l>
<l>minacciando: “Or drizzato il torto altrui</l>
<l>darò, chiari signor, risposta a vui”.</l></lg>

<lg type="ottava">
<l>Verralto il primo nel voltarsi occorse,</l>
<l>che co i cantabri suoi vicino il serra:</l>
<l>cui la pesante spada all'elmo porse,</l>
<l>e l'ornato cimier gli manda a terra;</l>
<l>né gli nocque oltra più, perch'ella scorse</l>
<l>torta più in basso, e lo spallaccio afferra,</l>
<l>il qual tutto fiaccato tanto scende</l>
<l>ch'ove ha il braccio confin l'omero offende,</l></lg>

<lg type="ottava">
<l>e gli fece di man la spada uscire,</l>
<l>tal gli ha tutto impedito il destro lato.</l>
<l>Sopra la testa ancor torna a ferire,</l>
<l>che di condurlo a fine ha destinato:</l>
<l>ma quegli ha con due man, per ricoprire</l>
<l>il colpo che venia, lo scudo alzato,</l>
<l>in cui l'aureo leon che in ostro assiede</l>
<l>in due parti diviso a terra vede;</l></lg>

<lg type="ottava">
<l>e scampato gli ha bene acerba morte</l>
<l>e 'ndugiato il sepolcro in altro lito,</l>
<l>ché 'l colpo micidial fu di tal sorte</l>
<l>che 'n fin sopra l'arcion l'aria partito.</l>
<l>La terza volta ancor l'aspro Boorte</l>
<l>il brando abbassa, e nel medesmo sito</l>
<l>ritornando più volte ha ferma speme</l>
<l>di condurlo in tal guisa all'ore estreme.</l></lg>

<lg type="ottava">
<l>Come il saggio cultor che troncar vuole</l>
<l>inutil pianta che le biade addugge,</l>
<l>che nell'istesso loco addrizzar suole</l>
<l>mai sempre il ferro, e tutti gli altri fugge,</l>
<l>per render tosto al chiuso campo il sole</l>
<l>che 'l suo nocente giel riscalda e sugge;</l>
<l>così fece il buon Gallo, il cui pensiero</l>
<l>non fu molto lontano allor dal vero:</l></lg>

<lg type="ottava">
<l>perché non giunta sopra l'elmo apena</l>
<l>fu l'ultima percossa, che Verralto</l>
<l>n'andò riverso su la secca arena</l>
<l>come svelto troncon che caggia d'alto.</l>
<l>smarriti ha i sensi, e non può trar la lena,</l>
<l>non però morte ancor l'ultimo assalto</l>
<l>gli ha dato al tutto; ma Boorte il lassa</l>
<l>come s'ei fusse estinto, ed oltra passa.</l></lg>

<lg type="ottava">
<l>Poi che veggion Verralto quei d'Avarco,</l>
<l>un de i duci maggior, condotto a tale,</l>
<l>con la schiera di quei che suol con l'arco</l>
<l>contro a i ferri nemici esser fatale:</l>
<l>Druscheno ancor, ch'assicurava il varco</l>
<l>a tutti lor col suo famoso strale</l>
<l>esser disteso sanguinoso a terra,</l>
<l>ciascun pien di timor lassa la guerra;</l></lg>

<lg type="ottava">
<l>e rifugge volando ove le mura</l>
<l>ha per sua sola speme e per difesa.</l>
<l>Nessun più dell'onor né d'altro cura</l>
<l>che di scampar dalla presente offesa,</l>
<l>e con sì freddo ghiaccio ha la paura</l>
<l>di ciascun l'alma strettamente impresa,</l>
<l>che l'un l'altro in cammin preme e conquide</l>
<l>e per morte fuggir l'un l'altro ancide.</l></lg>

<lg type="ottava">
<l>Non val di capitan prego o conforto</l>
<l>né altero minacciar né forza usare,</l>
<l>ch'ivi non si discerne il dritto o 'l torto</l>
<l>né 'l maggior o 'l minor, ch'ogni uomo è pare;</l>
<l>quel che truova cammin più ascoso e corto</l>
<l>e può gli altri fuggendo oltra varcare</l>
<l>è tenuto da lor la scorta e 'l duce</l>
<l>ch'al desïato fin gli riconduce.</l></lg>

<lg type="ottava">
<l>Sì come adivenir tal volta suole</l>
<l>al combattuto legno presso al lito,</l>
<l>che si veggia affoscar di sopra il sole</l>
<l>e 'l mar col cielo a gran tempesta unito,</l>
<l>ché 'l nocchiero avveduto in alto vuole</l>
<l>rivoltarse a cammin largo e spedito</l>
<l>per gli scogli schifar, ma il vento sforza</l>
<l>e 'l fa rompere a terra a viva forza;</l></lg>

<lg type="ottava">
<l>in tal guisa il miglior venia portato</l>
<l>dal furor popolare al proprio danno:</l>
<l>e Boorte col ferro insanguinato</l>
<l>va doppiando al primier novello affanno,</l>
<l>e nel mezzo di lor ferendo entrato</l>
<l>ove più per timor congiunti vanno</l>
<l>tanti ha sospinti alle Tartaree strade</l>
<l>che del suo crudo oprar quasi ha pietade.</l></lg>

<lg type="ottava">
<l>Ma l'accorto Brunoro, ch'al fin vede</l>
<l>d'assicurar più i suoi chiusa ogni via,</l>
<l>e 'l soccorso cercar da Palamede,</l>
<l>con Tristano occupato, in van saria,</l>
<l>e distrutto sarà, se non provvede,</l>
<l>inverso Seguran tosto s'invia,</l>
<l>e ritruoval che 'n man la briglia tiene</l>
<l>per muover poscia ove il bisogno viene;</l></lg>

<lg type="ottava">
<l>e che presso di lui Clodino avea</l>
<l>ch'è fuor d'impedimento e di periglio</l>
<l>della spalla impiagata, e già tenea</l>
<l>di tornare alla guerra ivi consiglio.</l>
<l>Brunoro irato allora alto dicea:</l>
<l>“Or che attendete, o generoso figlio</l>
<l>del famoso e magnanimo Clodasso,</l>
<l>che tutto il popol suo sia vinto e lasso?</l></lg>

<lg type="ottava">
<l>E che 'ntorno alle porte omai d'Avarco</l>
<l>o che dentro di lor pur sia la guerra?</l>
<l>Or non sapete voi che d'alma scarco</l>
<l>con Verralto Druschen si giace a terra?</l>
<l>E che Boorte di vittorie carco</l>
<l>qual le gregge il leone i nostri atterra?</l>
<l>Posti ha in fuga i cavalli e i levi arcieri</l>
<l>e i pedestri più gravi miei guerrieri.</l></lg>

<lg type="ottava">
<l>Non offendon costor le mie contrade,</l>
<l>né cercan posseder quel che contiene</l>
<l>Emso e Visera, ove l'algenti strade</l>
<l>il germanico mar bagnate tiene:</l>
<l>contra il vostro terren cingon le spade,</l>
<l>per vendicar le ricevute pene</l>
<l>de i vecchi padri lor, ch'ebber da voi,</l>
<l>e i regni racquistar che fur de' suoi.</l></lg>

<lg type="ottava">
<l>E voi gloria d'Ibernia, o Segurano,</l>
<l>che restate a veder co i vostri intorno?</l>
<l>In fin ch'ogni soccorso venga in vano</l>
<l>poi che fiaccato l'uno e l'altro corno</l>
<l>avrà de' nostri il popol gallicano</l>
<l>e 'l britannico stuol con tanto scorno?</l>
<l>Ove dorme il valor del sangue Bruno</l>
<l>che fu sempre onorato da ciascuno?</l></lg>

<lg type="ottava">
<l>Non vi sovvien che la reale sposa</l>
<l>nell'assediate mura oggi si giace,</l>
<l>e nella vostra man sola riposa</l>
<l>le presenti arme e la futura pace?</l>
<l>La mia dimora in altra parte ascosa</l>
<l>né teme di costor l'unghia rapace;</l>
<l>e pur con tutto ciò veder potete</l>
<l>quanto adopro per voi, che 'n posa sete.</l></lg>

<lg type="ottava">
<l>Né per voi mancherò, signor, già mai</l>
<l>fin ch'io sostenga in man lo scudo e 'l brando.</l>
<l>Ma gli afflitti guerrier non ponno omai</l>
<l>contrastare al furor che va montando,</l>
<l>ch'è giunto a tal che maggior forza assai</l>
<l>conviensi opporgli, o di speranza in bando</l>
<l>porre i chiari disegni e gli alti onori,</l>
<l>le desïate palme e i sacri allori.</l></lg>

<lg type="ottava">
<l>Or non soffrite più ch'un ferro solo</l>
<l>tutti i vostri miglior conduca a morte,</l>
<l>e che si possa dir ch'un tanto stuolo</l>
<l>fugga davanti al giovine Boorte:</l>
<l>e vi movete omai, signore, a volo</l>
<l>con le vostre onorate e chiare scorte.</l>
<l>Faccia il vostro valor nel mondo segno</l>
<l>che di regia beltà non foste indegno”.</l></lg>

<lg type="ottava">
<l>Punse l'aspro parlar l'invitto core</l>
<l>d'ambe i due cavalier ch'erano insieme;</l>
<l>ma tinto il volto in giovinil rossore,</l>
<l>che 'l nome di viltà più d'altro teme,</l>
<l>dicea Clodino: “Il debito e l'onore</l>
<l>che intègri confermare ho ferma speme</l>
<l>m'han qui tenuto, e 'l sacro giuramento</l>
<l>che di rompere al ciel troppo pavento:</l></lg>

<lg type="ottava">
<l>perché fuor di ragion sendo impiagato</l>
<l>Gaven, contro a cui sol la guerra avea,</l>
<l>di far torto alla fede avrei pensato</l>
<l>se innanzi a questo tempo arme cingea.</l>
<l>Or ch'io veggio gli amici in tale stato,</l>
<l>e condotti da quelli a sorte rea,</l>
<l>fo voto al Ciel che non per fare offesa,</l>
<l>ma per difender noi, torno all'impresa”.</l></lg>

<lg type="ottava">
<l>Così parlando, a Seguran rivolto</l>
<l>segue: “Onorato mio cognato e caro,</l>
<l>io vi prego oggi che tra 'l popol molto</l>
<l>che 'ntorno avete sì gradito e chiaro</l>
<l>d'alcun buon cavalier più ardito e sciolto</l>
<l>non vi mostriate in tal bisogno avaro</l>
<l>a chi tanto v'onora, acciò ch'io vada</l>
<l>a i miei ripor nella smarrita strada;</l></lg>

<lg type="ottava">
<l>e 'n questo mezzo voi con greve passo</l>
<l>verrete a sostenerne e darne aita,</l>
<l>e 'l nemico ridur sì frale e basso</l>
<l>che la via di vittoria sia spedita”.</l>
<l>Il prode Seguran risponde: “Lasso</l>
<l>mai non sarò, fin della propria vita,</l>
<l>di far quanto v'aggrada, e in voler vostro</l>
<l>sia d'avere i miglior del corno nostro”.</l></lg>

<lg type="ottava">
<l>E con Brunoro poi dolce ragiona:</l>
<l>“Vi ringrazio, signor, de i gran ricordi,</l>
<l>che scendendo di mente amica e buona</l>
<l>non troverranno in me gli orecchi sordi:</l>
<l>che quei ch'ad un sol fia virtude sprona</l>
<l>deven gli animi sempre aver concordi,</l>
<l>e soffrir pianamente le rampogne</l>
<l>di chi 'l suo ben, com'ei medesmo s'agogne.</l></lg>

<lg type="ottava">
<l>Or, per darvi ragione del mio consiglio,</l>
<l>dico che stato son sempre in disparte</l>
<l>con disegno di gir dove il periglio</l>
<l>si scorgesse maggior che in altra parte,</l>
<l>col piè pronto e la mano a far vermiglio</l>
<l>ove più mi chiamasser Palla e Marte;</l>
<l>ché l'ultimo soccorso è quel che spesso</l>
<l>l'incauto vincitore ha in fuga messo.</l></lg>

<lg type="ottava">
<l>Io scorgea da man destra Palamede</l>
<l>da Tristan risospinto alcuna volta,</l>
<l>che lassar convenia la prima sede</l>
<l>e 'nsieme rannodar la schiera sciolta,</l>
<l>che mi fea dubbio star: ma chi non vede</l>
<l>se non la parte sua che 'n guardia ha tolta,</l>
<l>non può ben giudicar come colui</l>
<l>che scerne il suo bisogno e quel d'altrui.</l></lg>

<lg type="ottava">
<l>Or non vi spiaccia dunque avermi udito</l>
<l>e pensar poi di me qual sempre feste;</l>
<l>e con questo drappel forte e spedito</l>
<l>con Clodin gite ove le genti ha preste.</l>
<l>Io vengo appresso, e nel medesmo lito</l>
<l>ove le schiere avverse avem moleste</l>
<l>sarò ben tosto, e spero allor che 'n voi</l>
<l>fia maggior lo sperar ch'or qui di noi”.</l></lg>

<lg type="ottava">
<l>Con più queto parlar Brunoro allora</l>
<l>risponde: “E chi fia mai che 'n tal fortuna</l>
<l>non sia vinto dall'ira, ond'esca fuora </l>
<l>de' suoi primi pensier che in core aduna?</l>
<l>Tutto il mondo sa ben se innanzi ch'ora</l>
<l>io conosco il valor dell'arme Bruna,</l>
<l>e se già mille volte al paragone</l>
<l>ho posto Seguran col suo Girone”.</l></lg>

<lg type="ottava">
<l>Così risposto, col real Clodino</l>
<l>tra molti cavalier ratto s'invia,</l>
<l>ove Boorte al fiume assai vicino</l>
<l>empiea di sangue l'arenosa via:</l>
<l>e ch'ha incontrato il misero Erogino,</l>
<l>che 'n sul vago corsiero ivi apparia</l>
<l>col ricco scudo e l'arme tutte aurate</l>
<l>che dalla donna sua gli furon date;</l></lg>

<lg type="ottava">
<l>ch'una figlia sposò di Morassalto,</l>
<l>re della Cartagenia e d'Alicante,</l>
<l>Androfila appellata, di core alto</l>
<l>e di pensier magnanimo e costante:</l>
<l>e che 'l marito di porfireo smalto</l>
<l>tenea fisso nell'alma o d'adamante;</l>
<l>la qual, giunto al partir l'ultimo sole,</l>
<l>glie le donò piangendo, in tai parole:</l></lg>

<lg type="ottava">
<l>“S'io potessi piegar gli uomini, e i dei,</l>
<l>e 'l destin delle donne troppo avaro,</l>
<l>beatissima al mondo mi terrei</l>
<l>sopra ogni lume in ciel più altero e chiaro,</l>
<l>né di grazia maggior gli pregherei</l>
<l>che di voi seguitar, signor mio caro,</l>
<l>sì come ho sempre in pace, ancora in guerra,</l>
<l>e non vi abbandonar viva e sotterra.</l></lg>

<lg type="ottava">
<l>E se ciò m'avvenisse, uopo non fora</l>
<l>di procacciar per voi più sicur'arme:</l>
<l>ch'io 'l vostro scudo e la lorica allora</l>
<l>contr'ogni offesa altrui penserei farme,</l>
<l>sperando o che Giunone, o s'altra onora</l>
<l>casto amor marital, devesse aitarme</l>
<l>e con voi mantener, per sommo essempio</l>
<l>di chi più aggrade al suo famoso tempio.</l></lg>

<lg type="ottava">
<l>Ma poi ch'esser non può, vi piaccia almeno</l>
<l>di queste arme portar ch'hanno il mio nome,</l>
<l>e da i perigli riguardar non meno</l>
<l>che si soglian le dolci amate some;</l>
<l>e qualor crollerete all'aure in seno</l>
<l>sopra il cimier queste dorate chiome</l>
<l>che riconverser già, lasse, la testa</l>
<l>ch'or di loro e di voi vedova resta;</l></lg>

<lg type="ottava">
<l>vi risovvegna, oimé, con quanta doglia,</l>
<l>lunge han da lor la misera nutrice,</l>
<l>temendo sol di non sentirle spoglia</l>
<l>della nemica schiera vincitrice.</l>
<l>Ma segua pur di lor quanto 'l ciel voglia,</l>
<l>pur che torniate voi lieto e felice</l>
<l>da potermi narrare a parte a parte</l>
<l>i gran pregi e gli onor del nostro Marte”.</l></lg>

<lg type="ottava">
<l>Così dicea la pallida consorte,</l>
<l>di doloroso umor bagnando il volto.</l>
<l>Ma il vago giovinetto in dura sorte</l>
<l>dal prezïoso don fu intorno avvolto,</l>
<l>poi ch'or contro alla spada di Boorte</l>
<l>e dal fero destin soletto accolto,</l>
<l>e gli fa in ver di lui muovere assalto</l>
<l>per pietà di Druscheno e di Verralto;</l></lg>

<lg type="ottava">
<l>e con tutto il poter sovr'esso sprona</l>
<l>con la lancia ch'avea pesante e dura,</l>
<l>e 'n mezzo al doppio scudo il ferro dona</l>
<l>sì che i suoi più vicin n'ebber paura.</l>
<l>Ma il franco cavalier con la persona</l>
<l>non si vede crollare, e tanto il cura</l>
<l>quanto il robusto pin di Borea il fiato,</l>
<l>che già il decimo lustro avea contato.</l></lg>

<lg type="ottava">
<l>Poi ch'ha l'asta troncata, il lassò in prima</l>
<l>senza impedirlo pur prender la spada;</l>
<l>indi il fere altamente su la cima,</l>
<l>ov'è 'l dono amoroso che gli aggrada:</l>
<l>e la chioma di lei, che troppo stima,</l>
<l>intricata convien ch'a terra vada,</l>
<l>ma la fronte non fu dal colpo offesa,</l>
<l>che dall'ottima tempra era difesa.</l></lg>

<lg type="ottava">
<l>Poi che s'è accorto l'amoroso Ispano</l>
<l>del prezïoso e caro suo cimiero,</l>
<l>e che in mezzo alla polve era lontano</l>
<l>l'almo splendor del suo terreno Ibero;</l>
<l>qual tigre acerba lungo il lito Ircano</l>
<l>priva de' figli suoi, divenne fero:</l>
<l>spronò verso Boorte il suo cavallo</l>
<l>gridando in alto suono: “O crudo Gallo,</l></lg>

<lg type="ottava">
<l>già non ti vanterai d'offeso avere</l>
<l>il più onorato crin che fosse mai,</l>
<l>che la luce vincea dell'altre spere</l>
<l>e dello istesso sol gli ardenti rai:</l>
<l>il quale alla sua donna mantenere</l>
<l>e 'ntero riportar certo giurai;</l>
<l>e 'l farò veramente o ch'oggi il cielo</l>
<l>sciorrà il mio spirto dal terrestre velo”.</l></lg>

<lg type="ottava">
<l>E dicendo così, fere alla testa</l>
<l>pendente alquanto dal sinistro lato,</l>
<l>ch'orribil suon dentro all'orecchie desta</l>
<l>del pio Boorte, ma non l'ha impiagato:</l>
<l>poi di nuovo il percuote, e non s'arresta</l>
<l>in fin che 'l terzo colpo è raddoppiato,</l>
<l>su 'l braccio questo, e quel sopra la spalla;</l>
<l>pur di fargli assai danno in tutto falla.</l></lg>

<lg type="ottava">
<l>Ma l'invitto guerrier, da poi che vede</l>
<l>chi fuor del creder suo troppo l'offende,</l>
<l>qual sopra lepre timida che siede</l>
<l>nell'erboso suo nido aquila scende,</l>
<l>a lui s'avventa, e dispietato il fiede</l>
<l>col ferro micidial, che sotto il prende</l>
<l>ove il ventre allo stomaco s'aggiunge,</l>
<l>e quando ivi trovò trapassa e punge.</l></lg>

<lg type="ottava">
<l>L'infelici armi allor del regio sangue</l>
<l>fur di fuori oscurate e dentro piene,</l>
<l>e 'l giovin miserel pallido esangue</l>
<l>sopra il forte corsier non si sostiene:</l>
<l>e mentre così ancor morendo langue</l>
<l>della sposa fedel si risovviene,</l>
<l>e col vigor che in quello stato puote</l>
<l>si rivolge a Boorte in queste note:</l></lg>

<lg type="ottava">
<l>“Alto signor, che così amico il cielo</l>
<l>al gran vostro valore e largo aveste;</l>
<l>se mai vi svegliò al cor pietoso zelo</l>
<l>pregar divoto di persone meste,</l>
<l>o se mai vi scaldar sotto un bel velo</l>
<l>d'onorata consorte fiamme oneste,</l>
<l>consolate, al posar di questa salma,</l>
<l>d'una promessa almen la misera alma:</l></lg>

<lg type="ottava">
<l>e questa fia, di far di terra accòrre</l>
<l>le bionde chiome ch'io nel mondo adoro,</l>
<l>e meco insieme in chiuso albergo porre</l>
<l>coperto, com'io son, dell'arme d'oro;</l>
<l>e 'l tutto appresso nelle mani esporre</l>
<l>di Morassalto, al corno di Brunoro,</l>
<l>che mi deggia mandare alla mia dea</l>
<l>sì come al dipartir promesso avea”.</l></lg>

<lg type="ottava">
<l>Il pio Boorte, che in più amaro pianto</l>
<l>che l'altro non diceva, intento ascolta,</l>
<l>risponde: “Or potess'io con nuovo incanto</l>
<l>render così la vita ch'io v'ho tolta</l>
<l>e felice tornarvi e lieto, quanto</l>
<l>già mai d'esser bramaste alcuna volta;</l>
<l>sì come adempierò vostro desio,</l>
<l>e di ciò testimon n'appello Dio”.</l></lg>

<lg type="ottava">
<l>Ringraziò 'l con la vista e col sembiante,</l>
<l>che la parola scior più non poteo:</l>
<l>così condusse il già felice amante</l>
<l>in estrema sventura il destin reo.</l>
<l>La bionda chioma, ch'a' suoi piedi innante</l>
<l>negletta si giacea, riprender feo</l>
<l>Boorte, poi condur col cavaliero</l>
<l>dentro al suo padiglione, e 'l suo destriero.</l>
</lg></div1>

<div1><head>CANTO VII</head>


<lg type="ottava">
<l>Già col fero Clodin giungea Brunoro,</l>
<l>coi guerrier che menò di Segurano;</l>
<l>e divise le parti hanno in fra loro</l>
<l>per rispinger fra' suoi chi sia lontano</l>
<l>e dare a gli affannati alto ristoro:</l>
<l>quel muove a destra e questo all'altra mano,</l>
<l>poi ciascun quanto può 'l pregare adopra</l>
<l>per riducerli insieme alla prima opra.</l></lg>

<lg type="ottava">
<l>Diceva lor Clodin: “Fratelli amati</l>
<l>per cui già tante palme riportai,</l>
<l>or non volete ancora essere ornati</l>
<l>di vittoria maggior che foste mai,</l>
<l>e ritornarven carchi ed onorati</l>
<l>di spoglie ostili, e non d'ontosi guai,</l>
<l>né smarrire il valor per quel ch'è stato,</l>
<l>mantre il vostro Clodin non v'era a lato?</l></lg>

<lg type="ottava">
<l>E poi che ritornato intero e forte,</l>
<l>la Dio somma mercede, ora è con voi,</l>
<l>se pensier cangerem, cangerem sorte,</l>
<l>e l'amica fortuna fia con noi.</l>
<l>Apriam de' nostri cor le chiuse porte</l>
<l>a virtù intera e i due seguaci suoi,</l>
<l>lo sperare e 'l soffrir, ch'han forza insieme</l>
<l>di portar sopra il ciel chi 'l centro preme;</l></lg>

<lg type="ottava">
<l>quanto noi più, ch'oltra ogni nostra insegna</l>
<l>avrem di Seguran l'alto soccorso</l>
<l>con l'aspra gente che in Ibernia regna,</l>
<l>ch'al Britanno furor metterà il morso.</l>
<l>Or pria, cari fratei, che questa vegna</l>
<l>drizziam verso i nemici ratto il corso,</l>
<l>e che morte non sien l'opra dimostre,</l>
<l>se ben dormon talor, le virtù nostre”.</l></lg>

<lg type="ottava">
<l>Dall'altro lato ancor Brunoro il Nero</l>
<l>quanti sparsi ritruova in un raccoglie.</l>
<l>Non prega umil, ma gli minaccia altero</l>
<l>e 'n tai note superbe i detti scioglie:</l>
<l>“Non sia chi speri dall'artiglio fero</l>
<l>scampar di morte le terrene spoglie</l>
<l>con fuggir quinci il ferro de' nemici,</l>
<l>che 'l troverrà più aguto fra gli amici.</l></lg>

<lg type="ottava">
<l>Ché questa armata man, ch'or voi vedete</l>
<l>mossa in vostra salute e 'n vostro onore,</l>
<l>in vostro danno e scorno sentirete</l>
<l>purgar col sangue il pubblico disnore.</l>
<l>Quanto più adunque gran cagione avete</l>
<l>di tosto rivoltar l'arme e 'l valore</l>
<l>contro al duro avversario che vi preme,</l>
<l>in cui di doppio ben si mostra speme?</l></lg>

<lg type="ottava">
<l>Se voi guardate ben, non è ch'un solo</l>
<l>quel che tutti vi scaccia e vi spaventa:</l>
<l>non perché vaglia più che 'l largo stuolo,</l>
<l>ma perché truova in voi la virtù spenta;</l>
<l>che s'ancor si ralluma, all'alto volo</l>
<l>del suo furor, che sopra noi s'avventa,</l>
<l>graverà l'ali tal, che verrà in basso</l>
<l>come dal visco augello avvinto e lasso”.</l></lg>

<lg type="ottava">
<l>Così dicendo lor, gli risospinge</l>
<l>nell'ordin primo e 'n dietro riconduce.</l>
<l>L'altra parte anco a guerra si raccinge</l>
<l>seguitando Clodin suo primo duce,</l>
<l>e di sangue novel si ridipinge</l>
<l>l'arenoso sentiero, e 'l ciel riluce</l>
<l>d'altro splendor di ferro, or che 'l ritorno</l>
<l>vicino appar del fuggitivo corno:</l></lg>

<lg type="ottava">
<l>il cui tosto arrivar da prima diede</l>
<l>maraviglia e temenza a' vincitori,</l>
<l>e 'l popol volentier raffrena il piede</l>
<l>attendendo il voler de' suoi maggiori.</l>
<l>Ma il famoso Boorte, che ciò vede,</l>
<l>con ardenti parole accende i cori</l>
<l>dicendo: “Or giunto è 'l tempo in cui di tutto</l>
<l>il lungo affaticar s'accoglia il frutto;</l></lg>

<lg type="ottava">
<l>perché il fuggir di quei privi n'avia</l>
<l>d'ampie spoglie onorate e di vendetta.</l>
<l>Or nostra buona, e lor fortuna ria,</l>
<l>ne torna la mercè ch'era interdetta:</l>
<l>moviam pur ratti, e si ritrovin pria</l>
<l>ch'un'altra volta in fuga si rimetta</l>
<l>la vilipesa e mal guidata schiera,</l>
<l>e di lei riportiam vittoria intera.</l></lg>

<lg type="ottava">
<l>Né fallace pensiero il cor v'ingombre</l>
<l>ch'or pien d'altro poter che dianzi furo:</l>
<l>ma s'allor come nebbie, or fien com'ombre,</l>
<l>che 'l passato timor cresce il futuro.</l>
<l>Ogni dubbio ciascun dall'alma sgombre</l>
<l>che gli mostre il cammin più alpestro e duro</l>
<l>dell'altro infino ad or, ma fermo creda</l>
<l>che quanto oggi veggiam sia nostra preda”.</l></lg>

<lg type="ottava">
<l>Come ha detto così, lassa Baveno</l>
<l>che nell'ordine usato gli ritegna;</l>
<l>poi sprona avanti, ove d'orgoglio pieno</l>
<l>truova Clodin con la primiera insegna.</l>
<l>Tosto il conosce, e regger non può il freno</l>
<l>all'ardente desio che in esso regna</l>
<l>di ritrovarse in pruova contro a lui,</l>
<l>per la conforme età ch'è in ambedui,</l></lg>

<lg type="ottava">
<l>e l'appella da lunge: “O re famoso</l>
<l>dell'altrui povertà sì ricco e altero,</l>
<l>se voi siete d'onor tanto bramoso,</l>
<l>come vi vede ogn'uom, di torto impero:</l>
<l>volgete or verso me quel ferro odioso</l>
<l>ch'è sol contro a i più vili ardito e fero,</l>
<l>e per pruova veggiam se sia men forte</l>
<l>di quel che fu Gaven con voi Boorte”.</l></lg>

<lg type="ottava">
<l>Gli rispose Clodin: “Null'altro bramo</l>
<l>che con voi ritrovarmi oggi a battaglia:</l>
<l>in cui spero ottener di palma il ramo,</l>
<l>se non bene incantata avrete maglia.</l>
<l>E perché più il dever che l'util amo</l>
<l>e non vo' che vantaggio alcun mi vaglia,</l>
<l>questa lancia ch'ho in man lasso da parte,</l>
<l>e 'l medesmo farei se foste Marte”.</l></lg>

<lg type="ottava">
<l>In tai parole l'un ver l'altro sprona</l>
<l>pien d'ardente desio di gloria vera.</l>
<l>Clodin fu il primo ch'al nemico dona</l>
<l>sopra la fronte, e d'atterrarlo spera:</l>
<l>ma l'altro alza lo scudo, e in esso suona</l>
<l>la spada indarno, e pur rimase intera,</l>
<l>se ben piegosse alquanto; ond'ei turbato</l>
<l>biasmava nel suo cor le stelle e 'l fato.</l></lg>

<lg type="ottava">
<l>Ma di Gave il guerrier con altra possa</l>
<l>abbassando la man, nell'elmo il prende,</l>
<l>in cui fece cadendo ampia la fossa,</l>
<l>né però infino al capo il brando scende:</l>
<l>ma l'intonò sì forte la percossa,</l>
<l>che la briglia abbandona e 'l braccio stende,</l>
<l>e saria in terra in poco spazio scorso</l>
<l>se non avea da' suoi tosto soccorso.</l></lg>

<lg type="ottava">
<l>Ma Rossano e Grifon dell'Alto Passo,</l>
<l>ch'allor da Seguran compagni prese,</l>
<l>sostegno fur ch'ei non cadesse in basso;</l>
<l>e Pilarte a Boorte il corso stese</l>
<l>qual di fromba talor rotondo sasso,</l>
<l>e con la lancia all'omero l'offese</l>
<l>nel destro lato: e 'l colpo fu più duro</l>
<l>che regger non porria colonna o muro.</l></lg>

<lg type="ottava">
<l>Pur sopra il suo caval fermo si tenne,</l>
<l>se ben nella sinistra torse alquanto.</l>
<l>Ma poi ch'all'esser suo dritto rivenne,</l>
<l>si volge al feritor che torna intanto</l>
<l>dicendo: “Aspro guerrier, se non hai penne</l>
<l>d'aquila o di falcon, fia breve il vanto</l>
<l>che potrà per tua lingua essere inteso</l>
<l>d'aver contro a ragion Boorte offeso”.</l></lg>

<lg type="ottava">
<l>Poi con tutto il poter drizza una punta</l>
<l>che scoperto il trovò nel lato manco,</l>
<l>e dividendo il cor di dietro spunta</l>
<l>nell'osso più vicin del destro fianco.</l>
<l>All'estrema ora sua l'anima giunta</l>
<l>lassò il terrestre vel pallido e bianco,</l>
<l>onde freddo convien che a terra vada;</l>
<l>e dell'arme al romor sonò la strada.</l></lg>

<lg type="ottava">
<l>Indi il leve destrier ratto ritorna</l>
<l>al drappel che Clodin gli asconde e chiude,</l>
<l>gridando: “O schiera di colori adorna</l>
<l>assai più che d'onore e di virtude:</l>
<l>che fa il vostro gran duce, a che soggiorna?</l>
<l>Ch'io mi credea che fosse eterna incude</l>
<l>contra i colpi di noi guerrier negletti;</l>
<l>or si fa scudo a me de' vostri petti,</l></lg>

<lg type="ottava">
<l>come picciol fanciul di madre soglia</l>
<l>contro all'ape a cui il mel furato avea.</l>
<l>Ma poi che m'è per voi tolta la spoglia</l>
<l>della qual già vestito mi tenea,</l>
<l>il danno sopra voi forse, e la doglia,</l>
<l>porria versarne la fortuna rea,</l>
<l>per far palese come stolto adopre</l>
<l>chi per altrui coprir se stesso scuopre”.</l></lg>

<lg type="ottava">
<l>E 'n questa s'avventò sopra Rossano,</l>
<l>che dell'alta Pannonia avea le schiere,</l>
<l>il Selvaggio appellato, perch'è strano</l>
<l>di costumi, di volto e di maniere:</l>
<l>ma il core ardito e pronta avea la mano</l>
<l>quanto buon cavalier potesse avere.</l>
<l>Or vedendo il nemico ch'a lui spinge</l>
<l>spiegando il suo valor la spada stringe,</l></lg>

<lg type="ottava">
<l>e studia nel ferir d'esser primiero.</l>
<l>Così mosso il caval veloce e lieve</l>
<l>percuote, in vista minaccïoso e fero,</l>
<l>il ben ferrato scudo saldo e greve:</l>
<l>e ben che, essendo tal, restasse intero,</l>
<l>quanto avesse già mai danno riceve.</l>
<l>Boorte in sé di maraviglia avvolto</l>
<l>la virtù del Pannonio apprezza molto,</l></lg>

<lg type="ottava">
<l>e gli dice: “Signor, d'oscure spoglie</l>
<l>ma di chiaro valor vi sento ornato.</l>
<l>Così spesso veggiam do sozze foglie</l>
<l>il frutto provenir dolce e pregiato,</l>
<l>ché 'l sembiante di fuor non dà né toglie</l>
<l>il buono o 'l reo che n'han le stelle dato:</l>
<l>e se nel giudicare oggi non fallo,</l>
<l>devrebbe esser Clodin di voi vassallo.</l></lg>

<lg type="ottava">
<l>Ma il dritto par che voi debbiate ancora</l>
<l>di me, com'io di voi, sentir la pruova”.</l>
<l>E così detto, alla medesim'ora,</l>
<l>con gran colpo la fronte gli ritruova,</l>
<l>sì che 'l veder turbato gli dimora:</l>
<l>ma la tempra dell'elmo in tanto giova</l>
<l>ché non restò ferito, e 'nmantenente</l>
<l>si rischiararo in lui gli occhi e la mente,</l></lg>

<lg type="ottava">
<l>e 'ncominciò: “Signor troppo ho sentito</l>
<l>anch'io quel che potete, e non men pento:</l>
<l>che 'l trovar voi di forze assai fornito</l>
<l>accresce in me il desire e l'ardimento.</l>
<l>Donimi pure il Cielo in questo lito</l>
<l>con voi morte o vittoria a suo talento:</l>
<l>ché questa unica fia, quell'altra chiara</l>
<l>da non aver di lei vita più cara”.</l></lg>

<lg type="ottava">
<l>In tai voci torna alla battaglia</l>
<l>e d'una punta il Gallo ripercuote:</l>
<l>non nello scudo più, che quanto vaglia</l>
<l>per le cose passate intender puote,</l>
<l>ma in quelle ascose parti che la maglia</l>
<l>difende sol, d'ogn'altro ferro vòte,</l>
<l>di sotto al destro braccio, onde Boorte</l>
<l>in rischio esser potea d'acerba morte;</l></lg>

<lg type="ottava">
<l>se non che ammaestrato e dotto all'arte</l>
<l>l'ha con riguardo accorto preveduta,</l>
<l>e rivoltosi alquanto in altra parte</l>
<l>nel bene armato petto gli è caduta.</l>
<l>Duolsi il Pannonio allor del crudo Marte,</l>
<l>e d'esser più de' suoi quasi refuta</l>
<l>dicendo: “Or se così mi tòi gli allori</l>
<l>che poss'io più sperar de' tuoi tesori?”</l></lg>

<lg type="ottava">
<l>E mentre che 'n suo cor difoga l'ira</l>
<l>il cavalier di Gave il brando pone</l>
<l>sopra il suo scudo, e mezzo in basso il tira</l>
<l>e d'accrescer dolor gli dà cagione.</l>
<l>Rossan, ch'al vendicarse sol rimira</l>
<l>e ch'usa più il furor che la ragione,</l>
<l>con sì gran colpi l'avversario assale</l>
<l>che truova al suo desio la spada frale;</l></lg>

<lg type="ottava">
<l>perch'or mentre il bracciale indarno offende,</l>
<l>or dell'elmo famoso il ferro invitto,</l>
<l>in due parti troncata a terra scende,</l>
<l>lassando il suo signor nudo ed afflitto.</l>
<l>Il cortese Boorte il tempo prende</l>
<l>di mostrar ch'amò sol l'onore e 'l dritto,</l>
<l>e dal scudier Toante a lui vicino</l>
<l>si fece un brando dar sicuro e fino:</l></lg>

<lg type="ottava">
<l>ch'ove la Calidonia al mare Scoto</l>
<l>le selvaggie sue chiome in alto spande</l>
<l>guadagnò allor ch'ei fé di spirto vòto</l>
<l>con tal virtù Chersidamante il grande,</l>
<l>ch'ivi arrivato di terreno ignoto</l>
<l>si féa de' prigionier crude vivande;</l>
<l>e quello appresso in ogni parte avìa</l>
<l>per usare al bisogno, s'avvenìa.</l></lg>

<lg type="ottava">
<l>Or questo all'avversario suo Rossano,</l>
<l>che 'n tale stato ancor fuggir non vuole,</l>
<l>con allegro sembiante ha posto in mano</l>
<l>e 'l conforta da poi con tai parole:</l>
<l>“La fortuna a 'l valor, ch'è a lei sovrano,</l>
<l>in ogni opra mortal contrastar suole,</l>
<l>e per seguir con voi l'usata strada</l>
<l>v'ha troncata così la forte spada.</l></lg>

<lg type="ottava">
<l>Ma non fia della vostra a peggior molto</l>
<l>questa di cui vi fò cortese dono:</l>
<l>e perché il vostro onor non vi sia tolto</l>
<l>a nuova altra battaglia presto sono”.</l>
<l>Il selvaggio Pannonio in lieto volto</l>
<l>risponde: “Il brando mio vie più che buono</l>
<l>mi fé intero acquistar sovente palma</l>
<l>e troncandosi poi, più dolce salma;</l></lg>

<lg type="ottava">
<l>send'ei cagion ch'or mi sia fatto amico</l>
<l>il maggior cavalier che lancia porte:</l>
<l>né cosa oscura o ver novella dico,</l>
<l>ch'a tutto il mondo omai chiaro è Boorte.</l>
<l>Ricevo il don, ma non come nemico</l>
<l>cercherò mai per lui la vostra morte;</l>
<l>ma da qui innanzi quello e chi 'l sostiene</l>
<l>sarà in vostra salute, e 'n vostro bene:</l></lg>

<lg type="ottava">
<l>ch'io non vorrei però che voi credeste,</l>
<l>vedendo com'io vò negletto e vile,</l>
<l>che tutto eguale il cor fosse alle veste,</l>
<l>ben che men del dever chiaro e gentile;</l>
<l>o che 'ntra le Pannoniche foreste</l>
<l>mai non surgesse oltr'all'usato stile</l>
<l>per fiso riguardar vista possente</l>
<l>della vera virtù la fiamma ardente.</l></lg>

<lg type="ottava">
<l>e se non vi fusse altra, è pur la mia,</l>
<l>che la somma ch'è in voi chiara discerne:</l>
<l>a cui supplico il ciel che largo dia</l>
<l>tutto il favor delle sue luci eterne;</l>
<l>ed io per ogni sorte o buona o ria</l>
<l>delle forze di fuor, dell'altre interne,</l>
<l>quantunque nulla sia, per quel ch'ei merta</l>
<l>vi fò con tutto il cor divota offerta”.</l></lg>

<lg type="ottava">
<l>Ma in questo ragionar vicin si vede</l>
<l>con le spiegate squadre Segurano,</l>
<l>che con arte e con senno a' suoi provvede,</l>
<l>che con vantaggio poi muovan la mano.</l>
<l>Ei con pochi guerrier, con lento piede,</l>
<l>innanzi a gli altri va poco lontano</l>
<l>con l'arme lucentissima che splende</l>
<l>qual Febo suol ch'a mezzo giorno ascende.</l></lg>

<lg type="ottava">
<l>Mostrasi in alto ancor l'aurato scudo</l>
<l>che 'l bel raggio solar saetta intorno,</l>
<l>ov'è il nero dragon che in atto crudo</l>
<l>par minacce a' nemici oltraggio e scorno;</l>
<l>così il cimiero, ove Nettunno ignudo</l>
<l>col suo tridente in man si mostra adorno,</l>
<l>però ch'avea del suo terreno Iberno</l>
<l>sotto a tal deïtà posto il governo.</l></lg>

<lg type="ottava">
<l>Né molto a lui lontan Brunoro il Nero</l>
<l>co' suoi rimessi in un già il passo muove.</l>
<l>Ma poi ch'aggiunti arrivano al sentiero</l>
<l>in cui Boorte fea l'egregie prove,</l>
<l>della polve ch'alzava oscurar fero</l>
<l>nel suo seggio, cred'io, Saturno e Giove:</l>
<l>ch'al fin cadendo, di montare stanca,</l>
<l>tutto il popol Britanno e 'l Gallo imbianca.</l></lg>

<lg type="ottava">
<l>Sì come suol nella assetata estate,</l>
<l>quando lieto il villan di scioglier brama</l>
<l>dalle pungenti spighe e paglie aurate</l>
<l>il buon seme gentil che Cerer ama,</l>
<l>che con le spoglie pria rotte e squarciate</l>
<l>l'avventa in alto, e Zefiro poi chiama,</l>
<l>ch'ovunque esse volando intorno spinge</l>
<l>d'oscurato color tutto dipinge;</l></lg>

<lg type="ottava">
<l>tali erano a mirar l'arme e i destrieri</l>
<l>di quei ch'ad incontrargli erano intesi.</l>
<l>L'ornate sopraveste, i bei cimieri</l>
<l>e gli scudi lucenti e gli alti arnesi,</l>
<l>per cangiante vaghezza in prima alteri,</l>
<l>d'un medesmo colore eran compresi:</l>
<l>né l'un l'altro scorgea, come se 'l velo</l>
<l>notturno e senza luna avesse il cielo.</l></lg>

<lg type="ottava">
<l>Già nel venir di quei son fatti avante</l>
<l>il nobil re dell'Orcadi e 'l figliuolo,</l>
<l>Patride al cerchio d'oro e Matagrante</l>
<l>e Plenoro e Drianzo e 'l forte stuolo</l>
<l>di più d'un duce e cavaliero errante,</l>
<l>il qual desio d'onor conduce solo</l>
<l>a seguitar dell'Orcadi l'insegne,</l>
<l>non avaro pensier che in esso regne.</l></lg>

<lg type="ottava">
<l>Le schiere di spavento pria ripiene</l>
<l>han tornate col dir liete e sicure;</l>
<l>il comandato loco ogn'uom ritiene</l>
<l>come chi d'obbedir, non d'altro cure,</l>
<l>né men che gli altri di minute arene</l>
<l>fan l'aria intorno e le campagne oscure.</l>
<l>Or giunti ove il magnanimo Boorte</l>
<l>fea di largo tesor ricca la morte,</l></lg>

<lg type="ottava">
<l>il valoroso vecchio alquanto sprona</l>
<l>il caval verso lui, poscia gli dice:</l>
<l>“O del regno di Gave alta corona</l>
<l>e di quante mai fur la vincitrice,</l>
<l>tra l'antiche memorie indarno suona</l>
<l>quell'onorata cetera e felice</l>
<l>del buon Tidide, d'Ettore e d'Achille,</l>
<l>che presso al foco vostro eran faville.</l></lg>

<lg type="ottava">
<l>Ben poss'io dir la vostra invitta mano</l>
<l>della rovina mia fido sostegno,</l>
<l>ch'abbattuto e scacciato ha di lontano</l>
<l>chi già sovra de' miei teneva il regno.</l>
<l>Ecco che 'l bello oprar non cadrà in vano:</l>
<l>ch'or più ch'io fossi mai bramoso vegno</l>
<l>d'assalire i nemici, e le mie schiere</l>
<l>saran più che leoni oggi a vedere”.</l></lg>

<lg type="ottava">
<l>Disse Boorte a lui tutto ridente:</l>
<l>“O famoso mio padre, se ciò fia,</l>
<l>troppo ad uopo sarà, sì larga gente</l>
<l>per far pruova di noi veggio per via.</l>
<l>Questi è 'l gran Seguran, cui veramente,</l>
<l>chi no 'l pregiasse assai, torto faria:</l>
<l>ma pur, poi ch'è mortal, vergogna fora</l>
<l>più che gli altri e che sé stimarlo ancora”.</l></lg>

<lg type="ottava">
<l>“Così far si convien”, lieto risponde</l>
<l>il saggio re, “che nel medesmo errore</l>
<l>può cader l'uom che in troppo ardire abbonde</l>
<l>e chi soverchio ancor crede al timore.</l>
<l>Sommo senno e virtude il cielo infonde</l>
<l>in Segurano il Bruno, e gran valore</l>
<l>nativo nel suo seme invitto ed alto,</l>
<l>quale in Ettor, Girone e Galealto,</l></lg>

<lg type="ottava">
<l>ch'illustrissimi furo e senza pare,</l>
<l>e di cui tutto il mondo avea spavento.</l>
<l>Pure, ove alcun di lor potea trovare,</l>
<l>d'esser co' suoi nemici avea talento,</l>
<l>perché le spoglie e le vittorie rare</l>
<l>non s'han di loco di virtude spento.</l>
<l>Né mi fu il quinto ciel sì avaro allora</l>
<l>che lodato non fussi anch'io talora.</l></lg>

<lg type="ottava">
<l>E s'io non temea lor giovine e forte,</l>
<l>che troncar mi poteano i miglior anni,</l>
<l>ora a che per costui curar di morte,</l>
<l>ch'è sola il porto de' canuti affanni?</l>
<l>E poi l'alta presenza di Boorte,</l>
<l>che tolto m'ha da perigliosi danni,</l>
<l>ben mi può assicurar lo stato incerto</l>
<l>e trionfo di lui prometter certo.</l></lg>

<lg type="ottava">
<l>Ma perché riposato alla battaglia</l>
<l>vien frescamente, e noi lassi ritruova</l>
<l>ch'all'estremo calor tra piastra e maglia</l>
<l>avem fatta di noi sì lunga pruova,</l>
<l>è il mio consiglio, se di lui vi caglia,</l>
<l>ch'omai quinci nessun più il passo muova</l>
<l>ma sol s'attenda e cerchi sostenere</l>
<l>il primiero furor di queste schiere”.</l></lg>

<lg type="ottava">
<l>Così fermo fra loro, i cavalieri</l>
<l>si disteser per l'ali d'ogni lato,</l>
<l>ove il re Pelinoro con gli arcieri</l>
<l>quasi al medesmo punto era arrivato,</l>
<l>ch'a molti duci avevano e guerrieri</l>
<l>condotto con gli strai l'estremo fato:</l>
<l>or, sentendo il bisogno, l'altra impresa</l>
<l>lassando al corno suo torna in difesa.</l></lg>

<lg type="ottava">
<l>E 'nsieme esso, il re Lago e 'l pio figliuolo,</l>
<l>il famoso Boorte e gli altri poi</l>
<l>van tutti intorno all'ordinato stuolo,</l>
<l>e ciascun quanto può conforta i suoi.</l>
<l>Ma il valoroso vecchio è quel che solo</l>
<l>sopra gli altri si sente, e dice: “Or noi</l>
<l>siam qui, cari figliuoi, per mostrar chiaro</l>
<l>che non a torto aviam nome sì raro.</l></lg>

<lg type="ottava">
<l>Sète antichi guerrieri, e non v'è ascoso</l>
<l>che 'l gran valor conviene al gran periglio.</l>
<l>fate a pruova fra voi chi più bramoso</l>
<l>muova il suo ferro e con più allegro ciglio,</l>
<l>certi che l'uom fugace e paventoso</l>
<l>sempre del sangue suo torna vermiglio:</l>
<l>il forte scampa, e con supremo onore</l>
<l>vive in tra gli altri, e poi famoso muore.</l></lg>

<lg type="ottava">
<l>Fermi il passo ciascuno, e solo intenda</l>
<l>a non muover già mai di loco il piede:</l>
<l>e se più non potrà, tanto il difenda</l>
<l>ch'al fin morto di lui rimanga sede;</l>
<l>se stesso a virtù sproni, e gli altri incenda</l>
<l>che vinti dal timor vicin si vede</l>
<l>con dir: - Chi cinge il ferro, cinga insieme</l>
<l>d'alte lodi acquistar desire e speme -.</l></lg>

<lg type="ottava">
<l>Con tai voci arrestò l'invitto corno,</l>
<l>ristretto in un con maestrevol arte:</l>
<l>in guisa che talor nel fosco giorno,</l>
<l>quando inchinando il sol da noi si parte,</l>
<l>folta nebbia veggiam ch'assiede intorno</l>
<l>di monte alpestre alla più altera parte</l>
<l>allor che Borea ed Austro ed Euro giace</l>
<l>co' suoi compagni in riposata pace.</l></lg>

<lg type="ottava">
<l>Già vien con largo passo Segurano</l>
<l>e 'n superba sembianza s'appresenta,</l>
<l>dicendo: “Or tragga fuor l'ardita mano</l>
<l>chi quest'arme ch'io porto non paventa”.</l>
<l>Indi una asta nodosa di lontano</l>
<l>vibrando in aria tra' nemici avventa;</l>
<l>né corse in van, ch'aggiunse Licomede</l>
<l>che 'n mezzo alla Cornubia avea la sede,</l></lg>

<lg type="ottava">
<l>e del nobil Creuso era nipote,</l>
<l>ricevuto tra' suoi con sommo onore:</l>
<l>e nell'estremo al ventre gli percuote</l>
<l>il mortal ferro, e 'l trapassò di fuore.</l>
<l>Cade inverso la piaga, e mentre scuote</l>
<l>le braccia intorno e i piè languendo muore;</l>
<l>ma pïetosi di lui Lico e Driante</l>
<l>con voler del buon re si fanno avante.</l></lg>

<lg type="ottava">
<l>Eran questi fratei del sangue usciti</l>
<l>del famoso e grand'Orcado Peloro,</l>
<l>che poi regnando ne' britanni liti</l>
<l>fu possente tra lor di terre e d'oro:</l>
<l>padre di Perifeo, che tra i graditi</l>
<l>guerrier che a Pandragon più amici foro</l>
<l>era il primiero, e questi cari e soli</l>
<l>della bella Ippodamia ebbe figliuoli,</l></lg>

<lg type="ottava">
<l>i quai nodrì nel gemino valore</l>
<l>del ferro illustre e delle dotte carte;</l>
<l>né scerner si potea chi con più amore</l>
<l>gli ricevesse in seno Apollo o Marte:</l>
<l>ché per l'uno o per l'altro in sommo onore</l>
<l>eran saliti altrove e 'n quella parte,</l>
<l>e di più d'uno alloro s'eran cinti</l>
<l>di cavalier ch'aveano uccisi o vinti.</l></lg>

<lg type="ottava">
<l>Or quai duo tigri giovini, ch'usati</l>
<l>sien con la madre lor gregge assalire,</l>
<l>che già d'esse più volte insanguinati</l>
<l>senza la scorta poi prendono ardire</l>
<l>contra i più grossi armenti e meglio armati</l>
<l>di pastori e di can soletti gire,</l>
<l>che da quei, più di lor sagaci e forti,</l>
<l>sien col troppo voler battuti e morti;</l></lg>

<lg type="ottava">
<l>tale allor questi due con Segurano</l>
<l>ebber di pari ardir simil fortuna:</l>
<l>ch'ad ambo insieme la spietata mano</l>
<l>la vita e 'l giorno in un momento imbruna.</l>
<l>Di questo getta il capo a lui lontano,</l>
<l>e quell'altro percuote ove s'aduna</l>
<l>l'ultima costa al suo sinistro lato,</l>
<l>e presso al pio fratello è riversato.</l></lg>

<lg type="ottava">
<l>Pianse il vecchio pietoso, quando scorse</l>
<l>la valorosa coppia a morte giunta,</l>
<l>e ch'alla giovin voglia non occorse</l>
<l>di paterno dolor l'anima ha punta,</l>
<l>e quasi al vendicargli irato corse;</l>
<l>ma in questo mezzo strettamente aggiunta</l>
<l>è l'avversaria già con la sua gente,</l>
<l>tal ch'ad opra maggior piega la mente:</l></lg>

<lg type="ottava">
<l>e rivolgendo il guardo in ogni loco</l>
<l>pur i suoi nel bisogno riconforta,</l>
<l>che nessun per timor molto né poco</l>
<l>al furor de i nemici apra la porta.</l>
<l>Ma il fero Seguran, ch'ardente foco</l>
<l>negli occhi, nella mano e nel cor porta,</l>
<l>sopra i primieri, ove col ferro aggiunge,</l>
<l>quanti puote incontrar percuote e punge.</l></lg>

<lg type="ottava">
<l>Truova che 'nsieme Amintore e Dinea</l>
<l>a quei che dietro son si fanno scudo,</l>
<l>i quai scampando altrui da sorte rea,</l>
<l>hanno in sé riconverso il ferro crudo:</l>
<l>perch'a l'un col poter ch'estremo avea</l>
<l>passò la spada, come fosse ignudo,</l>
<l>per entro il petto alla incurvata valle</l>
<l>che nascosa in tra lor forman le spalle;</l></lg>

<lg type="ottava">
<l>Dinea fere alla fronte, dove appare</l>
<l>assisa in mezzo la più larga vena,</l>
<l>e 'l fé col volto in alto riversare</l>
<l>e di sangue irrigò la pressa arena.</l>
<l>Segue oltra, ove più insieme riserrare</l>
<l>vede la folta schiera, e sta ripiena</l>
<l>d'ostinato voler di morte certa</l>
<l>pria che lassargli mai la strada aperta.</l></lg>

<lg type="ottava">
<l>Ivi con più furor s'accampa allora,</l>
<l>e tutti i suoi miglior d'intorno accoglie.</l>
<l>Qual rapido torrente a cui talora</l>
<l>il semplice cultore il corso toglie</l>
<l>e per altro cammin del vecchio fuora</l>
<l>spinger il vuol, contrario alle sue voglie,</l>
<l>ch'ove intoppo maggior traverso truova</l>
<l>tanto più d'espugnarlo usa ogni pruova;</l></lg>

<lg type="ottava">
<l>tal l'aspro Seguran quanta ha virtude,</l>
<l>quant'ha forza e valor sovr'essi spiga.</l>
<l>Ma 'l Britanno drappel via più che incude</l>
<l>sta saldo a i colpi, e non si torce o piega;</l>
<l>duce non ha che non s'affanni e sude,</l>
<l>e 'l valoroso re conforta e prega:</l>
<l>e dove alcun de' suoi veggia ire a terra</l>
<l>con nuovi altri guerrier sostien la guerra.</l></lg>

<lg type="ottava">
<l>Né il famoso Boorte indarno siede,</l>
<l>che pronto ha in ogni parte il passo e 'l ciglio,</l>
<l>e nell'uopo maggior disceso a piede</l>
<l>tosto ivi accorre al publico periglio:</l>
<l>all'apparir del qual tutto si vede</l>
<l>il campo più che pria farsi vermiglio,</l>
<l>che spinge innanzi, e con l'invitta spada</l>
<l>ove sta Seguran prende la strada.</l></lg>

<lg type="ottava">
<l>Il qual, come vicin venir lo scorge,</l>
<l>il chiama e dice: “O misero Boorte,</l>
<l>qual contrario pianeta oggi vi scorge</l>
<l>nel fiorir vostro a così acerba morte?</l>
<l>Alta pietà di voi nel cor mi sorge,</l>
<l>né mi doglio anco men della mia sorte,</l>
<l>ch'all'uccider mi sforzi un guerrier tale</l>
<l>e ch'amai sempre alle mie luci eguale.</l></lg>

<lg type="ottava">
<l>Ben udiste già dir ch'io giovinetto</l>
<l>fui del re vostro padre intero amico;</l>
<l>mentr'io giva formando il rozzo petto</l>
<l>col suo valore e col gran senno antico,</l>
<l>d'ogni contento suo prendea diletto</l>
<l>e quanto in odio avea mi fu nemico:</l>
<l>né mai saggio figliuolo amò più il padre</l>
<l>ch'io fei lui sempre, e l'opre sue leggiadre.</l></lg>

<lg type="ottava">
<l>E 'n questo istesso loco mi trovai</l>
<l>seco con l'arme in man contro a Clodasso,</l>
<l>là dove il popol suo colmo di guai</l>
<l>rendei più volte e lui medesmo lasso:</l>
<l>in fin che in altra parte me n'andai</l>
<l>verso il castel del Periglioso Passo,</l>
<l>che mi sforzò l'onore e 'l dever mio,</l>
<l>e 'ntanto il miserel del mondo uscìo;</l></lg>

<lg type="ottava">
<l>doppo il qual vi rimembre il sommo amore</l>
<l>ch'a voi, come a figliuol, portai mai sempre.</l>
<l>Or se il ciel, rivolgendo i giorni e l'ore,</l>
<l>dell'esser nostro poi cangiate ha tempre,</l>
<l>non avrà forza mai che questo core,</l>
<l>se 'l composto mortal non si distempre,</l>
<l>non sia pure il medesmo in ogni sorte</l>
<l>verso il nome onorato di Boorte.</l></lg>

<lg type="ottava">
<l>Ma poi che sposo son di Claudïana</l>
<l>e di Clodasso suo genero fido,</l>
<l>non sia stimata a torto opra villana</l>
<l>se di quella e di lui difendo il lido;</l>
<l>e se già l'altra età poco lontana</l>
<l>vide Avarco de' vostri antico nido,</l>
<l>Giove riguardi a ciò, che 'l nostro Marte</l>
<l>volge la vista sua per altra parte.</l></lg>

<lg type="ottava">
<l>Ben mi dorrei se mi sforzasse tale</l>
<l>che foste per mia man di vita in bando:</l>
<l>e però vi riprego che 'l fatale</l>
<l>corso v'adduca in altro luogo errando,</l>
<l>e sopra il nuovo popol che n'assale</l>
<l>possa la mia virtù mostrar col brando;</l>
<l>né mi vegnan vittorie onde le spoglie,</l>
<l>più larghe che gli onor, m'apportin doglie”.</l></lg>

<lg type="ottava">
<l>Ma l'ardito Boorte in atto altero,</l>
<l>poi ch'ha queto ascoltato, gli risponde:</l>
<l>“Se 'l ciel vorrà (che 'l tutto scerne intero</l>
<l>e senza il cui voler non crolla fronde)</l>
<l>che mi toglia del mondo il braccio fero</l>
<l>di Seguran, cui tal valore infonde,</l>
<l>il mio fuggirse altrove indarno fora,</l>
<l>che scampar non porria, né indugiar l'ora.</l></lg>

<lg type="ottava">
<l>Il medesmo avverria, signor, di voi,</l>
<l>se 'l fin per questa man lassù v'è dato:</l>
<l>però fia ben tentarlo, e 'l vedrem poi,</l>
<l>che l'uom conosce sol quel ch'è già stato.</l>
<l>L'antico e chiaro amor ch'ora è fra noi</l>
<l>anco doppo il morir non cange stato:</l>
<l>perché non debbe odiar l'anima forte</l>
<l>chi col ferro d'onor la spinse a morte”.</l></lg>

<lg type="ottava">
<l>Così detto, ripien d'alto desire</l>
<l>di gloria rivestir con guerrier tale,</l>
<l>drizza alla testa il brando, ma ferire</l>
<l>altro non può che del serpente l'ale:</l>
<l>ch'alto levò lo scudo a ricovrire</l>
<l>il colpo che scendeva agro e mortale</l>
<l>l'accorto Seguran che non disprezza</l>
<l>quella giovine età nell'arme avvezza.</l></lg>

<lg type="ottava">
<l>Non vien per questa men l'altera speme</l>
<l>ch'al valoroso Gallo il petto avvampa,</l>
<l>che in diversi altri modi il punge e preme</l>
<l>e l'arme intorno percotendo stampa.</l>
<l>l'altro, ch'offender lui nell'alma teme,</l>
<l>solo a difender sé le forze accampa,</l>
<l>e si cuopre or col brando or con lo scudo,</l>
<l>in fin che 'l vide poi di pietà nudo:</l></lg>

<lg type="ottava">
<l>però che sopra il braccio il ferro scese,</l>
<l>ch'ei non poteo schivar con tanta possa</l>
<l>che la man tutta e 'l destro lato offese,</l>
<l>e dentro gl'intonò la carne e l'ossa.</l>
<l>l'ira di Marte allor ratta s'accese</l>
<l>nell'aspro Iberno, e la pietade ha scossa</l>
<l>dicendo: “Poi che in voi non val l'amore</l>
<l>vaglia di Seguran l'odio e 'l furore”.</l></lg>

<lg type="ottava">
<l>E qual levriera pia, che talor soglia</l>
<l>co' suoi stessi figliuoi mordersi a gioco,</l>
<l>ch'ancor che i denti lor le apportin doglia,</l>
<l>se moderata vien, la soffra un poco:</l>
<l>poi se passa il dever, cangia la voglia</l>
<l>e 'l gran materno amor non ha più loco,</l>
<l>che disdegnosa al fin lor corre sopra</l>
<l>e l'unghia e 'l morso a gastigargli adopra;</l></lg>

<lg type="ottava">
<l>tal avvien di Boorte a Segurano,</l>
<l>che 'n disdegnoso passo a lui s'avventa:</l>
<l>l'invitta spada, la feroce mano</l>
<l>in basso spinge al vendicare intenta.</l>
<l>Ogni ferro, ogni scudo era ivi invano</l>
<l>per far riparo alla sua vita spenta;</l>
<l>ma il giovinetto snello in leve salto</l>
<l>secur si fé dal periglioso assalto:</l></lg>

<lg type="ottava">
<l>ond'il gran colpo, con dannoso scherno,</l>
<l>sopra l'arena scorse a lui vicina,</l>
<l>dietro al cui grave peso il fero Iberno</l>
<l>le sollevate membra stese inchina,</l>
<l>con più romor ch'al tempestoso verno</l>
<l>non fa di cerro antico alta ruina</l>
<l>che 'l rapido torrente intorno svelse</l>
<l>e del torbido corso preda felse.</l></lg>

<lg type="ottava">
<l>Il cortese Boorte ratto accorre</l>
<l>e pensa ogn'uom che per ferirlo vada,</l>
<l>quando veggion pietaoso che 'l soccorre</l>
<l>e tien lunge al suo mal l'aguta spada.</l>
<l>In questo mezzo d'ogni intorno corre</l>
<l>gente che 'ntra lor due chiude la strada;</l>
<l>e già le schiere son sì strette in uno</l>
<l>che 'l suo loco a guardar torna ciascuno.</l></lg>

<lg type="ottava">
<l>Ma il forte Seguran, qual rabid'orso</l>
<l>che d'alto arbor pomoso cadde a terra,</l>
<l>che con tutto il poter d'unghia e di morso</l>
<l>delle piante più basse i rami atterra;</l>
<l>tal egli, abbandonato all'ira il morso,</l>
<l>sendogli tolto in lui, muove aspra guerra</l>
<l>in quei che primi incontra, e d'essi face</l>
<l>quel che di cervi suol tigre rapace.</l></lg>

<lg type="ottava">
<l>Truovasi presto il misero Balante,</l>
<l>che di Mambrino il saggio era cugino;</l>
<l>passogli il petto, e con la fronte innante</l>
<l>giacque al suo percussor tristo vicino.</l>
<l>Ippaso poscia se gli oppose avante,</l>
<l>ch'ebbe al compagno pio pare il destino,</l>
<l>che come in grado egual vissero insieme</l>
<l>una morte medesma anco gli preme:</l></lg>

<lg type="ottava">
<l>ma ferito fu questi ove la gola</l>
<l>aggiungendosi al petto è cava alquanto.</l>
<l>La vita appresso crudelmente invola</l>
<l>a Stichio, Micisteo, Laso e Cleanto,</l>
<l>della progenie Uvallia che già sola</l>
<l>tra i più chiari Pembruchi aveva il vanto</l>
<l>d'aver domata la famosa Arforda</l>
<l>che col nobil legnaggio mal s'accorda.</l></lg>

<lg type="ottava">
<l>Ritruova oltra a costor l'altero Alito,</l>
<l>parente di Serbino e Pellicano,</l>
<l>del seme altero di Merlino uscito</l>
<l>ma da l'arte di lor molto lontano:</l>
<l>in cui se come i suoi fosse nutrito,</l>
<l>avria previsto allor che 'n Segurano</l>
<l>fu riposto il suo fine, onde potea</l>
<l>forse altrove indugiar la sorte rea;</l></lg>

<lg type="ottava">
<l>né si saria, com'or, con tanto ardire</l>
<l>di sì gran cavalier messo al paraggio:</l>
<l>il qual pensando in alto di ferire</l>
<l>già dalla esperïenza è fatto saggio,</l>
<l>ch'ei vede indarno il colpo rïuscire</l>
<l>e nel nemico suo tutto il vantaggio,</l>
<l>che la spada gli pon sopra il cimiero</l>
<l>e 'n due parti il ripose su 'l sentiero.</l></lg>

<lg type="ottava">
<l>Vien doppo questo il nobile Esimone,</l>
<l>che nato d'alta stirpe in Bargaria</l>
<l>mezza suggetta avea la regïone</l>
<l>che 'n verso Brestolina apre la via:</l>
<l>e 'ncontro al gran furor, folle, s'oppone</l>
<l>del possente guerrier, ch'a morte ria</l>
<l>di gir volando gli mostrò la strada,</l>
<l>trapassato nel ventre con la spada.</l></lg>

<lg type="ottava">
<l>Giva seguendo ancor, sì che in poc'ora</l>
<l>uccisi avea tant'Orcadi e Britanni</l>
<l>che nessun più davanti gli dimora,</l>
<l>ammaestrato in sé dagli altrui danni.</l>
<l>Già più d'un duce di speranza è fuora</l>
<l>di rimedio trovar degli alti affanni,</l>
<l>e più ch'alla vittoria o alla virtute</l>
<l>volge ogni suo pensiero alla salute.</l></lg>

<lg type="ottava">
<l>Era gito Boorte in altro loco</l>
<l>contro al fero Clodino e 'l re Brunoro:</l>
<l>ove acceso trovò sì ardente foco</l>
<l>ch'ei non può per altrui lassar costoro.</l>
<l>Ma il buon re Lago, poi che stanco e roco</l>
<l>è de' suoi richiamar che in fuga foro,</l>
<l>come altra volta già, si spinge avante</l>
<l>con passo e cuor di cavaliero errante.</l></lg>

<lg type="ottava">
<l>Ma il pietoso figliuol, che vicin vide,</l>
<l>e molti altri suoi duci appresso chiama,</l>
<l>Matanzo il Bruno e 'l caro suo Patride,</l>
<l>che non men di se stesso apprezza ad ama,</l>
<l>Matagrante, Plenoro e l'altre fide</l>
<l>scorte più amiche e d'onorata fama:</l>
<l>le quai senza tardar gli vanno intorno</l>
<l>come sciolti levrieri in caccia al corno.</l></lg>

<lg type="ottava">
<l>Quando il gran Seguran vicina scorge</l>
<l>a' suoi danni venir l'eletta torma,</l>
<l>quanta più puote al cor baldanza porge,</l>
<l>sì che vieti al suo piè di cangiar orma:</l>
<l>sveglia ogni forza, e con le spalle insorge</l>
<l>e nel saldo ferir se stesso informa;</l>
<l>conferma ben nel braccio il grave scudo</l>
<l>e nella destra mano il brando crudo:</l></lg>

<lg type="ottava">
<l>in guisa di cinghial che 'ntorno cinto</l>
<l>tra cani e cacciator del bosco fuore</l>
<l>si veggia in loco aperto esser sospinto,</l>
<l>ove al suo scampo ha sol l'arme e 'l furore:</l>
<l>che 'l dente mostra alla battaglia accinto,</l>
<l>incurva il dorso, e 'n minaccioso orrore</l>
<l>drizza l'ispide sete, raspa e freme</l>
<l>e nel suo desperare ha solo speme.</l></lg>

<lg type="ottava">
<l>Sopra il primo che vien, se stesso sprona</l>
<l>l'irato Iberno, e scese l'aspra sorte</l>
<l>nel pio Drianzo, a cui tal colpo dona</l>
<l>sopra l'elmo ben fin, che 'l pose a morte;</l>
<l>poi con superbe voci alto ragiona:</l>
<l>“Venga innanzi di voi chi sia più forte,</l>
<l>perché possa sentir se questa spada</l>
<l>men grave in lui che nel compagno vada”.</l></lg>

<lg type="ottava">
<l>Ma l'altra schiera insieme va ristretta,</l>
<l>ché così gli ammaestra il vecchio saggio,</l>
<l>dicendo: “Chi desia di far vendetta</l>
<l>no 'l deve refutar, quand'ha vantaggio.</l>
<l>S'io fussi ancor di quell'età perfetta</l>
<l>che fu degli anni miei l'aprile e 'l maggio,</l>
<l>andrei certo più tosto ignudo e solo</l>
<l>ch'or con tali arme e con sì largo stuolo.</l></lg>

<lg type="ottava">
<l>Ma il meglio è d'obbedire alla natura,</l>
<l>e quali ella ne dà, le forze usare;</l>
<l>e tanto più colui che sol procura</l>
<l>la salute e 'l ben publico servare.</l>
<l>Però senza tenere or d'altro cura</l>
<l>che di questo crudel quindi levare,</l>
<l>andiam congiunti insieme, perché invano</l>
<l>sarebbe un sol di noi con Segurano:</l></lg>

<lg type="ottava">
<l>ch'ancor ch'e' sia di me più giovin tanto</l>
<l>ch'io non fussi giamai seco a battaglia,</l>
<l>sento da tutto il mondo dargli il vanto</l>
<l>sovr'ogni cavalier che vesta maglia;</l>
<l>e bench'e' ceda a Lancilotto alquanto</l>
<l>al possente Tristan forse s'agguaglia:</l>
<l>e l'un sendo lontano, e l'altro irato,</l>
<l>deviam ben riguardare al nostro stato”.</l></lg>

<lg type="ottava">
<l>Così dicendo, angusto cerchio fanno,</l>
<l>che ben doppiato sia da ciascun lato,</l>
<l>al feroce guerrier, che mortal danno</l>
<l>a Matagrante d'una punta ha dato</l>
<l>che gli ha passato il cor; ma gli altri l'hanno</l>
<l>col sovente ferir tutto intonato,</l>
<l>sì che gli sembra il mondo gire intorno</l>
<l>di color vari e di facelle adorno:</l></lg>

<lg type="ottava">
<l>onde sforzato al fin ritira il passo,</l>
<l>e poi con degnità fra' suoi si resta,</l>
<l>di sdegno più che di fatica lasso</l>
<l>o che d'aspre percosse della testa;</l>
<l>e quando è in sé, d'ogni speranza casso</l>
<l>di passare oltra il vallo che l'arresta,</l>
<l>rivolta in altra parte e in altra strada</l>
<l>l'aspro furor della mortale spada:</l></lg>

<lg type="ottava">
<l>simile a quel possente altero fiume</l>
<l>a cui l'arte e 'l valor d'umani ingegni,</l>
<l>ove il corso drizzare avea costume,</l>
<l>chiuser con gravi sassi e duri legni;</l>
<l>né sia di forza tal ch'apra e consume</l>
<l>di sotto o intorno i validi sostegni,</l>
<l>che per altro sentiero abbatte e svelle</l>
<l>quando incontra, e 'l romor vola alle stelle.</l></lg>

<lg type="ottava">
<l>Torna alla sua sinistra, là dov'era</l>
<l>Creuso, Ivano e 'l nobile Mambrino,</l>
<l>nella parte a cui stende la riviera</l>
<l>il suo lido arenoso più vicino,</l>
<l>ch'a battaglia ivi perigliosa e fera</l>
<l>son con Brunoro il Nero e con Clodino:</l>
<l>ma così va di par, ch'essi non sanno</l>
<l>chi più s'aggia di lor vittoria o danno.</l></lg>

<lg type="ottava">
<l>Ma nel primo apparir di Segurano</l>
<l>la volubil fortuna il dubbio solve:</l>
<l>ch'apena giunto ancor la cruda mano</l>
<l>ha gettato riverso tra la polve</l>
<l>il forte Attorïon, cugin d'Ivano,</l>
<l>il qual, mentre che l'alma si dissolve,</l>
<l>chiede al suo vel terrestre sepoltura,</l>
<l>per non restar di cani empia pastura;</l></lg>

<lg type="ottava">
<l>e luogo ebbe il pregar, ma non sì tosto,</l>
<l>ch'allora è in altro affar ciascuno inteso:</l>
<l>perché non lunge a lui per terra ha posto</l>
<l>il giovin Menesteo da morte offeso,</l>
<l>ch'al possente furore indarno opposto</l>
<l>sperò di sostener più grave peso</l>
<l>che non fu il suo valore; e se n'accorse</l>
<l>quando il colpo mortale al ventre scorse.</l></lg>

<lg type="ottava">
<l>Doppo costoro uccise in un momento</l>
<l>Sfeleo, Clonio, Micipso e Licofone,</l>
<l>che tutti avean suggetti e reggimento</l>
<l>ove nel mar Sabrina si ripone.</l>
<l>Passa oltra il crudo, e tra 'l fugace armento</l>
<l>sembra affamato e rabido leone</l>
<l>che d'altra preda pria spogliato fosse</l>
<l>da pastorale schiera che 'l percosse.</l></lg>

<lg type="ottava">
<l>Creuso il Senesciallo e 'l prode Ivano</l>
<l>co i miglior cavalier ch'aggiano appresso,</l>
<l>ben ristretti fra lor, drizzan la mano</l>
<l>ove il popol vicin più viene oppresso:</l>
<l>ma quando oprano in ciò ritorna vano,</l>
<l>che lo stuol paventoso in fuga messo</l>
<l>avea chiuso il cammino, e 'n tutta forza</l>
<l>di fermare ivi il piè ciascuno sforza.</l></lg>

<lg type="ottava">
<l>Surge Mambrino il saggio d'altra parte,</l>
<l>che men l'aspra tempesta avea sentita:</l>
<l>sveglia chiamando il buon popol di Marte</l>
<l>e 'n tai conforti alla difesa invita:</l>
<l>“Ora è 'l tempo a mostrar se l'antic'arte</l>
<l>del militare studio è in noi fallita,</l>
<l>che fu già sì pregiata in Bangaria</l>
<l>che di tutta Brettagna il vanto avia;</l></lg>

<lg type="ottava">
<l>o se siamo i medesmi che più volte</l>
<l>al Betico furor ponemmo il freno,</l>
<l>che già con mille navi insieme accolte</l>
<l>n'avean privati del natio terreno:</l>
<l>onde tante poi fur tra fiamme avvolte,</l>
<l>quando del sangue lor c'empiemmo il seno;</l>
<l>o quelli stessi ch'al vicino Iberno</l>
<l>aviam fatto sovente e danno e scherno.</l></lg>

<lg type="ottava">
<l>Questi, di cui temete il guardo solo,</l>
<l>son tutti di color di ch'io ragiono,</l>
<l>nati e nodriti dal medesmo polo,</l>
<l>né dal ciel più di quelli han proprio dono.</l>
<l>Ora al primo valor si spieghe il volo</l>
<l>e rinfreschi di lui l'antico suono,</l>
<l>e seguite il mio piè, che vi conduce</l>
<l>alla vera di gloria eterna luce”.</l></lg>

<lg type="ottava">
<l>Così dicea Mambrino, e mostra loro,</l>
<l>per più infiammare i cor, l'altero scudo</l>
<l>che di perso colore e d'ostro e d'oro</l>
<l>diviso appar, d'ogni animale ignudo:</l>
<l>e lassando Ozonel col re Brunoro</l>
<l>s'invia co' suoi dove l'Iberno crudo</l>
<l>opra in danno d'Ivano e di Creuso</l>
<l>oltre a quel che convegna al mortal uso;</l></lg>

<lg type="ottava">
<l>e lui con grande ardir primiero assale,</l>
<l>e gli dà in mezzo al capo aspra percossa</l>
<l>che ben l'offese assai, ma non fu tale</l>
<l>che impiagare o impedir di nulla il possa.</l>
<l>L'altra sua compagnia formata in ale</l>
<l>da sinistra e da destra insieme è mossa,</l>
<l>e con l'aste e co i brandi gli stan sopra,</l>
<l>e di metterlo a terra ogni uomo adopra.</l></lg>

<lg type="ottava">
<l>Ma qual rigido scoglio è sempre in piede,</l>
<l>né paventa il furor di questo mare.</l>
<l>Pria di tutti Mambrin nel braccio fiede,</l>
<l>e gli fece la spada abbandonare;</l>
<l>poi fra gli altri guerrier che 'ntorno vede</l>
<l>tra fugaci colombe aquila appare,</l>
<l>che chi in fronte ferito e chi nel fianco</l>
<l>tra 'l fuggire e 'l morir venuto è manco.</l></lg>

<lg type="ottava">
<l>Or poi che s'è veduta quella speme</l>
<l>che più gli sostenea cadere in vano,</l>
<l>e che quanto egli incontra abbatte e preme</l>
<l>l'alto valor del fero Segurano,</l>
<l>ciascun sì forte omai la morte teme</l>
<l>che sprezzato ogni duce e capitano,</l>
<l>stendendo il corso per l'angusta valle,</l>
<l>al nemico vicin voltan le spalle.</l>
</lg></div1>

<div1><head>CANTO VIII</head>


<lg type="ottava">
<l>Sì tosto come avvien ch'al grande Arturo</l>
<l>le sollecite orecchie ripercuota</l>
<l>del re Lago e de' suoi lo stato oscuro</l>
<l>e l'aspra fuga di speranza vòta;</l>
<l>fa che 'l re Caradosso il bianco e puro</l>
<l>bel vessillo reale al vento scuota,</l>
<l>e le sonore trombe in quella parte</l>
<l>sveglin dal nido suo l'invitto Marte:</l></lg>

<lg type="ottava">
<l>e de' suoi cavalier l'ornate squadre</l>
<l>che nell'aperto campo avea distese</l>
<l>vien tutte rivedendo, e qual pio padre</l>
<l>lor rinfresca d'onor le voglie accese,</l>
<l>dicendo: “Or vien dell'opere leggiadre,</l>
<l>alle quei sempre aviam l'anime intese,</l>
<l>la stagion convenevole, da poi</l>
<l>ch'ogni estremo rimedio è posto in noi.</l></lg>

<lg type="ottava">
<l>Ben potete veder ch'or sola giace</l>
<l>la salute comune alla man vostra,</l>
<l>che, se fia del valor ch'a lei conface,</l>
<l>la vittoria e la gloria in tutto è nostra.</l>
<l>Ora a quel sommo onore e ben verace</l>
<l>che la grazia di Dio n'alluma e mostra</l>
<l>andiam con lieto cor, seguiam l'insegna</l>
<l>che 'l celeste sentier con l'orme segna”.</l></lg>

<lg type="ottava">
<l>Così detto a ciascun, posato e tardo</l>
<l>ben fra lor agguagliato il passo muove,</l>
<l>infin ch'all'avventar di lancia o dardo</l>
<l>viene ove Seguran fa l'alte pruove.</l>
<l>Indi come cervier, leone o pardo</l>
<l>che la preda affamato in selva truove,</l>
<l>la polve infino al sol destando in alto,</l>
<l>sprona il corso veloce al fero assalto.</l></lg>

<lg type="ottava">
<l>Il romor de' destrier, dell'arme il suono</l>
<l>nell'oscuro sentier che non appare</l>
<l>sembra all'autunno il tempestoso tuono</l>
<l>che sopra il fosco ciel si sente andare,</l>
<l>spaventando color che carchi sono</l>
<l>di pensier crudi e d'atre colpe amare:</l>
<l>poscia in ardente folgor si converte</l>
<l>che le gelati nubi ha intorno aperte,</l></lg>

<lg type="ottava">
<l>e con mortal fragor girando scende</l>
<l>ov'han l'ombra maggior gli eccelsi monti,</l>
<l>ch'or'Ossa o Pelio, or Appennino offende</l>
<l>ove d'Arno e di Tebro escon le fonti:</l>
<l>Or l'alte torri or col furore incende</l>
<l>de' sacri templi le famose fronti,</l>
<l>or degli arbor più antichi abbatte e doma</l>
<l>il piè, le braccia e la cangiata chioma.</l></lg>

<lg type="ottava">
<l>Con sembiante furor di notte avvolta</l>
<l>a ferir vien quest'animosa schiera,</l>
<l>rïempiendo d'orror quel che l'ascolta</l>
<l>ma più chi lei schivar, lasso, non spera:</l>
<l>giunge ove Seguran con gente folta</l>
<l>l'attendeva orgoglioso e 'n vista fera,</l>
<l>e s'ha d'aste e di scudi fatto schermo</l>
<l>quanto può contro a lor sicuro e fermo.</l></lg>

<lg type="ottava">
<l>Ma non ha il mondo forza che sostegna</l>
<l>di tante lance, e tai l'estrema possa:</l>
<l>tal ch'in un punto sol la regia insegna</l>
<l>fa di mille guerrier la terra rossa,</l>
<l>che nessun resta in piè là dove segna</l>
<l>d'esso colpo primier l'aspra percossa,</l>
<l>né sol quei ch'ivi fur, ma molti poi</l>
<l>dal medesimo urtar cadder fra' suoi.</l></lg>

<lg type="ottava">
<l>Passano oltra i destrieri, e mille ancora</l>
<l>premendo van sotto il ferrato corno:</l>
<l>quasi simili a quei che traggon fuora</l>
<l>della spoglia il frumento al caldo giorno,</l>
<l>quando il villan co i fren saldo dimora</l>
<l>del loco in mezzo, e fa girarse intorno</l>
<l>di giumente o di buoi l'elette torme</l>
<l>che l'arido suo vel tritin con l'orme.</l></lg>

<lg type="ottava">
<l>Rotta la lancia poi, si reca in mano</l>
<l>ogni buon cavalier la grave spada,</l>
<l>e con quella da presso e da lontano,</l>
<l>ove spinga il caval, s'apre la strada:</l>
<l>tal che più d'un guerrier che sia sovrano</l>
<l>convien per opra lor ch'a morte vada,</l>
<l>oltre alla turba abbietta ed infinita</l>
<l>che tra gli urti e 'l furor lassa la vita.</l></lg>

<lg type="ottava">
<l>Uccise il gran re Arturo Cinofonte</l>
<l>congiunto amato di Brunoro il Nero,</l>
<l>nato in Usfalia alla gelata fronte</l>
<l>ove al cimbrico mar volge Visero:</l>
<l>di sangue illustre e di ricchezze conte</l>
<l>sopra molti vicin teneva impero,</l>
<l>saggio nel consigliar, nell'oprar forte,</l>
<l>e l'onore e 'l valor gli erano scorte;</l></lg>

<lg type="ottava">
<l>le quali ad aspettar soletto a piede</l>
<l>l'obbligaro un tal re di tanto nome:</l>
<l>che d'alto allor sopra la fronte il fiede</l>
<l>e di sangue gli empie l'elmo e le chiome;</l>
<l>e della sua virtù venne a mercede</l>
<l>lo scarcar l'alma di terrestri some</l>
<l>per la più chiara man che fosse allora</l>
<l>dal mar d'Iberia a' liti dell'aurora.</l></lg>

<lg type="ottava">
<l>Il nobile e famoso Childeberto,</l>
<l>l'alto erede primier di Clodoveo,</l>
<l>quantunque giovinetto e poco esperto</l>
<l>diede aspra morte all'infelice Argeo:</l>
<l>che nacque ove più mostra il fianco aperto</l>
<l>ver la Cantabria il salto Pireneo,</l>
<l>che sposò di Verralto la sorella,</l>
<l>nell'età sua ciascun fiorita e bella;</l></lg>

<lg type="ottava">
<l>e 'l privaro in quel di le stelle infide</l>
<l>dell'alma e della fiamma ond'egli ardea,</l>
<l>che dalla destra spalla gli divide</l>
<l>il braccio che la spada sostenea.</l>
<l>Cadde il miser chiamando le sue fide</l>
<l>genti in aita, che ben lunge avea;</l>
<l>e lo spirto che breve in lui dimora</l>
<l>dal premer de' cavai fu tratto fuora.</l></lg>

<lg type="ottava">
<l>Clotario uscito dal medesmo Franco</l>
<l>a Melanippo il rio la vita toglie,</l>
<l>nato in Pomeria, ove le bagna il fianco</l>
<l>con l'onda Ortelo che le nevi accoglie:</l>
<l>questi del padre suo canuto e bianco</l>
<l>rendeo sanguigne le sacrate soglie,</l>
<l>perché il fratel, che di lontana sede</l>
<l>devea tosto tornar, non fesse erede.</l></lg>

<lg type="ottava">
<l>Or per quell'empio cor, ch'a fabbricare</l>
<l>il pensiero infernale era stat'oso,</l>
<l>la giustissima spada oltra passare</l>
<l>fé in fino al dorso il giovine famoso.</l>
<l>Né Clodamiro il frate vuol mostrare</l>
<l>d'esser manco de' duoi d'onor bramoso,</l>
<l>come il quarto con lui Tëodorico</l>
<l>d'esser men di virtù che gli altri amico.</l></lg>

<lg type="ottava">
<l>E così questi due congiunti in uno,</l>
<l>non lunge molto all'onorato Arturo</l>
<l>che qual padre provvede che ciascuno</l>
<l>sia di lor ben guidato e ben sicuro,</l>
<l>truovano insieme Ifito e Cromio il Bruno,</l>
<l>fratei borgondi, e non di sangue oscuro,</l>
<l>ma cugin di Clotilda, che già feo</l>
<l>questi quattro figliuoi di Clodoveo:</l></lg>

<lg type="ottava">
<l>ma le parti seguian di Gunebaldo,</l>
<l>che di lei il padre Chilperico uccise;</l>
<l>né il legame fraterno intero e saldo</l>
<l>al desio di regnar termine mise.</l>
<l>Or questo unico par sicuro e baldo</l>
<l>gli incontrati nemici si divise:</l>
<l>Clodamiro percosse in fronte Ifito,</l>
<l>e 'n fin fuora la gola è il colpo gito;</l></lg>

<lg type="ottava">
<l>ferito è Cromio nel sinistro lato</l>
<l>dal buon Tëodorico, e posto a terra.</l>
<l>Indi truova Agraveno il forte Acato,</l>
<l>che tra' suoi pochi pari aveva in guerra,</l>
<l>nel natio regno intorno circondato,</l>
<l>come invitta città muraglia serra,</l>
<l>dalla frondosa Ercinia, e poco meno</l>
<l>era in Praga onorato che Drumeno.</l></lg>

<lg type="ottava">
<l>Gli trapassò la gola nel traverso,</l>
<l>e di lei l'aspra fistula divide.</l>
<l>L'ardito Gargantin, Dolone il Perso</l>
<l>della patria medesma seco uccide:</l>
<l>che di sangue infinito il petto asperso,</l>
<l>biasmando il ciel ch'a quella sorte il guide,</l>
<l>rotando gìo come in sospesa piaggia</l>
<l>suole il secco troncon che spinto caggia.</l></lg>

<lg type="ottava">
<l>Il cavalier famoso di Norgalle</l>
<l>che tra' miglior guerrieri il mondo stima,</l>
<l>che quelli avea della Lomunda valle</l>
<l>che 'l Grampio adombra con l'altera cima,</l>
<l>nel petto fere, e 'l passa oltra le spalle,</l>
<l>Ofeleste, che tien la gloria prima</l>
<l>nel possente luttare, e fu il più chiaro</l>
<l>del terren, che contien Rodano e Varo;</l></lg>

<lg type="ottava">
<l>ma non gli valse allor contra la spada</l>
<l>del nobile e fortissimo Britanno,</l>
<l>ch'abbattuto convien ch'a basso vada</l>
<l>avendo de' mortai l'ultimo danno.</l>
<l>Segue costui per la medesma strada</l>
<l>l'Iberno Cebrïon con meno affanno:</l>
<l>perché nel cor da Ganesmoro aggiunto</l>
<l>senza doglia sentir muore in un punto.</l></lg>

<lg type="ottava">
<l>Malchino il grosso, ch'a i Giganti sembra,</l>
<l>incontrò di Sassonia Polemone,</l>
<l>che smisurata forza anch'egli assembra</l>
<l>più d'altro assai di quella regïone:</l>
<l>per tutto ciò con le possenti membra</l>
<l>d'un colpo nel cimiero a terra il pone,</l>
<l>e sonò nel cader l'armata spoglia</l>
<l>come d'eccelso pin rovina soglia.</l></lg>

<lg type="ottava">
<l>Fece il medesmo il nobile Gerfletto</l>
<l>a Reso il Provenzal, ferito al fianco;</l>
<l>Polibo poi con larga piaga al petto</l>
<l>resta battuto da Finasso il bianco.</l>
<l>Landone il destro, tra i miglior perfetto,</l>
<l>il cui sommo valor non fu mai stanco,</l>
<l>con la punta mortal del fero brando</l>
<l>pose il miser Cisseo di vita in bando.</l></lg>

<lg type="ottava">
<l>Non resta indietro il saggio Talamoro</l>
<l>con la doppia virtù ch'ha in guerra, e 'n pace,</l>
<l>ch'uccise Ileo, come il cugin Mandoro</l>
<l>spento il miser Coon di spirto face;</l>
<l>e per man del ricchissimo Arganoro</l>
<l>della testa privato Emonio giace,</l>
<l>quel che nato tra' Gotti Orïentali,</l>
<l>pochi al fero suo cor trovava eguali.</l></lg>

<lg type="ottava">
<l>Doppo costor Bralleno ed Amillano,</l>
<l>Taurino, i frati e Melïasso il bello,</l>
<l>il Brun, quel senza gioia, ed Urïano</l>
<l>con l'altro invitto e nobile drappello</l>
<l>ne i suoi nemici insanguinò la mano,</l>
<l>e fece sopra lor largo flagello:</l>
<l>né l'un mai più dell'altro apparia lasso</l>
<l>e d'una riga egual moveano il passo;</l></lg>

<lg type="ottava">
<l>come doppo l'april si pòn vedere</l>
<l>gli accorti mietitor per gli ampi prati</l>
<l>dipartirse fra loro in lunghe schiere</l>
<l>e 'n drittissimo fil gire agguagliati,</l>
<l>poi nell'ordin medesmo far cadere</l>
<l>gli arditi fien per terra riversati</l>
<l>con l'adonche sue falci: e 'n cotal forma</l>
<l>d'Arturo ivi apparia l'egregia torma.</l></lg>

<lg type="ottava">
<l>Ma il fero Seguran però non manca</l>
<l>di mostrar la virtude ond'è ripieno:</l>
<l>sostien la gente spaventosa e stanca</l>
<l>e raccende il valor ch'ha spento in seno;</l>
<l>or nella destra parte, or nella manca</l>
<l>s'avventa, come il folgore o 'l baleno,</l>
<l>or tra i nemici in mezzo si vedea</l>
<l>or dietro a tutti i suoi, che gli spingea.</l></lg>

<lg type="ottava">
<l>Quale invitto nocchier, che da tempesta</l>
<l>perigliosa sorpreso esser si vede,</l>
<l>ch'or col fischio or col grido mai non resta</l>
<l>e nel suo cominciar tosto provvede,</l>
<l>ch'allenta e tira or quella corda or questa</l>
<l>com'or dritto o traverso il vento fiede,</l>
<l>e secondo il furor che il legno assale</l>
<l>cresce o tarpa di lui le candide ale:</l></lg>

<lg type="ottava">
<l>ma poi che 'l suo sentier sente che sforza</l>
<l>d'una sol parte l'Austro o l'Aquilone</l>
<l>con bassissime vele alla sua forza,</l>
<l>tutto romito in sé, la prora oppone,</l>
<l>volge il timon contrario e stringe l'orza</l>
<l>e di non travïar la cura pone,</l>
<l>che se 'l cammin che intende gli sia tolto</l>
<l>d'avanzar per allor, no 'l perda molto;</l></lg>

<lg type="ottava">
<l>tale il gran Seguran, poi ch'al furore</l>
<l>che improviso sorvenne è in piè rimaso,</l>
<l>rinforza il tutto poi dentro e di fuore,</l>
<l>che possan contrastare ad ogni caso.</l>
<l>Con l'aste i suoi guerrier di più valore,</l>
<l>che di Connacia avea verso l'occaso,</l>
<l>pon nella fronte, e di lor duce feo</l>
<l>il suo più chiaro amico, il forte Alceo;</l></lg>

<lg type="ottava">
<l>quei dell'Ultonia pose alla man destra</l>
<l>sotto il signor di Persa Banduino;</l>
<l>gli altri, ch'ha di Laginia, alla sinestra,</l>
<l>ove il fiume dell'Euro avea vicino:</l>
<l>questi alla guerra intrepido ammaestra</l>
<l>Mogarto il biondo col fratel Sabrino;</l>
<l>quei di Momonia stende alle sue spalle,</l>
<l>e duci han Terrigano e Morrialle.</l></lg>

<lg type="ottava">
<l>Come ha ben provveduto Segurano,</l>
<l>e le forze addoppiate in ogni lato,</l>
<l>già di tutto a Clodin la cura in mano</l>
<l>ed a Brunoro il Nero avea lassato;</l>
<l>e col Nero perduto e con Rossano</l>
<l>sopra un alto corsiero era montato,</l>
<l>per gir con arme egual verso quel loco</l>
<l>ove Arturo accendea l'ardente foco.</l></lg>

<lg type="ottava">
<l>In questa ecco arrivar di sudor carco</l>
<l>il più onorato araldo di Clodasso,</l>
<l>il saggio Ideo, che lì venìa d'Avarco</l>
<l>mandato a Seguran con ratto passo;</l>
<l>e gli dice: “Signor, se in alto varco</l>
<l>vi sollevi oggi il cielo, e spinga in basso</l>
<l>Arturo, il nostro re prega che vui</l>
<l>lassando ogn'altro affar vegniate a lui,</l></lg>

<lg type="ottava">
<l>per cosa appalesar che molto importa</l>
<l>allo stato comune, e molto preme;</l>
<l>e d'altro tanto il supplica e conforta</l>
<l>la consorte real, la figlia insieme:</l>
<l>e meniate con voi la cara scorta</l>
<l>del famoso Clodin, lor somma speme;</l>
<l>e 'l vostro dimorar sì breve fia</l>
<l>che danno indi nessuno uscir potria”.</l></lg>

<lg type="ottava">
<l>Mentre ascolta il gerriero, il dubbio core</l>
<l>sente in mille maniere entro cangiarse:</l>
<l>muovelo il suo gran re, muovel l'amore</l>
<l>della sposa gentile ond'arde ed arse;</l>
<l>d'altra parte il ritien l'ira e 'l furore</l>
<l>e l'ardente desio di vendicarse.</l>
<l>Pur dispon d'ubbidir, vedendo pure</l>
<l>di lassar le sue schiere assai secure;</l></lg>

<lg type="ottava">
<l>e chiamato Clodin gli dice: “Frate,</l>
<l>ov'è 'l nostro gran re, gir ne conviene,</l>
<l>come Ideo vi dirà: però lassate</l>
<l>a Brunor, che di voi vece sostiene,</l>
<l>che con riguardo pio, fin che torniate,</l>
<l>provveggia intorno, ove il bisogno viene”.</l>
<l>Così fece egli, e mossero indi il piede</l>
<l>inverso la real d'Avarco sede:</l></lg>

<lg type="ottava">
<l>ove schiera infinita innanzi accorre</l>
<l>di donne, vecchierei, di turba inerme,</l>
<l>pregando il cielo e quei di fine imporre</l>
<l>a i gran perigli di lor vite inferme.</l>
<l>Vanno oltra poscia, e sovra una alta torre</l>
<l>di gran mura ricinta antiche e ferme,</l>
<l>onde aperto veder si puote in basso</l>
<l>ciò che 'l campo facea, trovan Clodasso:</l></lg>

<lg type="ottava">
<l>che con Albina sua, l'antica sposa,</l>
<l>e con l'amata figlia Claudïana</l>
<l>stava a mirar con l'anima dogliosa</l>
<l>de' suoi 'l valor contra la gente strana;</l>
<l>e perché avean già scorta la famosa</l>
<l>coppia che per venir movea lontana,</l>
<l>insperata non giunse, ma sì cara</l>
<l>che lor fece addolcir la cura amara.</l></lg>

<lg type="ottava">
<l>Stringe il tenero padre il giovin figlio,</l>
<l>e 'l valoroso genero indi abbraccia;</l>
<l>la madre pia con lagrimoso ciglio</l>
<l>appellando ambedue stende le braccia;</l>
<l>la vaga sposa avea d'un bel vermiglio</l>
<l>d'intorno ornata l'amorosa faccia,</l>
<l>né sa che farse e 'n lei combatte insieme</l>
<l>la vergogna e 'l desir, che punge e preme:</l></lg>

<lg type="ottava">
<l>ma con tremante cor tacita attende,</l>
<l>e del paterno amor si lagna omai</l>
<l>che sì lunga ora in ritenere spende</l>
<l>chi più degli occhi suoi tien caro assai.</l>
<l>Ma il suo buon Seguran, che solo intende</l>
<l>di rivolger la vista a i dolci rai,</l>
<l>sì tosto come puote indi si scioglie</l>
<l>e l'onesta consorte lieto accoglie:</l></lg>

<lg type="ottava">
<l>da cui di dolci lagrime bagnato,</l>
<l>senza parola udir, tutto si sente,</l>
<l>infin che di Clodin, ch'era da lato,</l>
<l>la sveglia il ragionar s”avemente,</l>
<l>e le dice: “Sorella, in questo stato</l>
<l>dimorar suol colei che sia dolente,</l>
<l>non chi vede il consorte in somma gloria</l>
<l>de' suoi feri nemici aver vittoria”.</l></lg>

<lg type="ottava">
<l>A cui risponde allor: “Fratel diletto,</l>
<l>del presente esser suo già non mi doglio,</l>
<l>anzi ringrazio il ciel che l'abbia eletto</l>
<l>per domar a i nemici il crudo orgoglio.</l>
<l>Ma chi può navigar senza sospetto</l>
<l>di tempo avverso o di nascoso scoglio,</l>
<l>e sia pur queto il mar, sereno il cielo,</l>
<l>e la stagion miglior che ancide il gielo?</l></lg>

<lg type="ottava">
<l>Chi può securo star sotto la luna,</l>
<l>ove si cangia il tutto in un momento?</l>
<l>Sono i doni e gli onor della fortuna</l>
<l>sì come arida fronda o paglia al vento:</l>
<l>a cui staman fu chiara, oggi s'imbruna</l>
<l>e 'l passato dolzor volge in tormento;</l>
<l>tal ch'ogni uomo a ragion vive in timore,</l>
<l>e per un mille un amoroso core”.</l></lg>

<lg type="ottava">
<l>Qui finio 'l suo parlar, che 'l regio veglio</l>
<l>il gran genero appella e 'l pio figliuolo,</l>
<l>e dice ad ambedue: “Però che il meglio</l>
<l>fu di ricorrer sempre a colui solo</l>
<l>ch'è d'arme e di valor l'altero speglio</l>
<l>e che del quinto ciel corregge il volo,</l>
<l>dico il possente ed onorato Marte</l>
<l>che n'ha graditi ogn'ora e in ogni parte</l></lg>

<lg type="ottava">
<l>perché venner di lui l'antiche genti</l>
<l>onde 'l sangue vandalico discese;</l>
<l>mi par ch'a lui deviam drizzar le menti</l>
<l>in tai perigli e 'n sì mortali imprese,</l>
<l>e supplicarlo umil che uccisi e spenti</l>
<l>renda i nemici, e libero il paese</l>
<l>che col favor di lui, di ferro cinto,</l>
<l>ho in sommo mio sudor conquiso e vinto.</l></lg>

<lg type="ottava">
<l>E di ciò ragionando a Clitomede</l>
<l>che del suo sommo tempio e sacerdote</l>
<l>e le cose future aperte vede</l>
<l>come noi le passate e le più note:</l>
<l>doppo alquanto mirar d'un'alta sede</l>
<l>in quai voci presaghe l'ali scuote</l>
<l>ogni rapace uccel, guardò nel foco,</l>
<l>ch'è l'elemento suo, pur in quel loco;</l></lg>

<lg type="ottava">
<l>indi a me ritornando in lieto volto</l>
<l>mi disse: “Alto mio re, securo spero</l>
<l>che 'n sangue e morte l'avversario avvolto</l>
<l>tosto vedrete, e vincitore intero</l>
<l>Seguran fia, se di quantunque tolto</l>
<l>avrà di preda al suo nemico fero</l>
<l>la quinta parte almen promette in voto</l>
<l>al nostro altero Dio piano e devoto;</l></lg>

<lg type="ottava">
<l>e non lasse passar l'ora fugace</l>
<l>mentre che Lancilotto sta lontano:</l>
<l>il qual se con Arturo avrà mai pace,</l>
<l>ogni nostro sperar sarebbe vano,</l>
<l>ché morte acerba o gran periglio giace</l>
<l>in quella cruda man per Segurano;</l>
<l>ma se vorrà di lui schivar la spada,</l>
<l>sicurissima avrà tutt'altra strada.</l></lg>

<lg type="ottava">
<l>Soggiunse poi che vi consiglia ancora</l>
<l>ch'a singular battaglia oggi chiamiate</l>
<l>fra ciascun cavalier ch'ivi dimora</l>
<l>il miglior di valore e di bontate:</l>
<l>certo che sovra ogn'uom quaggiù v'onora</l>
<l>il fero Marte, che voi solo amate;</l>
<l>per cui sarete a somma gloria indotto</l>
<l>se schivate il furor di Lancilotto.</l></lg>

<lg type="ottava">
<l>Né ciò sembri viltà, ch'avvenir puote</l>
<l>che sovente in alcun minor virtude</l>
<l>sia dal girar delle superne rote,</l>
<l>ond'ogni bene e mal quaggiù si chiude,</l>
<l>guardata sì ch'ogni sua forza scuote</l>
<l>a qual truovi maggiore, e 'ndarno sude</l>
<l>ogni altra al contrastar, ch'al fin conviene</l>
<l>vincitrice esser lei che 'l ciel sostiene.</l></lg>

<lg type="ottava">
<l>Non si deve onorar per saggio o forte</l>
<l>chi spera il suo valor tòrre alle stelle,</l>
<l>e chi fuor di ragion disprezza morte</l>
<l>via più ch'ardito e buon crudo s'appelle:</l>
<l>ceda il mortale alla mortal sua sorte,</l>
<l>né stenda le sue voglie empie e rubelle</l>
<l>oltra l'ordin lassù, ma per la strada</l>
<l>che glie mostra miglior contento vada.</l></lg>

<lg type="ottava">
<l>S'egli è dato dal ciel che Segurano,</l>
<l>il cui chiaro valor l'umano ecceda,</l>
<l>aggia intrepido core, invitta mano</l>
<l>sì che d'ogni guerrier riporti preda,</l>
<l>ma la sua sorte al figlio del re Bano,</l>
<l>ben che di men virtù la palma ceda,</l>
<l>soffrir conviensi, e ringraziarlo appresso</l>
<l>che 'l poterla schivar ne sia concesso”.</l></lg>

<lg type="ottava">
<l>Qui tacque il re antico; e 'l fero Iberno</l>
<l>che stima il suo poter sovr'ogni fato</l>
<l>gli amorosi ricordi prende a scherno,</l>
<l>e risponde in sermon d'ira infiammato:</l>
<l>“Or non sapete voi che 'l proprio inferno,</l>
<l>con quanti ha mostri e furie in ogni lato,</l>
<l>non desteriano in me tanta paura</l>
<l>che di forza qual sia tenessi cura?</l></lg>

<lg type="ottava">
<l>Né sète voi 'l primier, né Cliotomede,</l>
<l>che di lui m'ha narrate aspre novelle:</l>
<l>perché la fata che nel lago assiede</l>
<l>mentre il nutria per le stagion novelle</l>
<l>sovente mi narrò ch'aperto vede,</l>
<l>per quanto al nascer suo mostrin le stelle</l>
<l>e per quel che Merlin gli solea dire,</l>
<l>ch'io per la spada sua devea morire.</l></lg>

<lg type="ottava">
<l>E mentre m'accogliea con quello affetto</l>
<l>che far si possa un più leale amico,</l>
<l>quante fiate m'ha piangendo detto</l>
<l>che si dolea del fato empio nemico,</l>
<l>cagion che per suo figlio avesse eletto</l>
<l>chi sormontando il vero onore antico</l>
<l>farebbe il nome eterno esser di lei,</l>
<l>ma la fin recherebbe a i giorni miei?</l></lg>

<lg type="ottava">
<l>E così spesso al mio cospetto poi</l>
<l>chiamando lui, che fanciullo era ancora,</l>
<l>giurare il fé sovra i parenti suoi</l>
<l>e per la deïtà che più s'adora</l>
<l>di non cinger mai spada contro a noi</l>
<l>per qualunque cagïon portasse l'ora:</l>
<l>quel ch'ei sempre servò, ché in ogni parte,</l>
<l>ond'io non sia co' suoi, da me si parte;</l></lg>

<lg type="ottava">
<l>ché mille volte e più, quant'aggio udito</l>
<l>delle prove ch'ei fa l'altero grido,</l>
<l>bramoso di veder se sia mentito</l>
<l>ho cangiato cercandolo arme e lido:</l>
<l>ma doppo a i primi colpi, ov'ha sentito</l>
<l>dell'occulto mio gir l'abito infido,</l>
<l>ripon la spada allor, volge il destriero</l>
<l>e sdegnoso da me torce il sentiero;</l></lg>

<lg type="ottava">
<l>ond'ho sempre portata e porto doglia,</l>
<l>che da lui vilipeso esser mi sembra:</l>
<l>e certo son di riportarne spoglia,</l>
<l>se d'adamante ancora avesse membra.</l>
<l>Minaccie pure il ciel, dica che voglia</l>
<l>tutto il concilio ch'a predir s'assembra,</l>
<l>che Lancilotto solo in guerra chiamo</l>
<l>e con sommo desio sol esso bramo.</l></lg>

<lg type="ottava">
<l>Ed a voi, caro suocero e signore,</l>
<l>dolce padre onorato e re sovrano,</l>
<l>avrò per obbedir con sommo amore</l>
<l>in ogni stato il cor presto e la mano:</l>
<l>ma che mai di costui tema il furore</l>
<l>il vostro affaticar del tutto è vano,</l>
<l>ché più caro il morir per lui mi fia</l>
<l>ch'allungar gli anni miei per questa via.</l></lg>

<lg type="ottava">
<l>Sia del terrestre quanto al fato aggrada,</l>
<l>che gli può poco tòr, send'ei mortale:</l>
<l>pur che lo spirto mio per dritta strada</l>
<l>addrizze sempre al ciel candide l'ale,</l>
<l>né si possa mai dir che questa spada,</l>
<l>a cui di sommo onor, non d'altro cale,</l>
<l>se ben fusse conversa in ghiaccio e 'n vetro,</l>
<l>per temenza d'altrui tornasse indietro.</l></lg>

<lg type="ottava">
<l>Di fare al quinto ciel solenne voto</l>
<l>d'ogni spoglia donar la miglior parte,</l>
<l>consent'io col pensier piano e devoto,</l>
<l>né fien le mie promesse al vento sparte:</l>
<l>ché d'orgoglio è ripien, di senno vòto</l>
<l>l'armato cavalier che sprezzi Marte,</l>
<l>e che d'esse adempir contento fui</l>
<l>voi quinci testimon ne appello e lui.</l></lg>

<lg type="ottava">
<l>D'esser io poscia a singular battaglia</l>
<l>con quel duce miglior che segua Arturo,</l>
<l>se 'l provocargli e l'invitar mi vaglia,</l>
<l>d'obbedir Clitomede andrò sicuro:</l>
<l>benché pochi vi sien di cui mi caglia,</l>
<l>se i medesmi son qui ch'altrove furo;</l>
<l>se non forse Tristan, che pure è certo</l>
<l>ardito cavalier, prode ed esperto.</l></lg>

<lg type="ottava">
<l>Or questa sia la fin del parlar nostro,</l>
<l>riponendo nel ciel ciò ch'esser deve,</l>
<l>ch'io men vada volando al campo vostro</l>
<l>a cui di ritornar promisi in breve.</l>
<l>Vivete lieto or voi, né augurio o mostro</l>
<l>o falso antiveder di spirto leve</l>
<l>vi faccia non sperar vita e vittoria,</l>
<l>lunga pace tranquilla e somma gloria”.</l></lg>

<lg type="ottava">
<l>Il buon vecchio real, ch'intento ascolta</l>
<l>del gran genero suo l'alte parole,</l>
<l>ha di doppio timor l'anima avvolta</l>
<l>e del suo troppo ardir seco si duole:</l>
<l>non risponde altro a lui, ma gli occhi volta</l>
<l>piangendo al cielo e dice: “O vivo sole,</l>
<l>se l'umana virtù ti fu mai cara</l>
<l>difendi questa in lui più d'altra chiara;</l></lg>

<lg type="ottava">
<l>e le mostra il cammin dritto e verace</l>
<l>che la conduca al fin de' bei desiri:</l>
<l>opra col tuo poter che nulla face</l>
<l>di sguardo micidial lassù la miri,</l>
<l>e 'l disegnar quaggiù torni fallace</l>
<l>di chi più a i danni suoi spietato aspiri;</l>
<l>e tal dell'ali sue sostieni il volo</l>
<l>ch'al sacrato arbor tuo pervegna solo”.</l></lg>

<lg type="ottava">
<l>Poi ch'ebbe così detto, a lui si volse,</l>
<l>e con tal ragionar lieto l'abbraccia:</l>
<l>“Chi crederrà che l'uomo in cui raccolse</l>
<l>tanta bontade il ciel già mai gli spiaccia?</l>
<l>E cui di tanto onor la vita avvolse</l>
<l>consenta in morte che negletto giaccia,</l>
<l>che 'l passato valor pietà non muova?</l>
<l>E di così sperar mi piace e giova.</l></lg>

<lg type="ottava">
<l>Gite or con buono agurio, e vi sovvegna</l>
<l>che non sempre è lodato il troppo ardire:</l>
<l>ma solamente in loco ove convegna</l>
<l>gli aspri nemici abbattere o morire.</l>
<l>Poi sopr'ogni altro chi comanda e regna</l>
<l>non si lasse portar dal van desire</l>
<l>d'acquistar poca gloria in gran periglio,</l>
<l>ma via più che la mano use il consiglio”.</l></lg>

<lg type="ottava">
<l>Qui alfin si tacque, e dal suo sen disciolto</l>
<l>il gran genero poi da sé diparte;</l>
<l>indi a Clodin con lagrimoso volto</l>
<l>dice: “Figliuol, però che il senno e l'arte,</l>
<l>che distinguon l'uom saggio dallo stolto</l>
<l>e ch'han del bene oprar la miglior parte,</l>
<l>son dell'uso e del tempo il parto chiaro,</l>
<l>truovano in giovin cor l'albergo raro.</l></lg>

<lg type="ottava">
<l>Vi ricordo e vi prego per questi anni</l>
<l>così debili omai, canuti e bianchi</l>
<l>che 'n dolor lunghi e 'n travagliosi affanni</l>
<l>son di piangere i suoi pur troppo stanchi,</l>
<l>che dall'odio mortal de' re Britanni</l>
<l>e dall'aspro furor de' guerrier Franchi</l>
<l>con accorto riguardo e con misura,</l>
<l>quanto importa l'onor v'aggiate cura;</l></lg>

<lg type="ottava">
<l>e di quei cavalier seguiate l'orme</l>
<l>i quai sien più di voi nell'arme esperti:</l>
<l>né l'ardor giovinil l'animo informe</l>
<l>d'impossibili a lui ricercar merti,</l>
<l>né vi muovan di quei le vulgar torme</l>
<l>che del vero valor vivono incerti,</l>
<l>e non san che l'ardir di senno scarco</l>
<l>di vergogna e di morte è il proprio varco”.</l></lg>

<lg type="ottava">
<l>Già cerca Seguran dall'alma sposa</l>
<l>in breve ragionar congedo avere,</l>
<l>quando lei sente afflitta e lagrimosa</l>
<l>tra le sue braccia misera cadere,</l>
<l>e 'n sembiante apparir qual bianca rosa,</l>
<l>poi che 'l raggio del sol la scalda e fere,</l>
<l>che 'l leggiadro splendore ond'era adorna</l>
<l>in pallido color languendo torna.</l></lg>

<lg type="ottava">
<l>Doppo alquanto vagar, poi ch'al suo loco</l>
<l>il travïato spirto era tornato,</l>
<l>le due languide luci alzate un poco</l>
<l>nel volto affisa del cosorte amato:</l>
<l>poscia in greve sospir ripien di foco</l>
<l>dicea tutta tremante: “In quale stato</l>
<l>sol mi rechi il timor de i danni nostri</l>
<l>ben potete or veder con gli occhi vostri.</l></lg>

<lg type="ottava">
<l>Però prego piangendo, o signor mio,</l>
<l>di mirar col pensier qual esso fora</l>
<l>se mi ferisse il cor qualch'aspro e rio</l>
<l>caso di voi, come n'avvien talora.</l>
<l>Ma pria quel gran Motor, quel sommo Dio</l>
<l>che per pedre comun ciascuno adora,</l>
<l>del suo terrestre vel quest'alma spoglie</l>
<l>che rivestirla, oimé, di simil doglie.</l></lg>

<lg type="ottava">
<l>Ma se m'amaste mai, come sovente</l>
<l>ch'io mel credessi pur desio mostraste,</l>
<l>e s'è di merto alcun l'amore ardente</l>
<l>che 'nfiammi di Giunon le voglie caste:</l>
<l>allor che 'n mezzo alla nemica gente</l>
<l>in tra spade pungenti e rigide aste</l>
<l>spronerete il corsier, vi risovvegna</l>
<l>del mio pregare umìl, s'io ne son degna;</l></lg>

<lg type="ottava">
<l>e dite in voi medesmo: - Claudïana</l>
<l>che 'n sì angosciose pene oggi lasciai,</l>
<l>se per temenza immaginata e vana</l>
<l>se le oscurar così del sole i rai,</l>
<l>che faria, miserella, se lontana</l>
<l>d'ogni conforto e tra infiniti guai</l>
<l>si trovasse al più rio del corso umano</l>
<l>senza la scorta aver di Segurano,</l></lg>

<lg type="ottava">
<l>che non è sposo sol, ma padre e frate</l>
<l>e mille dolci nomi aggiunti insieme?</l>
<l>L'orme omai calca all'ultime giornate</l>
<l>l'onorato Clodasso, e morte il preme:</l>
<l>de' suoi tanti german di salda etate</l>
<l>solamente in Clodin chiude ogni speme;</l>
<l>giovine incauto, e ben che d'alto core</l>
<l>non forte a sostener sì gran furore.</l></lg>

<lg type="ottava">
<l>E chi sarà il suo scampo, poi che 'n seno</l>
<l>fia de' Franchi e Britanni il nudo Avarco,</l>
<l>che non la prenda allor l'empio Gaveno,</l>
<l>da lei per mia cagion d'ingiurie carco,</l>
<l>e sfoghi tutto in lei l'aspro veleno</l>
<l>del qual mentre vivrà non fia mai scarco,</l>
<l>e tra le serve sue mattino e sera</l>
<l>oprando l'ago e 'l fil la tenga a schiera? -</l></lg>

<lg type="ottava">
<l>E 'l misero figliuol, ch'al terzo mese</l>
<l>port'io, del nostro amor gradito pegno,</l>
<l>cerchi a nascer lontan l'altrui paese</l>
<l>per restar servo fra i nemici indegno,</l>
<l>e dell'alte rovine in noi discese</l>
<l>e delle lor vittorie eterno segno?</l>
<l>E dir possa il più vil con fero ciglio:</l>
<l>- Quei son di Seguran la sposa e 'l figlio? -</l></lg>

<lg type="ottava">
<l>Non sempre troverrà cortese affetto</l>
<l>come già in Lancilotto in altri tempi,</l>
<l>che al padre la rendeo, contro al disdetto</l>
<l>di quei che la voleano avari ed empi:</l>
<l>ma trovandola ancor, se 'l patrio tetto,</l>
<l>se le pubbliche mura e i sacri tempi</l>
<l>saran destrutti, e tutti ancisi i sui,</l>
<l>ove la tornerebbe, e 'n man di cui?</l></lg>

<lg type="ottava">
<l>Deh, consorte onorato, aprite alquanto</l>
<l>alla preghiera umìl l'orecchie e 'l core,</l>
<l>e tempre in voi l'umor del nostro pianto</l>
<l>qualche favilla al marzïale ardore:</l>
<l>né vogliate spregiar del sacro e santo</l>
<l>vate le voci pie scarche d'errore;</l>
<l>perché veduto avem per prove antiche</l>
<l>che le stelle al predir sempr'ebbe amiche.</l></lg>

<lg type="ottava">
<l>Riducete qui presso i guerrier vostri,</l>
<l>ch'a quest'alma città guardin le mura</l>
<l>ove d'Euro e d'Oron gli ondosi chiostri</l>
<l>men la parte di lor rendon sicura,</l>
<l>infin che 'l ciel con miglior segni mostri</l>
<l>della vostra virtù tener più cura:</l>
<l>ché non sempre ha lassù le voglie eguali,</l>
<l>ch'or minaccioso or pio volge a i mortali.</l></lg>

<lg type="ottava">
<l>E 'n questo tempo tutte a i santi altari</l>
<l>sacrifici porgendo, doni e preghi,</l>
<l>con meste voci e con sospiri amari</l>
<l>supplicherem che 'n voi la vista pieghi</l>
<l>e le notti felici e i giorni chiari</l>
<l>per le nostre vittorie amico spieghi;</l>
<l>e doni a voi ghirlanda in questa riva</l>
<l>di trïonfante lauro, a noi d'uliva.</l></lg>

<lg type="ottava">
<l>E se avrem le battaglie a noi vicine</l>
<l>potrò il vostro valor vedere almeno,</l>
<l>e contar meco l'anime meschine</l>
<l>che del fero Pluton porrete in seno:</l>
<l>pregando allor che le virtù divine</l>
<l>al vostro troppo ardir reggano il freno,</l>
<l>né l'ostinato cor vi porte in loco</l>
<l>ch'ogni sforzo al tornar poi fusse poco;</l></lg>

<lg type="ottava">
<l>e non sempre udirò fra doglia e tema</l>
<l>di messaggier fallace le parole</l>
<l>che 'l ver come gli aggrada accresce e scema</l>
<l>e sempre oltra il dever s'allegra e duole:</l>
<l>e 'l mio misero cor ch'or arde or trema</l>
<l>più sovente il peggior creder ne vuole.</l>
<l>In questo loco almen gli occhi vedranno</l>
<l>il lor proprio contento e 'l proprio danno.</l></lg>

<lg type="ottava">
<l>Poi tutti i nostri duci e cavalieri,</l>
<l>che si vedran de' suoi le luci sopra,</l>
<l>si mostreranno in arme assai più feri</l>
<l>ch'ove l'altrui viltà s'asconda e copra:</l>
<l>però che in uom che bassi aggia i pensieri</l>
<l>la vergogna e 'l punir più d'altro adopra,</l>
<l>e tal qui con Tristan si farà ardito</l>
<l>che là del suo scudier saria fuggito”.</l></lg>

<lg type="ottava">
<l>Qui si tacque piangendo, e Segurano,</l>
<l>nel cui feroce cor dolce pietade</l>
<l>pur desto avea l'umil sembiante umano</l>
<l>e le lagrime pie di tal beltade,</l>
<l>risponde: “Il contrastare in tutto è vano</l>
<l>ai voler di lassù, né truova strade</l>
<l>secure il piè mortal che 'l meni dove</l>
<l>non si stenda il poter del sommo Giove;</l></lg>

<lg type="ottava">
<l>sì che 'ndarno oprerem, se fia pur vero</l>
<l>quanto n'ha ragionato Clitomede.</l>
<l>Ma non vola tant'alto uman pensiero,</l>
<l>né la vista dell'uom sì adentro vede:</l>
<l>però ch'aggia mentito affermo, e spero</l>
<l>di lui veder di tutto il danno erede</l>
<l>che per voi lusingare a me predice,</l>
<l>e me più ch'ancor mai con voi felice.</l></lg>

<lg type="ottava">
<l>Or, dolcissima sposa, a me più cara</l>
<l>che le medesme luci e questa vita</l>
<l>o s'altra cosa mai più amica e rara</l>
<l>mi può in sorte venire, o più gradita,</l>
<l>spogliate il cor di questa doglia amara</l>
<l>ch'a temer troppo e lagrimar v'invita,</l>
<l>e 'l rivestite omai di quella spene</l>
<l>ch'allo spirto real di voi conviene:</l></lg>

<lg type="ottava">
<l>ché chi nata è di sangue così altero</l>
<l>il pensier femminil da sé divida</l>
<l>di quanto possa mai sotto al suo impero</l>
<l>recar fortuna instabile ed infida,</l>
<l>sì che l'animo resti invitto e 'ntero,</l>
<l>difeso dal valor che 'n lui s'annida;</l>
<l>e morte o servitù che da lei vegna</l>
<l>non oscure il candor che in esso regna.</l></lg>

<lg type="ottava">
<l>E chi tutto al pensier si pone avanti</l>
<l>ciò che puote avvenir nell'alte imprese,</l>
<l>di sé il morir, de' suoi più cari i pianti</l>
<l>e de' nemici poi le crude offese,</l>
<l>degno non è tra' cavalieri erranti</l>
<l>vestir di Marte l'onorato arnese,</l>
<l>ma di riposo inerme e d'ozio vago</l>
<l>tra le femmine usar la rocca e l'ago.</l></lg>

<lg type="ottava">
<l>Conviensi all'alto cor, da poi che scorga</l>
<l>che non senza ragion segue una strada,</l>
<l>per quantunque ella scenda o in alto sorga</l>
<l>col cominciato passo innanzi vada;</l>
<l>solo alfin destinato gli occhi porga,</l>
<l>ché mal si può avanzar chi altrove bada:</l>
<l>sia lontan d'ogni tema, e 'l meglio attenda;</l>
<l>poi quanto ha 'l ciel disposto in grado prenda.</l></lg>

<lg type="ottava">
<l>Ben vi giur'io, carissima consorte,</l>
<l>per le fiamme d'amor ch'io porto in core,</l>
<l>che men grave mi fia l'istessa morte</l>
<l>che il lassarvi lontana in tal dolore;</l>
<l>e che per non recarvi a peggior sorte,</l>
<l>pur ch'io non squarci il marzïale onore,</l>
<l>guarderò dalle insidie questa vita</l>
<l>ch'io prezzo sol perch'è da voi gradita.</l></lg>

<lg type="ottava">
<l>Ma di qui rimenar le genti indietro</l>
<l>impossibil saria, senz'onta avere:</l>
<l>ché più frali assai son che ghiaccio o vetro</l>
<l>per chi cerchi cangiar le assise schiere,</l>
<l>che ingombrate talor da incerto e tetro</l>
<l>timor, non le può a fren poi ritenere</l>
<l>duce né cavaliero, e meno ancora</l>
<l>se 'l passo ritirar convegna allora.</l></lg>

<lg type="ottava">
<l>Ma bastivi che 'l loco ove noi semo</l>
<l>non men che 'ntorno a qui ne dia vantaggio:</l>
<l>e se 'l ciel non ne sia nemico estremo,</l>
<l>dello avversario uman tema non aggio.</l>
<l>Vivete lieta pur, che poi ch'avremo</l>
<l>vendicato di noi l'antico oltraggio,</l>
<l>fia dolce il rimembrar del tempo rio;</l>
<l>e se 'l contrario avvien, sia posto in Dio”.</l></lg>

<lg type="ottava">
<l>Rivolto appresso alla famosa Albina,</l>
<l>l'alma suocera sua, così dicea:</l>
<l>“Ovunque intenda la virtù divina</l>
<l>di condurmi a fortuna o dolce o rea,</l>
<l>madre onorata, con la mente inchina</l>
<l>vi prego umìl che la mia sposa e dea</l>
<l>che di voi nacque, in tanta cura aggiate</l>
<l>che non sia cruda in sé la sua pietate”.</l></lg>

<lg type="ottava">
<l>Qui si tace e l'abbraccia, e l'asta presa,</l>
<l>che 'n terra al suo venire avea confitta,</l>
<l>rivolge il passo alla lassata impresa</l>
<l>ove ancor l'attendea la schiera invitta.</l>
<l>Della vecchia infelice, che compresa</l>
<l>dal primiero languir rimane afflitta,</l>
<l>al soverchio ch'avea, s'aggiugne il duolo</l>
<l>quando vede il partir del suo figliuolo,</l></lg>

<lg type="ottava">
<l>Il partir di Clodin, che già seguia</l>
<l>del caro Seguran gli alteri passi:</l>
<l>il qual rappella sconsolata e pia,</l>
<l>dicendo: “Or fate almen che gli occhi lassi</l>
<l>possan di voi saziarsi alquanto, pria</l>
<l>che ritorniate ove crudele stassi,</l>
<l>di voi, di tutti noi bramando morte,</l>
<l>il fero inessorabile Boorte.</l></lg>

<lg type="ottava">
<l>Né poss'io ben saper, che 'n Dio sol giace,</l>
<l>lassa, s'io debba mai rivederv'anco,</l>
<l>o s'ancor aggia meco tregua o pace</l>
<l>il ciel, ch'a i danni miei non veggio stanco:</l>
<l>che 'n dodici figliuoi breve e fallace</l>
<l>piacer mi diè, poi che venuta è manco</l>
<l>già la parte maggior di tutti, ed io</l>
<l>in vita resto ancor per danno mio.</l></lg>

<lg type="ottava">
<l>Fu nel passare il mar da Lancilotto,</l>
<l>che in tormento di me nel mondo è nato,</l>
<l>in un punto medesmo a fin condotto</l>
<l>Ercole il forte e 'l caro mio Dentato.</l>
<l>Poscia, allor che Grifon fugato e rotto</l>
<l>fu presso all'Era al suo sinistro lato,</l>
<l>lassò il verde terren di rosso tinto</l>
<l>per l'istessa sua man Decimo e Quinto;</l></lg>

<lg type="ottava">
<l>ch'or volge il Sesto sole allor ch'avea</l>
<l>di nuovo aurato pel fiorito il volto</l>
<l>l'uno e l'altro di lor, sì che parea</l>
<l>nel più cortese april germe ben colto.</l>
<l>L'altr'anno appresso per fortuna rea</l>
<l>il mio dolce Settimio mi fu tolto</l>
<l>dall'arme di Baven crudele e fera</l>
<l>sopra il lito fatal dell'empia Cera.</l></lg>

<lg type="ottava">
<l>Nonio non molto poi da Lïonello,</l>
<l>del maladetto seme anch'ei di Gave,</l>
<l>pur qui vicino al suo paterno ostello</l>
<l>restò impiagato da percossa grave</l>
<l>nell'osso della fronte ch'al cervello</l>
<l>fa di sopra e di fuor coperchio e chiave:</l>
<l>e senza il gran valor di Palamede</l>
<l>gli dimorava in man tra l'altre prede.</l></lg>

<lg type="ottava">
<l>Ma difeso da lui, di polve e sangue</l>
<l>le giovinette chiome e 'l volto pieno,</l>
<l>mi fu portato, oimè, pallido essangue,</l>
<l>ch'omai poco di spirto aveva in seno.</l>
<l>Poi, qual vermiglio fior che colto langue,</l>
<l>fra queste braccia misere vien meno,</l>
<l>e mi tenn'io crudel, che 'n quella vista</l>
<l>non andai innanzi a lui dogliosa e trista.</l></lg>

<lg type="ottava">
<l>Ma son rimasa ancor, per quel ch'io temo</l>
<l>e già vidi per prova, a peggior sorte,</l>
<l>però che acerbo allor di vita scemo</l>
<l>il poverello Albin fece Boorte:</l>
<l>ché, perch'ei fu di tutti il parto estremo,</l>
<l>troppo il cielo accusai della sua morte,</l>
<l>e perch'oltre al voler del pio marito</l>
<l>del medesmo mio latte era nutrito.</l></lg>

<lg type="ottava">
<l>Così l'unica figlia Claudïana</l>
<l>e cinque altri di voi mi restan soli,</l>
<l>che mi parea d'ogn'altra esser sovrana</l>
<l>in numero e beltà di tai figliuoli.</l>
<l>E ch'io sia di timor venuta insana</l>
<l>che 'l mio fero destin voi non m'involi,</l>
<l>mi riprenda colei che se ne truova</l>
<l>sette volte, com'io, già stata in pruova.</l></lg>

<lg type="ottava">
<l>Io non veggio arrivar mai messaggiero</l>
<l>inviato dal campo in questa parte</l>
<l>ch'io non senta agghiacciar l'alma e 'l pensiero</l>
<l>e 'l core sbigottirse, e batter parte:</l>
<l>ché mi par sempre udir che 'l destin fero,</l>
<l>congiurato al mio mal con l'empio Marte,</l>
<l>per aggiungermi ogn'or tormenti a doglie</l>
<l>voi, che primier portai, del mondo spoglie.</l></lg>

<lg type="ottava">
<l>Però, dolce figliuol, per gli ultim'anni</l>
<l>ch'a squarciare il mio vel son presti omai,</l>
<l>per quelli antichi già sofferti affanni</l>
<l>che del peso di voi gravosa andai:</l>
<l>il simulato oprar, gli ascosi inganni</l>
<l>che i Britannici e i Franchi a i nostri guai</l>
<l>tesson la notte e 'l dì saggio schivate,</l>
<l>né vi dia troppo ardir la verde etate”.</l></lg>

<lg type="ottava">
<l>Con tai parole alfin gli occhi e la fronte</l>
<l>d'amarissime lagrime gli inonda,</l>
<l>come suol sotto speco ombrosa fonte</l>
<l>che larga stille dall'erbosa sponda.</l>
<l>L'affannato Clodin con le più pronte</l>
<l>parole ch'al dolor la lingua infonda</l>
<l>dice: “Omai son finite, o dolce madre,</l>
<l>l'ore de i vostri ben rapaci e ladre.</l></lg>

<lg type="ottava">
<l>Sperate pur, che doppo oscura pioggia</l>
<l>si suol vago e seren vedere il cielo,</l>
<l>che non serva ad ognor l'usata foggia</l>
<l>come non sempre è caldo o sempre è gielo.</l>
<l>Ora il nome d'Avarco illustre poggia</l>
<l>cui gran tempo oscurò gravoso velo,</l>
<l>e chi vive de i vostri in gloria, e 'n pace</l>
<l>vedrete e 'n sommo onor chi morto giace.</l></lg>

<lg type="ottava">
<l>E vi prometto poi, per quello amore</l>
<l>che 'n verso madre tal conviene a figlio,</l>
<l>che i veraci ricordi in mezzo il core</l>
<l>mi staran sempre, e 'l vostro pio consiglio”.</l>
<l>Qui baciando la man con dritto onore</l>
<l>e mostrando ver lei pietoso il ciglio,</l>
<l>altresì poscia alla sorella pia,</l>
<l>dietro al suo Seguran ratto s'invia.</l>
</lg></div1>

<div1><head>CANTO IX</head>


<lg type="ottava">
<l>L'alte donne reali sbigottite</l>
<l>con gli occhi verso quei restano in piede,</l>
<l>così languide, afflitte e scolorite</l>
<l>che più lieta di lor morte si vede:</l>
<l>simili a meste imagini scolpite</l>
<l>presso a marmorea tomba in fredda sede;</l>
<l>sol del pio lagrimare i larghi rivi</l>
<l>mostran che i sensi pur rimaser vivi.</l></lg>

<lg type="ottava">
<l>Poi che più non poteo seguir la vista</l>
<l>de i due gran cavalieri i pronti passi</l>
<l>comincia Albina dolorosa e trista</l>
<l>da muovere a pietà le selve e i sassi:</l>
<l>“Almo lucente sol, se mercè acquista</l>
<l>il divoto pregar di spirti lassi,</l>
<l>spiega in noi sì felici i raggi adorni</l>
<l>che la coppia ch'or va lieta ritorni”.</l></lg>

<lg type="ottava">
<l>Indi volge il parlare a Claudïana:</l>
<l>“Tempo è di visitar, cara figliuola,</l>
<l>il tempio sacro della dea sovrana</l>
<l>che di saggezza e d'arme ha il pregio sola:</l>
<l>che nacque senza madre, e non è vana</l>
<l>l'antica fama che nel mondo vola,</l>
<l>della fronte santissima di Giove</l>
<l>che l'eterno e 'l mortal contempra e muove;</l></lg>

<lg type="ottava">
<l>la qual mille fiate ha preso in grado</l>
<l>l'umil preghiere mie ne i passati anni,</l>
<l>e secur m'ha mostrato e piano il guado</l>
<l>per cui molti schivai perigli e danni:</l>
<l>sì ch'io porto credenza che in tal grado,</l>
<l>in fra tante paure e tanti affanni,</l>
<l>non debba abbandonar chi a lei ricorre</l>
<l>e che suol tutta in lei sua speme porre.</l></lg>

<lg type="ottava">
<l>Ma perch'al cor divoto si conviene</l>
<l>adornare i pensier di qualche offerta,</l>
<l>cercherem pria l'albergo che contiene</l>
<l>la donnesca ricchezza altrui coverta.</l>
<l>Indi trarrem ciò che più in cor ne viene</l>
<l>che più possa spiegarla voglia aperta</l>
<l>che d'onorarla avemo, e con qualch'opra</l>
<l>aprire il buon voler che questo adopra.</l></lg>

<lg type="ottava">
<l>E per meglio adempir nostro desio</l>
<l>farem tutte appellar l'altre matrone</l>
<l>che di sangue più illustre e di cor pio</l>
<l>aggian di noi seguir dritta cagione;</l>
<l>con quelle che 'l timore e 'l tempo rio</l>
<l>n'han poi condotte d'altra regione,</l>
<l>non nodrite in Avarco, e ch'han seguito</l>
<l>chi 'l parente, chi 'l figlio e chi 'l marito.</l></lg>

<lg type="ottava">
<l>Ma innanzi che ciò farse, è ben richiesto</l>
<l>scoprire il tutto al mio reale sposo,</l>
<l>ch'ogni principio ha il fine agro e funesto</l>
<l>s'a chi dee comandar venisse ascoso”.</l>
<l>Così vanno a Clodasso, a cui molesto</l>
<l>non fu il lor disegnar giusto e pietoso,</l>
<l>dicendo: “E doppo voi verso il mio Marte</l>
<l>farò il medesmo anch'io dall'altra parte,</l></lg>

<lg type="ottava">
<l>però che in ogni tempo e in ogni loco</l>
<l>si deveno onorar lassservitù gli dei</l>
<l>né il lor sommo poder recarse in gioco</l>
<l>come sovente fan gli stolti e i rei,</l>
<l>che stiman che 'l temergli o nulla o poco</l>
<l>sia grandezza di cor che chiuda in lei</l>
<l>proprio verace ardire e gran valore,</l>
<l>e 'l conoscer d'altrui lo sciocco errore.</l></lg>

<lg type="ottava">
<l>Gitene avanti pur, che poco appresso</l>
<l>seguirò 'l vostro andar nel proprio effetto”.</l>
<l>Poi fece a sé venir, che gli eran presso,</l>
<l>il fedel Anfione e Polidetto,</l>
<l>tra i suoi più cari araldi, e di cui spesso</l>
<l>avea sentito l'amoroso affetto;</l>
<l>poi dice al primo: “Andrete alla cittade,</l>
<l>in quante ivi saran case e contrade,</l></lg>

<lg type="ottava">
<l>e direte a ciascun di sangue chiaro</l>
<l>che l'età fanciullesca aggia varcata</l>
<l>ch'a gran pubblico ben, per quanto ha caro</l>
<l>di far cosa per me gioconda e grata,</l>
<l>in abito sembiante al tempo amaro</l>
<l>e 'n vista di dolore accompagnata,</l>
<l>dov'io gli attenderò, nella mia sede</l>
<l>con sollecito passo addrizze il piede:</l></lg>

<lg type="ottava">
<l>ch'io intendo visitar del sacro Marte</l>
<l>il gran tempio divin con loro insieme,</l>
<l>e delle palme mie donargli parte,</l>
<l>onde il crudo Britanno e 'l Gallo geme,</l>
<l>pregandol ch'ei risvegli i cori e l'arte</l>
<l>e l'antico valor del primo seme</l>
<l>ne i nostri duci illustri, e meni a morte</l>
<l>il possente Tristano e 'l rio Boorte”.</l></lg>

<lg type="ottava">
<l>A Polidetto poi comanda: “Andrete</l>
<l>alle caste matrone d'ogn'intorno,</l>
<l>e per nome d'Albina lor direte</l>
<l>che vengan ratte al suo real soggiorno</l>
<l>dispogliando da sé le vesti liete</l>
<l>e dell'aurato vel l'abito adorno,</l>
<l>per gir di Palla alla virginea soglia,</l>
<l>che rivolga in dolzor la nostra doglia”.</l></lg>

<lg type="ottava">
<l>Così detto Clodasso, ivi s'accinge</l>
<l>l'uno e l'altro di lor tacito all'opra,</l>
<l>i più pigri e i lontan muove e sospinge,</l>
<l>e per tutto adempir l'ingegno adopra.</l>
<l>Ma la turba devota si dipinge</l>
<l>tale in cor lo sperar che vien di sopra,</l>
<l>che muove senza spron veloce il corso</l>
<l>ove credea trovar pace e soccorso.</l></lg>

<lg type="ottava">
<l>La dolorosa Albina e Claudiana</l>
<l>con voler del gran re muovono il passo</l>
<l>sospirando fra lor la sorte umana</l>
<l>e 'l viaggio mortal gravoso e lasso,</l>
<l>e che la condizion regia e sovrana</l>
<l>non è sempre miglior che 'l viver basso;;</l>
<l>e 'n tai foschi pensier, con pochi a tergo,</l>
<l>si ritruovan condotte al properio albergo:</l></lg>

<lg type="ottava">
<l>e montate di lui l'altere scale,</l>
<l>i suoi ricchi tesor truova ciascuna,</l>
<l>e quel che sia più degno e che più vale,</l>
<l>per discerner poi meglio, insieme aduna;</l>
<l>e l'esperte donzelle in opra tale</l>
<l>son chiamate al consiglio ad una ad una,</l>
<l>che in sua donnesca e semplice ragione</l>
<l>in mezzo pon la propria opinione.</l></lg>

<lg type="ottava">
<l>Ma intanto d'ogn'intorno si vedea</l>
<l>delle donne apparir l'egregia schiera,</l>
<l>delle quai tutte accoglier cura avea</l>
<l>la vecchia Ormunda con la vaga Aldera</l>
<l>dentro al ricco palazzo, ove splendea</l>
<l>di mille statue d'or la corte altera;</l>
<l>e 'n seggi ricchi poi di sete e d'ostri</l>
<l>le faceano asseder per gli ampi chiostri,</l></lg>

<lg type="ottava">
<l>dicendo poscia in bel pregar soave</l>
<l>e con dolci parole e pellegrine</l>
<l>che non venisse lor noioso e grave</l>
<l>d'alquanto ivi aspettar l'alte regine.</l>
<l>Ma la più giovin turba, che sempre ave</l>
<l>bramoso il cor di viste peregrine,</l>
<l>scolta d'ogni altra cura, andava intorno</l>
<l>riguardando il più bel del loco adorno:</l></lg>

<lg type="ottava">
<l>ove dentro apparia la regia soglia</l>
<l>di ricchissime logge e d'atrii adorna,</l>
<l>non men lucenti ch'al buon tempo soglia</l>
<l>surgere in Tauro il sol quando s'aggiorna.</l>
<l>Le superbe colonne furo spoglia</l>
<l>del bel paese assiso in tra le corna</l>
<l>del gran Rodan famoso e di Garona,</l>
<l>ove al Gallico mar sedea Nerbona:</l></lg>

<lg type="ottava">
<l>ch'allor ch'ella co i suoi nel sangue avvolta</l>
<l>della vita e de i ben nuda rimase</l>
<l>per la man visigota, e 'n cener volta,</l>
<l>come l'empio furor le persuase,</l>
<l>quella più integra parte indi raccolta</l>
<l>di pietre atte ad ornar le regie case</l>
<l>mandò a Clodasso il giovine Odorico,</l>
<l>che fu sempre de i suoi perfetto amico.</l></lg>

<lg type="ottava">
<l>Eran d'egregio stil nel muro stese</l>
<l>del fero Stilicon le glorie antiche,</l>
<l>che per patria ebbe il vandalo paese</l>
<l>e le stelle al principio troppo amiche;</l>
<l>del gran seme del qual Clodasso scese,</l>
<l>ma dentro a regioni assai più apriche</l>
<l>di quelle onde i suoi fur, però ch'ei nacque</l>
<l>ove Linia e Duero insalan l'acque.</l></lg>

<lg type="ottava">
<l>Lì Teodosio il grande si vedea,</l>
<l>che del nome roman reggendo impero</l>
<l>a gli estremi suoi giorni in man ponea</l>
<l>di Stilicon sotto l'arbitrio intero</l>
<l>il figlio Onorio, a cui lassato avea</l>
<l>de i liti occidentai lo scettro altero,</l>
<l>il qual poi giovinetto l'obbedìo</l>
<l>qual maestro onorato e padre pio,</l></lg>

<lg type="ottava">
<l>sì ch'a sposar contento si conduce</l>
<l>la figlia Euchera, né di lei si sdegna,</l>
<l>ma d'appellar lei sola scorta e luce</l>
<l>de' segreti pensier l'ha fatta degna.</l>
<l>Indi il suocero suo rettore e duce</l>
<l>si vede andar d'ogni romana insegna</l>
<l>contra il Gotico popol, che infinito</l>
<l>ingombrava d'Italia il nobil lito</l></lg>

<lg type="ottava">
<l>sotto il furor del crudo Radagaso,</l>
<l>che fu il primo tra' suoi di tanto ardire:</l>
<l>né di fame timor, né d'altro caso,</l>
<l>né l'Alpi o l'Appennin poté impedire</l>
<l>ch'ei non venisse ove in più altero vaso</l>
<l>vede il picciol Mugnon l'onda sua gire</l>
<l>tra i monti Fiesolani, ove a Fiorenza</l>
<l>guastò il nido gentil la ria semenza.</l></lg>

<lg type="ottava">
<l>Tra l'aquile romane Uldino e Saro,</l>
<l>degli Unni duce quel, de i Goti questo,</l>
<l>si vedea tratto da disegno avaro</l>
<l>contra i medesmi suoi venir molesto:</l>
<l>ivi han serrato l'avversario amaro</l>
<l>in luogo a' suoi disegni agro e funesto,</l>
<l>dentro apre valli, intra sassose strade,</l>
<l>ove con tutti i suoi misero cade.</l></lg>

<lg type="ottava">
<l>Con l'abito ducale Stilicone</l>
<l>spronar si scorge e confortar le schiere,</l>
<l>ch'or al corno sinistro l'arme oppone,</l>
<l>or nel destro che vien percuote e fere:</l>
<l>in fin che interamente a basso pone</l>
<l>le minaccianti gotiche bandiere</l>
<l>e che tanti di lor vede per terra</l>
<l>che senza dubbio aver vinta è la guerra.</l></lg>

<lg type="ottava">
<l>Il miser Radagaso ivi apparìa</l>
<l>che la veste real da sé spogliata,</l>
<l>senza compagni aver, ratto fuggìa</l>
<l>per deserta montagna a lui celeta:</l>
<l>ma il fa incontrar la sua fortuna ria</l>
<l>gente che di quei luoghi ammaestrata</l>
<l>sovra il giogo dell'Alpe asceso il prende,</l>
<l>e 'n man di Stilicon legato il rende;</l></lg>

<lg type="ottava">
<l>il qual senza pietà la regia testa</l>
<l>del suo busto crudel fece privare,</l>
<l>e l'altro popol suo che 'n vita resta</l>
<l>per prezzo a servitù perpetua dare.</l>
<l>Poc'oltra si vedea non meno infesta</l>
<l>altra gotica insegna radombrare</l>
<l>dell'infelice Italia il seno aprico,</l>
<l>che 'n fortuna miglior segue Alarico:</l></lg>

<lg type="ottava">
<l>al quale è Stilicon, non men ch'allora,</l>
<l>con la medesma gente a fronte gito.</l>
<l>Ma più lunga stagion con lui dimora,</l>
<l>or quel colle ingombrando or questo lito,</l>
<l>ché, senza l'arme usar, prolunga l'ora</l>
<l>con più torto pensier che forse ardito:</l>
<l>poi nel fin gli dà pace, e gli concede</l>
<l>d'Aquitania il terren per propria sede.</l></lg>

<lg type="ottava">
<l>Né molti giorni poi che senza cura</l>
<l>vide il goto furor restarsi in pace,</l>
<l>nel silenzio maggior di notte oscura</l>
<l>che tra 'l sonno e tra 'l vin sepolto giace,</l>
<l>quel ch'all'aperto sol gli féa paura</l>
<l>tenta di far, ma il suo pensier fallace</l>
<l>mal conseguito al fin, dannoso e vòto</l>
<l>fu per l'alto valor del fero goto:</l></lg>

<lg type="ottava">
<l>che in sì ostinato ardir gli batte il fianco,</l>
<l>che l'insidie scoperte in fuga volge.</l>
<l>Né poté Stilicon lo stuolo stanco</l>
<l>ritener più, che fredda tema involge;</l>
<l>così 'l suo disegnar venuto manco,</l>
<l>nel cammino onde venne si rivolge,</l>
<l>e vinto dal furor con ratto piede</l>
<l>la palma e 'l loco al gran nemico cede.</l></lg>

<lg type="ottava">
<l>Poscia adunata ancor novella aita</l>
<l>d'altra guerra mortal si pone in pruova,</l>
<l>ch'assai men della prima al ciel gradita</l>
<l>più ch'ancor rotto e vinto si ritruova;</l>
<l>la cui calamità poi ch'ebbe udita,</l>
<l>oltr'ogni creder suo dannosa e nuova,</l>
<l>l'imperatore Onorio giovinetto</l>
<l>ch'ei gli sia disleal prende sospetto:</l></lg>

<lg type="ottava">
<l>e senza cura aver del nome pio</l>
<l>d'esser suocero suo, né della figlia,</l>
<l>poi ch'appellato fu nemico e rio</l>
<l>con quel ch'amava in prima a meraviglia,</l>
<l>Euchero il figliuolo, acconsentìo</l>
<l>di far del sangue suo l'erba vermiglia;</l>
<l>ma il discreto pittor nell'aspra sorte</l>
<l>tutta colma d'onor ritrasse morte.</l></lg>

<lg type="ottava">
<l>Poc'oltra si vedea soletto andare</l>
<l>per monti alpestri il fido Marialle,</l>
<l>e 'l picciolo Iraconso via portare,</l>
<l>d'Euchero figliuol, sopra le spalle</l>
<l>per l'ombre ascoso, e le giornate chiare</l>
<l>fuggir temendo e l'abitato calle,</l>
<l>tanto ch'al fin, come a fedel amico,</l>
<l>il pose in man del gotico Alarico;</l></lg>

<lg type="ottava">
<l>che con paterno amore in guardia il prese</l>
<l>e 'l tenne infino al dì ch'abbatte e doma,</l>
<l>quasi al terz'anno, in sì crudeli offese</l>
<l>il seggio altero della nobil Roma.</l>
<l>Indi adornato di reale arnese</l>
<l>e di ricchi tesor con larga soma,</l>
<l>securo il manda nel paese ispano</l>
<l>ove regnava il vandalo Marano;</l></lg>

<lg type="ottava">
<l>il qual, di Stilicon sendo cugino,</l>
<l>avea col suo favor tutto acquistato</l>
<l>degli alti Pirenei l'aspro confino,</l>
<l>e lo scettro tenea di ciascun lato:</l>
<l>che quanto alla Garona era vicino</l>
<l>dall'aquitano ocean circondato</l>
<l>in Gallia possedeva, e nella Spagna</l>
<l>ciò che il cantabro mare e Linia bagna.</l></lg>

<lg type="ottava">
<l>Lì si vede il fanciul così nodrito</l>
<l>come uscito di lui, con somma cura;</l>
<l>poi di Clodia suoa figlia esser marito,</l>
<l>e d'acquistargli un regno assai procura:</l>
<l>tanto che de i Xantoni il fertil lito</l>
<l>con insidie e con forza a i Galli fura,</l>
<l>di cui fatto Iraconso eterno erede</l>
<l>dell'amata sua Clodia un figlio vede;</l></lg>

<lg type="ottava">
<l>e 'n memoria di lei Clodio l'appella,</l>
<l>ma il Vandalo vulgar volse in Clodasso:</l>
<l>che poi crescendo per l'età novella</l>
<l>seguìo degli avi il glorioso passo.</l>
<l>Lì giovinetto ancor sopra la sella</l>
<l>d'un feroce corsiero or alto or basso</l>
<l>si vedea rivoltarlo, or sciolto il morso</l>
<l>a' suoi caldi desir muoverlo a corso;</l></lg>

<lg type="ottava">
<l>poc'oltra andar, poi che l'età fiorìa,</l>
<l>tra infiniti guerrier di ferro cinto</l>
<l>più inverso i Celti, e quanti truova in via</l>
<l>ha con pace acquistato o in guerra vinto:</l>
<l>né il gir vittorioso gli desvia,</l>
<l>né l'ha fatto più tardo o 'ndietro spinto</l>
<l>Ceranta, Seura, Lindro, Vienna e Cera</l>
<l>ch'e' non meni il suo stuol vicino a l'Era;</l></lg>

<lg type="ottava">
<l>ove poscia incontrò feroce intoppo</l>
<l>del famoso Boorte e del re Bano,</l>
<l>che 'l suo correr veloce stanco e zoppo</l>
<l>e 'l disegno orgoglioso rendeo vano.</l>
<l>Ma perché il suo potere era pur troppo,</l>
<l>e 'l soccorso di quei molto lontano,</l>
<l>in tra mille battaglie si vedea</l>
<l>che 'l valore alla forza soggiacea.</l></lg>

<lg type="ottava">
<l>Si scorgean fra infiniti cavalieri</l>
<l>soletti l'arme oprar Bano e Boorte,</l>
<l>e sopra ogni uso umano arditi e feri</l>
<l>grande schiera di lor menare a morte.</l>
<l>Ma 'l numero soverchio de' guerrieri</l>
<l>gli sforzò di tornar dentro alle porte</l>
<l>del grande Avarco, a cui d'intorno fanno</l>
<l>alle genti nemiche estremo danno.</l></lg>

<lg type="ottava">
<l>Ma del continuo affanno e del digiuno</l>
<l>del lor popol fedel mossi a pietade,</l>
<l>ambo il lassar non nel silenzio bruno</l>
<l>che 'ntorno oscuri e cuopra le contrade,</l>
<l>ma nel dì chiaro, e 'n vista di ciascuno</l>
<l>per mezzo il campo lor si féro strade,</l>
<l>ove di sé lassar sì largo segno</l>
<l>che di questa memoria era ben degno.</l></lg>

<lg type="ottava">
<l>Non lunge indi apparia Benicco e Gave,</l>
<l>l'un doppo l'altro poi, non men ch'Avarco,</l>
<l>da lor difeso in lungo assedio e grave,</l>
<l>delle stesse miserie intorno carco:</l>
<l>e 'n guisa di leon che nulla pave</l>
<l>che di cervi entri al dilettoso varco</l>
<l>si vede or questo or quel con morte o doglia</l>
<l>degli inimici suoi portarne spoglia:</l></lg>

<lg type="ottava">
<l>né di quegli invidioso asconder volse</l>
<l>al famoso pittor la virtù loro,</l>
<l>ma fa che tutta aperta ivi la sciolse,</l>
<l>in pregiati color distesa e in oro,</l>
<l>perché tanto più in sé d'onore accolse</l>
<l>quanto fur più le lodi di costoro;</l>
<l>i quai di nutrimenti al fin privati</l>
<l>ambeduoi di lasciar furo sforzati:</l></lg>

<lg type="ottava">
<l>ma innanzi al dipartir sì largo rio</l>
<l>là intorno fan dell'inimico sangue,</l>
<l>ch'ancor ne 'ngiunca il lor terren natio,</l>
<l>e 'l vincitor nella vittoria langue.</l>
<l>Voltan poscia il pensiero e 'l passo pio</l>
<l>verso il popol di Trible, tutto essangue</l>
<l>per la tema ch'avea, visto l'essempio</l>
<l>del passato per gli altri iniquo scempio;</l></lg>

<lg type="ottava">
<l>e perch'era già innanzi provveduto,</l>
<l>e d'assai nodrimento era sicuro,</l>
<l>poi ch'han dentro e di fuor riconosciuto</l>
<l>se sia il fosso profondo o saldo il muro,</l>
<l>consigliati a cercar novello aiuto</l>
<l>dal gran re Pandragon padre d'Arturo</l>
<l>e dal re Varamonte dove bagna</l>
<l>l'aspro oceàn l'Armorica Brettagna,</l></lg>

<lg type="ottava">
<l>lassando in man di Sergio, il quale allora</l>
<l>la lor vece reggea di quella terra,</l>
<l>con gente assai quanta al bisogno fòra</l>
<l>per sostenere in piè la lunga guerra,</l>
<l>partiti a pena, alla medesim'ora</l>
<l>il disleal la chiave, onde si serra</l>
<l>la porta del castel, manda a Clodasso,</l>
<l>e d'entrarvi co' suoi gli spiana il passo:</l></lg>

<lg type="ottava">
<l>il qual, per tormentar con nuovo affanno</l>
<l>da lunge i cavalier, la mette in foco.</l>
<l>E quei, mentre pensosi altrove vanno,</l>
<l>volgon la vista indietro, e d'alto loco</l>
<l>veggion di tutto il lor l'estremo danno</l>
<l>e come più sperar niente o poco</l>
<l>debban nel mondo, e con l'istessa sorte</l>
<l>l'uno e l'altro di lor desia la morte.</l></lg>

<lg type="ottava">
<l>Né molto andò che 'n solitari boschi,</l>
<l>senza conforto aver di cosa alcuna,</l>
<l>tra i pastorali alberghi e 'n pensier foschi,</l>
<l>lamentando del cielo e di fortuna,</l>
<l>i miseri gustar gli ultimi toschi</l>
<l>di quella fera ch'egualmente imbruna</l>
<l>la chiarezza mortale, e fur sepolti</l>
<l>da rozze mani, e 'n bassa terra avvolti.</l></lg>

<lg type="ottava">
<l>Di tai pitture dottamente ornate</l>
<l>intorno rilucean le regie mura,</l>
<l>in cui le giovin donne ivi adunate</l>
<l>mentre attendono ancor, ponevan cura.</l>
<l>Ma la coppia real mille fiate</l>
<l>in riguardo sottil cerca e procura</l>
<l>co i consigli fra lor che miglior sono</l>
<l>di trovar per la dea dicevol dono.</l></lg>

<lg type="ottava">
<l>Quelli scelsero al fin che veramente</l>
<l>a lor degni parean d'onor divino;</l>
<l>trovò la madre candida e lucente</l>
<l>di chiarissime perle e d'oro fino</l>
<l>la vesta onde s'ornò primieramente</l>
<l>quando partì dal vecchio padre Albino,</l>
<l>che d'Olvernia fu re, da quel disceso</l>
<l>che già resse del mondo il terzo peso:</l></lg>

<lg type="ottava">
<l>da quello Albin che in Gallia imperadore</l>
<l>per le man di Severo oppresso giacque</l>
<l>non per fortuna men che per valore,</l>
<l>ove il Rodano e Sona assembran l'acque;</l>
<l>di cui 'l picciol figliuol fuggì 'l furore</l>
<l>dentro a i monti Cemeni, ove alfin piacque</l>
<l>al ciel che conosciuto oltra molti anni</l>
<l>fosse ornato da' suoi di regii panni;</l></lg>

<lg type="ottava">
<l>da cui di prole in prole il quinto venne</l>
<l>il suocer di Clodasso, a lei parente,</l>
<l>che fregiato d'onor lo scettro tenne</l>
<l>con giustizia e pietà fra quella gente,</l>
<l>e la figlia e 'l suo genero mantenne</l>
<l>in piè contra ogni assalto che sovente</l>
<l>e di dentro e di fuor gli sentia mosso,</l>
<l>che del regno acquistato non fu scosso.</l></lg>

<lg type="ottava">
<l>la nuzzial sua gonna adunque elesse,</l>
<l>già di tal padre don, la pia regina.</l>
<l>La bella Claudiana dall'istesse</l>
<l>sue man tutto ripien d'opra divina</l>
<l>elesse un velo, in cui le stelle impresse</l>
<l>erano, e 'n mezzo il sol ch'alto cammina</l>
<l>riscaldando sereno al mezzogiorno</l>
<l>del suo friseo monton l'erboso corno.</l></lg>

<lg type="ottava">
<l>Non molto dietro a lui l'alma sorella</l>
<l>con la fronte falcata in Tauro assiede:</l>
<l>di Giove ha innanzi la benigna stella</l>
<l>che 'n tra gli umidi Pesci ha dolce sede;</l>
<l>seco ha la figlia, che ridente e bella</l>
<l>di pie fiamme d'amor gli animi fiede,</l>
<l>e l'alato corrier con la sua verga</l>
<l>lieto di tale onor fra loro alberga.</l></lg>

<lg type="ottava">
<l>Nel fondo estremo alla contraria parte,</l>
<l>vicin dove la terra ha maggior l'ombra,</l>
<l>nel frigido Scorpion si vedea Marte,</l>
<l>che con vista mortal nessuno adombra.</l>
<l>Quel che divora i figli era in disparte,</l>
<l>che l'adeguante Libra di sé ingombra,</l>
<l>e 'l punto oriental nell'orizzonte</l>
<l>ha del Nemeo Leon la prima fronte.</l></lg>

<lg type="ottava">
<l>In tal guisa adornato il ricco velo</l>
<l>sì lucente apparia di gemme e d'oro,</l>
<l>che poco il vero sol, le stelle e 'l cielo</l>
<l>avanzavan d'onore il bel lavoro:</l>
<l>che già molti anni pria con sommo zelo</l>
<l>di placar per tal modo il divin coro</l>
<l>le mostrò tutto il saggio Clitomede,</l>
<l>che l'infelice fin di tutto vede,</l></lg>

<lg type="ottava">
<l>dicendo a lei: “Poi ch'uom mortal non puote</l>
<l>a sua voglia temprar l'eterne stelle</l>
<l>che rivolgon lassù l'eterne rote,</l>
<l>a chi fide compagne, a chi rubelle,</l>
<l>le più amiche virtù ch'a noi son note,</l>
<l>quant'è il nostro poter, sien poste in elle</l>
<l>per la vergine vostra e real mano,</l>
<l>pregando il ciel che non s'adopre in vano;</l></lg>

<lg type="ottava">
<l>e 'l giorno poi di vostre nozze altere</l>
<l>sopra il letto real per voi si stenda</l>
<l>con voci umili e fervide preghiere</l>
<l>che 'l ciel simile a questo il corso prenda</l>
<l>e 'nsieme accordi le sublimi spere</l>
<l>eguali al vostro velo, onde discenda</l>
<l>tal favor sopra voi, sopra lo sposo,</l>
<l>ch'eterna sia de i due gloria e riposo”.</l></lg>

<lg type="ottava">
<l>Di tutto l'obbedìo la regia figlia,</l>
<l>e con bramosa man l'addusse al fine,</l>
<l>di lui destando invidia e meraviglia</l>
<l>tra le proprie donzelle e le vicine.</l>
<l>Poi nel dì nuzzial, tutta vermiglia</l>
<l>nel volto, ove splendean le bianche brine,</l>
<l>di pudica vergogna e di desire,</l>
<l>il letto genial ne fé covrire.</l></lg>

<lg type="ottava">
<l>Or questo prende allor, né solo il volse</l>
<l>per placare e 'nvocar l'altera dea,</l>
<l>ma l'onorato scudo seco accolse</l>
<l>ch'all'albergo vicino alto pendea:</l>
<l>quel che 'l suo Segurano in guerra tolse</l>
<l>allor che 'l regno suo gli contendea</l>
<l>il famoso d'Irlanda Lamoralto,</l>
<l>di cui fu vincitor nel fero assalto;</l></lg>

<lg type="ottava">
<l>e fu il consiglio pur di Clitomede,</l>
<l>ch'a lei disse: “O regina, questa spoglia</l>
<l>fia carissima a Palla, come erede</l>
<l>di quanto armata mano acquistar soglia;</l>
<l>e s'a i consigli miei darete fede</l>
<l>n'adornerete ancor la sacra soglia:</l>
<l>e 'l merta ben, poi che col suo favore</l>
<l>acquistò 'l vostro sposo il largo onore;</l></lg>

<lg type="ottava">
<l>perché dicendo un giorno a Segurano</l>
<l>suo padre illustre Galealto il Bruno:</l>
<l>- Se sperate figliuol, sperate in vano</l>
<l>coronarvi per me di regno alcuno,</l>
<l>che non d'altrui che dell'istessa mano</l>
<l>aspettar possession debbe ciascuno</l>
<l>d'alto legnaggio uscito come voi,</l>
<l>e come han sempre fatto i nostri e noi.</l></lg>

<lg type="ottava">
<l>Della famosa Gallia una gran parte</l>
<l>refutò Febo, l'avo mio paterno,</l>
<l>che scettro aver che da' suoi primi parte</l>
<l>non stimò degnità, ma indegno scherno;</l>
<l>poi sette regni col favor di Marte</l>
<l>acquistò solo, e fé il suo nome eterno</l>
<l>trall'Orcadi, tra l'Ebridi e 'n Brettagna</l>
<l>e dove il cimbro mar la Daunia bagna,</l></lg>

<lg type="ottava">
<l>ma di tutti a i più cari fu cortese,</l>
<l>e l'onor si serbò solo, e la spada:</l>
<l>né, mio padre e suo figlio, ad altro intese</l>
<l>Ettore, che seguìo l'istessa strada.</l>
<l>Il medesmo oggi fa Giron Cortese,</l>
<l>vostro proprio german, quantunqu'e' vada</l>
<l>di molt'anni a voi innanzi, e pure è nato</l>
<l>del Franco seme il suo materno lato;</l></lg>

<lg type="ottava">
<l>e di quello e di noi tutt'altra aita</l>
<l>schivando, e le ricchezze, intorno solo</l>
<l>rivolge il passo ove l'onor l'invita,</l>
<l>or dov'arde più il sole, or verso il Polo;</l>
<l>e per l'afflitta gente e sbigottita</l>
<l>or abbatte quel regno or questo stuolo,</l>
<l>e portando di lauri antiche some</l>
<l>cela quanto altrui può l'invitto nome.</l></lg>

<lg type="ottava">
<l>Or seguendo, figliuol, sì nobil'orme,</l>
<l>fate che d'esser voi vi risovvegna,</l>
<l>né smarrite di voi l'antiche forme</l>
<l>d'oprar cosa di quelle e d'onor degna.</l>
<l>Fuggite de' vulgar l'abbiette torme</l>
<l>e la scuola de' più, che solo insegna</l>
<l>il posseder quaggiù terreno ed oro,</l>
<l>della gloria sprezzando il bel tesoro -.</l></lg>

<lg type="ottava">
<l>Da tai detto racceso, e di tal padre,</l>
<l>il giovin Seguran, ch'ardeva in prima</l>
<l>d'alto desir dell'opere leggiadre,</l>
<l>brama di tutti quei salire in cima:</l>
<l>e congiunte de' suoi più ardite squadre,</l>
<l>e le quali a virtù più intese stima,</l>
<l>con pochi legni al più gelato verno</l>
<l>drizza le prore lor nel lito iberno;</l></lg>

<lg type="ottava">
<l>e col favor di Pallade, che gli era</l>
<l>sempre in ogni consiglio amica e fida,</l>
<l>ruppe al primo arrivar possente schiera</l>
<l>che di farlo fuggir seco s'affida,</l>
<l>essendo ei tutto sol nella riviera</l>
<l>del Boando disceso, ove s'annida</l>
<l>col mar che lassa in ver Boote alquanto</l>
<l>il promontorio alpestro di Novanto,</l></lg>

<lg type="ottava">
<l>ove gli altri suoi legni risospinti</l>
<l>fur dall'onde scendenti all'ora sesta,</l>
<l>né poter seco in guerra essere accinti,</l>
<l>ned ei per tutto ciò ferir s'arresta.</l>
<l>Così questi primieri ed altri vinti,</l>
<l>in sue forze il terren quel giorno resta.</l>
<l>L'altro poi Lamoralto e nuova gente</l>
<l>il viene a rincontrar, che i danni sente.</l></lg>

<lg type="ottava">
<l>Ma in questo la smarrita compagnia</l>
<l>nello spuntar del giorno è posta in terra,</l>
<l>la quale aggiunta al gran valor di pria</l>
<l>non avea dubbio alcun la nuova guerra.</l>
<l>Ma Lamoralto il fero alto s'udìa</l>
<l>dir contro a lui: - Quanto vaneggia ed erra</l>
<l>che si fida d'altrui che di se stesso,</l>
<l>come la pruova poi gli mostra spesso!</l></lg>

<lg type="ottava">
<l>Se voi sète il possente cavaliero</l>
<l>che vorreste parer con l'arme in mano,</l>
<l>sia posta la question di questo impero</l>
<l>tra Lamoralto solo e Segurano:</l>
<l>né s'ingombre il terren d'altro guerriero</l>
<l>né si faccian perir le genti in vano.</l>
<l>Quanti compagni aviam, restin da parte,</l>
<l>e sol venga con noi Bellona e Marte -.</l></lg>

<lg type="ottava">
<l>Il vostro Seguran, ch'altro non brama,</l>
<l>patteggiando a battaglia si conduce,</l>
<l>ove uccise il signor di altera fama,</l>
<l>ottimo cavaliero e sommo duce.</l>
<l>Allor l'isola tutta allegra il chiama</l>
<l>suo vero imperador, sua chiara luce;</l>
<l>e l'ha con tale amor poscia ubbidito</l>
<l>qual mai fosse altro re per altro lito:</l></lg>

<lg type="ottava">
<l>e l'argentato scudo ch'esso avea</l>
<l>col purpureo leon che quinci appare,</l>
<l>fia per memoria all'onorata dea</l>
<l>dell'opre illustri e delle glorie chiare</l>
<l>dell'alto Seguran, perché più rea</l>
<l>non gli voglia giamai fortuna dare,</l>
<l>ma miglior tutto il giorno, acciò che poi</l>
<l>la possa incoronar de i pregi suoi”.</l></lg>

<lg type="ottava">
<l>Così la bella donna ha posto in mano</l>
<l>della vergine Onoria sua donzella</l>
<l>questo candido scudo che già in vano</l>
<l>difese Lamoralto in su la sella;</l>
<l>a Lamia diede il vel dove in sovrano</l>
<l>lavor Febo lucea con ogni stella:</l>
<l>poi tenendo alto il core e gli occhi bassi</l>
<l>della madre seguìa gli antichi passi,</l></lg>

<lg type="ottava">
<l>la quale avea la gonna preziosa,</l>
<l>che poco a lei davanti era portata</l>
<l>da Marzia antica, che per madre ascosa</l>
<l>del suo medesmo Albino era già nata.</l>
<l>Scendon nell'ampie logge ove si posa</l>
<l>delle matrone poi la schiera ornata</l>
<l>che dentro Avarco avea più nobil sede,</l>
<l>di chiara pudicizia illustre erede.</l></lg>

<lg type="ottava">
<l>Così sen va l'onesta compagnia</l>
<l>verso il tempio divin tacita e mesta.</l>
<l>Del sacro limitar le porte aprìa</l>
<l>Silvia, l'alta vestale, in bianca vesta;</l>
<l>poi tutto il casto coro la seguìa,</l>
<l>che 'n dolci note di laudar non resta</l>
<l>la dea che senza madre uscì di Giove,</l>
<l>quella che 'nfonde il senno e l'arme muove.</l></lg>

<lg type="ottava">
<l>Ivi, poi che condotte a i divi altari</l>
<l>fur la vecchia regina e l'alma figlia,</l>
<l>presentando i bei don lucidi e cari</l>
<l>mosser le donne e 'l tempio a meraviglia;</l>
<l>poscia in caldi sospir grevi ed amari,</l>
<l>tenendo fisse pur l'umide ciglia</l>
<l>nell'imagin divina in alto assisa,</l>
<l>disse Albina per tutte in questa guisa:</l></lg>

<lg type="ottava">
<l>“Sacrata dea ch'al gemino valore</l>
<l>sovr'ogni altro lassù l'impero stendi,</l>
<l>trai dal lungo periglio e dal timore</l>
<l>il tuo misero Avarco, e noi difendi;</l>
<l>e col Franco il Britannico furore</l>
<l>dal tuo gran Seguran sepolto rendi</l>
<l>e dal tuo buon Clodino e Palamede,</l>
<l>per quella che 'n te aviam secura fede”.</l></lg>

<lg type="ottava">
<l>Qui finito il pregar l'alta regina,</l>
<l>l'alma figliuola sua con l'altre insieme</l>
<l>raffermando il suo dire a terra inchina</l>
<l>l'addolorata fronte, e piange e geme:</l>
<l>voti faccendo a sua virtù divina</l>
<l>che sciolto ogni timor ch'allor le preme</l>
<l>nuovi doni offriran larghi e devoti;</l>
<l>ma giro i preghi lor d'effetto vòti.</l></lg>

<lg type="ottava">
<l>Or già l'antico re dall'alto sito</l>
<l>onde veder potea l'orribil guerra</l>
<l>tornato era all'albergo, e 'n parte gito</l>
<l>che i più cari suoi beni a gli altri serra.</l>
<l>seco ha sol due scudier, Mastore e Clito,</l>
<l>che sovra gli altri amò, che nella terra</l>
<l>già vandalica nati da i primi anni</l>
<l>gli fur sempre compagni a i lunghi affanni,</l></lg>

<lg type="ottava">
<l>e 'l suo fido Medonte, che le chiavi</l>
<l>di quanto è il suo migliore in man tenea,</l>
<l>e 'n tutte aspre fortune e casi gravi</l>
<l>mai sempre il pio signor seguito avea;</l>
<l>e quantunque l'età le forze aggravi</l>
<l>e lo stanchi talor, non s'arrendea,</l>
<l>che, mal grado di lei, pur ancor vuole</l>
<l>l'uficio essercitar che giovin suole.</l></lg>

<lg type="ottava">
<l>Poi di tutti il primiero ha il re Vagorre,</l>
<l>senza il qual mai non è dovunqu'e' vada;</l>
<l>né saprebbe un vestigio in terra porre</l>
<l>s'ei non sia dolce scorta alla sua strada.</l>
<l>Sol gli puote i desir legare e sciorre,</l>
<l>render foschi e seren, come gli aggrada:</l>
<l>perché tanta ave in lui speranza e fede</l>
<l>che sol con gli occhi suoi discerne e vede.</l></lg>

<lg type="ottava">
<l>Con questi quattro adunque ivi entro andato</l>
<l>e serrata di fuor la molta gente,</l>
<l>truova ampissimo il loco, e circondato</l>
<l>di mille gradi e mille ornatamente:</l>
<l>l'un sopra l'altro in tal misura alzato,</l>
<l>che lassando il cammin che agevolmente</l>
<l>doni spazio all'andar di chi va intorno,</l>
<l>resti a quel ch'ivi sia largo soggiorno.</l></lg>

<lg type="ottava">
<l>In bei serici drappi erano stesi</l>
<l>e con ordin leggiadro in sé distinti</l>
<l>ivi gli aurati, vaghi e ricchi arnesi,</l>
<l>qui i tessuti di seta e d'ostro tinti.</l>
<l>Sovra quei poscia in alto erano impesi</l>
<l>gli stendardi e ' trofei de i duci vinti,</l>
<l>ivi l'armi pregiate, ivi la maglia</l>
<l>di cavalieri e re presi in battaglia.</l></lg>

<lg type="ottava">
<l>Poi in cima a tutti gli altri rilucea</l>
<l>dell'avo Stilicon lo scudo altero,</l>
<l>ove in purpureo campo si vedea</l>
<l>quell'uccel ch'ha nell'aria il sommo impero</l>
<l>che in argentata mano umil sedea</l>
<l>con laccio aurato a i piedi, e 'l guardo fero</l>
<l>vèr lui basso torcea, doglioso e schivo</l>
<l>della sua libertà sentirsi privo.</l></lg>

<lg type="ottava">
<l>Nè lunge era da quel l'insegna antica,</l>
<l>mille volte spiegata in aspre guerre</l>
<l>or dell'etrusco sen nell'aria aprica</l>
<l>or sotto l'Alpi e nelle insubrie terre,</l>
<l>ove una donna appar che 'n vista amica</l>
<l>un feroce leon mostra che sferre,</l>
<l>le catene spezzando ond'era stretto,</l>
<l>mentr'ei dolce le bacia il bianco petto.</l></lg>

<lg type="ottava">
<l>Di cangiante colore ornata er'ella,</l>
<l>il leon d'oro, e tutto l'altro oscuro.</l>
<l>Lucea sovr'essa minacciante e fella</l>
<l>e mischiata in color di sangue impuro</l>
<l>con lunga coma una crinita stella</l>
<l>che traeva il velen dal freddo Arcturo.</l>
<l>Poi con l'altre arme sue pendea vicina</l>
<l>di tempra singular la spada fina;</l></lg>

<lg type="ottava">
<l>e tutte queste al gotico Alarico,</l>
<l>già di Roma infelice possessore,</l>
<l>fur mandate da Onorio, il gran nemico,</l>
<l>con mille altri bei don carchi d'onore</l>
<l>poi che intese Placidia in sì pudico</l>
<l>stato esser seco e 'n sì fraterno amore,</l>
<l>l'alma sorella sua, che 'n sangue e 'n doglia</l>
<l>del barbarico stuol divenne spoglia:</l></lg>

<lg type="ottava">
<l>e poi quando inviò nel lito ispano</l>
<l>il goto imperador di Stilicone</l>
<l>il giovincel nipote al suo Marano,</l>
<l>questa insegna e quest'arme anco ripone</l>
<l>tra i tesor che gli dà, perché lontano</l>
<l>riguardandola spesso aggia cagione</l>
<l>di rimembrar che sia del sangue sceso</l>
<l>già dal popol roman sì forte offeso.</l></lg>

<lg type="ottava">
<l>Poc'oltra avea dell'aquitane prede</l>
<l>del suo padre e di sé larghi trofei.</l>
<l>Del santonico Zeto ivi si vede,</l>
<l>eterno testimon de i pianti rei,</l>
<l>lo scettro appeso e la real sua sede,</l>
<l>mal custodita allor da i primi dei:</l>
<l>perché 'n lavor di gemme ornato e vago</l>
<l>di Giove e di Giunon vi avea l'imago.</l></lg>

<lg type="ottava">
<l>Del petragorio Arato, ch'avea il regno</l>
<l>ove tra i monti ha il corso la Dordona,</l>
<l>apparia de' gran danni altero pegno,</l>
<l>perché v'era il suo scudo e la corona.</l>
<l>In quel de' suoi dolor portava segno,</l>
<l>in cui fero destin cader lo sprona,</l>
<l>ché di fosco colore il campo tinto</l>
<l>tutto di bianche lagrime era cinto;</l></lg>

<lg type="ottava">
<l>questa di ricche gemme e varie ornata</l>
<l>di forma imperial surgeva in alto,</l>
<l>perché ei dicea che la sua stirpe nata</l>
<l>era di quei del magno Galealto,</l>
<l>nella pia region che fortunata,</l>
<l>fuor di caldo e di giel soverchio assalto,</l>
<l>i più antichi appellaro, e d'indi poi</l>
<l>stese in quella provincia i confin suoi.</l></lg>

<lg type="ottava">
<l>Poi del re de i Pitton nomato Ibero</l>
<l>le militari insegne eran sospese,</l>
<l>ove in vermiglio seno un grifon nero</l>
<l>gli aspri artigli mostrava e l'ali stese.</l>
<l>L'elmo ch'un bianco cigno ha per cimiero,</l>
<l>assiso sta sopra il dorato arnese;</l>
<l>lo scudo è in basso, ove un lucente sole</l>
<l>nutre al verde terren rose e viole.</l></lg>

<lg type="ottava">
<l>Mill'altre spoglie poi di duci e regi</l>
<l>veston tutto d'intorno il ricco loco,</l>
<l>che 'n memoria ivi son de i fatti egregi,</l>
<l>che sempre luceran d'illustre foco.</l>
<l>Or quei tanti trofei, quei tanti pregi,</l>
<l>a i quai sol riguardar sarebbe poco</l>
<l>d'un sole intero il corso, il re Clodasso</l>
<l>fanno in dubbio restar pensoso e lasso.</l></lg>

<lg type="ottava">
<l>Pur doppo assai parlar col re Vagorre</l>
<l>e con gli altri suoi tre che con lui sono,</l>
<l>dispone al fin che sia ragion di porre</l>
<l>all'imagin di Marte il terzo dono,</l>
<l>e che d'essi il primier si debba tòrre</l>
<l>quel che diede il principio all'alto suono</l>
<l>del suo giovin valor, nel primo giorno</l>
<l>che 'n guerra uscisse mai dell'arme adorno;</l></lg>

<lg type="ottava">
<l>Fosse il secondo poi quel ch'all'etade</l>
<l>più perfetta gli venne, e fu il maggiore,</l>
<l>allor ch'ei non tenea di mille spade</l>
<l>che intorno avesse il periglioso orrore;</l>
<l>l'ultimo quel ch'all'onorate strade</l>
<l>trovò l'albergo quando imbrunan l'ore</l>
<l>verso il torbido occaso, ove il noioso</l>
<l>già passato cammin chiede riposo.</l></lg>

<lg type="ottava">
<l>Così prender comanda di Tarsano</l>
<l>l'acquistate da lui reali spoglie</l>
<l>allor che il vecchio vandalo Marano</l>
<l>giovinetto il nutria fra le sue soglie.</l>
<l>Venne costui dentro al terreno ispano</l>
<l>seguendo d'Urien l'altere voglie,</l>
<l>il fero Alan ch'al regno suo Numido</l>
<l>volea giunger ancor d'Iberia il lido;</l></lg>

<lg type="ottava">
<l>e 'l dì che trasse a fin la lunga guerra</l>
<l>e privò gli Affrican d'ogni altra speme</l>
<l>stese morto Tarsan sopra la terra</l>
<l>di Clodasso la man che nulla teme:</l>
<l>tal che 'n tutto il paese che si serra</l>
<l>in tra 'l Tago e 'l Duero e l'onde estreme</l>
<l>del Lusitanio mar ne corse il nome,</l>
<l>e di lauro gli ornò le bionde chiome.</l></lg>

<lg type="ottava">
<l>Or tolse di costui la spoglia opima,</l>
<l>che 'l forte scudo avea di color perso,</l>
<l>nel cui piegato sen verso la cima</l>
<l>una falce splendea d'argento terso:</l>
<l>sott'essa eguale a lei ruvida lima</l>
<l>d'una dorata incude era al traverso,</l>
<l>che 'l seggio tien sopr'arido terreno</l>
<l>di secca erba segata intorno pieno.</l></lg>

<lg type="ottava">
<l>Fu 'l secondo suo don d'Eliadello</l>
<l>re dei Nortombri allor l'arme e l'insegna,</l>
<l>ch'ei vinse e spense al nobile duello</l>
<l>ove 'l fertil terren Garona segna</l>
<l>quando 'l popol miglior fatto rubello</l>
<l>per dovuta cagion di lode degna</l>
<l>s'armò contra il Rosmundo visigoto</l>
<l>di pietà insieme e di giustizia vòto:</l></lg>

<lg type="ottava">
<l>ché Clodasso di lui venne in aita,</l>
<l>e dell'afflitto stuol fu l'altro duce.</l>
<l>Un grande scoglio avea di calamita,</l>
<l>che 'l ferro di lontano a sé conduce,</l>
<l>l'insegna, alla sembianza colorita</l>
<l>del più tranquillo mare ove il sol luce:</l>
<l>d'oscura tempra e d'alleggrezza ignudo</l>
<l>splendea d'ardente folgore lo scudo.</l></lg>

<lg type="ottava">
<l>Fur quelle d'Escanor della Montagna</l>
<l>per offrir al gran dio l'ultime spoglie,</l>
<l>ch'al santonico lito, ove 'l mar bagna,</l>
<l>di Clodasso assalìo le patrie soglie</l>
<l>già nel tempo canuto ove accompagna</l>
<l>la mente il senno, e ch'alle membra toglie</l>
<l>il già stanco vigor, non però tanto</l>
<l>che del primiero ancor non resti alquanto:</l></lg>

<lg type="ottava">
<l>come avvenne al gran re, cui già vicina</l>
<l>co' gravosi suo' incarchi la vecchiezza</l>
<l>non fu tal sopra lui donna e regina</l>
<l>che 'l dispogliasse ancor d'ogni fortezza;</l>
<l>ond'ei sospinge all'ultima rovina</l>
<l>il giovine Escanor che non l'apprezza,</l>
<l>e con quel brando il pose morto a terra</l>
<l>che mai più doppo il dì non strinse in guerra.</l></lg>

<lg type="ottava">
<l>Del grave scudo suo, che candid'era,</l>
<l>un nero crocodillo il mezzo imbruna.</l>
<l>Chiudeva in sen la verde sua bandiera</l>
<l>sopra squarciate ruote la fortuna:</l>
<l>dietro e davanti una celeste spera</l>
<l>ove oscurare il sol facea la luna;</l>
<l>nelle spalle e nel petto avea l'arnese</l>
<l>in tra picciole stelle in giro accese.</l></lg>

<lg type="ottava">
<l>Doppo questi tre don, di fino acciaro</l>
<l>e di ferro novel peso infinito,</l>
<l>che di quanto mai fu più illustre e chiaro</l>
<l>avea fatto venir di più d'un lito,</l>
<l>come al possente Marte amato e caro</l>
<l>e più ch'argento ed or da lui gradito,</l>
<l>sopra possenti carri ordine diede</l>
<l>che seguisser di lui l'elette prede,</l></lg>

<lg type="ottava">
<l>con cinque alti corsier ch'aveano il pelo</l>
<l>del vello del lion più oscuro alquanto,</l>
<l>nati e nodriti sotto al tracio cielo</l>
<l>che 'l valor marziale onorò tanto,</l>
<l>e ch'avean di Strimon bevuto il gielo</l>
<l>ove de' suoi fratelli ha Borea il vanto.</l>
<l>Poi che tutto è disposto, esso s'invia</l>
<l>con l'onorata e nobil compagnia,</l></lg>

<lg type="ottava">
<l>perché tutte già intorno eran ripiene</l>
<l>d'antichi cavalier le altere soglie,</l>
<l>ché ciascun quanto può veloce viene</l>
<l>divoto in adempir le regie voglie.</l>
<l>Passa innanzi la turba che sostiene</l>
<l>con sollevata man le offerte spoglie;</l>
<l>dietro lor segue poi la lunga schiera</l>
<l>dell'eletto drappel che venut'era.</l></lg>

<lg type="ottava">
<l>Doppo gli ultimi tutti è il re Coldasso,</l>
<l>tra 'l domestico stuol di ferro avvolto;</l>
<l>e 'n vista di dolor movendo il passo,</l>
<l>reverendo il facea l'abito incolto.</l>
<l>Or torna or va chi fa largare il passo</l>
<l>del riguardante popolo ivi accolto.</l>
<l>Poi che giungon del tempio alla gran porta,</l>
<l>il piè ferma ciascun che i doni apporta;</l></lg>

<lg type="ottava">
<l>e con la istessa forma d'ogni lato</l>
<l>si dividon fra lor, lassando strada</l>
<l>a chi lor dietro vien, che riservato</l>
<l>tutto l'ordin primiero, ivi entro vada.</l>
<l>All'arrivar del re, di mitra ornato</l>
<l>e sostenendo in man la sacra spada,</l>
<l>con la porpurea stola infino al piede</l>
<l>si fa incontra il gran vate Clitomede,</l></lg>

<lg type="ottava">
<l>e con altri onorati sacerdoti</l>
<l>in basso mormorare umil l'accolse:</l>
<l>e per nome di Marte i doni e i voti,</l>
<l>e 'n vero onor di lui lieto raccolse.</l>
<l>Poi che locati fur, gli occhi devoti</l>
<l>in sembiante pietoso al ciel rivolse,</l>
<l>tenendo al re sopra la bianca testa</l>
<l>la spada e 'l lembo della sacra vesta;</l></lg>

<lg type="ottava">
<l>indi così dicea: “Possente figlio</l>
<l>di Giove universal, di tutto il padre,</l>
<l>com'ei col tuo valor pose in essiglio</l>
<l>di Pelio e d'Ossa le superbe squadre,</l>
<l>così d'Euro e d'Oron faccian vermiglio</l>
<l>col favor sol dell'opre tue leggiadre</l>
<l>il tuo caro Clodino e Segurano</l>
<l>de i nemici crudei l'erboso piano”.</l></lg>

<lg type="ottava">
<l>Qui tacque, e per la man poscia il conduce</l>
<l>ov'è sopra l'altar l'imago altera,</l>
<l>cui da lampadi ardenti innanzi luce</l>
<l>d'atro piceo color la fiamma fera,</l>
<l>e di quel re già ucciso e di quel duce</l>
<l>di spoglie ha intorno sanguinosa schiera.</l>
<l>Ella in sembiante è tal, che sol la vista</l>
<l>rende la mente altrui pavida e trista.</l></lg>

<lg type="ottava">
<l>A quella il vecchio re tutto tremante</l>
<l>con le ginocchia inchine alto dicìa:</l>
<l>“O sommo dio che di vittorie tante</l>
<l>ornasti questa man mentre fiorìa,</l>
<l>or che debil s'arrende, le tue sante</l>
<l>luci rivolgi alla fortuna ria,</l>
<l>che sentendomi giunto all'ore estreme</l>
<l>con ogni suo poter m'abbassa e preme.</l></lg>

<lg type="ottava">
<l>Drizza inverso di lei le tue chiar'arme,</l>
<l>mostra che contro a te niente puote;</l>
<l>e voglia il tuo valor dritto salvarme</l>
<l>dal gravissimo peso di sue ròte.</l>
<l>E s'io posso per te mai liberarme</l>
<l>né le preghiere mie ritornin vòte,</l>
<l>di tutto il mio tesor la quinta parte</l>
<l>prometto al tempio tuo, possente Marte”.</l></lg>

<lg type="ottava">
<l>Non pòte altro più dir, che 'l pianto e 'l duolo</l>
<l>gli contese all'uscir la voce stanca.</l>
<l>Tacito adunque col suo amico stuolo,</l>
<l>a cui tema e pietà la fronte imbianca,</l>
<l>all'albergo tornando, incontra il volo</l>
<l>dell'aquila in cammin dalla man manca:</l>
<l>e perché il gran desio la mente appanna</l>
<l>ch'ei venga in suo favor se stesso inganna.</l>
</lg></div1>

<div1><head>CANTO X</head>


<lg type="ottava">
<l>Il fero Seguran con ratto piede,</l>
<l>poi che col suo Clodino era arrivato</l>
<l>ove 'l famoso Arturo in larghe prede</l>
<l>ha condotto Brunoro in basso stato,</l>
<l>al bisogno ch'avvien tosto provvede;</l>
<l>riconforta e rispinge in ciascun lato</l>
<l>quei ch'ei veda fuggirse, e 'n dolci modi</l>
<l>a chi gli altri sostien dà larghe lodi.</l></lg>

<lg type="ottava">
<l>Il medesmo Clodin di far non resta,</l>
<l>rivolgendo il caval per ogni parte:</l>
<l>questi innanzi ricaccia e quelli arresta,</l>
<l>e che si spieghi egual l'ordin comparte.</l>
<l>Già rasserena il cor la gente mesta,</l>
<l>e le riveste il sen desio di Marte;</l>
<l>già il partito valor tornato addoppia</l>
<l>al bramato arrivar di questa coppia:</l></lg>

<lg type="ottava">
<l>né più dolce di quella apparir suole</l>
<l>a i già lassi nocchier l'aura soave,</l>
<l>ch'han co i nodosi remi, al caldo sole,</l>
<l>lungamente sospinto il legno grave.</l>
<l>Già della fuga sua si scusa e duole</l>
<l>questo e quel cavalier, che l'onta pave;</l>
<l>ogn'uom purga se stesso e gli altri imbruna,</l>
<l>poi tutti insieme al fin la ria fortuna.</l></lg>

<lg type="ottava">
<l>Ma il chiaro Seguran tutto consente,</l>
<l>ogni detto conferma e nullo ascolta:</l>
<l>ché in altra parte l'occupata mente</l>
<l>contra i crudi nemici avea rivolta.</l>
<l>Poi sprona il buon destrier dove la gente</l>
<l>vede più in arme lucida e più folta,</l>
<l>e tosto giunge ov' il suo fato reo</l>
<l>gli fa incontra venire Itimoneo,</l></lg>

<lg type="ottava">
<l>che Rifeo sacro della bella Acesta</l>
<l>ebbe di Somma in su l'erbosa riva.</l>
<l>Ferì l'asta al traverso della testa</l>
<l>la destra tempia, e della vita il priva.</l>
<l>Clodin, poi ch'ei partì, saldo non resta,</l>
<l>ma vicin quanto può sempre veniva,</l>
<l>e quasi a un tempo stesso seco uccide,</l>
<l>trapassandogli il cor, l'altero Ifide,</l></lg>

<lg type="ottava">
<l>che di Alastore il biondo era figliuolo,</l>
<l>ove il Belgico sen la Schelda bagna.</l>
<l>e Brunor, che da i due va dietro al volo,</l>
<l>di questa vita Andremone scompagna</l>
<l>d'Eficle  uscito, e ch'ebbe il natio suolo</l>
<l>ove 'l Neustrio terren vede Brettagna:</l>
<l>e 'l passò con la lancia ove la gola</l>
<l>dona vicin gli spirti alla parola.</l></lg>

<lg type="ottava">
<l>Il gran Nero perduto, che non lunge</l>
<l>segue i passi di quei, truova Ippione,</l>
<l>e nella terza costa a destra il punge</l>
<l>e qual ramo abbattuto a terra il pone</l>
<l>ch'accusava 'l destin ch'ivi il disgiunge</l>
<l>dalla sua chiara e nobil regione</l>
<l>della ricca Lutezia, ove la Sena</l>
<l>d'antichi onori e di moderni è piena.</l></lg>

<lg type="ottava">
<l>Il Selvaggio Rossan nel lato manco,</l>
<l>ove il loco riman d'ogni osso ignudo,</l>
<l>del possente Aretoo trapassò il fianco,</l>
<l>che no 'l poté salvar l'eletto scudo.</l>
<l>Cadde ivi il miserel languido e bianco,</l>
<l>né si mosse a pietà 'l suo fato crudo</l>
<l>della sposa infelice Artenopea</l>
<l>che 'ntra i Morini indarno l'attendea.</l></lg>

<lg type="ottava">
<l>Doppo costui Grifon dell'Alto Passo</l>
<l>incontrò 'l grande Armorico Falcete,</l>
<l>nato non lunge all'Era, dove in basso</l>
<l>al suo padre ocean tragge la sete:</l>
<l>e d'un colpo nel cor di vita casso</l>
<l>nel legno il pose del nocchier di Lete.</l>
<l>Così d'Avarco l'abbattuta schiera</l>
<l>ritorna or più che mai feroce e 'ntera.</l></lg>

<lg type="ottava">
<l>Ma non cede però dall'altra parte</l>
<l>d'un passo indietro il glorioso Arturo,</l>
<l>che col medesmo ardir, con l'istessa arte</l>
<l>come al suo incominciar resta sicuro</l>
<l>sostenendo il furor del nuovo Marte</l>
<l>come d'un picciol rio possente muro;</l>
<l>e volge il suo potere in ciascun loco</l>
<l>ove senta il bisogno o molto o poco.</l></lg>

<lg type="ottava">
<l>Egli avea gran drappel sempre d'intorno</l>
<l>de i più famosi duci e cavalieri,</l>
<l>e disciolto da gli altri in ogni corno</l>
<l>va calcando di fuor tutti i sentieri;</l>
<l>e d'onde veggia uscir dannaggio o scorno</l>
<l>ivi addrizza spronando i colpi fieri:</l>
<l>e poiché l'ha ridotto al primo stato</l>
<l>torna il corso e la spada in nuovo lato;</l></lg>

<lg type="ottava">
<l>sì che 'l sommo valor di Segurano,</l>
<l>quantunque noccia pur, non troppo sforza,</l>
<l>né d'Arturo e de' suoi la pronta mano</l>
<l>può molto contra lui stender la forza.</l>
<l>L'uno e l'altro di lor sospinge in vano,</l>
<l>ch'eguale è d'ambedue la poggia e l'orza:</l>
<l>e ferendo di par ciascuna torma</l>
<l>non si scorge ivi piè che cangi l'orma;</l></lg>

<lg type="ottava">
<l>in guisa che talor cruccioso il mare</l>
<l>veder si suol nell'orrida stagione</l>
<l>che di contrarie parti oda soffiare</l>
<l>l'austro piovoso e 'l frigido aquilone</l>
<l>in mezzo a i due furor saldo restare,</l>
<l>che quanto ha tolto l'un l'altro ripone,</l>
<l>ma pien di spuma al tempestoso assalto</l>
<l>con feroce mugir levarse in alto.</l></lg>

<lg type="ottava">
<l>Ma poi che Seguran più d'una volta</l>
<l>d'oppressar l'avversario indarno tenta,</l>
<l>di Clodasso al parlar l'animo volta</l>
<l>e del pio Clitomede si rammenta:</l>
<l>e dove ei veggia men la schiera folta</l>
<l>e più largo il cammin, ratto s'avventa,</l>
<l>e 'n voce altera e di chiarezza piena</l>
<l>traversando il destriero i suoi raffrena.</l></lg>

<lg type="ottava">
<l>Poi levata la man di pace in segno</l>
<l>ove Arturo vedea torna lo sguardo,</l>
<l>che già, per non si far di biasmo degno,</l>
<l>in fermar i guerrier non fu più tardo;</l>
<l>indi comincia  a lui: “Se non sia indegno</l>
<l>il novel mio desire onde tutt'ardo,</l>
<l>poi ch'all'intera guerra oggi la fine</l>
<l>mostran negarne le virtù divine,</l></lg>

<lg type="ottava">
<l>invittissimo Arturo, non vi spiaccia</l>
<l>ch'un de' vostri migliori incontro sproni</l>
<l>a quest'arme ch'io porto, e pruova faccia</l>
<l>a cui Marte di noi vittoria doni;</l>
<l>e chi sia che de i due vinto soggiaccia</l>
<l>con morte o con prigion, non si ragioni</l>
<l>d'altro danno maggior che d'esser detto</l>
<l>men del suo vincitor guerrier perfetto.</l></lg>

<lg type="ottava">
<l>E chi la palma avrà, l'arme e lo scudo</l>
<l>solo all'albergo suo lieto riporte,</l>
<l>e che 'l resto tra i suoi si torni ignudo</l>
<l>perché possan di lui pianger la morte,</l>
<l>ché non ben si convien l'animo crudo</l>
<l>contr'a chi giunse al fin d'umana sorte:</l>
<l>ma il desio di vendetta che ne preme</l>
<l>aggia il termine suo co i giorni insieme.</l></lg>

<lg type="ottava">
<l>Venga dunque chi vuol fra tanti e tali</l>
<l>famosi cavalier d'invitto core</l>
<l>cui di spiegare al ciel candide l'ali</l>
<l>della vera virtude accende amore;</l>
<l>e chi desia con l'opere mortali</l>
<l>d'immortale acquistar fra i degni onore</l>
<l>non sprezze il mio chiamar, che raro è presta</l>
<l>così bella cagion com'oggi è questa”.</l></lg>

<lg type="ottava">
<l>Quando ascolta il gran re l'altero invito,</l>
<l>con quei duci maggior che 'ntorno avea,</l>
<l>del cavalier che non più il core ardito</l>
<l>che poi pronta la mano aver sapea,</l>
<l>tacito resta, e sopra il verde lito</l>
<l>senza altrove guardar gli occhi tenea;</l>
<l>né gli preme il pensier nuova paura,</l>
<l>ma di quel che dee far dubbiosa cura.</l></lg>

<lg type="ottava">
<l>E mentre è in tale stato, e che ciascuno</l>
<l>de i miglior cavalier sua voglia attende,</l>
<l>surge Gaven dicendo: “Se nessuno</l>
<l>di gir contro a costui l'impresa prende,</l>
<l>io, famoso mio re, sarò quell'uno</l>
<l>che d'intero servar la voglia intende</l>
<l>l'onor de' vostri, e non fia indegna mano</l>
<l>d'ammorzare il furor di Segurano.</l></lg>

<lg type="ottava">
<l>E per questa cagion forse la piaga</l>
<l>ond'io fui punto allor d'ascosa parte</l>
<l>m'ha il figliuol di Merlin con arte maga</l>
<l>salda in un punto e con divine carte,</l>
<l>per due volte mostrar che non si smaga</l>
<l>il valor che ministra il fero Marte;</l>
<l>e s'altro nuovo stral non venga ascoso,</l>
<l>farò il nome britanno oggi famoso”.</l></lg>

<lg type="ottava">
<l>Poi ch'ha così parlato, altero chiede</l>
<l>che gli apportin la lancia, e già s'invia;</l>
<l>ma 'l saggio accorto re che l'ode e 'l vede</l>
<l>in troppo alto corruccio ne salìa,</l>
<l>e gli dice: “Cugin, dov'oggi siede</l>
<l>quel già lodato senno che solìa</l>
<l>esser sì largo in voi, ch'al vostro oprare</l>
<l>e vie più al vostro dir perduto appare?</l></lg>

<lg type="ottava">
<l>Non v'accorgete voi, semplice, come</l>
<l>gite al nostro disnor con vostra morte?</l>
<l>Non è l'omero vostro a sì gran some,</l>
<l>come saria mestier, possente e forte.</l>
<l>Altre armi ha rotte, altre fierezze ha dome</l>
<l>l'invitto Segurano, e d'altra sorte</l>
<l>che le vostre non son, sì come mostra</l>
<l>con mille region la terra nostra.</l></lg>

<lg type="ottava">
<l>Forse sperate in van che 'l crudo sdegno</l>
<l>che v'arma contro a lui di Claudiana</l>
<l>vi devesse portar con l'ira al segno</l>
<l>dell'alta sua virtude, a noi sovrana?</l>
<l>Non lascia il basso amor l'animo pregno</l>
<l>d'altro valor che di lascivia umana,</l>
<l>né scalda il suo vapor l'altero loco</l>
<l>in cui del quinto ciel s'accende il foco.</l></lg>

<lg type="ottava">
<l>Pur devreste saver che Lancilotto,</l>
<l>che tanto più di voi nell'arme vale,</l>
<l>se mai seco a battaglia è stato indotto</l>
<l>assai gloria stimò l'essergli eguale.</l>
<l>Ricercar ne convien guerrier più dotto</l>
<l>e sostegno miglior d'un peso tale,</l>
<l>perch'impero o tesoro o nobiltade</l>
<l>non abbatte il furor di tali spade”.</l></lg>

<lg type="ottava">
<l>Al verace parlar tosto Gaveno</l>
<l>il volere e l'andar tacito acqueta,</l>
<l>colmo di sdegno e di vergogna il seno</l>
<l>che 'l disegnato onor chi può gli vieta.</l>
<l>Ma già intorno al gran re preme il terreno</l>
<l>schiera di cavalier che 'n vista lieta</l>
<l>chiede, e per sé ciascun, d'aver l'incarco</l>
<l>contra 'l duce maggior di quei d'Avarco.</l></lg>

<lg type="ottava">
<l>In tra i primi a venir fu Pelinoro,</l>
<l>Boorte appresso e 'l caro suo fratello</l>
<l>ch'avea d'ogni virtù largo tesoro,</l>
<l>io dico l'onorato Lionello;</l>
<l>Baveno, il pio cugin d'ambedue loro,</l>
<l>Florio il Toscan, de i Gotici flagello,</l>
<l>Nestor di Gave e 'l saggio Maligante</l>
<l>e quel del core ardito Gossemante.</l></lg>

<lg type="ottava">
<l>Fu l'ultimo a venir pensoso e lento</l>
<l>di Lionese il nobile Tristano,</l>
<l>che quanto porta in cor più d'ardimento</l>
<l>tanto più ne i sembianti appare umano,</l>
<l>dicendo: “A chi vorrà lieto consento</l>
<l>che si vada a provar con Segurano;</l>
<l>ma quando manchi ogni altro, s'al re aggrada,</l>
<l>venga in rischio con lui la nostra spada”.</l></lg>

<lg type="ottava">
<l>Quando sente il gran re la degna offerta</l>
<l>di tai nove guerrier che 'ntorno stanno,</l>
<l>de' quai tutti ciascun l'impresa merta</l>
<l>senza molto timor di scorno o danno,</l>
<l>nella mente real dubbiosa e 'ncerta</l>
<l>l'abbondanza de i buoni apporta affanno,</l>
<l>che ben sa che d'un sol sì largo onore</l>
<l>dee di sdegno ingombrar degli altri il core.</l></lg>

<lg type="ottava">
<l>E poi che i suoi pensier seco rivolse</l>
<l>senza risposta far tacito alquanto,</l>
<l>con tai dolci parole al fine sciolse</l>
<l>il buon voler sotto cortese manto:</l>
<l>“Famosi cavalieri a cui Dio volse</l>
<l>d'infinite virtù donare il vanto,</l>
<l>ma sì pari in tra voi ch'Ei sol porrìa</l>
<l>per discerner il più trovar la via;</l></lg>

<lg type="ottava">
<l>per non fare a nessun di tanti offesa</l>
<l>e perché 'l giudicar sovente è torto,</l>
<l>se la sentenza mia non vien contesa</l>
<l>da chi veggia di me più dritto e scorto,</l>
<l>direi ch'a sì onorata e dubbia impresa</l>
<l>fortuna sia che ne conduca al porto,</l>
<l>e mischiando in chius'urna i nomi vostri</l>
<l>chi deve esser di voi la sorte il mostri.</l></lg>

<lg type="ottava">
<l>E 'n cotal guisa oprando, non ha loco</l>
<l>il cordoglio d'alcun che sia schernito,</l>
<l>né può l'alma scaldar d'orgoglio il foco</l>
<l>a chi più il suo valor senta gradito;</l>
<l>né l'intelletto uman, che vede poco,</l>
<l>dalla nebbia mortal viene impedito</l>
<l>come in me può incontrar, quantunque a tutti</l>
<l>mi stringa eguale amor, secondo i frutti”.</l></lg>

<lg type="ottava">
<l>Quando ha il suo dir finito, il buon re Lago,</l>
<l>ch'al principio dell'opra era arrivato,</l>
<l>risponde: “Alto mio re, sì come vago</l>
<l>degli onori e del ben del vostro stato,</l>
<l>dirò con umiltà ch'io non m'appago</l>
<l>del moderato stil da voi lodato</l>
<l>di porre in man di dea cieca e fallace</l>
<l>quello in cui tal onor per noi si giace.</l></lg>

<lg type="ottava">
<l>Or non direste voi di mente insana</l>
<l>chi fabbricar cercando un regio tetto</l>
<l>rimettesse al voler di sorte vana</l>
<l>quel che dell'opra sua fosse architetto,</l>
<l>né si eleggesse alcun d'arte sovrana</l>
<l>tra i migliori appellato il più perfetto?</l>
<l>Quanto è poi più da dir, chi in lei ripone</l>
<l>il pregio d'infinite e tai corone?</l></lg>

<lg type="ottava">
<l>Affermo io sì che i nove cavalieri</l>
<l>tengon d'alto valor sì ben la cima,</l>
<l>che non porrian fallir d'essa i pensieri</l>
<l>e rendesse a qual sia la voce prima:</l>
<l>tutti saggi al consiglio, all'arme feri,</l>
<l>tutti di sommo ardir ciascuno estima;</l>
<l>pur non si truovan mai fra noi mortali,</l>
<l>come mostran di fuor, le cose eguali.</l></lg>

<lg type="ottava">
<l>Ma perché a tanto re pesar devria</l>
<l>un sì grave giudizio in mezzo porre,</l>
<l>né gli saria sentenza utile o pia</l>
<l>per donare ad un solo a molti tòrre,</l>
<l>ho pensato in mio cor quest'altra via</l>
<l>ch'ogni ben ne dimostra, e non s'incorre</l>
<l>ove invidia col tempo, ira o disdegno</l>
<l>possa aperto in altrui stendere il regno.</l></lg>

<lg type="ottava">
<l>Quest'è che nell'arbitrio si ripose</l>
<l>de i duci e cavalier che quinci semo,</l>
<l>i quai con voci a tutti gli altri ascose</l>
<l>nell'orecchie di voi sacro e supremo</l>
<l>mostriam colui che l'orme valorose</l>
<l>al lodato sentier d'onore estremo</l>
<l>più degno di stampar dette il pensiero,</l>
<l>e secondo il dever parlarne il vero.</l></lg>

<lg type="ottava">
<l>E così non potrà l'avversa sorte</l>
<l>con l'ingiusto giudizio farne oltraggio,</l>
<l>né d'invidia o d'amor le luci torte</l>
<l>discovrire o covrir l'altrui vantaggio.</l>
<l>Quel si può veramente appellar forte</l>
<l>e senza dubbio aversi ardito e saggio</l>
<l>ch'al pubblico stimar cotale appare,</l>
<l>il qual rado o non mai si vede errare”.</l></lg>

<lg type="ottava">
<l>Così disse il re Lago, e 'l sacro Arturo</l>
<l>in dolcissime note gli risponde:</l>
<l>“Il più fido nocchiero e 'l più sicuro</l>
<l>che si truove al varcar le mortali onde,</l>
<l>solo è il consiglio d'ogni affetto puro</l>
<l>che nell'antico senno il cielo infonde,</l>
<l>e tanto è più, se in nobil alma viene,</l>
<l>come al buon re dell'Orcadi n'avviene.</l></lg>

<lg type="ottava">
<l>Or senza più indugiar si metta in opra,</l>
<l>che non gravi al nemico la tardanza</l>
<l>o ch'ei possa pensar che in noi s'adopra</l>
<l>della palma acquistar breve speranza</l>
<l>perché 'l sol già inchinante si ricuopra,</l>
<l>a cui poco cammin per oggi avanza,</l>
<l>pria che 'n guerra mostrarsi, o a pena giunto</l>
<l>il diparta del dì l'ultimo punto”.</l></lg>

<lg type="ottava">
<l>Fatto adunque di lor cerchio onorato</l>
<l>che cingeva al suo centro il re sovrano,</l>
<l>si movea riverente d'ogni lato</l>
<l>chi d'onor sta più in grado a mano a mano.</l>
<l>Fu 'l primiero il re Lago, e 'n non celato</l>
<l>suon ma con alto dir chiama Tristano;</l>
<l>né vi fu doppo lui del chiaro stuolo</l>
<l>chi nominasse altrui che questo solo:</l></lg>

<lg type="ottava">
<l>che non pure il valor, ch'era infinito</l>
<l>assai più ch'in alcun ch'ivi si truove,</l>
<l>ma il modesto suo cor tanto gradito</l>
<l>ogni buon cavalier d'amarlo muove.</l>
<l>Or già d'alto romore il vicin lito</l>
<l>si sente risonar lodando Giove</l>
<l>che d'eleggersi un tale allumò i cori</l>
<l>che difendesse solo i molti onori;</l></lg>

<lg type="ottava">
<l>e fu il grido coltal che in un momento</l>
<l>del fero Seguran venne all'orecchie,</l>
<l>che fuor si dimostrò lieto e contento</l>
<l>che incontra tal guerrier se gli apparecchie:</l>
<l>ma tale in lui la forza e l'ardimento</l>
<l>per mille prove omai novelle e vecchie</l>
<l>esser sapea, che non sicuro in tutto</l>
<l>si tenea della palma in mano il frutto.</l></lg>

<lg type="ottava">
<l>Già dell'Orcadi il re con lieta faccia,</l>
<l>ove Arturo attendea, Tristano adduce,</l>
<l>che quasi un pio figliuol dolce l'abbraccia,</l>
<l>dicendo: “Ecco de i nostri il sommo duce.</l>
<l>Quanto ringrazio il ciel ch'oggi gli piaccia</l>
<l>di raccender per voi l'antica luce</l>
<l>del gran nome britanno e gallo insieme,</l>
<l>e di quanti son qui d'ogni altro seme!</l></lg>

<lg type="ottava">
<l>Non si porrìa pensar parola degna</l>
<l>d'esser detta a Tristan per nuovo sprone,</l>
<l>se non che d'esser voi vi risovvegna</l>
<l>e del gran vostro Armorico leone,</l>
<l>e che di tai guerrier l'altera insegna</l>
<l>tutto il pregio e l'onore in voi ripone,</l>
<l>come in più di tutti altri ardito e forte,</l>
<l>per propria elezzione, e non per sorte”.</l></lg>

<lg type="ottava">
<l>Qui finì 'l suo parlar, quando il re Lago</l>
<l>gli dice: “Oprate pur, caro figliuolo,</l>
<l>ch'ogni uom vi stimi desioso e vago</l>
<l>di seguir con la gloria il patrio volo, </l>
<l>come m'afferma il cor di voi presago</l>
<l>e ch'al voi nominar m'indusse solo.</l>
<l>Né ponete in oblio qual sempre fusse</l>
<l>il vostro genitor Meliadusse,</l></lg>

<lg type="ottava">
<l>cui mille volte e mille in pruova ho visto</l>
<l>in battaglia di molti e 'n singulare,</l>
<l>e di ciascuna trar lodato acquisto</l>
<l>di fregiate ghirlande e spoglie rare:</l>
<l>sì come allor ch'ei fé doglioso e tristo</l>
<l>sentir di morte le punture amare</l>
<l>al gigante crudel della Montagna</l>
<l>che 'n perpetuo timor tenea Brettagna,</l></lg>

<lg type="ottava">
<l>e quando egli scampò, ch'er'io presente,</l>
<l>i dieci cavalier già prigionieri</l>
<l>ch'eran di Pendragon la miglior gente,</l>
<l>presi contra il dever sopra i sentieri</l>
<l>da Cordipietra, che sì amaramente</l>
<l>ne pianse al fin con tutti i suoi guerrieri,</l>
<l>che fu quaranta: e tutto quello stuolo;</l>
<l>vietandomi il ferire, uccise solo.</l></lg>

<lg type="ottava">
<l>Or d'un tanto troncon sì chiaro germe</l>
<l>devrà simile a quel producer frutto:</l>
<l>onde avem di veder speranze ferme</l>
<l>i nostri in gioia e gli avversari in lutto;</l>
<l>e pria ch'io senta queste membra inferme,</l>
<l>come fur, ritornar cenere in tutto,</l>
<l>potrò pur meco dir ch'anco non langue</l>
<l>degli antichi guerrieri il nobil sangue”.</l></lg>

<lg type="ottava">
<l>Qui si tace abbracciandolo, e Tristano</l>
<l>in sembianza umilissima risponde:</l>
<l>“Grazie infinite al sommo Dio sovrano</l>
<l>rendo che 'n voi di me tal speme infonde,</l>
<l>invitto Arturo; e 'l prego poi che 'n vano</l>
<l>non la faccia cader qual secca fronde,</l>
<l>ma simile al desir ch'io porto in core</l>
<l>a questa armata man presti valore.</l></lg>

<lg type="ottava">
<l>A voi gran re dell'Orcadi, prometto</l>
<l>ch'a tutto 'l mio poter del chiaro padre</l>
<l>seguirò l'orme ognor, con caldo affetto</l>
<l>d'egual mostrarmi all'opre sue leggiadre:</l>
<l>ma non si puote andar contro al disdetto</l>
<l>di Chi ne invia le sorti o illustri od atre,</l>
<l>tal che fia com'a lui più vegna a grado</l>
<l>lo smarrir o 'l trovar di quelle il guado.</l></lg>

<lg type="ottava">
<l>Basta, che mentre avrò l'arme e la vita</l>
<l>in ricercare onor non sarò lasso;</l>
<l>e perch'io scorgo alquanto scolorita</l>
<l>già la luce del sol che scende in basso,</l>
<l>ne sforza il tempo ch'ove altero invita</l>
<l>il fero Seguran rivolga il passo,</l>
<l>senza timore aver di tal battaglia,</l>
<l>se 'l cielo al buon voler le forze agguaglia”.</l></lg>

<lg type="ottava">
<l>Mentre così diceva, uno scudiero</l>
<l>del magnanim'Arturo, Alcandro detto,</l>
<l>gli presenta un fortissimo corsiero,</l>
<l>tra mille ch'ei ne pasce il più perfetto:</l>
<l>ben membruto a ragione, alto e leggiero,</l>
<l>d'animo invitto e fero nell'aspetto,</l>
<l>di candido colore, e tutto intorno</l>
<l>di vaghissime ruote il manto adorno.</l></lg>

<lg type="ottava">
<l>Giunto ov'è il buon Tristano a terra scende,</l>
<l>et a lui reca in man l'aurata briglia:</l>
<l>ridente in vista il cavalier la prende,</l>
<l>tutto ripien di dolce meraviglia,</l>
<l>e grazie al suo gran re larghe ne rende</l>
<l>con voce umile ed inchinate ciglia;</l>
<l>indi al montar non mette staffa in opra,</l>
<l>ma d'un salto leggier gli salta sopra.</l></lg>

<lg type="ottava">
<l>Il medesimo Alcandro gli presenta</l>
<l>il suo scudo maggior di sette scorze,</l>
<l>di così saldo acciar ch'ei non paventa</l>
<l>ostinato furor di umane forze:</l>
<l>ove il leone aurato s'argomenta</l>
<l>con l'unghie di mostrar ch'abbatta e sforze</l>
<l>ciascuno altro animal che con lui perde,</l>
<l>posto in seggio real di color verde.</l></lg>

<lg type="ottava">
<l>Il fino elmo da poi sì duro e greve</l>
<l>ch'era troppo a ciascun, gli pone in fronte,</l>
<l>per la forza e per l'uso a lui sì leve</l>
<l>che di men non avea le membra pronte.</l>
<l>Sopra l'alto cimier, carco di neve</l>
<l>d'argentato color surgeva un monte,</l>
<l>nella cima del quale in più d'un loco</l>
<l>si vedean fiamme uscir d'ardente foco.</l></lg>

<lg type="ottava">
<l>Porgeli i guanti, e l'asta poi sì grossa</l>
<l>che nullo altro dell'oste la sostiene,</l>
<l>fuor che sol Lancilotto, che di possa</l>
<l>de i miglior cavalier la palma tiene.</l>
<l>Prendela il buon Tristano, e poi che scossa</l>
<l>l'ha in giro alquanto per veder se bene</l>
<l>corrisponde a ragion la cima al basso,</l>
<l>rivolse al suo gran re la vista e 'l passo,</l></lg>

<lg type="ottava">
<l>dicendo: “Alto signor, col voler vostro</l>
<l>all'impresa onorata addrizzo il piede,</l>
<l>in cui spero adeguar col valor nostro</l>
<l>quella avuta di me sì larga fede;</l>
<l>e s'altro non potrò, l'erboso chiostro</l>
<l>fia del mio sangue sì famoso erede</l>
<l>che non potrà mai dir che indegno fusse</l>
<l>il core almen del buon Meliadusse.</l></lg>

<lg type="ottava">
<l>Così detto altamente, al gran nemico</l>
<l>colmo di bel desio la fronte volge.</l>
<l>ciascun ch'è 'ntorno dello stuolo amico</l>
<l>tra speranza e timor l'animo involge:</l>
<l>qual uom sia più tra lor nell'arme antico</l>
<l>e ch'ha veduto più seco rivolge</l>
<l>del fero Seguran, tacito in seno,</l>
<l>il sapere e 'l valore ond'è ripieno.</l></lg>

<lg type="ottava">
<l>L'esperienza poi, che 'l tutto insegna,</l>
<l>più che nell'avversario era in lui molta,</l>
<l>e cangiato avea 'l core in cui più regna</l>
<l>il voler giovinil ch'al furor volta;</l>
<l>né tale era però che 'n lei si spegna</l>
<l>de' verdi anni miglior la forza accolta,</l>
<l>ma del cerchio mortal premea quel punto</l>
<l>ove 'l senno e 'l vigor va insieme aggiunto.</l></lg>

<lg type="ottava">
<l>Fu d'infinito ardir, come il mostraro</l>
<l>le palme innumerabili e i trofei;</l>
<l>orgoglioso il faceva il sangue chiaro</l>
<l>ch'ei pensava venir da i primi dei:</l>
<l>perché l'unico Febo, non pur raro,</l>
<l>onde il sommo Giron discese e quei</l>
<l>che fer poi lui, pensavan della prole</l>
<l>esser nati quaggiù del proprio sole.</l></lg>

<lg type="ottava">
<l>Era il giovin Tristan dall'altra parte,</l>
<l>non pervenuto ancor ne i cinque lustri,</l>
<l>spronato da i desir che 'nfonde Marte,</l>
<l>e dal volere eguar gli antichi illustri.</l>
<l>Ben tutta conoscea la forma e l'arte</l>
<l>qual più deggian seguire i duci industri,</l>
<l>mai d'usarle sdegnava, e la virtude</l>
<l>sol nell'invitta spada esser conchiude.</l></lg>

<lg type="ottava">
<l>Ma l'intrepida forza era in lui tale</l>
<l>che d'altrui sormontava ogni altra cura,</l>
<l>tanto ch'a Seguran per quella eguale</l>
<l>il poteva stimar, chi ben misura;</l>
<l>ma come sempre avvien ch'or scende or sale</l>
<l>in chi brama or la speme or la paura,</l>
<l>il britannico stuol, che 'l vede accinto,</l>
<l>or dell'una or dell'altra era dipinto;</l></lg>

<lg type="ottava">
<l>e riguardando il ciel dicea: “Signore</l>
<l>ch'addrizzi con ragion sempre ogni torto,</l>
<l>rendici il pio Tristan con lieto onore,</l>
<l>e resti Seguran prigione o morto.</l>
<l>Se pur di lui pietà ti stringa il core,</l>
<l>non sia con onta nostra e disconforto,</l>
<l>e 'l devoto pregar tanto ne vaglia</l>
<l>che sia pari tra lor l'aspra battaglia”.</l></lg>

<lg type="ottava">
<l>E non men di costor l'oste d'Avarco</l>
<l>di contrarie preghiere il ciel percuote:</l>
<l>pur d'assai men timor l'animo ha carco,</l>
<l>ché sa quanto l'Iberno in guerra puote.</l>
<l>Ma perché quel dell'arme è dubbio varco</l>
<l>troppo suggetto alle volubil ruote</l>
<l>della cieca fortuna e disleale,</l>
<l>il timor della speme aggrava l'ale;</l></lg>

<lg type="ottava">
<l>e tanto più , che la rovina importa</l>
<l>di tutto insieme il perder Segurano,</l>
<l>perché solo è di lor sostegno e scorta</l>
<l>il suo lunge vedere e la sua mano:</l>
<l>senza le quali ogni fidanza è morta,</l>
<l>e lo scampo di poi s'aspetta in vano.</l>
<l>Così 'l soperchio pubblico periglio</l>
<l>no 'l lassa rimirar con lieto ciglio.</l></lg>

<lg type="ottava">
<l>Or già in mezzo a lo spazio s'appresenta</l>
<l>Tristan che tra' due campi era lassato,</l>
<l>ch'a Marte sembra ov'ha più l'alma intenta</l>
<l>d'insanguinare il braccio a guerra armato;</l>
<l>indi al nemico suo che no 'l paventa</l>
<l>appellando dicea: “Benché invitato</l>
<l>abbiate oggi il miglior, viene il più rio</l>
<l>che sia fra tutti i nostri, e son quell'io.</l></lg>

<lg type="ottava">
<l>Ma pur, qual'io mi sia, più danno assai</l>
<l>che timor, Seguran potrete farmi;</l>
<l>e quantunque mai sempre vi pregiai</l>
<l>sovr'ogni altro guerrier che cinga l'armi,</l>
<l>non però mai formato vi stimai</l>
<l>oltra 'l corso mortal di saldi marmi</l>
<l>o d'altra tempra inusitata e nuova,</l>
<l>e mi fia gran piacer di farne pruova.</l></lg>

<lg type="ottava">
<l>Or vi movete adunque, né sdegnate</l>
<l>un giovin cavalier tra i molti eletto:</l>
<l>ch'anco producer può la verde etate,</l>
<l>pur che non spiaccia al ciel, maturo effetto”.</l>
<l>Il forte Seguran, ch'altre fiate</l>
<l>l'avea veduto altrove giovinetto</l>
<l>e del padre sapea l'alta prodezza,</l>
<l>come il merito appar, molto l'apprezza,</l></lg>

<lg type="ottava">
<l>e risponde: “Tristan, troppo m'aggrada</l>
<l>contra un tal cavalier di tal valore</l>
<l>e di tal nobiltà muover la spada,</l>
<l>e 'n nuovo rischio por l'antico onore:</l>
<l>però ch'anch'io per la medesma strada,</l>
<l>degli anni giovinetti al primo fiore,</l>
<l>col gran re vostro padre in pruova fui,</l>
<l>e qual proprio figliuol parti' da lui.</l></lg>

<lg type="ottava">
<l>Debb'or dunque gradir ch'avvegna sorte</l>
<l>ch'oggi a quella d'allor fra noi s'agguaglie:</l>
<l>ch'io non cerco di voi né d'altrui morte,</l>
<l>ma pregiato lodar delle battaglie.</l>
<l>Or vegniamo a veder chi sia più forte</l>
<l>e più salde le piastre aggia e le maglie;</l>
<l>e se qui dee finir la gloria nostra</l>
<l>o rivestirse ancor la spoglia vostra”.</l></lg>

<lg type="ottava">
<l>Così detto, il caval pronto e leggiero</l>
<l>per lo spazio acquistarse indietro volta;</l>
<l>fa 'l medesmo Tristano, e del sentiero</l>
<l>poi che parte dicevole s'han tolta,</l>
<l>si volge l'uno e l'altro cavaliero,</l>
<l>e fermato lontano intento ascolta</l>
<l>in fin che 'ntra le orecchie gli rimbombe</l>
<l>desiato fremir di chiare trombe:</l></lg>

<lg type="ottava">
<l>il qual poi che tre volte i colli e 'l cielo</l>
<l>di spaventoso grido avea percosso,</l>
<l>l'uno e l'altro di lor con sommo zelo</l>
<l>di sì chiara vittoria il corso ha mosso;</l>
<l>e féro al sol con polveroso velo</l>
<l>de' bei raggi splendenti il lume scosso,</l>
<l>e la frondosa fronte e l'ampie spalle</l>
<l>mugir d'intorno alla famosa valle.</l></lg>

<lg type="ottava">
<l>Al mezzo del cammin l'incontro duro</l>
<l>quanto fosse null'altro si ritruova,</l>
<l>e nessun è che più d'un saldo muro</l>
<l>pur il piede o la staffa cange o muova.</l>
<l>Il possente corsier che donò Arturo</l>
<l>al suo caro Tristan d'ottima pruova</l>
<l>ben parve allor, ch'e' non si abbassa o piega</l>
<l>ma doppo il greve urtar più il corso spiega;</l></lg>

<lg type="ottava">
<l>ma quel di Seguran, ch'al fiero intoppo</l>
<l>ha 'l vigore smarrito, il passo arresta:</l>
<l>e perch'al suo poter fu l'altro troppo,</l>
<l>nell'arenoso suol batte la testa.</l>
<l>Ma 'l suo signor, com'era avvinto e zoppo,</l>
<l>col freno e con gli spron tanto il molesta,</l>
<l>tanto il batte, l'affligge, punge e serra</l>
<l>che, mal grado di lui, l'alza da terra,</l></lg>

<lg type="ottava">
<l>e gli grida: “O famoso mio Podargo</l>
<l>che di sì altere palme ho spesso cinto</l>
<l>quando del sangue tuo prodigo e largo</l>
<l>senza mai soggiacere eri dipinto,</l>
<l>quale or t'assal mortifero letargo</l>
<l>che fuor d'ogni uso tuo t'ha in basso spinto,</l>
<l>se allor reggesti a più feroci mani</l>
<l>che non porriano aver mille Tristani?”</l></lg>

<lg type="ottava">
<l>E con tal rampognare il torna in piede,</l>
<l>più che mai pien d'ardir, veloce e forte;</l>
<l>rivolgel poscia ove il nemico vede</l>
<l>già pronto a ritentar novella sorte:</l>
<l>che poi che d'aquilon famose prede</l>
<l>rotte in mille tronconi in giro attorte</l>
<l>le due lance saliro al ciel volando,</l>
<l>fan l'aria lampeggiar col terso brando;</l></lg>

<lg type="ottava">
<l>e spingendo i destrier, l'un l'altro dona</l>
<l>nel punto istesso e nel medesmo loco</l>
<l>sopra il forte elmo, ch'aggravato suona</l>
<l>di faville ripien di vivo foco:</l>
<l>e per modo a ciascun la testa intuona</l>
<l>di stordimento egual, che furo un poco</l>
<l>senza noiarse in pace, e tosto poi</l>
<l>ritornaro i suoi spirti ad ambeduoi,</l></lg>

<lg type="ottava">
<l>e vergognosa in sé la coppia sente</l>
<l>più d'ogni creder suo forte il nemico.</l>
<l>Ma il fero Seguran troppo è dolente</l>
<l>che 'l giovine valor regga all'antico,</l>
<l>e diceva in suo cor: “Veracemente,</l>
<l>che questi il quinto cielo ebbe più amico</l>
<l>al primo nascer suo che 'l chiaro padre,</l>
<l>che pur solo abbattea le molte squadre”.</l></lg>

<lg type="ottava">
<l>E con questo pensier più mosso ad ira</l>
<l>e di vittoria aver con più desio,</l>
<l>sopra il loco medesmo in alto tira</l>
<l>colpo che ben venìa spietato e rio;</l>
<l>ma 'l pio Tristan, ch'al suo cader rimira,</l>
<l>col dorato lion si ricoprìo,</l>
<l>sopra cui vien la spada di tal forza</l>
<l>ch'offese dell'acciar la quarta scorza.</l></lg>

<lg type="ottava">
<l>Né rimase al suo scudo il resto sano,</l>
<l>ch'anco l'ultime tre tutte piegaro,</l>
<l>e sentì dentro al braccio e nella mano</l>
<l>l'armorico guerrier dolore amaro;</l>
<l>e dubita in fra sé ch'al sovrumano</l>
<l>poder di Seguran non fia riparo</l>
<l>s'altra percossa ancor simile attenda</l>
<l>pria che lui gravemente non offenda:</l></lg>

<lg type="ottava">
<l>e con forza maggior che mai battesse</l>
<l>la siciliana incude aspro ciclopo</l>
<l>l'elmo di nuovo al fero Iberno presse</l>
<l>sì ch'averlo sì buon gli venne ad uopo;</l>
<l>però ch'allor senza suo danno resse</l>
<l>al più grave furor che prima o dopo</l>
<l>potesse sostenere, e mostrò in parte</l>
<l>quanto sia da pregiar l'incantat'arte,</l></lg>

<lg type="ottava">
<l>che per ordin sacrato di Merlino,</l>
<l>col favor delle stelle, fabbricato</l>
<l>fu da i più dotti spiriti, e 'l ferro fino</l>
<l>nelle stigie riviere era temprato:</l>
<l>ché mentre Seguran caro vicino</l>
<l>della Fata del Lago in dolce stato</l>
<l>seco si ritrovò, quest'elmo tale</l>
<l>fu di lei don che mai non ebbe eguale.</l></lg>

<lg type="ottava">
<l>Fu lo scampo di lui dunque in quell'ora,</l>
<l>che 'n fin sopra la sella in due diviso</l>
<l>il fero busto dell'Iberno fora,</l>
<l>ch'esser per altra man deveva anciso.</l>
<l>Riman tutto smarrito, e cade fuora</l>
<l>dell'alta sede il naturale avviso:</l>
<l>ma non lunga stagion, ché l'alma chiara</l>
<l>sforzò se stessa, di vendetta avara;</l></lg>

<lg type="ottava">
<l>e qual nodoso ramo, uscendo fuore</l>
<l>dal tronco estremo e che 'l cammino ingombra,</l>
<l>che con ambe le mani il viatore</l>
<l>torce in traverso, e 'l suo passaggio sgombra,</l>
<l>che poi ch'è rilassato in tal furore</l>
<l>al seggio torna ove solea far ombra</l>
<l>che chi a dietro riman sì ben percuote</l>
<l>che mal reggersi in piè sovente puote:</l></lg>

<lg type="ottava">
<l>tal lo spirto di lui sì basso spinto</l>
<l>dal possente ferir sopra il cimiero</l>
<l>più che fosse ancor mai d'orgoglio cinto</l>
<l>disdegnando risurge ardito e fero;</l>
<l>e ritruova Tristan che s'era accinto,</l>
<l>per ritrar della palma il frutto intero,</l>
<l>ad un colpo novel, che se 'l giungea</l>
<l>nel disegnato fin posto l'avea.</l></lg>

<lg type="ottava">
<l>Ma il forte Seguran nel destro braccio,</l>
<l>mentre ch'alza la spada, il colpo stese,</l>
<l>e 'l finissimo acciar qual vetro o ghiaccio</l>
<l>dal taglio micidial poco il difese,</l>
<l>che 'ntorno si schiantò: pur tanto impaccio</l>
<l>diede al furor che molto non l'offese,</l>
<l>quantunque pur del sangue ch'indi uscìo</l>
<l>sopra l'arme apparisse un picciol rìo;</l></lg>

<lg type="ottava">
<l>e la spada e la man si china a forza,</l>
<l>che non può contrastar, sopra la coscia:</l>
<l>e se non che 'l buon cor troppo si sforza</l>
<l>la natura cedea forse all'angoscia.</l>
<l>Ma il vivo spirto ogni dolore ammorza</l>
<l>che 'l corpo offenda, e si può creder, poscia</l>
<l>che rilevato il brando si riserra</l>
<l>verso il crudo nemico a maggior guerra;</l></lg>

<lg type="ottava">
<l>il qual rivolto a lui: “Chiaro Tristano,</l>
<l>ben devreste apparar”, dicea, “per pruova</l>
<l>ch'al maturo valor s'oppone in vano</l>
<l>l'ancor giovine forza e l'età nuova;</l>
<l>e quanto e come alla possente mano</l>
<l>la lunga esperienza in arme giova,</l>
<l>e non basta l'ardir, s'e' non si mesce</l>
<l>col senno poi, che 'l suo migliore accresce”.</l></lg>

<lg type="ottava">
<l>Non risponde Tristan, ma d'una punta,</l>
<l>quanto più salda può, truova lo scudo</l>
<l>ove il nero dragon la lingua spunta,</l>
<l>tinta di verde tosco e 'n vista crudo:</l>
<l>passal tutt'oltra, e sopra 'l braccio giunta</l>
<l>trapassa il ferro come fosse nudo,</l>
<l>e di sangue irrigò tutto il sinestro</l>
<l>non men ch'ei prima a lui facesse il destro;</l></lg>

<lg type="ottava">
<l>poi disse altero: “E Seguran comprenda</l>
<l>quanto al giovin poter sia il senno frale,</l>
<l>per saldo contrastar, ch'ei non l'offenda</l>
<l>ove più del saper la forza vale”.</l>
<l>Qual vipera mortal che 'l sole accenda</l>
<l>quando del suo cammin più in alto sale</l>
<l>si fece il cavalier mentr'ode e sente</l>
<l>non più il braccio impiagarse che la mente;</l></lg>

<lg type="ottava">
<l>e con sì gran furor muove il destriero</l>
<l>e 'n così angusto giro l'ha rivolto,</l>
<l>che 'ntricandosi i piè sopra il sentiero</l>
<l>si truova steso, e 'n fra l'arene avvolto:</l>
<l>e quantunque il cadere al gran guerriero</l>
<l>tutto il suo destro lato offese molto,</l>
<l>pur l'industria e 'l valor sì ben raccoglie</l>
<l>che del peso ch'avea tosto si scioglie.</l></lg>

<lg type="ottava">
<l>Ritorna in alto, e più che mai s'accinge,</l>
<l>richiamando il nemico, a nuova guerra:</l>
<l>né il cor tema gli agghiaccia o 'l volto pinge,</l>
<l>di gir contra un corsier soletto in terra.</l>
<l>Alza il percosso scudo e 'l ferro stringe,</l>
<l>e per la sua vendetta il passo serra;</l>
<l>ma il pio Tristan, come levato il vede,</l>
<l>con un salto leggier si mise a piede,</l></lg>

<lg type="ottava">
<l>dicendo: “Io non so ben se 'l senno antico</l>
<l>mi devesse insegnar tòrre il vantaggio,</l>
<l>e se chi sia cortese al suo nemico</l>
<l>è da i vostri dottor chiamato saggio;</l>
<l>ma sia che vuol, che per fidato amico</l>
<l>più l'onor sempre che 'l profitto avraggio”.</l>
<l>A cui l'altro risponde: “E ben si deve,</l>
<l>che quel vive immortale, e questo è breve;</l></lg>

<lg type="ottava">
<l>non intend'io, Tristan, che 'l senno mostre</l>
<l>altra via che di lui, ch'è 'l sommo bene:</l>
<l>ma che regga col fren le voglie nostre,</l>
<l>che non passino il fin ch'altrui conviene;</l>
<l>e più al giovine cor, che indarno giostre</l>
<l>sovente contra il cielo, e che si tiene</l>
<l>di sormontar cotal sotto al cui regno</l>
<l>non pur l'arme portar sarebbe degno;</l></lg>

<lg type="ottava">
<l>qual v'avverrìa se 'l vostro cor credesse</l>
<l>potere or contr'a me gran tempo stare”.</l>
<l>Così dicendo, sì vicin gli presse</l>
<l>l'orme, che 'l può col brando ritrovare,</l>
<l>e con forza cotal poi l'elmo oppresse,</l>
<l>in cui tutto il furor volea sfogare,</l>
<l>che tardando lo scudo a ricoprirlo,</l>
<l>come il disegno fu, venne a ferirlo;</l></lg>

<lg type="ottava">
<l>tal che, se la sua tempra era men fina,</l>
<l>fòra la guerra lor condotta a riva.</l>
<l>Squarciollo al mezzo, ma non tanto inchina</l>
<l>ch'offesa entro ne sia la parte viva.</l>
<l>Come al robusto pin la neve alpina</l>
<l>fa la cima avvallar di forza priva</l>
<l>piegò la fronte il cavaliero allora,</l>
<l>ma le rileva poi senza dimora;</l></lg>

<lg type="ottava">
<l>e col proprio furor ch'orso impiagato</l>
<l>che addosso al cacciator rabbioso vada,</l>
<l>in fronte a Seguran l'istesso lato</l>
<l>ov'ei percosse lui drizza la spada:</l>
<l>ma l'altro, che 'l sentia d'ira infiammato,</l>
<l>ratto al greve calar chiude la strada,</l>
<l>l'aurato scudo suo levando in alto</l>
<l>contr'a chi romperia marmoreo smalto.</l></lg>

<lg type="ottava">
<l>Ma lo spietato colpo tal discese</l>
<l>che per mezzo il dragon proprio ha partito,</l>
<l>che 'n diverse maniere, ad ali stese,</l>
<l>ingombrò il seno all'arenoso lito:</l>
<l>e 'l braccio, che di punta prima offese,</l>
<l>novellamente ancor restò ferito,</l>
<l>ma non tanto però, che le sue forze</l>
<l>la percossa ch'avea di nulla ammorze.</l></lg>

<lg type="ottava">
<l>No 'l curò Seguran, ma lieto grida:</l>
<l>“Or sarò più leggier senz'esso incarco,</l>
<l>e mi basta la spada amica e fida</l>
<l>al securo passar per ogni varco”.</l>
<l>Così dicendo, il gran valor ch'annida</l>
<l>men che mai d'adoprar si mostra parco;</l>
<l>ma quanto fosse ancor più ardito e fero</l>
<l>verso il suo percussor calca il sentiero.</l></lg>

<lg type="ottava">
<l>E 'l buon Tristan nell'arme si riserra,</l>
<l>e col cor alto alla sua gloria intende:</l>
<l>onde ardea più che mai cruda la guerra,</l>
<l>cotal l'ira e l'onor ciascuno incende.</l>
<l>Questi il possente scudo avea per terra,</l>
<l>il rotto elmo di quel poco il difende:</l>
<l>così tanto agguagliata era la sorte</l>
<l>ch'ogni uom forse di lor correva a morte.</l></lg>

<lg type="ottava">
<l>Ma gli araldi reali, il saggio Amaso</l>
<l>ch'è di sangue britanno, e 'l pronto Attoro</l>
<l>che per Clodasso er'ivi, al duro caso</l>
<l>gli scettri ch'hanno in man gettan fra loro,</l>
<l>dicendo: “Cavalier, già nell'occaso</l>
<l>ha rattuffate il sol le chiome d'oro,</l>
<l>né conviensi a guerrier por l'arme in opra</l>
<l>come il notturno vel l'aria ricuopra.</l></lg>

<lg type="ottava">
<l>Ciascuno è cavalier d'alta virtude,</l>
<l>l'uno e l'altro è dal ciel di pari amato:</l>
<l>e non vuol che 'l valor che 'n voi si chiude</l>
<l>sia di sì nibili alme oggi privato.</l>
<l>Noi comandiam ch'alle percosse crude</l>
<l>sia posto ultimo fin per ogni lato</l>
<l>con quel poter ch'avem, cui chi disdice</l>
<l>chiamarse disleale in guerra lice”.</l></lg>

<lg type="ottava">
<l>A quel grave parlare il piè ritiene</l>
<l>e raffrena ciascun l'ira e la mano,</l>
<l>che san quale ha disnor chi contraviene</l>
<l>al pubblico vietar del re sovrano.</l>
<l>Or tosto d'ambedue quete e serene</l>
<l>si fér le menti, e 'n parlar dolce umano</l>
<l>l'un l'altro loda, e con amica gloria</l>
<l>sopra il nemico suo pon la vittoria.</l></lg>

<lg type="ottava">
<l>Ma il chiaro Seguran seguendo poi</l>
<l>dicea: “Tropp'oggi ho il cor lieto e contento,</l>
<l>onorato Tristan, vedendo in voi</l>
<l>che pur non sia scemato non che spento</l>
<l>l'onor paterno, che tutti altri eroi</l>
<l>si lasciò indietro, e ch'io col piede intento</l>
<l>segui' qual duce e padre, e poi col core</l>
<l>gli fui sempre vicin col sommo amore:</l></lg>

<lg type="ottava">
<l>il qual vogl'io per sempre che si stenda</l>
<l>in voi mentre vivrò, se non vi spiace,</l>
<l>quantunque questa mano oggi difenda</l>
<l>colui che contro a i vostri guerra face.</l>
<l>Ma il ciel sa ben con quanta doglia offenda</l>
<l>il grande Arturo, e detto sia con pace</l>
<l>d'ogni altro re, che tutti solo eccede</l>
<l>di quanto al sol la pia sorella cede.</l></lg>

<lg type="ottava">
<l>Ma seguir mi conviene ove il destino</l>
<l>m'ha mostrato 'l cammino e 'l troppo amore,</l>
<l>a cui per contrastar più che divino</l>
<l>valor convienne, e d'adamante il core.</l>
<l>Or sia che può, che nella mano inchino</l>
<l>lui sempre e tutti voi con sommo onore,</l>
<l>pregando il ciel ch'altra cagion mi vegna</l>
<l>di far guerra per lui di lui più degna.</l></lg>

<lg type="ottava">
<l>E perché 'l mondo sappia ch'a battaglia</l>
<l>non ho per odio alcun fatto l'invito,</l>
<l>ma bramando provar di quanto vaglia</l>
<l>il guerrier ch'è tra' vostri il più gradito,</l>
<l>questo aguto pugnal che rompe e smaglia</l>
<l>qual sia ferro più duro in alcun lito</l>
<l>vi prego in nome mio prendiate in dono,</l>
<l>con memoria immortal che vostro sono”.</l></lg>

<lg type="ottava">
<l>Così detto gliel porge, ch'avea intorno</l>
<l>il ricchissimo albergo di fin oro,</l>
<l>di rubin tutto e di smeraldi adorno</l>
<l>e d'altre gemme con sottil lavoro.</l>
<l>Quel sembra attorto della Copia il corno,</l>
<l>queste i frutti ch'avea mostran fra loro;</l>
<l>in cui di lettre aurate scritto appare:</l>
<l>“Tal abbonde il guerrier di virtù rare”.</l></lg>

<lg type="ottava">
<l>Il cortese Tristano allegro il prende,</l>
<l>il bel dono e 'l suo cor lodando molto;</l>
<l>poi la larga cintura onde gli pende</l>
<l>la fortissima spada s'ha disciolto,</l>
<l>la qual non men di quel tutta risplende</l>
<l>di lucente tesoro in essa avvolto,</l>
<l>e quanto in atto può soave e piano</l>
<l>all'avversario suo la pose in mano,</l></lg>

<lg type="ottava">
<l>dicendo: “E 'n nome mio portando questa</l>
<l>vi potrà sovvenir che la semenza</l>
<l>del buon Meliadusse avrete presta</l>
<l>in ogni vostra altissima occorrenza</l>
<l>non men ch'aveste lui, se ben non resta</l>
<l>della infinita sua chiara eccellenza</l>
<l>minima dramma in lei; pur, come sia,</l>
<l>di potervi onorar brama ogni via”.</l></lg>

<lg type="ottava">
<l>Così detto, si torna ove aspettato</l>
<l>con sommo desiderio era da tutti,</l>
<l>ma più dal grande Arturo, ch'abbracciato</l>
<l>l'ha dolcemente, e non con gli occhi asciutti,</l>
<l>e dice in alta voce: “O dì beato</l>
<l>che dell'arbor gentil sì chiari frutti</l>
<l>e di sì gran virtù sì raro mostro</l>
<l>producesti in onor del secol nostro”.</l></lg>

<lg type="ottava">
<l>I duci, i cavalier, la plebe ignota</l>
<l>come a cosa immortal gli stanno intorno:</l>
<l>ivi s'accoglie ogni uom, lassando vòta</l>
<l>la piazza star tra l'uno e l'altro corno;</l>
<l>ogni atto, ogni suo detto ascolta e nota</l>
<l>e come da Pluton faccia ritorno</l>
<l>il miran tutti poi che dalla mano</l>
<l>scampato il pòn veder da Segurano.</l></lg>

<lg type="ottava">
<l>Nella tenda real cortese il mena</l>
<l>Arturo, ove il dì chiaro si vedea.</l>
<l>Chiama Serbin, che gli saldò la vena</l>
<l>dal sangue che nel braccio discendea;</l>
<l>indi alla mensa di vivande piena</l>
<l>il suo caro Tristan, che non volea,</l>
<l>sopra la stessa sua dorata sede</l>
<l>con dolce forza e 'n belle lodi assiede.</l></lg>

<lg type="ottava">
<l>Cercan gli altri poi tutti il proprio albergo,</l>
<l>e 'l sofferto del dì passato affanno</l>
<l>già con soave oblio lassansi a tergo,</l>
<l>poi che l'esca gioconda gustat'hanno;</l>
<l>indi d'arida paglia al lasso tergo</l>
<l>quanto più dolce pon, riposo fanno.</l>
<l>Il medesmo adivien dentro in Avarco</l>
<l>al popol d'arme e di sudore scarco.</l>
</lg></div1>

<div1><head>CANTO XI</head>


<lg type="ottava">
<l>Come i suoi biondi crin la bianca aurora</l>
<l>sovra il Gange spiegando annunzia il giorno,</l>
<l>il pio rettor dell'Orcadi vien fuora</l>
<l>dell'albergo vicin con l'arme intorno</l>
<l>e cinto di pensieri ove dimora</l>
<l>del re Britanno il padiglione adorno.</l>
<l>Entrò soletto, e già il ritruova in piede;</l>
<l>ch'al bisogno comune ivi provvede.</l></lg>

<lg type="ottava">
<l>Né giunto apena fu, ch'ogni altro duce</l>
<l>ogni altro cavalier di grande onore</l>
<l>ch'era del suo splendor la maggior luce</l>
<l>venne con riverenza e sommo amore</l>
<l>per saper in qual parte si conduce</l>
<l>l'alto voler del sommo imperadore:</l>
<l>i quai posti a seder, gli prega Arturo</l>
<l>che 'l debban consigliar del dì futuro.</l></lg>

<lg type="ottava">
<l>Il re Lago il primier, come degno era,</l>
<l>già levatosi in piè così dicea:</l>
<l>“Ier poteste veder la lunga e fera</l>
<l>guerra, per ambedue tanto aspra e rea</l>
<l>che non si porria dir qual parte altera</l>
<l>render grazie ne possa a quella dea</l>
<l>che con l'ali cangianti in alto giace</l>
<l>e vola or quinci or quindi ove la piace.</l></lg>

<lg type="ottava">
<l>Perch'io la vidi almen mille fiate</l>
<l>or tra i nostri allegrarsi or tra i nemici,</l>
<l>or tutti coronar di palme aurate</l>
<l>or ripor tra i più miseri e 'nfelici:</l>
<l>tanto che sono al fin sì bene ornate</l>
<l>del sangue di ciascun queste pendici,</l>
<l>che possiam dire egual la nostra gloria</l>
<l>e di duol pareggiata la memoria.</l></lg>

<lg type="ottava">
<l>Perch'io direi che la pietà ch'avere</l>
<l>di chi muor con onor fra noi si deve</l>
<l>ne sforzi a ricercar via di potere</l>
<l>covrir quei che perir di tumol leve;</l>
<l>e 'nsieme ristorar le vive schiere</l>
<l>d'alcun dolce riposo, ancor che breve:</l>
<l>e chi percosso sia, ch'alquanto possa</l>
<l>con più pace curar l'impiagat'ossa.</l></lg>

<lg type="ottava">
<l>Né può biasmo sentir d'anima vile</l>
<l>il cercar da' nemici alcuna tregua,</l>
<l>ma di spirto pietoso e signorile</l>
<l>il bramar che 'l suo dritto a i morti segua,</l>
<l>io qual chi sprezza, allo spietato stile</l>
<l>delle tre fere selvatiche s'adegua:</l>
<l>e chi per tal richiesta sprezzi noi</l>
<l>guarde pur sé medesmo e guarde i suoi;</l></lg>

<lg type="ottava">
<l>si dirà ben che chi sì ardito il core</l>
<l>in guerra e così pronta aggia la mano</l>
<l>non possa esser compreso da timore</l>
<l>ritrovandosi in pace e di lontano.</l>
<l>Ma sia che può, che 'l candido valore</l>
<l>non dee biasmo curar che venga vano:</l>
<l>bastigli che 'l pensier lodato e pio</l>
<l>egli stesso conosca, e 'l veggia Dio.</l></lg>

<lg type="ottava">
<l>E se per poca gloria e così frale</l>
<l>si lasseranno i nostri a i corvi preda</l>
<l>non avem da temer che la mortale</l>
<l>crudeltà nostra in noi medesmi rieda?</l>
<l>La vendetta del ciel tarpate l'ale</l>
<l>non ha più che si soglia, a quel ch'io creda;</l>
<l>e 'nchinarse a i nemici in sì degn'opra</l>
<l>è via più bello onor che star di sopra”.</l></lg>

<lg type="ottava">
<l>Come ha 'l buon re finito, ogni altro insieme</l>
<l>del consiglio real l'istesso afferma.</l>
<l>Ma la cura medesma il petto preme</l>
<l>in Avarco la gente afflitta e 'nferma,</l>
<l>ch'ivi turba infinita intorno geme</l>
<l>di giovinette donne e d'età ferma</l>
<l>che chi 'l padre, chi 'l figlio ave smarrito,</l>
<l>chi 'l fratel cerca indarno e chi 'l marito:</l></lg>

<lg type="ottava">
<l>tal che mosso a pietade il re Clodasso</l>
<l>adunato ogni duce e cavaliero</l>
<l>dicea: “Da poi ch'a sì dubbioso passo</l>
<l>n'ha condotti, signori, il destin fero,</l>
<l>pria che 'l nostro cader vada più basso</l>
<l>e mentre ancora in noi l'arbitrio intero</l>
<l>riman di poter dare all'aspro assedio</l>
<l>con men dannoso fin pace e rimedio;</l></lg>

<lg type="ottava">
<l>parmi che noi deviam volger la mente</l>
<l>a metterne in cammin ch'e' sia più piano,</l>
<l>in cui non pèra tal la miglior gente</l>
<l>né sia sempre in periglio Segurano:</l>
<l>del qual se privi semo amaramente</l>
<l>preda vegnam degli inimici in mano;</l>
<l>quantunque somma ho speranza e fede</l>
<l>nel supremo valor di Palamede</l></lg>

<lg type="ottava">
<l>e d'altri molti poi, che foran degni</l>
<l>per le rare virtù di sommo impero</l>
<l>e di salvar, non ch'un, mille altri regni</l>
<l>con l'alma invitta e col giudizio intero.</l>
<l>Ma quello e 'l mio Clodin sì chiari pegni</l>
<l>son degli anni miei stanchi, ch'io non spero</l>
<l>ch'altri potesse mai servarme in vita</l>
<l>se mi togliesse il ciel la loro aita.</l></lg>

<lg type="ottava">
<l>Or adunque si cerchi, amici e figli,</l>
<l>il sentier più onorato e 'l più sicuro,</l>
<l>che non veggiamo, ohimé, sempre vermigli</l>
<l>dell'Euro i liti e 'l suo cammino impuro,</l>
<l>e ch'io non viva ognor con tai perigli</l>
<l>fra la notte angosciosa e 'l giorno oscuro;</l>
<l>ma senz'altro timor di nuovi affanni</l>
<l>possa al rogo portar questi ultimi anni”.</l></lg>

<lg type="ottava">
<l>Posto fine al suo dire, il re Vagorre,</l>
<l>che di grado e d'età quelli altri avanza,</l>
<l>comincia il primo: “Perché in Giove porre</l>
<l>deve il più saggio cor la sua speranza,</l>
<l>per la fede ch'ho in lui ciò che m'occorre</l>
<l>dirò con sicurissima baldanza,</l>
<l>senza riguardo aver di chi poi forse</l>
<l>dica che 'l mio parlare il punse e morse.</l></lg>

<lg type="ottava">
<l>Parmi, osacrato re, che si devria,</l>
<l>senza indugio interpor, proprio in quest'ora</l>
<l>mandare al re Britanno, e dir che pria</l>
<l>che si mostri al balcon la nona aurora</l>
<l>gli porrete il paese in sua balìa</l>
<l>di là dal varco dove larga irrora</l>
<l>i lieti campi l'onorata Cera,</l>
<l>in fin dove il suo corso arriva all'Era,</l></lg>

<lg type="ottava">
<l>perch'ei possa di quel, che pure è molto,</l>
<l>largamente rifar Benicco e Gave,</l>
<l>e con suo largo onor trovarse sciolto</l>
<l>di sì dannosa guerra e di sì grave:</l>
<l>perché d'ogni trofeo di palme avvolto</l>
<l>la profittevol pace è più soave,</l>
<l>e tanto più che spesso è 'l più lontano</l>
<l>chi la vittoria aver si pensa in mano.</l></lg>

<lg type="ottava">
<l>E di tutto poi quel che ritenete</l>
<l>che primiero a gli scettri soggiacea</l>
<l>de' Britanni e de i Franchi, promettete</l>
<l>che sarà sotto a lor qual ei solea,</l>
<l>e 'l suo dritto a ciascun ne renderete</l>
<l>come il re Ban, come Boorte fea;</l>
<l>né ve 'l tenete a vil, che 'l vero saggio</l>
<l>per ragion mantener fugge il vantaggio.</l></lg>

<lg type="ottava">
<l>Né vi do per timor l'util consiglio,</l>
<l>che la soverchia età naviga in porto,</l>
<l>ma per levarn'omai l'aspro periglio</l>
<l>ch'io veggio sopra noi cadere scorto.</l>
<l>Or non pensate voi che 'l sacro ciglio</l>
<l>del gran Giove lassù conosca il torto</l>
<l>ch'a voi stesso, ed a lui di ciò seguìo,</l>
<l>dispogliando del suo quel seme pio?</l></lg>

<lg type="ottava">
<l>Né vi sovviene ancor che lunge poco</l>
<l>d'esto seggio reale e di quest'ora</l>
<l>voi prometteste in sì famoso loco</l>
<l>a quel Padre maggior che più s'adora,</l>
<l>chiamando testimon del sole il foco</l>
<l>e l'ombra eterna che là giù dimora</l>
<l>che s'ei vincea Gaven, queto e sicuro</l>
<l>lassareste il paese in man d'Arturo;</l></lg>

<lg type="ottava">
<l>e che poi fu sturbata la battaglia</l>
<l>e ferito Gaven con vostra fede?</l>
<l>Com'or pensate voi che piastra o maglia</l>
<l>regga contra ragion che in essa fiede</l>
<l>o di guerrier fallace il brando vaglia</l>
<l>che di tanta perfidia è fatto erede?</l>
<l>E la colpa è di voi s'ei fu ferito,</l>
<l>poi che l'ingiusto oprar non è punito.</l></lg>

<lg type="ottava">
<l>E si chiedesse ancor consiglierei</l>
<l>tregua per qualche dì perché si possa</l>
<l>de i morti in guerra a gli infernali dei</l>
<l>col foco consacrar le misere ossa,</l>
<l>che d'un secol integro i giorni rei</l>
<l>pria che varcar la sventurata fossa</l>
<l>non trapassin vagando, e noi restati</l>
<l>appellin con ragion crudeli e 'ngrati”.</l></lg>

<lg type="ottava">
<l>Qui si tacque Vagorre e 'l fer Clodino,</l>
<l>che d'impedirlo avanti avea talento,</l>
<l>se non che Seguran, ch'era vicino,</l>
<l>di lassarlo finire il féo contento,</l>
<l>risponde: “Or prima avvegna che 'l destino</l>
<l>mi torni in giro come polve al vento</l>
<l>in tra l'Alpi nevose, al tempo crudo,</l>
<l>d'ogni amico e di ben povero e nudo,</l></lg>

<lg type="ottava">
<l>ch'io consenta già mai ch'un re famoso</l>
<l>qual or Clodasso, il vecchio mio parente,</l>
<l>il cui giovine oprar sì glorioso</l>
<l>già dall'indico Gange all'occidente</l>
<l>empié d'alto romor, da gli anni roso</l>
<l>si veggia or tributario a quella gente</l>
<l>della qual mille nomi e mille spoglie</l>
<l>cingan de i tempii suoi l'aurate soglie.</l></lg>

<lg type="ottava">
<l>Or se qui Lionel fosse e Boorte</l>
<l>e Lancilotto ancor, l'animo fero,</l>
<l>qual ne porrian bramar più dura sorte</l>
<l>o de i disegni lor termin più altero?</l>
<l>Che non cercan di noi l'acerba morte,</l>
<l>la qual tardi o per tempo usa il suo impero,</l>
<l>ma di condurne all'ultimo disnore,</l>
<l>ch'è 'l verace morir d'un nobil core.</l></lg>

<lg type="ottava">
<l>S'e' volesse pigliar per grazia e dono,</l>
<l>come avete parlato, alcuna terra</l>
<l>stata de i primi lor, contento sono,</l>
<l>non per tema di quei né d'altra guerra,</l>
<l>ma per non infiammar nell'alto trono</l>
<l>l'ira di chi le nubi apre e riserra,</l>
<l>poi che senza mia colpa un altro impuro</l>
<l>ha fatto il nostro esercito spergiuro”.</l></lg>

<lg type="ottava">
<l>Allor ch'ebbe fornito, Gonebaldo,</l>
<l>che de i feri Borgondi il fren reggea,</l>
<l>del miser sangue ancor bagnato e caldo</l>
<l>de i tre propri fratei che morti avea,</l>
<l>con furiosa voce altero e baldo</l>
<l>in favor di Clodin così dicea:</l>
<l>“Scurisi il sol per me prima ch'io taccia</l>
<l>ove a i nostri nemici si soggiaccia.</l></lg>

<lg type="ottava">
<l>Non fia detto già mai che dove io sia</l>
<l>si faccia a Clodoveo sì largo onore</l>
<l>che alcun breve tributo si gli dia</l>
<l>come a vero d'altrui sovran signore:</l>
<l>Perché non mi condusse a questa via</l>
<l>timor d'Arturo o d'altro duce amore,</l>
<l>ma l'odio solo, onde non son mai stanco,</l>
<l>che mi divora il cor nel seme Franco.</l></lg>

<lg type="ottava">
<l>Non è questo terren sotto il governo</l>
<l>del britannico re, com'altri crede,</l>
<l>ma del rio Clodoveo, nemico eterno</l>
<l>della nostra real borgonda sede,</l>
<l>che per sommo di lei dannaggio e scherno,</l>
<l>e farsi d'essa violento erede,</l>
<l>sposò Clotilda qual leale amico,</l>
<l>del mio german figliuola Chilperico,</l></lg>

<lg type="ottava">
<l>ch'io già con gli altri due del mondo tolsi,</l>
<l>l'infedele Odesillo e Gundemaro,</l>
<l>che più tosto di lor la morte volsi</l>
<l>che de' figli e di noi l'esilio amaro:</l>
<l>e doppo lor tutto il veleno accolsi</l>
<l>in costui sol d'ogni mia doglia avaro</l>
<l>e ch'or per espugnar le vostre mura</l>
<l>con quanti ave de' suoi sempre procura;</l></lg>

<lg type="ottava">
<l>come si vede ben, se tra i nemici</l>
<l>di lui quattro figliuoi cingon la spada:</l>
<l>non per vera pietà ch'ha degli amici,</l>
<l>ma per voi dispogliar cercando strada.</l>
<l>E come alle native sue pendici</l>
<l>ritorni Arturo, allor come gli aggrada</l>
<l>farà dell'altro poi, che frali e lassi</l>
<l>sarete, e d'ogni forza ignudi e cassi.</l></lg>

<lg type="ottava">
<l>E quantunque non sembri, molto apporta</l>
<l>solo il semplice nome di sovrano,</l>
<l>che poi mille cagion si fanno scorta</l>
<l>al tutto trarre alla rapace mano.</l>
<l>D'Arturo in tanto poi scemata o morta</l>
<l>la forza fia, ch'aspetterete in vano;</l>
<l>ed ei, sempre crescendo, a poco a poco</l>
<l>sopra voi, sopra me stenderà il foco.</l></lg>

<lg type="ottava">
<l>Ma se pur vi parrà che 'l tempo sforze,</l>
<l>e de i vostri il mancare e del ciel tema,</l>
<l>di sgombrar quindi le nemiche forze</l>
<l>onde 'l popol vicin paventa e trema,</l>
<l>sol del vostro terren l'ultime scorze</l>
<l>si dénno offrir della provincia estrema,</l>
<l>come or disse Clodino e pria Vagorre,</l>
<l>ma quel titol sovran per sé riporre:</l></lg>

<lg type="ottava">
<l>perché negando in ver di fare offerta</l>
<l>a i nemici talor di cosa leve,</l>
<l>parrìa forse ingiustizia troppo aperta</l>
<l>e ne cadrebbe in noi la colpa greve;</l>
<l>e la gente ch'ognor di vita incerta</l>
<l>ha per esca la polve e 'l sudor beve</l>
<l>avrìa credenza alfin ch'alcun di voi</l>
<l>si prendesse a diletto i danni suoi.</l></lg>

<lg type="ottava">
<l>E se ciò refutar, sì com'io spero,</l>
<l>dalla suparba gente oggi vedrasse,</l>
<l>fia pur noto a ciascun che 'l nostro impero</l>
<l>del dever dritto il termine non passe;</l>
<l>e dal Motor lassù che scerne il vero</l>
<l>perch'innalzi i migliori e i pravi abbasse </l>
<l>potrem con più ragion chiedere aita</l>
<l>per questa afflitta patria sbigottita.</l></lg>

<lg type="ottava">
<l>La tregua ricercar per alcun giorno</l>
<l>non meno util sarà che grata e pia,</l>
<l>e più tosto vergogna e crudo scorno</l>
<l>a chi pur la negasse apporterìa”.</l>
<l>Or quanti regi e duci erano intorno</l>
<l>di così altera e nobil compagnia</l>
<l>approvar de i consigli il proprio effetto</l>
<l>che Clodino e 'l Borgondo avevan detto.</l></lg>

<lg type="ottava">
<l>Cotal fermo fra loro, il re Clodasso</l>
<l>Ideo fece appellarse ed Anfione,</l>
<l>dicendo lor: “Movete ratto il passo</l>
<l>del britannico Arturo al padiglione,</l>
<l>e gli dite in mio nome ch'io son lasso,</l>
<l>come d'esser anch'egli avrìa cagione,</l>
<l>di veder notte e giorno in cotal sorte</l>
<l>di sì chiari guerrier l'acerba morte;</l></lg>

<lg type="ottava">
<l>e per mostrare al cielo e 'l mondo insieme</l>
<l>che da me non starà d'imporne fine,</l>
<l>gli offro il largo terren che Cera preme</l>
<l>ove la rapid'Era ha per confine,</l>
<l>e d'indi innanzi le sue rive estreme</l>
<l>in fin ch'ad essa il suo viaggio inchine:</l>
<l>che sarà molto più di quel ch'io tegno</l>
<l>di Boorte e di Ban del picciol regno;</l></lg>

<lg type="ottava">
<l>ma con tal condizion ch'a me si serve</l>
<l>tutto il supremo onor delle contrade,</l>
<l>e le sue innumerabili caterve</l>
<l>delle lor region truovin le starde.</l>
<l>Poi perché l'onor debito s'osserve</l>
<l>di seppellir ogni uom che morto cade</l>
<l>e perché 'l disegnato ordin ne segua</l>
<l>per almen nove dì si faccia tregua”.</l></lg>

<lg type="ottava">
<l>Già l'uno e l'altro araldo si ricinge</l>
<l>della vesta real per quello eletta,</l>
<l>che in celeste colore alto dipinge</l>
<l>il pino aurato ch'aquilone alletta;</l>
<l>poscia il gemmato scettro in mano stringe</l>
<l>e pronto al suo devere il passo affretta,</l>
<l>e d'Arturo all'albergo è sopraggiunto</l>
<l>che volea i suoi mandar quasi in quel punto;</l></lg>

<lg type="ottava">
<l>ed esposta al gran re tutta altamente</l>
<l>l'ambasciata d'Avarco, in grand'onore</l>
<l>pur ricevuti, e poi cortesemente</l>
<l>per attender risposta messi fuore,</l>
<l>lì domandato il primo quel che sente</l>
<l>di questa offerta il suo discreto core</l>
<l>fu il saggio re dell'Orcadi, che fisse</l>
<l>ambe nel ciel le luci, e così disse:</l></lg>

<lg type="ottava">
<l>“Dammi, signor del ciel, grazia ch'io prenda</l>
<l>il verace sentier col mio consiglio,</l>
<l>onde poi con onor per noi s'attenda</l>
<l>il desiato fin d'ogni periglio.</l>
<l>Or con fermo sperar che in me s'accenda</l>
<l>quel sacro spirto che creò il tuo figlio,</l>
<l>dirò senza temer che non mi piace</l>
<l>doppo guerra cotal sì indegna pace,</l></lg>

<lg type="ottava">
<l>e che si possa dir che tanti regi,</l>
<l>tanti gran duci illustri e cavalieri</l>
<l>e ch'ornati fur già di tanti fregi</l>
<l>che sovra ogni altra età vadano alteri,</l>
<l>per sì poca mercé ch'ogni uom la spragi</l>
<l>aggiano in tal sudor tanti guerrieri</l>
<l>già indarno affaticati sì lunghi anni</l>
<l>che tutta Europa omai ne senta i danni.</l></lg>

<lg type="ottava">
<l>E se 'l ciel ne darà, com'esser puote,</l>
<l>che nessun vede aperto nel futuro,</l>
<l>le speranze ch'aviam d'effetto vòte</l>
<l>e 'l cammino al passar più- acerbo e duro,</l>
<l>la colpa fia delle fallaci ròte</l>
<l>della cieca fortuna, e non d'Arturo,</l>
<l>com'or saria se di vergogna carco</l>
<l>per sì poco terren lassasse Avarco:</l></lg>

<lg type="ottava">
<l>il qual, s'è ver che l'intelletto umano</l>
<l>possa a i vati divin credenza dare,</l>
<l>secondo il preveder di Pellicano</l>
<l>debbe alle vostre man tosto tornare.</l>
<l>Poi l'aver nosco il nobile Tristano </l>
<l>non ci fa d'ogni onor sicuri andare</l>
<l>con voler ostinato in ogni sorte</l>
<l>d'esso o di tutti noi veder la morte?”</l></lg>

<lg type="ottava">
<l>Non avea fatto fin quando Gaveno</l>
<l>al furor cieco usato che 'l trasporta,</l>
<l>interrompendo il vecchio, allarga il freno</l>
<l>ed all'ira soverchia apre la porta,</l>
<l>dicendo: “E' perché placido e sereno</l>
<l>si mostra il volto a chi ambasciata porta</l>
<l>simile a ciò ch'io sento, Arturo invitto</l>
<l>che macchiail vostro onor, la gloria e 'l dritto?</l></lg>

<lg type="ottava">
<l>Dall'empio Seguran nasce il disegno,</l>
<l>che voi con tutti noi sempre ebbe a vile,</l>
<l>né di più largo don vi stima degno</l>
<l>che di breve terreno in nido umile.</l>
<l>Ma contro a gli oratori il giusto sdegno</l>
<l>vorrei versare in sì spietato stile</l>
<l>ch'ei restassero essempio in ogni loco</l>
<l>a chi tal degnità prendesse in gioco”.</l></lg>

<lg type="ottava">
<l>Ma il famoso Tristan, ch'udir non vuole</l>
<l>nel consiglio real sì lorde voci,</l>
<l>in dolce ragionar l'aspre parole</l>
<l>chiudea dicendo: “I cavalier feroci</l>
<l>esser devrien sotto l'aperto sole</l>
<l>con l'arme intorno e contro a i falli atroci,</l>
<l>non all'ombra, in consiglio, e 'nverso quelli</l>
<l>disarmati, innocenti e poverelli.</l></lg>

<lg type="ottava">
<l>Che colpa è di costor se 'l re comanda</l>
<l>ch'ei vi vengano a far la vile offerta?</l>
<l>E che orgoglio è del re, s'offerta manda</l>
<l>ch'a voi men che 'l dever si mostri aperta?</l>
<l>Che vergogna è d'Arturo ch'e' si spanda</l>
<l>d'ambasciata cotal la fama certa?</l>
<l>Ben superbia sarìa, fallo e disnore</l>
<l>il non far oggi lor richiesto onore.</l></lg>

<lg type="ottava">
<l>Direi ben, sacro re, che in alcun modo,</l>
<l>sì come in fino a qui da gli altri è detto,</l>
<l>non si debba accettar, ma sciorre il nodo,</l>
<l>che 'l tessuto lacciuol non abbia effetto;</l>
<l>e che si segua ognor confermo e lodo</l>
<l>tanto, che giunta sia nel fin perfetto</l>
<l>questa pia guerra, in cui di certo spero</l>
<l>veder tutto ridurre al vostro impero.</l></lg>

<lg type="ottava">
<l>Ma la tregua accordar, necessitade</l>
<l>e giustissima legge ne constringe:</l>
<l>ché chi de' morti suoi non ha pietade</l>
<l>a selvaggio leon simil si finge;</l>
<l>e convienne onorar l'antiche strade</l>
<l>là dove ogni mortal Natura spinge,</l>
<l>e di quei più che solo in vostro onore</l>
<l>s'hanno al mezzo del dì troncate l'ore”.</l></lg>

<lg type="ottava">
<l>Doppo Tristan l'accorto Maligante,</l>
<l>Lionello e Baveno e 'l pio Boorte,</l>
<l>ogni altro duce e cavaliero errante</l>
<l>segue del suo parlar l'istessa sorte.</l>
<l>Arturo allor dal fido Gossemante</l>
<l>fa del suo padiglion l'aurate porte</l>
<l>a gli araldi d'Avarco ratte aprire,</l>
<l>e rende la risposta in dolce dire:</l></lg>

<lg type="ottava">
<l>“Questi onorati frati e fidi amici</l>
<l>che più che 'l proprio cor mi tengo cari,</l>
<l>ch'a i perigliosi tempi e gl'infelici</l>
<l>non mi fur mai di lor medesmi avari</l>
<l>e lontan le native sue pendici</l>
<l>i figliuoi, le consorti in pianti amari</l>
<l>han per me abbandonato e per l'impresa</l>
<l>che con tanta ragion da noi fu presa;</l></lg>

<lg type="ottava">
<l>m'han tutti consigliato insieme uniti</l>
<l>ch'io non debba affermar pace sì bassa</l>
<l>né per parte sì vil d'angusti liti</l>
<l>un regno abbandonar ch'ogni altro passa:</l>
<l>tal che ne converrà l'antiche liti</l>
<l>con la spada inalzata e l'asta bassa</l>
<l>giudicar in fra noi, sì come fia</l>
<l>il voler di lassù ch'a ciò ne 'nvia.</l></lg>

<lg type="ottava">
<l>Ma per render a i morti sepoltura</l>
<l>ben la tregua farem del nono giorno,</l>
<l>perché non sol di noi, ma dritta cura</l>
<l>è di chi tutti i cieli avvolge intorno.</l>
<l>Or secur d'essa nelle patrie mura,</l>
<l>com'è 'l vostro piacer, fate ritorno,</l>
<l>riportando a Clodasso e Segurano</l>
<l>come il prometter mio non fu mai vano”.</l></lg>

<lg type="ottava">
<l>Così detto, comanda ch'ambeduoi</l>
<l>aggiano un don di ricca vesta aurata.</l>
<l>Giunti con tale onore a i signor suoi,</l>
<l>poi che finita fu l'alta ambasciata</l>
<l>diceano: “Schiera di famosi eroi</l>
<l>vedemmo che dal ciel parea mandata</l>
<l>per riformar quaggiù la dritta legge,</l>
<l>simile al gran Motor che lassù regge.</l></lg>

<lg type="ottava">
<l>Lì coronata di stellanti luci</l>
<l>Cintia opposta al fratel pareva Arturo,</l>
<l>ove 'l chiaro splendor di tanti duci</l>
<l>quasi appresso di quel si mostra oscuro.</l>
<l>Gravi, dolci, ridenti avea le luci,</l>
<l>il parlar riposato, accorto e puro</l>
<l>d'un'alterezza umìl sì ben commisto</l>
<l>che d'ogni duro cor farebbe acquisto”.</l></lg>

<lg type="ottava">
<l>Benché il sommo lodar del saggio Idèo</l>
<l>e del compagno suo mostrasse il vero,</l>
<l>pur d'invidiosa doglia riempieo</l>
<l>di Clodasso ch'udìa l'animo fero;</l>
<l>ma con caro sembiante l'ascondeo,</l>
<l>dicendo: “Esser non dee ch'un tanto impero</l>
<l>così antico e sì nobil non insegni</l>
<l>di sì gran Maiestà costumi degni”.</l></lg>

<lg type="ottava">
<l>Or già fatta gridar per ogni parte</l>
<l>in solenne romor la nuova tregua,</l>
<l>il timore e 'l furor dell'impio Marte</l>
<l>d'ogni cor posto in bando si dilegua:</l>
<l>ma si ripon nel loco onde si parte</l>
<l>scuro dolor che l'uno e l'altro adegua,</l>
<l>alto lamento, pianto e disconforto</l>
<l>del popol che giacea tra 'l sangue morto.</l></lg>

<lg type="ottava">
<l>Escon tosto d'Avarco in lunghe schiere</l>
<l>le femminelle afflitte e i vecchi lassi,</l>
<l>e dove spenti pensan rivedere</l>
<l>gli smarriti figliuoi volgono i passi;</l>
<l>e con più leve andar le pie mogliere</l>
<l>cercan gli sposi lor di vita cassi:</l>
<l>ma la parte maggior nel sangue avvolta</l>
<l>ha l'imagin primiera in altra volta.</l></lg>

<lg type="ottava">
<l>Lì con tremante man le miserelle</l>
<l>i corpi ad un ad un van rivolgendo,</l>
<l>ove nemiche fronti a lor rubelle</l>
<l>truovan sovente, e con timore orrendo</l>
<l>rivolgon gli occhi alle più crude stelle</l>
<l>contr'a gli spirti suoi preghi porgendo:</l>
<l>poi le piaghe ch'avean rendon più fresche</l>
<l>perché vengano a i can più gradite esche.</l></lg>

<lg type="ottava">
<l>Ma di quei che de i lor per certi segni</l>
<l>posson ben affermar, le gelid'onde</l>
<l>della polve e del sangue a i volti pregni</l>
<l>con mesto essaminar ciascuna infonde:</l>
<l>né ritrovandol poi, gli accesi sdegni</l>
<l>crescon contra il destin che gli nasconde,</l>
<l>e spesso avvien che in dolorose angosce</l>
<l>mentre ricerca il suo l'altrui conosce,</l></lg>

<lg type="ottava">
<l>e con note d'amor quell'altra chiama,</l>
<l>e per trarlo di là le porge aita.</l>
<l>Indi torna a cercar quel ch'ella brama</l>
<l>con la dolce compagna insieme unita,</l>
<l>in fin ch'anch'essa miserella e grama</l>
<l>della sua inchiesta pia resti compita;</l>
<l>e 'n sì fatto cercar quanto sia il giorno</l>
<l>triste voci e sospir s'odono intorno.</l></lg>

<lg type="ottava">
<l>Né dell'oste d'Arturo i cavalieri,</l>
<l>i duci tutti e i re con men pietade</l>
<l>cercan di riconoscer quei guerrieri</l>
<l>ch'han di sangue o valor più degnitade</l>
<l>che sian morti rimasi su 'l sentieri</l>
<l>cinti d'onor tra l'avversarie spade:</l>
<l>ma senza lagrimar, con quel dolore</l>
<l>che pon virtù nel generoso amore.</l></lg>

<lg type="ottava">
<l>Quei di prezzo maggior fanno in disparte</l>
<l>con l'insegne portare e con gli arnesi</l>
<l>e co i trofei ch'avean del fero Marte</l>
<l>acquistati lontano o 'n quei paesi;</l>
<l>poi da' servi o cugini a parte a parte</l>
<l>erano in un condotti e in alto appesi</l>
<l>là dove in sacro loco e 'n somma cura</l>
<l>surgea per loro altera sepoltura,</l></lg>

<lg type="ottava">
<l>pur di semplice sasso, che durasse</l>
<l>contr'al tempo vorace qualche giorno</l>
<l>in fin che doppo alquanto ritrovasse</l>
<l>dentro al patrio terren loco più adorno</l>
<l>perché l'alta memoria non restasse</l>
<l>in altrui nido al peregrino scorno,</l>
<l>ma tra i suoi dimorando, un dolce sprone</l>
<l>fosse lor di virtù lunga stagione. </l></lg>

<lg type="ottava">
<l>Fecesi poi vicin profonda fossa</l>
<l>che larghissimo spazio in giro avea,</l>
<l>ove condotte fur l'infinite ossa</l>
<l>che di vita spogliò la sorte rea</l>
<l>de i privati guerrier, ch'ardire e possa</l>
<l>più che senno o splendor chiari facea,</l>
<l>che ricoperti al fin di sacra terra</l>
<l>fur memoria immortal dell'aspra guerra:</l></lg>

<lg type="ottava">
<l>perché d'un monticel levata in guisa</l>
<l>fu di pietre durissime ricinta,</l>
<l>che non potea dal tempo esser conquisa</l>
<l>né senza alta fatica in basso spinta.</l>
<l>Del maggior colle su la cima assisa</l>
<l>ch'ove cade del sol la luce estinta</l>
<l>guarda all'occaso, e d'oriente al varco</l>
<l>scorge non lunge a lei sedere Avarco,</l></lg>

<lg type="ottava">
<l>ivi il divo German con l'altro coro</l>
<l>de' suoi chiari ministri e sacerdoti</l>
<l>per gli onorati spirti di costoro</l>
<l>porgon cotali a Dio preghi devoti:</l>
<l>“Non rivolgere il guardo a i falli loro,</l>
<l>che de i santi precetti andaron vòti</l>
<l>non giustizia opre in te, ma la pietade</l>
<l>che col tuo gran figliuol n'aprìo le strade”.</l></lg>

<lg type="ottava">
<l>Al qual canto divin presenti furo,</l>
<l>in sembiante lugubre e 'n vesti nere,</l>
<l>pien di celeste spirto il sommo Arturo</l>
<l>e de' suoi cavalier l'ornate schiere,</l>
<l>che 'n silenzio umilissimo e 'n cor puro</l>
<l>aiutavan di quei l'alte preghiere.</l>
<l>Poi dato tutto al fin, largo s'infonde</l>
<l>il famoso terren di sacrate onde.</l></lg>

<lg type="ottava">
<l>Ma in diversa maniera d'altro lato</l>
<l>fan quei d'Avarco il lor funèbre onore,</l>
<l>ché poi che i cavalier d'altero stato</l>
<l>della turba più bassa han tratto fuore,</l>
<l>dentro alle chiuse mura era portato</l>
<l>ciascun da' suoi con lagrimoso onore,</l>
<l>e co i più cari pegni in alto loco</l>
<l>nel sen riposti a prezioso foco:</l></lg>

<lg type="ottava">
<l>le cui ceneri appresso in ricchi vasi</l>
<l>di fino or fabbricati o terso argento,</l>
<l>descritti intorno gli animosi casi</l>
<l>onde lo spirto lor giaceva spento.</l>
<l>Molti d'essi in Avarco eran rimasi,</l>
<l>ch'ebber di lui vicino il reggimento,</l>
<l>che sopra alte piramidi locaro,</l>
<l>consumate da poi dal tempo avaro.</l></lg>

<lg type="ottava">
<l>Gli altri, ch'ebber lontan la patria sede,</l>
<l>con lunga compagnia di faci accese,</l>
<l>con l'insegne acquistate e con le prede</l>
<l>mandati furo al dolce suo paese</l>
<l>nelle pie man di chi chiamato erede</l>
<l>de' suggetti ch'avea lo scettro prese,</l>
<l>con chiaro ambasciador che ben mostrasse</l>
<l>quanto il loro duro caso al re gravasse.</l></lg>

<lg type="ottava">
<l>Indi lo stuol maggior di quei guerrieri</l>
<l>che senza nome aver cuopre il terreno</l>
<l>tutto lontan da' pubblici sentieri</l>
<l>ove più de' due colli allarga il seno</l>
<l>sopra possenti carri alti destrieri</l>
<l>traggon ratti rotando, in fin che pieno</l>
<l>il veggian d'essi, e 'ntorno la campagna</l>
<l>di tanti che n'avea vòta rimagna.</l></lg>

<lg type="ottava">
<l>Poi fatto ivi di lor sì altero monte</l>
<l>che troppo a chi 'l vedea pietà commuove,</l>
<l>tutto il popol miglior con voglie pronte</l>
<l>nella vicina selva il passo muove;</l>
<l>e con ferro mortal l'annosa fronte,</l>
<l>senza temere alcun l'ira di Giove,</l>
<l>dell'antica sua quercia a terra getta,</l>
<l>che non solea curar pioggia o saetta.</l></lg>

<lg type="ottava">
<l>Chi dell'eccelso frassino alte incide,</l>
<l>ond'ombra si facea, l'aperte braccia,</l>
<l>chi 'l ghiandifero cerro al piè divide</l>
<l>dalle attorte radici, e 'n basso caccia;</l>
<l>quell'olmo abbatte, che co i rami asside</l>
<l>sopra il vicin, che di cader minaccia.</l>
<l>Rimbomba il bosco e le sue piagge oscure</l>
<l>per l'alto suon delle taglianti scure.</l></lg>

<lg type="ottava">
<l>Chi co i medesmi carri indietro apporta</l>
<l>ove mostra il cammin più aperto calle;</l>
<l>chi per più angusta strada assai più corta</l>
<l>il depredato bosco ha su le spalle;</l>
<l>chi traendol per terra a gli altri scorta</l>
<l>facendo va per l'intricata valle:</l>
<l>tanto che 'n breve andar fornito il loco</l>
<l>fu nel bisogno pio del sacro foco;</l></lg>

<lg type="ottava">
<l>ove poi con dotto ordine locate</l>
<l>fur le frondi e i gran tronchi in doppi giri,</l>
<l>d'assai tristi lamenti accompagnate</l>
<l>in tra pianti durissimi e sospiri</l>
<l>d'anime miserelle sconsolate,</l>
<l>che ricordando indarno i suoi martiri</l>
<l>e bramando di quei l'afflitta sorte</l>
<l>con voci di dolor chiamavan morte.</l></lg>

<lg type="ottava">
<l>Ma già i raggi ascondea nell'occidente</l>
<l>allora il sol che la campagna imbruna;</l>
<l>così dentro alle mura amaramente</l>
<l>nel suo nido natal torna ciascuna.</l>
<l>Lì sol riman della più ardita gente</l>
<l>chi al freddo corso dell'algente luna</l>
<l>sia fida guardia alle infelici schiere</l>
<l>da' morsi ingordi di rapaci fere.</l></lg>

<lg type="ottava">
<l>Gli altri all'albergo vanno, ove riposo</l>
<l>a gli affannati corpi insieme danno,</l>
<l>poi che fra l'esca e 'l vin rimase ascoso</l>
<l>di tutti altri e di lor l'avuto danno.</l>
<l>Il medesmo facea col re famoso</l>
<l>ogni gallico duce, ogni britanno:</l>
<l>ch'ove manca il rimedio, un nobil core</l>
<l>il lungo lamentar tiene a disnore.</l></lg>

<lg type="ottava">
<l>Poi che di nuovo Apollo all'oriente</l>
<l>saettava i bei raggi all'aria intorno,</l>
<l>tosto d'Avarco la dogliosa gente</l>
<l>all'intermesso oprar facea ritorno.</l>
<l>Ma innanzi a tutti in vista riverente,</l>
<l>in oscuro e lugúbre abito adorno,</l>
<l>tutto coperto il capo, a lento piede</l>
<l>giva il gran sacerdote Clitomede.</l></lg>

<lg type="ottava">
<l>Nella forma medesma poi seguìa</l>
<l>tra mille cavalieri il re Clodasso</l>
<l>che 'l bel fregio real deposto avìa</l>
<l>e ripreso color doglioso e basso;</l>
<l>né lunge ivi da lui dietro venìa,</l>
<l>pallida il volto e di dolcezza casso</l>
<l>pur con vesti neglette e 'nculto crine,</l>
<l>la coppia illustre delle pie regine.</l></lg>

<lg type="ottava">
<l>L'altro popol più vil mischiato insieme</l>
<l>senz'ordine servar correva appresso,</l>
<l>e 'l gran danno de' suoi sospira e geme</l>
<l>con ramuscello in man d'aspro cipresso.</l>
<l>Chi 'l frutto acerbo piange del suo seme,</l>
<l>chi 'l suo caro german, chi 'l padre istesso,</l>
<l>rimanendo privato in teneri anni</l>
<l>di chi lasso il nutria tra mille affanni.</l></lg>

<lg type="ottava">
<l>Le femminelle al fin d'oscura sorte</l>
<l>tra gli estremi seguian con più pietade,</l>
<l>biasmando spesso il ciel, non pur la morte,</l>
<l>e 'l crudo oprar di peregrine spade.</l>
<l>Chi del figlio si duol, che troppo forte</l>
<l>il cor portava in non matura etade,</l>
<l>chi lo sposo piangea, ch'a gran perigli</l>
<l>non si doveva oppor pensando a' figli.</l></lg>

<lg type="ottava">
<l>L'acerbe verginelle che rimase</l>
<l>son senza madre e del parente prive</l>
<l>piangon ch'al sostener l'afflitte case</l>
<l>nulla verde speranza in esse vive;</l>
<l>quella accusa il vicin che persuase</l>
<l>al fratel che godea l'ombre native</l>
<l>di cercar giovinetto in guerra fama,</l>
<l>e crudo e disleal piangendo il chiama.</l></lg>

<lg type="ottava">
<l>Tosto ch'è giunta al destinato luogo</l>
<l>la gran pompa reale e gli altri poi,</l>
<l>si distesero in cerchio all'alto rogo,</l>
<l>osservando i gran re gli ordini suoi</l>
<l>e quei ch'antichi di milizia al giogo</l>
<l>fur per somma virtù co i primi eroi</l>
<l>agguagliati in onor; poi l'umil plebe</l>
<l>più lunge assiede in fra l'erbose glebe.</l></lg>

<lg type="ottava">
<l>Le due donne reali in altra parte</l>
<l>dalle matrone nobili ricinte</l>
<l>de i cavalier sedevano in disparte,</l>
<l>di cortina sottil da quei distinte.</l>
<l>Le minor di fortuna in basso sparte</l>
<l>sedean vicine di dolore avvinte.</l>
<l>Come fu il tutto queto, in alta sede</l>
<l>salìo 'l gran sacerdote Clitomede,</l></lg>

<lg type="ottava">
<l>e con grave mirar, l'occhio rivolto</l>
<l>ove il rogo surgea, fiso riguarda;</l>
<l>indi a gli ascoltator tornato il volto</l>
<l>ruppe il silenzio al fin con voce tarda:</l>
<l>“Se quel ch'ha il sommo bene in seno accolto</l>
<l>e con l'ordine suo spinge e ritarda</l>
<l>d'ogni cosa il cammin da lui segnato,</l>
<l>il cui certo voler s'appella Fato,</l></lg>

<lg type="ottava">
<l>avesse a noi concessa questa vita,</l>
<l>come a gli angeli suoi, d'eterno corso</l>
<l>e talor consentisse che rapita</l>
<l>fosse di morte a alcun dal crudo morso,</l>
<l>quel che men di tutti altri stabilita</l>
<l>la grazia avesse del divin soccorso,</l>
<l>ben che ciò ch'al ciel piace sia ragione,</l>
<l>pur di alquanto dolerse avria cagione.</l></lg>

<lg type="ottava">
<l>Ma s'ei qui ne ripon con egual sorte</l>
<l>che doppo un breve andar si torni a lui,</l>
<l>quanto è infelice error pianger la morte</l>
<l>di sé medesmo misero o d'altrui</l>
<l>e l'ore misurar, se lunghe o corte</l>
<l>sian di se stesso o de i nemici sui,</l>
<l>se quai di paglie ardenti le faville</l>
<l>come si fugge un dì ne fuggon mille?</l></lg>

<lg type="ottava">
<l>Perché adunque deviam con larghi pianti</l>
<l>di costor richiamar gli andati passi</l>
<l>ch'or fra i giusti Minossi e i Radamanti</l>
<l>tosto tutti saran del mondo lassi:</l>
<l>a cui lieti narrando i pregi e i vanti</l>
<l>de' nemici ch'han qui di vita cassi</l>
<l>e ch'al fin per la patria furo uccisi,</l>
<l>gli faran cittadin de' Campi Elisi?</l></lg>

<lg type="ottava">
<l>Non ne debbe doler d'alcuno il fine,</l>
<l>ma il modo e 'l suo sentiero onde si parte,</l>
<l>rendendo grazie alle virtù divine</l>
<l>che gli han locati in sì onorata parte;</l>
<l>e pregar poi che noi medesmi inchine</l>
<l>a lor con loda egual l'invitto Marte,</l>
<l>e nel nostro passar, com'io confido,</l>
<l>lieto e 'n pace rimanga il natio nido:</l></lg>

<lg type="ottava">
<l>il qual, come ch'a noi nel tempo avvegna,</l>
<l>ch'io non so ben ridir qual io vorrei,</l>
<l>veggio ch'a farlo ampissimo disegna</l>
<l>il concilio immortal de' nostri dei,</l>
<l>e che patria sarà lodata e degna</l>
<l>di molti antichi e nobil semidei</l>
<l>che di rami verran dell'arbor franco,</l>
<l>poi che quel che veggiam sia secco e manco;</l></lg>

<lg type="ottava">
<l>il qual certo illustrissimo poi fia,</l>
<l>in fin che gli ombrerà la tolta sede</l>
<l>nuovo troncon che per l'istessa via</l>
<l>sarà degli aurei fior famoso erede:</l>
<l>alla cui gran semenza e larga e pia</l>
<l>fia ciascuna virtù che in alto siede,</l>
<l>di cui molti bei germini radici</l>
<l>in questa terra avranno alme e felici.</l></lg>

<lg type="ottava">
<l>Ma via più di tutte altre, poi che 'l sole</l>
<l>dieci secol rivolti e dieci lustri,</l>
<l>di Francesco primier l'eletta prole</l>
<l>vedrà qui superar gli antichi illustri</l>
<l>più di virtù, che di color non suole</l>
<l>all'apparir del sol rosa i ligustri:</l>
<l>il cui nome real fia detto Enrico,</l>
<l>d'ogni raro valor perfetto amico,</l></lg>

<lg type="ottava">
<l>ch'alla sua realissima sorella,</l>
<l>ch'avrà più di virtù che fiori aprile,</l>
<l>di questa alma città gradita e bella</l>
<l>ne farà dono a tale altezza umìle;</l>
<l>perché tanta bontà fia posta in quella</l>
<l>alma più ch'altra mai chiara e gentile,</l>
<l>ch'a pena quanto il ciel vede e ricuopre</l>
<l>degno premio saria di sì bell'opre.</l></lg>

<lg type="ottava">
<l>Fia 'l chiarissimo nome Margherita,</l>
<l>ch'a lei si converrà più d'altra mai</l>
<l>candida e pura, e 'n questa bassa vita</l>
<l>spiegherà più che 'l sol lucidi i rai;</l>
<l>del mondo schiva, e 'n sì bel nodo unita</l>
<l>con l'eterno Motor, che gli uman guai</l>
<l>non potran penetrar la divin'alma</l>
<l>né di lor sentirà terrena salma.</l></lg>

<lg type="ottava">
<l>Fia mandata quaggiù per vivo essempio</l>
<l>de' suoi santi tesor dal sommo Giove:</l>
<l>sarà il pudico petto altero tempio</l>
<l>delle tre caste Grazie e delle nove</l>
<l>sue dotte figlie, al cui parlare ogni empio</l>
<l>cor perderà le scelerate pruove;</l>
<l>ch'ogni desir villan che i pravi ingombra</l>
<l>si vedrà dileguar di quella all'ombra.</l></lg>

<lg type="ottava">
<l>Spiegherà le medesme amiche insegne</l>
<l>della sua famosissima Minerva,</l>
<l>come sola di lei, non d'altra, degne</l>
<l>nella mortale età dura e proterva:</l>
<l>sì che l'aspra Medusa non si sdegne</l>
<l>che la fronte fatale ad essa serva,</l>
<l>e 'l serpe e 'l fosco augel ch'Atene onora</l>
<l>con voler della dea fien seco ognora;</l></lg>

<lg type="ottava">
<l>e non senza cagion, però che ad essa</l>
<l>la divina scienza, ond'ella è madre,</l>
<l>come a dolce sua figlia avrà concessa</l>
<l>col cortese approvar del sommo padre:</l>
<l>da cui verran, come da Palla istessa,</l>
<l>pensier celesti et opere leggiadre,</l>
<l>senno, grazia, modestia e caritade</l>
<l>e quante altre virtù sian belle e rade.</l></lg>

<lg type="ottava">
<l>Dentro all'altero petto umile il core</l>
<l>e ripien di dolcezza avrà la sede,</l>
<l>che tutte abbraccerà con puro amore</l>
<l>l'anime afflitte che fortuna fiede,</l>
<l>solo al vero valor porgendo onore,</l>
<l>non al carco furor d'ingiuste prede:</l>
<l>e fia dritta de i buon nella sua vita</l>
<l>stella, timon, nocchiero e calamita.</l></lg>

<lg type="ottava">
<l>Or qual dunque di noi fortuna avvegna,</l>
<l>non può danno apportar che a questa spoglia,</l>
<l>perché piuma verrà non forse indegna</l>
<l>più d'ogni altra talor che scriver soglia:</l>
<l>ma quando fosse pur, la farà degna</l>
<l>questa terrena dea che 'n carte scioglia</l>
<l>il nostro affaticar di lodi carco,</l>
<l>tal che mai non morrà l'antico Avarco.</l></lg>

<lg type="ottava">
<l>E però, cinti il cor di questa speme,</l>
<l>non contrastiamo al ciel co i nostri pianti,</l>
<l>i quai mal si convengono al gran seme,</l>
<l>quale il nostr'è, de i cavalieri erranti;</l>
<l>e chi troppo il morir del mondo teme</l>
<l>di generoso spirto non si vanti,</l>
<l>ma lassando dell'arme il nobil uso</l>
<l>spenda gli anni miglior tra l'ago e 'l fuso.</l></lg>

<lg type="ottava">
<l>Voi, miserelle donne, se piangete</l>
<l>de' sostegni miglior trovarvi prive,</l>
<l>gli occhi all'alte regine rivolgete</l>
<l>in cui somma pietà per tutte vive;</l>
<l>se del lor breve corso vi dolete,</l>
<l>ripensate all'onor dell'opre dive</l>
<l>che in lor riluce, e s'al comprar sia caro</l>
<l>per sì poca stagion nome sì chiaro.</l></lg>

<lg type="ottava">
<l>Gl'innocenti figliuoi che in teneri anni</l>
<l>i dolcissimi padri hanno perduti</l>
<l>truovan largo il guadagno tra' lor danni,</l>
<l>sendone al partir d'un mille venuti:</l>
<l>ch'Avarco intero e i pubblici suoi scanni</l>
<l>abbondar si vedran ne i dolci aiuti,</l>
<l>né più largo tesoro al figliuol ch'ama</l>
<l>può il buon padre lassar che illustre fama”.</l></lg>

<lg type="ottava">
<l>Dato fine al suo dire, in terra scese</l>
<l>il sacro Clitomede, e 'n basse note</l>
<l>mormorando tra sé tre faci prese</l>
<l>dal più vecchio degli altri sacerdote,</l>
<l>e 'n tre parti del rogo il foco accese</l>
<l>delle quai la primiera era a Boote.</l>
<l>In vista poi di riverenza piena</l>
<l>pur tre volte baciò l'arida arena.</l></lg>

<lg type="ottava">
<l>Già il tenebroso fumo intorno ingombra</l>
<l>e per torto cammin nell'aria sale,</l>
<l>mentre ancor di piropo i legni adombra</l>
<l>vulcano in basso, ch'avvampar non vale.</l>
<l>Già con fiamma crescente il nero sgombra</l>
<l>e s'addrizza nel ciel con lucide ale,</l>
<l>e di faville ardenti ha larga preda</l>
<l>tra le frondi sonanti ch'ei depreda.</l></lg>

<lg type="ottava">
<l>Quel tre volte accerchiò con larghi giri</l>
<l>l'inerme popular con ratto piede,</l>
<l>il cui suon di lamenti e di sospiri</l>
<l>empiea tutta del ciel la prima sede,</l>
<l>ricordando ciascun gli aspri martiri</l>
<l>onde al partir de' suoi rimane erede.</l>
<l>Fanno armati il medesimo i guerrieri</l>
<l>e i duci e i cavalier sopra i corsieri.</l></lg>

<lg type="ottava">
<l>Chi getta sovra lor l'elmo o lo scudo</l>
<l>ch'era d'alcun di lor lodata spoglia,</l>
<l>chi la spada o lo stral ch'aguto e crudo</l>
<l>d'aspra morte al vicin portò la doglia,</l>
<l>chi 'l suo più caro arnese, perché nudo</l>
<l>miser non scenda alla tartarea soglia.</l>
<l>In questo mezzo l'infinite trombe</l>
<l>fan che l'aria, la terra e 'l ciel rimbombe.</l></lg>

<lg type="ottava">
<l>I mesti sacerdoti d'ogn'intorno</l>
<l>d'aspri porci setosi, tauri et agne,</l>
<l>tutte d'atro colore il manto adorno,</l>
<l>vittime fanno all'infere campagne,</l>
<l>alla pallida dea ch'al tristo giorno</l>
<l>dal suo terrestre vel l'alma scompagne,</l>
<l>all'ingordo Pluton che d'ora in ora</l>
<l>tutto quel ch'è mortal laggiù divora.</l></lg>

<lg type="ottava">
<l>Poi che già sono stanchi, e l'alto foco</l>
<l>consumato il gran rogo in basso cade,</l>
<l>ciascun sedendo del medesmo loco</l>
<l>ingombra tutte a cerchio le contrade.</l>
<l>Raffrenata del cor la doglia un poco,</l>
<l>portate intorno fur per varie strade</l>
<l>per l'impero del re vino e vivande,</l>
<l>il cui bramato odor dolcezza spande.</l></lg>

<lg type="ottava">
<l>Ivi chi mensa avea l'ignuda terra,</l>
<l>poi che d'ogni altro arnese era privato,</l>
<l>chi 'l forte scudo suo dall'empia guerra</l>
<l>rivolgea tosto in più gradito stato.</l>
<l>Chi le vicine pietre aggiunte serra</l>
<l>e più alto il suo seggio ha fabbricato;</l>
<l>altri larghe stendean co i propri velli</l>
<l>di tori e di monton le nuove pelli.</l></lg>

<lg type="ottava">
<l>Ma il famoso Clodasso, pur vicino</l>
<l>sott'aureo padiglione al loco istesso,</l>
<l>ivi spandendo prezioso vino</l>
<l>chiama il gran Giove e gli altri dei con esso.</l>
<l>Al gran rettor dell'infero confino</l>
<l>fece il medesmo riverente appresso;</l>
<l>poi de' gran cavalier la mensa piena</l>
<l>realissima feo funebre cena.</l></lg>

<lg type="ottava">
<l>Né l'onorata Albina e Claudiana</l>
<l>le più nobil matrone hanno in dispregio,</l>
<l>ma con voce dolcissima et umana</l>
<l>lor concessero al suo sembiante pregio:</l>
<l>e ciascuna ebbe par, nulla sovrana,</l>
<l>delle pie donne il bel drappello egregio,</l>
<l>che 'n tal guisa mischiata era ogni sede</l>
<l>ch'ivi non apparia la fronte o 'l piede.</l></lg>

<lg type="ottava">
<l>Or mentre si pascea di dolci note,</l>
<l>più che d'esca o di vin, l'eletta schiera,</l>
<l>già nascondendo il sol l'aurate rote</l>
<l>con l'ali umide sue venia la sera.</l>
<l>L'ultime voci allor triste e devote</l>
<l>disciogliendo ciascun che 'ntorno iv'era</l>
<l>disse: “O turba onorata, al basso inferno</l>
<l>viva del tuo valore il grido eterno”.</l></lg>

<lg type="ottava">
<l>Così d'essi ciascun ritruova Avarco,</l>
<l>e 'l passato dolor nel sonno avvolge.</l>
<l>Il medesmo facea, quantunque carco</l>
<l>d'alto stuol di pensier che 'l core involge,</l>
<l>il grande Arturo, e come truove il varco</l>
<l>del disegnato fin seco rivolge.</l>
<l>Così tutto interrotto si conduce</l>
<l>di sonno in sonno all'apparita luce;</l></lg>

<lg type="ottava">
<l>la quale essendo ancor con l'altre impresa</l>
<l>nelle tregue funèbri, intorno spende</l>
<l>a ricercar se intera ogni difesa</l>
<l>sia del suo campo ancora: e l'un riprende,</l>
<l>lo scusa appresso, poi che meglio ha intesa</l>
<l>la sua ragione, e l'altro al cielo stende</l>
<l>con alte lodi e pregii e 'n tai soggiorni</l>
<l>trapassar della tregua i dati giorni.</l>
</lg></div1>

<div1><head>CANTO XII</head>


<lg type="ottava">
<l>Il dorato balcon dell'oriente,</l>
<l>poi che l'ultima tregua a fin venìa,</l>
<l>la sposa di Titon vaga e ridente</l>
<l>con le rosate mani al mondo aprìa.</l>
<l>L'impigro Seguran con poca gente</l>
<l>che più cara e miglior sempre il seguìa</l>
<l>all'albergo real del suo Clodasso</l>
<l>pien d'altero desio rivolge il passo.</l></lg>

<lg type="ottava">
<l>Né molto doppo lui de i duci eletti</l>
<l>l'altra schiera onorata arriva insieme,</l>
<l>e 'n pubblico consiglio son ristretti</l>
<l>sopra il tempo passato e ch'or gli preme.</l>
<l>I cor vari fra lor fan vari effetti,</l>
<l>che l'un spera soverchio, e l'altro teme;</l>
<l>chi vorria sol guardar la patria terra,</l>
<l>chi di nuovo tentar più acerba guerra.</l></lg>

<lg type="ottava">
<l>Fu il primo a ragionare il re Vagorre</l>
<l>qual più antico e più degno, e così disse:</l>
<l>“Saggio è il consigliator che sol ricorre</l>
<l>a quell'ultimo fin che in cor si fisse:</l>
<l>quel sol rimira, e tutto l'altro aborre</l>
<l>come al suo proprio danno consentisse;</l>
<l>e chi farà in tal guisa, raro fia</l>
<l>che d'incontrare il ver perda la via.</l></lg>

<lg type="ottava">
<l>Da poi che volle il ciel che di Clodasso</l>
<l>in Brettagna primier fugato e rotto</l>
<l>fu l'oste allor nel Periglioso Passo</l>
<l>per la troppa virtù di Lancilotto,</l>
<l>di qua poscia dal mar di vita casso</l>
<l>più d'un suo figlio essendo, a tal ridotto</l>
<l>fu il nostro stato che di tanta guerra</l>
<l>ogni speranza è chiusa in questa terra;</l></lg>

<lg type="ottava">
<l>la qual mentre sta in piè, si debbe avere</l>
<l>dell'altro ricovrar secura fede,</l>
<l>che non può lungamente sostenere</l>
<l>il numero infinito in questa sede</l>
<l>Arturo o Clodoveo, ch'han tante schiere</l>
<l>di sì varie nazioni: e già si vede</l>
<l>mancargli alcun ch'io sovra tutti esalto,</l>
<l>come il gran Lancilotto e Galealto:</l></lg>

<lg type="ottava">
<l>perché passato è già più che 'l sest'anno</l>
<l>ch'a queste invitte mura sono intorno,</l>
<l>tanto che stanchi omai del lungo affanno</l>
<l>e dal gran faticar la notte e 'l giorno</l>
<l>si può sperar che senza nostro danno</l>
<l>tosto nel lor terren faccian ritorno,</l>
<l>che non più stimeran ch'al tempo addietro</l>
<l>i tentati ripari esser di vetro;</l></lg>

<lg type="ottava">
<l>pur che senza provar novella sorte,</l>
<l>come a nostra rovina spesso avemo,</l>
<l>siano uniti i voler, chiuse le porte:</l>
<l>poi con cura maggior ci guarderemo,</l>
<l>e sprezzando il romor d'invitto e forte</l>
<l>che del proprio dever passi l'estremo</l>
<l>volgerem sol la cura e la fatica</l>
<l>a difender di noi la patria antica.</l></lg>

<lg type="ottava">
<l>Or senza ricercar più gloria in vano</l>
<l>ma seguendo del ver l'istesso fine,</l>
<l>armiam solo al salvar la nostra mano</l>
<l>del sacro Avarco il nobile confine;</l>
<l>e poi che 'l gran nemico fia lontano</l>
<l>sovr'altre region de i suoi vicine,</l>
<l>ove non sia di noi sì gran periglio</l>
<l>ne potrà il tempo dar nuovo consiglio”.</l></lg>

<lg type="ottava">
<l>Qui si tacque il buon vecchio, e si ripose</l>
<l>nel suo seggio reale onde levosse.</l>
<l>Al fero Seguran non si nascose</l>
<l>che per lui raffrenare il re si mosse;</l>
<l>pur con voce assai dolce gli rispose,</l>
<l>e quanto orgoglio avea dall'alma scosse</l>
<l>dicendo: “Al saggio dir del re Vagorre</l>
<l>non si può con ragion levar né porre;</l></lg>

<lg type="ottava">
<l>che senza dubbio avere, intera apporta</l>
<l>la salute d'ogni uom guardare Avarco,</l>
<l>a cui basta il tener chiusa la porta</l>
<l>e difender di lui l'angusto varco</l>
<l>con sollecito studio e fida scorta,</l>
<l>e d'ogni altro desire andare scarco:</l>
<l>e come al segno fa l'accorto arciero</l>
<l>drizzar solo a quel fine ogni pensiero.</l></lg>

<lg type="ottava">
<l>Ma questo al re Vagorre si conviene,</l>
<l>che nell'ultima età già muove il passo:</l>
<l>ma non a Seguran, che desio tiene</l>
<l>di lassarse in onore ogni uom più basso</l>
<l>e che in quella stagion con gli anni viene</l>
<l>ove il senno s'accresce e 'l valor lasso</l>
<l>non è dal tempo ancor, ma regnan l'ore</l>
<l>in cui più d'ambedue risplende il fiore.</l></lg>

<lg type="ottava">
<l>Io non venni d'Avarco già in aita</l>
<l>con tanti cavalier dal regno iberno</l>
<l>né a Claudiana mia sempre gradita</l>
<l>con bel laccio d'amor mi cinsi eterno</l>
<l>per menar poi nascoso oscura vita</l>
<l>e degli antichi miei restare scherno:</l>
<l>i quai, fossi sprezzando,argini e muri,</l>
<l>sol della spada loro eran sicuri.</l></lg>

<lg type="ottava">
<l>Senta io prima di me 'l cenere sparso</l>
<l>de' venti in preda al tempestoso cielo</l>
<l>o da vil foco consumato et arso</l>
<l>da' miei stessi nemici il mortal velo</l>
<l>che d'onor ricercar mi faccia scarso</l>
<l>d'altrui ricordo o di temenza gielo,</l>
<l>e ch'io non sia tenuto da ciascuno</l>
<l>degno erede fra lor del sangue Bruno.</l></lg>

<lg type="ottava">
<l>E se 'l suocero mio con tutti voi</l>
<l>sol di guardar Avarco avea desire</l>
<l>né volea per valor d'alcun de' suoi</l>
<l>in alcun tempo mai le porte aprire,</l>
<l>a che sì lunge in van richiamar noi</l>
<l>e tanti cavalier di tanto ardire?</l>
<l>Perch'assai men valore, assai men gente</l>
<l>a difendervi dentro era possente.</l></lg>

<lg type="ottava">
<l>Ma per un sì gran re non basta solo</l>
<l>il suo seggio sovrano aver difeso</l>
<l>e tarpato al nemico l'ali e 'l volo</l>
<l>che nel vostro terreno avea già preso:</l>
<l>ma quel romor che l'uno e l'altro polo</l>
<l>delle vostre vittorie avea compreso</l>
<l>mantener vivo sì, che faccia fede</l>
<l>ch'all'estreme giornate anco non cede. </l></lg>

<lg type="ottava">
<l>E chi ben peserà con dritta lance</l>
<l>quanto giove il mostrare ardito il core</l>
<l>in assedio cotal, non fole o ciance</l>
<l>stimerà il nostro andar sovente fuore</l>
<l>e le piastre smagliare e 'l romper lance</l>
<l>e 'l tenere i nemici in tal timore,</l>
<l>che con sicuro cor goder non ponno</l>
<l>il giorno il riposar, la notte il sonno.</l></lg>

<lg type="ottava">
<l>Se voi restaste ognor dentro a quei fossi</l>
<l>e vi mostraste sol sopra le mura,</l>
<l>sarìan d'ogni sospetto gli altri scossi,</l>
<l>come i vostri ripien d'ogni paura:</l>
<l>che sempre han da viltà gli spirti mossi,</l>
<l>chi con la pruova assai non gli assicura,</l>
<l>quei che vengon novelli alla battaglia</l>
<l>né san l'arme d'altrui quel ch'ella vaglia.</l></lg>

<lg type="ottava">
<l>Poi noi siam tanti duci insieme, e tali,</l>
<l>tanti gran cavalier di nome altero</l>
<l>ch'a tre volte più schiere di mortali</l>
<l>non devremmo d'un piè sciorre il sentiero.</l>
<l>Non fa il numero sol le forze eguali,</l>
<l>né di bramata palme arreca impero,</l>
<l>ma il gran senno, il valor, l'ardire e l'arte</l>
<l>di cui certo è fra noi più larga parte.</l></lg>

<lg type="ottava">
<l>Non sia dal vostro dir dunque oggi tolta,</l>
<l>sacratissimo re, la chiara strada</l>
<l>a così gran virtù per voi raccolta</l>
<l>d'insanguinar talor la chiara spada</l>
<l>e diradar di quei la schiera folta</l>
<l>a cui il nostro morire e l'onta aggrada;</l>
<l>ma n'aprite il cammin di gire al cielo</l>
<l>dell'arbor cinti del signor di Delo”.</l></lg>

<lg type="ottava">
<l>Detto ch'ebbe così, s'assise e tacque</l>
<l>l'invitto iberno, e surse Palamoro,</l>
<l>ch'al santonico mar non lunge nacque,</l>
<l>possente di terren, d'impero e d'oro,</l>
<l>di Clodasso parente, a cui già spiacque</l>
<l>veder le nozze che concesse foro</l>
<l>al fero Seguran di Claudiana</l>
<l>ch'era allor del suo cor donna e sovrana:</l></lg>

<lg type="ottava">
<l>e sposata l'avrebbe, se non fusse</l>
<l>l'aspra necessità del vecchio padre</l>
<l>che per lei sola Segurano indusse</l>
<l>di venirlo a servir con le sue squadre.</l>
<l>Or così acerbamente a lui percusse</l>
<l>il cor l'invidia che dell'odio è madre,</l>
<l>che contra ogni opra sua, contra ogni detto</l>
<l>di nemico ad ognor mostrò l'effetto.</l></lg>

<lg type="ottava">
<l>Surse dunque, e poi disse: “Io non saprei</l>
<l>condannar, Seguran, quel che voi dite,</l>
<l>che 'l valore e l'ardir de i sommi dei</l>
<l>grazie son sovra tutte alte e gradite,</l>
<l>e che sien fra i mortali i semidei</l>
<l>quei ch'ardore onorato all'arme invite</l>
<l>disprezzando del mondo ogni altra sorte</l>
<l>per la vita immortal comprar con morte;</l></lg>

<lg type="ottava">
<l>ma dico ancor ch'ove il bisogno sprona</l>
<l>che si debba temprar l'arme e 'l desio,</l>
<l>che divin l'intelletto il ciel ne dona</l>
<l>perché scerner possiamo il dritto e 'l rio:</l>
<l>né quella opra medesma è sempre buona,</l>
<l>né per usarla ognor l'ha fatta Dio,</l>
<l>ma il modo, la cagione, il tempo e 'l loco</l>
<l>dan fede alla virtù tra 'l troppo e 'l poco.</l></lg>

<lg type="ottava">
<l>Se noi siam per guardar la patria terra</l>
<l>e null'altro voler ne preme il core,</l>
<l>perché deviam con perigliosa guerra</l>
<l>cercare indi acquistar privato onore</l>
<l>e non aver de' ben che 'n sen riserra</l>
<l>la dovuta per noi cura e timore,</l>
<l>che non vengano in man de' nemici empi</l>
<l>le matrone, i figliuoli e i sacri tempi?</l></lg>

<lg type="ottava">
<l>Se stimate voi sol, sì come è certo,</l>
<l>illustrissimo e 'nvitto cavaliero,</l>
<l>molti altri ancora et io di qualche merto</l>
<l>esser crediam nel pubblico pensiero:</l>
<l>ma perché conosciam chiaro et aperto</l>
<l>ove del dritto oprar giace il sentiero,</l>
<l>contenti ci chiamiam ch'oggi d'Avarco</l>
<l>solo a i Britanni e' suoi si chiugga il varco.</l></lg>

<lg type="ottava">
<l>Poi se 'l tempo darà volger la mente</l>
<l>in acquisto novel di sacro alloro,</l>
<l>forse non fien le man più pigre e lente</l>
<l>che del gran Seguran, di Palamoro:</l>
<l>ma mentre or la pietosa e inferma gente</l>
<l>che da noi spera sol pace e ristoro</l>
<l>in guardia avem, serriamo ogni altra cura</l>
<l>dentro a queste onorate e sacre mura;</l></lg>

<lg type="ottava">
<l>e non si faccia in van tante chiare alme</l>
<l>di tanti alti guerrier nostri e lontani</l>
<l>lassar per terra le terrene salme</l>
<l>d'impurissimi corvi esca e di cani,</l>
<l>né col sangue di lor l'antiche palme</l>
<l>faccian qui rifiorir le vostre mani,</l>
<l>e per mostrarvi ardito alla battaglia</l>
<l>di perder i miglior poco vi caglia:</l></lg>

<lg type="ottava">
<l>né date suspizion ch'essendo lunge</l>
<l>dalla vostra reale iberna sede</l>
<l>men ch'a noi più vicin tema vi punge</l>
<l>di lor veder degli avversari prede;</l>
<l>ma ch'al nostro desir tutto s'aggiunge</l>
<l>quel che portate in sen, ne faccian fede</l>
<l>il lassare ogni gloria, e 'ntender solo</l>
<l>che non possan sentir vergogna e duolo”.</l></lg>

<lg type="ottava">
<l>Quando udì questo, il fero Segurano,</l>
<l>che d'attenderne il fin disposto avìa,</l>
<l>risponde: ““Adunque cor tanto inumano,</l>
<l>tanto pien di veleno al mondo fia</l>
<l>che pensar debba sol che per lontano</l>
<l>che dal mio regno proprio Avarco sia,</l>
<l>poi che venuto son d'esso in aita</l>
<l>mi possa esser men caro che la vita?</l></lg>

<lg type="ottava">
<l>Non l'amor del terren dov'io son nato</l>
<l>più che la data fé trova in me loco,</l>
<l>la qual dee sol pregiar l'uomo onorato,</l>
<l>e tutt'altro appo lei recarse in gioco.</l>
<l>Or s'ogni altro ch'Avarco sia servato</l>
<l>scalda ardente desio, me fa di foco;</l>
<l>e fien le membra mie trofeo di morte</l>
<l>pria ch'io soffri vederlo in altra sorte.</l></lg>

<lg type="ottava">
<l>E s'io non fossi tal, che pur il sono,</l>
<l>non ho dentro in Avarco il maggior pegno</l>
<l>che ne possa dal ciel venire in dono,</l>
<l>ch'avanza ogni tesoro, ogni altro regno?</l>
<l>Potrei por quella cosa in abbandono</l>
<l>ch'assai più che 'l mio cor gradita tegno</l>
<l>e per cercar, qual dite, gloria vana</l>
<l>lassare in sì gran rischio Claudiana?</l></lg>

<lg type="ottava">
<l>Non è semplice onor quel che mi spinge</l>
<l>a così spesso andar con l'arme fuore,</l>
<l>ma il dever della guerra, che ne stringe</l>
<l>a frenar de i nemici il gran furore:</l>
<l>che di sì fero ardir talor si cinge,</l>
<l>che senza essergli opposto altro valore</l>
<l>di quel che pon mostrar le chiuse spade</l>
<l>mal secure sarien queste contrade.</l></lg>

<lg type="ottava">
<l>E se molti ne son, come voi dite,</l>
<l>de' nostri cavalier condotti a morte,</l>
<l>non han già più di noi dure le vite</l>
<l>gli aspri avversari, ch'all'istessa sorte</l>
<l>larghe schiere di lor volando gite</l>
<l>son per man nostra alle tartaree porte;</l>
<l>e mentre noi piangiamo i nostri danni,</l>
<l>non han cagion di riderne i Britanni.</l></lg>

<lg type="ottava">
<l>Né men gente di lor né meno illustre</l>
<l>è, da poi ch'io ci son, venuta manco,</l>
<l>né vide questa terra ima e palustre</l>
<l>più il nostro ancor che 'l lor valore stanco:</l>
<l>e s'ei chi più d'ogni altro il nome illustre</l>
<l>trall'armorico stuolo, e 'l popol Franco</l>
<l>han Boorte e Tristan, ch'a nullo cede,</l>
<l>e noi Brunoro il Nero e Palamede,</l></lg>

<lg type="ottava">
<l>che dall'Ebridi al nido dell'Aurora</l>
<l>de' suoi chiari trofei colmò le strade:</l>
<l>alla cui gran virtù fu dato allora,</l>
<l>come si vede ancor, cinger due spade.</l>
<l>Or mentre tal guerrier fra noi dimora</l>
<l>chi vorrà contradir che le contrade</l>
<l>non sien secure del famoso Avarco,</l>
<l>e sia d'ogni timor Clodasso scarco?</l></lg>

<lg type="ottava">
<l>Avem poi Marabon della Riviera</l>
<l>con Bustarino il grande e Terrigano,</l>
<l>del Fortunato ala persona fera,</l>
<l>il Selvaggio Rossan col pio Farano</l>
<l>e d'altri eguali a lor lodata schiera</l>
<l>che non prezza il Britanno o 'l Gallicano:</l>
<l>tal che a chi teme sol quel che si deve</l>
<l>il nostro guerreggiar non sarà greve”.</l></lg>

<lg type="ottava">
<l>Così mentre fra lor con aspra lite</l>
<l>l'un l'altro in duri morsi riprendea,</l>
<l>già le schiere al prim'ordin riunite</l>
<l>Arturo inverso Avarco conducea:</l>
<l>tal che 'n voci tremanti ed impedite</l>
<l>Anfion pien di tema si vedea</l>
<l>arrivato gridar nel regio albergo</l>
<l>che gli armati nemici erano a tergo:</l></lg>

<lg type="ottava">
<l>al cui tristo romor l'alto consiglio</l>
<l>senza nullo aspettar tosto è disciolto,</l>
<l>né alcun vi fu ch'al subito periglio</l>
<l>di gelato tremor non fusse avvolto.</l>
<l>Solo il gran Seguran con chiaro ciglio</l>
<l>e più ch'avesse ancor con lieto volto</l>
<l>disse: “Or perdiamo il tempo in nostre ciance</l>
<l>mentre i feri avversari opran le lance;</l></lg>

<lg type="ottava">
<l>e si mostri qui dentro accorto e saggio</l>
<l>ciascuno al confortar l'ozio e la pace</l>
<l>mentre Arturo là fuori al suo vantaggio</l>
<l>quanto puote aspirando sprona e tace,</l>
<l>lieto d'aver sì debile paraggio</l>
<l>della nostra virtù, ch'a lui soggiace</l>
<l>non per forza minor, ma per la voglia</l>
<l>pigra oggi in noi, ch'ogni valore spoglia”.</l></lg>

<lg type="ottava">
<l>Così dicendo ancor, ratto s'avventa</l>
<l>in guisa di pastor ch'all'ombra oscura</l>
<l>latrare il fido can non lunge senta</l>
<l>che delle gregge care abbia la cura.</l>
<l>Truova il misero stuol che si sgomenta,</l>
<l>vòto d'ogni sperar, pien di paura,</l>
<l>di vecchierelli infermi e femminelle</l>
<l>che in divoto pregar guardan le stelle;</l></lg>

<lg type="ottava">
<l>poi rivolto ver lui gridan: “Signore,</l>
<l>or ne vaglia il valor che 'n voi si serra</l>
<l>sì che ne sgombre il periglioso orrore</l>
<l>dell'aspra, lunga e sanguinosa guerra”.</l>
<l>Rispond'ei lieto lor: “Vestite il core</l>
<l>della dolcezza ch'ogni duolo atterra,</l>
<l>securi di vedere il mio ritorno</l>
<l>di ricche palme de' nemici adorno.</l></lg>

<lg type="ottava">
<l>Pregate pure il ciel che non si mostri</l>
<l>più di quel che si soglia a noi nemico</l>
<l>né più consenta a gli avversari nostri</l>
<l>ch'a noi Fortuna il suo valore amico:</l>
<l>che tosto renderò d'Orone i chiostri</l>
<l>più che fossero ancor nel tempo antico</l>
<l>lieti e felici, e di quel sangue molli</l>
<l>per molti anni a venir fertili i colli”.</l></lg>

<lg type="ottava">
<l>Così dicea passando, e poscia chiama,</l>
<l>che 'n contra gli venìa, Brunoro il Nero</l>
<l>e dice: “Or dove è or di tanta fama</l>
<l>degli altri cavalier lo stuolo altero?</l>
<l>Già non deve aspettar chi l'onor brama,</l>
<l>ove l'uopo è maggior, d'altrui l'impero,</l>
<l>ma presentarse tal, che dia cagione</l>
<l>più del morso adoprar che dello sprone”.</l></lg>

<lg type="ottava">
<l>E 'n questa ivi arrivar vede Clodino</l>
<l>con Rossano e molti altri, e poi fra loro</l>
<l>minacciante splendea di ferro fino</l>
<l>con sembiante onorato Palamoro;</l>
<l>il qual tosto ch'a lui si fé vicino</l>
<l>grida: “Ecco, Seguran, ch'io non dimoro,</l>
<l>quando il bisogno vien, qual pigro e vile,</l>
<l>ma de i miglior guerrier seguo lo stile;</l></lg>

<lg type="ottava">
<l>né fui veduto ancor tornare un passo</l>
<l>co' miei levi cavai per tema alcuna,</l>
<l>né mai di guerreggiar mi vide lasso</l>
<l>caldo raggio di sol né algente luna:</l>
<l>se ben nel consigliare il mio Clodasso</l>
<l>temo in servigio suo l'aspra fortuna,</l>
<l>ch'omai condotto l'ave in grado tale</l>
<l>ch'ogni picciol cader saria mortale”.</l></lg>

<lg type="ottava">
<l>Rise il pio Seguran dicendo: “Ascoso</l>
<l>non m'è 'l vostro valor, signor mio caro.</l>
<l>Or gite innanzi col drappel famoso</l>
<l>de i vostri cavalier d'onore avaro,</l>
<l>e spuntate al nemico l'orgoglioso</l>
<l>primo furore; e noi farem riparo</l>
<l>all'altro sì, che si porria pentire,</l>
<l>com'altra volta ancor, di troppo ardire”.</l></lg>

<lg type="ottava">
<l>Così parlando, giunse alla gran porta</l>
<l>che va inverso i Britanni, e falla aprire.</l>
<l>Ivi i duci appellando, gli conforta</l>
<l>che dimostrin quel dì l'antico ardire;</l>
<l>manda appresso Clodin, poi che la scorta</l>
<l>vede di Palamoro innanzi gire,</l>
<l>e dietro a lui Verralto co i guerrieri</l>
<l>ch'avean l'arme più levi fra gli arcieri.</l></lg>

<lg type="ottava">
<l>Nè da lui lunge il fero Palamede</l>
<l>co i suoi tutti dell'Ebridi era andato</l>
<l>ver le radici dove il colle assiede,</l>
<l>che 'l fiume scorge al suo sinistro lato;</l>
<l>et ei col resto, poi ch'ogni altro vede</l>
<l>al dovuto cammin bene inviato,</l>
<l>col numero maggiore il passo move</l>
<l>in più animoso cor ch'avesse altrove.</l></lg>

<lg type="ottava">
<l>Già non molto lontan da quelle porte</l>
<l>il fero Palamoro e 'l suo Verralto</l>
<l>con Maligante aveano e con Boorte</l>
<l>principio dato all'onorato assalto;</l>
<l>e fu l'incontro lor tant'agro e forte,</l>
<l>che di cavalli ed arme il verde smalto</l>
<l>si vide ricovrirse, in quella guisa</l>
<l>che suol prato il villan dell'erba incisa.</l></lg>

<lg type="ottava">
<l>E perché a tutti i suoi davanti giva</l>
<l>con lo scudo alto il cavalier di Gave,</l>
<l>fu dal buon Palamoro che veniva</l>
<l>ben conosciuto, che notizia n'ave.</l>
<l>Gli sprona incontra e furioso arriva,</l>
<l>e di colpo il ferì dannoso e grave</l>
<l>che 'l famosissimo elmo gli percosse</l>
<l>sì, che fuor del suo loco quasi il mosse;</l></lg>

<lg type="ottava">
<l>né di men forza er'uopo al sostenerse</l>
<l>che quella del guerrier, ch'ogni altra passa.</l>
<l>Ma ilo destriero avversario non sofferse</l>
<l>il furor di Boorte, onde s'abbassa</l>
<l>sì, che convien che Palamor riverse</l>
<l>sopra il terren cadendo, e dietro il lassa</l>
<l>tra i cavai che venian, sì ch'e' potea</l>
<l>levemente condurse a morte rea;</l></lg>

<lg type="ottava">
<l>ma Calarto, che 'l segue, e Ferrandone</l>
<l>alla gente che vien col ferro in resta</l>
<l>d'amor carco ciascun ratto s'oppone,</l>
<l>sì che poco al varcar gli fu molesta;</l>
<l>poscia in nuovo corsier tosto il ripone</l>
<l>perché 'l vigor del suo tardo si desta:</l>
<l>poi tutti in un con l'altra schiera stretta</l>
<l>spronan con nuovo ardire alla vendetta.</l></lg>

<lg type="ottava">
<l>Dall'altro lato ancor con Maligante</l>
<l>il medesmo Verralto fatto avìa,</l>
<l>ch'era sopra un destriero a gli altri avante</l>
<l>della schiera d'arcier ch'a piè il seguìa;</l>
<l>e l'uno e l'altro cavaliero errante</l>
<l>di forza e di bontà sì ben fiorìa</l>
<l>e sì pari in tra lor, ch'uniti insieme</l>
<l>l'uno e l'altro il terren cadendo preme;</l></lg>

<lg type="ottava">
<l>e l'uno e l'altro nel medesmo punto</l>
<l>sciolto dal suo cavallo è in piè tornato,</l>
<l>e già col brando in man s'era raggiunto</l>
<l>per provar la sua sorte in altro stato:</l>
<l>se non che tosto d'ogni parte è giunto</l>
<l>lo stuol che gli seguìa, quantunque armato</l>
<l>in diversa maniera, ove si vede</l>
<l>l'un su' levi destrieri, e l'altro a piede.</l></lg>

<lg type="ottava">
<l>Ma questo a quel che sprona aperto il seno</l>
<l>mostra, dell'ordin suo fermando l'ali;</l>
<l>e come oltra è passato a sciolto freno</l>
<l>drizza intorno di lui gli aguti strali,</l>
<l>e di molti di quei bagna il terreno</l>
<l>pria che potersi a i colpi micidiali</l>
<l>volgersi in giro stretto e 'n breve spazio,</l>
<l>poi de i saettator far lungo strazio.</l></lg>

<lg type="ottava">
<l>Or già con Palamede il buon Tristano</l>
<l>con più grave battaglia si ritruova:</l>
<l>piede a piede han congiunto e mano a mano</l>
<l>e scudo a scudo, con mirabil pruova;</l>
<l>spinge forte ciascun, ma spinge in vano,</l>
<l>ché nessuno è di lor che 'ndietro muova,</l>
<l>ma spesso questo e quel d'agute spade,</l>
<l>e chi d'aste percosso, a terra cade;</l></lg>

<lg type="ottava">
<l>né prima è morto l'un, ch'al proprio loco</l>
<l>chi si truova vicin l'orma ristampa</l>
<l>e 'l terzo e 'l quarto poi, sì grave il foco</l>
<l>dell'onore e dell'ira i cori avvampa.</l>
<l>Ciascuno il suo morir si prende in gioco</l>
<l>e par mosso a pietà di chi ne scampa;</l>
<l>né si sente ivi voce di dolore</l>
<l>ma d'altere minacce e di furore.</l></lg>

<lg type="ottava">
<l>Ma il famoso Tristano in quella parte</l>
<l>come leon famelico s'avventa;</l>
<l>a questo il braccio, a quel la fronte parte</l>
<l>e chi non può ferir, lunge spaventa.</l>
<l>Ovunque ei si rivolga spira Marte,</l>
<l>et ha già tanta gente intorno spenta</l>
<l>ch'a' suoi colpi mortali è fatta incude,</l>
<l>che 'l gir più innanti a sé medesmo chiude.</l></lg>

<lg type="ottava">
<l>Né men dall'altra parte Palamede</l>
<l>sopra i Franchi e i Britanni era feroce,</l>
<l>che larghissime d'essi manda prede</l>
<l>al gran nocchier della tartarea foce;</l>
<l>né di ardente valore al Gallo cede</l>
<l>né di lui men tra gli avversari nuoce,</l>
<l>ma sì ben opra anch'ei l'altera spada</l>
<l>che di morti coprìa l'istessa strada.</l></lg>

<lg type="ottava">
<l>Né il re Lago e Gaven, che 'ntorno vanno</l>
<l>al fero Segurano e 'l re Brunoro,</l>
<l>facean di lor men sanguinoso danno</l>
<l>che quelli e che Clodin faccian de' loro:</l>
<l>perché in fronte a ciascun di pari stanno</l>
<l>l'aspro cipresso e 'l trionfale alloro,</l>
<l>e con forza sì egual l'un l'altro preme</l>
<l>ch'ogni uom senza timor si cinge e speme.</l></lg>

<lg type="ottava">
<l>Or quanto il sol rotando in alto sale</l>
<l>ch'ancor non scalda il giovinetto giorno,</l>
<l>tenne sempre fra lor lo stato eguale</l>
<l>quella dea che cangiando gira attorno;</l>
<l>ma poi ch'al mezzo dì spiegando l'ale</l>
<l>fa inverso l'ocean Febo ritorno,</l>
<l>prese la lance in mano ond'ella suole</l>
<l>librando andar quel che in futuro vuole;</l></lg>

<lg type="ottava">
<l>e le sorti d'Arturo e di Clodasso</l>
<l>nelle pendenti sedi riponea.</l>
<l>Poscia alzandole par cadere in basso</l>
<l>chi reggeva i Britanni si scorgea,</l>
<l>l'altra volger in su l'altero passo</l>
<l>che allor quella d'Avarco sostenea:</l>
<l>tal che sentenza diè che in essa guerra</l>
<l>quelli andassero al ciel, questi sotterra.</l></lg>

<lg type="ottava">
<l>E con aperti segni dimostrosse,</l>
<l>che in un momento solo intorno il cielo</l>
<l>s'empiéo d'oscure nubi, e 'n lui turbosse</l>
<l>la fronte chiara del signor di Delo.</l>
<l>Tre volte sotto i piè mugendo scosse</l>
<l>la terra in giro il suo frondoso velo,</l>
<l>tal di timor empiendo quei d'Arturo</l>
<l>che nessun della morte iva securo;</l></lg>

<lg type="ottava">
<l>e 'l re medesmo il primo sbigottito,</l>
<l>senza intender di che, quasi fuggìa.</l>
<l>Tristan, ch'è troppo a dir, sembra smarrito,</l>
<l>né del suo gran valor truova la via;</l>
<l>Boorte e Maligante in altro lito</l>
<l>sommersi stan dalla temenza ria:</l>
<l>il popol fugge tutto, e non s'arresta,</l>
<l>come suole alcion l'atra tempesta.</l></lg>

<lg type="ottava">
<l>Solo il buon re dell'Orcadi rimaso</l>
<l>era senza fuggir tra quelle schiere,</l>
<l>perché Faran per suo maligno caso</l>
<l>con lo strale il corsier gli fé cadere:</l>
<l>ch'ove allarga la fronte sopra il naso,</l>
<l>benché possa gran colpo sostenere,</l>
<l>il ferì sì, che morto cade a terra</l>
<l>e 'l suo vecchio signor sotto si serra;</l></lg>

<lg type="ottava">
<l>e restava lì anciso o prigioniero,</l>
<l>perché di Seguran la schiera arriva.</l>
<l>Ma il suo chiaro Boorte in atto fero</l>
<l>chiama altamente sì, ch'ogni uomo udiva:</l>
<l>“Chi porta in petto cuor di cavaliero</l>
<l>e ch'abbia di disnor l'anima schiva</l>
<l>venga a scampar dall'avversarie squadre</l>
<l>del studio militar l'antico padre.</l></lg>

<lg type="ottava">
<l>Tornate indietro, o chiaro Maligante,</l>
<l>ch'un sì onorato re non giunga a morte</l>
<l>senza soccorso avere, a gli occhi innante</l>
<l>d'un guerrier come voi famoso e forte,</l>
<l>e che del nome pio fu sempre amante</l>
<l>e per quel mantener sprezza ogni sorte</l>
<l>che può dura avvenir, sì come mostra</l>
<l>in mille region la gloria vostra”.</l></lg>

<lg type="ottava">
<l>Così dicea Boorte, ma sorpreso</l>
<l>di sì oscuro timore era il buon duce</l>
<l>che senza il suo ricordo avere inteso</l>
<l>verso il vallo del campo si conduce:</l>
<l>ond'ei soletto il ratto corso ha steso</l>
<l>nel suo soccorso, e qual amica luce</l>
<l>dalle tenebre oscure ond'è sepolto</l>
<l>con la presenza sol l'ha tutto sciolto,</l></lg>

<lg type="ottava">
<l>e 'n dolce ragionar diceva: “Tema</l>
<l>non stringa il gran rettor del freddo sito</l>
<l>che la nemica forza il vinca o prema</l>
<l>ove Boorte suo non sia impedito:</l>
<l>ch'o l'accompagnerà nell'ora estrema</l>
<l>o il trarrà scarco di salute al lito”.</l>
<l>E 'n tai parole del destriero scende</l>
<l>e con le braccia poi nel mezzo il prende,</l></lg>

<lg type="ottava">
<l>e del morto caval disotto il tira</l>
<l>e sopra un altro il pon ch'ivi ha de' suoi.</l>
<l>Né ben fermo era ancor, quando rimira</l>
<l>larga schiera venir sopra ambeduoi.</l>
<l>Ponsi dietro il gran vecchio e si rigira</l>
<l>verso i nemici, ed a lui dice: “Voi,</l>
<l>nobilissimo re, tornate il passo</l>
<l>dal passato cader percosso e lasso</l></lg>

<lg type="ottava">
<l>verso il campo de' nostri, e non vogliate</l>
<l>in periglio maggior di nuovo entrare:</l>
<l>che 'l valor primo e la presente etate</l>
<l>vi pon gloria apportar, non che scusare;</l>
<l>e vedete in ver noi le stelle irate</l>
<l>tòrne la virtù antica e minacciare,</l>
<l>che a più giovin di voi, di più vigore,</l>
<l>di divina temenza han pieno il core:</l></lg>

<lg type="ottava">
<l>né vogliate a i nemici eterna gloria</l>
<l>dar con vostro gran danno o vostra morte,</l>
<l>et a noi, quanti semo, estrema noia</l>
<l>più ch'altra ch'avvenir mai possa forte.</l>
<l>Me col giovin stuol che viva o muoia</l>
<l>par ch'al pubblico ben non molto importe,</l>
<l>lassate pruova far s'oggi il ciel vuole</l>
<l>far che questo ne sia l'ultimo sole”.</l></lg>

<lg type="ottava">
<l>E 'n tal modo pregando, rimontato,</l>
<l>che nuova asta e caval gli diè Gaveno,</l>
<l>ove vien Seguran s'è rivoltato,</l>
<l>che d'aver quel gran re di speme è pieno.</l>
<l>Con la lancia l'incontra, e 'l destro lato,</l>
<l>ove scudo non è, percuote a pieno</l>
<l>sì che sentir potea che la percossa</l>
<l>uscìa da cavalier di estrema possa.</l></lg>

<lg type="ottava">
<l>Né con forza minor da lui riceve</l>
<l>aspro e duro ferir, ma nello scudo:</l>
<l>ch'oltre avrìa trapassato, in modo è greve,</l>
<l>se l'omero di quel trovava ignudo.</l>
<l>L'uno e l'altro caval veloce e leve.</l>
<l>qual saettato stral da braccio crudo,</l>
<l>già scorso è innanzi, mentre vanno in alto</l>
<l>d'ambe l'aste i troncon rotti all'assalto.</l></lg>

<lg type="ottava">
<l>Non posson ritentar battaglia nuova</l>
<l>né rivolger indietro i lor destrieri,</l>
<l>ché ciascuno intricato si ritruova</l>
<l>tra i pedon che seguiano e i cavalieri.</l>
<l>Va innanzi Seguran facendo pruova</l>
<l>in tra i miglior dell'Orcadi guerrieri</l>
<l>s'ei potesse arrivare il buon re Lago,</l>
<l>ma più d'onor che di sua morte vago;</l></lg>

<lg type="ottava">
<l>che sovra ogni altra palma avria gradita</l>
<l>il poter lui menar seco in Avarco.</l>
<l>Che gli parrìa d'aver la strada trita</l>
<l>per far Clodasso d'ogni affanno scarco.</l>
<l>Ma la speranza sua venne fallita</l>
<l>dal fero Lionel, che chiude il varco</l>
<l>al suo correr veloce e 'ncontra sprona</l>
<l>e col brando fatal l'elmo gl'intuona:</l></lg>

<lg type="ottava">
<l>sì che forza gli fu fermare il passo</l>
<l>e risponder a lui ch'ancor seguìa.</l>
<l>E la seconda volta scende in basso</l>
<l>l'istesso colpo alla medesma via:</l>
<l>e del suo gran valor restato casso</l>
<l>forse che 'l fero Iberno ne sarìa,</l>
<l>se non che 'l raddoppiar ch'ultimo venne</l>
<l>con lo scudo dal capo alto sostenne.</l></lg>

<lg type="ottava">
<l>Allor come leon, ch'al toro è presso</l>
<l>onde spera bramar la fame acerba,</l>
<l>che 'mpedito dal can si volge ad esso</l>
<l>e 'n lui la cruda voglia disacerba:</l>
<l>che col morso e co l'unghia il tiene oppresso,</l>
<l>riversato aspramente sopra l'erba;</l>
<l>rivolto a Lionel l'omer gli fere</l>
<l>e 'l destro braccio a terra fea cadere:</l></lg>

<lg type="ottava">
<l>se non era sì forte il fino acciaro</l>
<l>che la spalla in quel loco a guardia avea</l>
<l>ch'all'andar molto adentro fé riparo;</l>
<l>ma con tanto furor la spada aggreva</l>
<l>che per l'aspro dolor ch'ei sente amaro</l>
<l>va in basso il braccio, e tardi si rileva:</l>
<l>sì ch'avea Seguran commoda sorte</l>
<l>di poterlo condurre in breve a morte.</l></lg>

<lg type="ottava">
<l>Ma il cugin suo Beven, ch'era vicino,</l>
<l>come madre al figliuol subito accorre,</l>
<l>e tal l'altro ferì, ch'a capo chino</l>
<l>restar il fa senza lo spirto accorre.</l>
<l>Or Lionel, biasmando il suo destino</l>
<l>e lodando il guerrier che lui soccorre,</l>
<l>già riprende vigore, e 'l braccio alzando</l>
<l>può, come fusse mai, stringere il brando;</l></lg>

<lg type="ottava">
<l>e va in ver Seguran, che già svegliato</l>
<l>dal colpo ch'al dormir l'ha persuaso</l>
<l>contr'essi sprona di furore armato</l>
<l>e di vergogna pien del duro caso:</l>
<l>tal ch'o di sé adempiea l'ultimo fato</l>
<l>o di lor vincitor saria rimaso;</l>
<l>se dal popol suo proprio ivi condotto</l>
<l>non fosse il pensier suo stato interrotto,</l></lg>

<lg type="ottava">
<l>ché sì ratta venia la schiera iberna</l>
<l>dietro al duce maggior vittorioso</l>
<l>che non par che dagli altri i suoi discerna,</l>
<l>fermando l'occhio sol nel loco odioso;</l>
<l>in guisa d'Aquilon quando più verna,</l>
<l>poi che 'l mondo imbrunì l'Austro piovoso,</l>
<l>che lui scacciando e l'atre nubi intorno</l>
<l>rende in aspro soffiar la luce al giorno.</l></lg>

<lg type="ottava">
<l>E così quella urtando lui trasporta</l>
<l>e co i nemici insieme innanzi spinge</l>
<l>ov'altamente della gente morta</l>
<l>il terreno arenoso si dipinge;</l>
<l>e nessun più ritien, nessun conforta</l>
<l>i Franchi afflitti, anzi ciascun s'accinge</l>
<l>spaventato dal cielo al ratto corso</l>
<l>nell'aperto fuggir largando il morso.</l></lg>

<lg type="ottava">
<l>Ma il famoso Boorte, che lontano</l>
<l>fu da i molti avversari ritenuto</l>
<l>dell'orme seguitar di Segurano</l>
<l>e di dar al buon re più largo aiuto,</l>
<l>opra al fin sì con la possente mano</l>
<l>ch'al loco onde partisse rivenuto</l>
<l>il trova ancor che nella stretta calca</l>
<l>il pensier dall'oprar molto diffalca;</l></lg>

<lg type="ottava">
<l>e quantunque Baveno e Lionello</l>
<l>e molti altri guerrier gli sieno a lato,</l>
<l>no 'l posson ben dal popolo rubello</l>
<l>condur fra loro in più sicuro stato:</l>
<l>ma gli va interrompendo or questo or quello</l>
<l>ch'or scampa or cade, come apporta il fato;</l>
<l>e serrata gli han sì ciascuna via</l>
<l>che di scorta maggior mestiero avia.</l></lg>

<lg type="ottava">
<l>Così convien che la seconda volta</l>
<l>gli sia salute il cavalier di Gave:</l>
<l>il quale aprendo omai la gente folta</l>
<l>col brando micidial che gli era chiave</l>
<l>diceva altero, ove l'iberno ascolta:</l>
<l>“Non potrà sovra noi rovina grave</l>
<l>cader, famoso re più d'altro degno,</l>
<l>mentre che questa man vi sia sostegno”.</l></lg>

<lg type="ottava">
<l>“Ah” - disse Seguran, - “non sarà forse</l>
<l>sì ver come pensate il vostro dire,</l>
<l>e tosto si vedrà se 'l ciel vi porse</l>
<l>assai più del poter largo l'ardire”.</l>
<l>Così parlando e minacciando corse</l>
<l>ove il chiaro guerrier vedea venire;</l>
<l>ma condusse in fra lor suo fato reo</l>
<l>il figliuol di Tersite Eniopeo:</l></lg>

<lg type="ottava">
<l>il qual colse alla cima della testa,</l>
<l>e 'n fin vicino al collo la divise.</l>
<l>così tra i due guerrieri in terra resta</l>
<l>chi sovra il suo potere oltra si mise,</l>
<l>di sangue e di cervel la sopravesta</l>
<l>tutta e l'elmo dipinto in triste guise;</l>
<l>e con l'arme sonando su 'l sentiero</l>
<l>lassò vòto di sé l'alto corsiero.</l></lg>

<lg type="ottava">
<l>Allor verso l'Iberno si ristringe,</l>
<l>ove il suo caro amico era caduto,</l>
<l>il fer Boorte, e con tal forza spinge</l>
<l>che potea vendicare il danno avuto:</l>
<l>ma mentre ch'all'oprar presto s'accinge</l>
<l>dal fuggitivo stuol vede abbattuto</l>
<l>il bel disegno suo dell'aspra guerra,</l>
<l>che 'l toglie a Segurano e 'ntorno il serra;</l></lg>

<lg type="ottava">
<l>perchìogni cavaliero, ogni altro a piede</l>
<l>che davanti di lui fosse o dal lato</l>
<l>cinto d'alto timore indietro riede</l>
<l>senz'ordine servare spaventato:</l>
<l>non men che l'uomo a cui non lunge fiede</l>
<l>folgore ardente, che in dubbioso stato</l>
<l>si trova il cor se resti morto o vivo,</l>
<l>di senso e di ragion turbato e privo.</l></lg>

<lg type="ottava">
<l>E con l'Orcado insieme indi il trasporta,</l>
<l>non ascoltando sua né d'altro duce</l>
<l>minaccia acerba o detto che 'l conforta</l>
<l>all'accesa servar d'onor la luce;</l>
<l>ma senza orecchia o lingua ha sola scorta</l>
<l>il timor disusato che 'l conduce,</l>
<l>e come aspro torrente arbori e legni,</l>
<l>tragge a forza con lui questi più degni.</l></lg>

<lg type="ottava">
<l>Qual mansueto bue ch'al caldo giorno</l>
<l>con l'aratro il terren quieto fende</l>
<l>che sentendosi a gli occhi andare intorno</l>
<l>il violento asilo che l'offende,</l>
<l>l'usata obbedienza prende a scorno</l>
<l>e 'l bifolco obliando il corso stende</l>
<l>e con ratto furor doppo le spalle</l>
<l>il gran monte si lascia, e l'ampia valle;</l></lg>

<lg type="ottava">
<l>tal faceano i Britanni, i Galli e i Franchi</l>
<l>di celeste tremor percossi il seno,</l>
<l>le labbia e i volti scoloriti e bianchi,</l>
<l>de i maggiori sprezzando il giusto freno.</l>
<l>Or poi che fur di richiamarli stanchi</l>
<l>e che 'l ratto fuggir non venìa meno,</l>
<l>ragionava a Boorte il buon re Lago:</l>
<l>“Io del voler di Dio, figlio, m'appago;</l></lg>

<lg type="ottava">
<l>e ben folle saria chi contrastare</l>
<l>con suo danno e disnor volesse a lui.</l>
<l>Oggi vuole a i nemici il pregio dare</l>
<l>che darà forse qualche giorno a nui:</l>
<l>cediamo al tempo che ne può sforzare,</l>
<l>e per or seguitiam gli errori altrui,</l>
<l>e sol riguardo aviam che questo male</l>
<l>mal curato per noi non sia mortale”.</l></lg>

<lg type="ottava">
<l>Disse Boorte allor: “Padre famoso,</l>
<l>ben veggio il vostro dir verace e chiaro;</l>
<l>ma troppo al core in arme valoroso</l>
<l>sembra il fuggir più che 'l morire amaro.</l>
<l>Che dirà Seguran vittorioso</l>
<l>che d'ogni nostro biasmo è fatto avaro?</l>
<l>come dolce gli fia di poter dire:</l>
<l>- Anco il nostro Boorte fei fuggire? -”</l></lg>

<lg type="ottava">
<l>Allora il saggio re gli rispondea:</l>
<l>“Se 'l fero Seguran di questo vanto</l>
<l>si vorrà ornar con la menzogna rea</l>
<l>non gli sarà creduto tanto o quanto</l>
<l>da qualla grande schiera ch'io vedea</l>
<l>l'altr'ier versarse in lamentevol pianto</l>
<l>di donne e di donzelle che per voi</l>
<l>è senza sposi, figli e fratei suoi”.</l></lg>

<lg type="ottava">
<l>E così ragionando, il piè ritira</l>
<l>l'uno e l'altro de i due con gli altri insieme</l>
<l>verso i fossi del campo, e non rimira</l>
<l>chi di dietro il cammin correndo preme.</l>
<l>Ivi la turba rigida, ch'aspira</l>
<l>alla morte di quei, d'intorno freme,</l>
<l>e con aste lontan, dardi e saette</l>
<l>fan de i passati lor larghe vendette.</l></lg>

<lg type="ottava">
<l>Ma il fero Seguran chiamando grida:</l>
<l>“Dunque fuggite voi chiaro Boorte?</l>
<l>Ov'è l'alto valor ch'oggi s'annida</l>
<l>dentro l'animo vostro altero e forte?</l>
<l>E perché come suole, or non si fida</l>
<l>nell'arme che gli fur sì amiche scorte</l>
<l>in tanti luoghi già? Perch'or s'addorme</l>
<l>e d'un sol Seguran paventa l'orme?</l></lg>

<lg type="ottava">
<l>Quando il guerrier di Gave ode il parlare</l>
<l>dell'orgoglioso Iberno, muor di duolo,</l>
<l>e 'l caval gira indietro, e vuol tornare:</l>
<l>ma il trasporta, mal grado, il folto stuolo.</l>
<l>Tre volte tenta in van quello sforzare</l>
<l>e tre volte da lui gli è tolto il volo;</l>
<l>e condotto è nel fin dall'altrui possa</l>
<l>ove il campo cingea l'ultima fossa.</l></lg>

<lg type="ottava">
<l>Ivi d'alto timor venìa ricinta</l>
<l>la torma de i cavai tutta fuggendo,</l>
<l>ch'altrui sospinge ed è d'altrui sospinta,</l>
<l>con ordine intricato e suono orrendo.</l>
<l>Dietro a lei ratta vien di doglia avvinta</l>
<l>l'altra gente pedestre, e angusta essendo</l>
<l>la porta ch'al fuggir facea le strade</l>
<l>l'un sopra l'altro riversato cade.</l></lg>

<lg type="ottava">
<l>Lì dimora Boorte, che ritruova</l>
<l>non lunge a lei l'Armorico Tristano</l>
<l>che di fargli voltar face ogni pruova,</l>
<l>ma tutto il suo sforzar ritorna vano:</l>
<l>che 'l confortare o minacciar non giova</l>
<l>né l'oprar verso lei cruda la mano,</l>
<l>ché sì cieco è 'l timor, ch'a certa morte</l>
<l>vuol più tosto cader ch'a dubbia sorte.</l></lg>

<lg type="ottava">
<l>Ma poi ch'altro non può, tutto sostiene</l>
<l>de' nemici il furor, mentre ogni schiera</l>
<l>ad una ad una in sicurtà perviene,</l>
<l>invidia avendo a chi v'andò primiera.</l>
<l>Lionello e Baven, che seco viene,</l>
<l>oprano ancor con lui, che poca pèra</l>
<l>della gente scacciata, e col piè fermo,</l>
<l>e con l'armata man le fanno schermo.</l></lg>

<lg type="ottava">
<l>Così questi famosi cavalieri</l>
<l>quai quattro ferocissimi molossi</l>
<l>ivi apparian, che serrino i sentieri</l>
<l>a' lupi in tra le gregge a ferir mossi:</l>
<l>ch'or van mordendo innanzi arditi e feri,</l>
<l>or di lor seggio e di potere scossi</l>
<l>tornansi indietro, e fanno alti romori</l>
<l>risvegliando i vicini e i lor pastori.</l></lg>

<lg type="ottava">
<l>Ma il crudo Seguran chiamando i suoi</l>
<l>quanto può maggiormente intorno suona:</l>
<l>“Graditi miei guerrieri e sacri eroi,</l>
<l>non perdiamo il favor che 'l ciel ne dona.</l>
<l>Or non sentite, or non vedete voi</l>
<l>come all'aspra fortuna s'abbandona</l>
<l>ogni duce miglior ch'hanno i nemici</l>
<l>contr'a l'arme d'Avarco vincitrici?</l></lg>

<lg type="ottava">
<l>Or non lassiamo indarno trapassare</l>
<l>la bella occasion che 'l crin ne mostra,</l>
<l>che non sentiam con danno poi biasmare</l>
<l>il voler lento e la pigrezza nostra.</l>
<l>Leve ed agevol fia d'oltra varcare,</l>
<l>se vorrete spiegar la virtù vostra,</l>
<l>quei fossi angusti e mal difese valli</l>
<l>a i nostri velocissimi cavalli.</l></lg>

<lg type="ottava">
<l>Or è il tempo a mostrar che desiate</l>
<l>sopra ogni regno umano eterna gloria,</l>
<l>ché la patria v'è cara, e d'essa amate</l>
<l>libertà, sicurtà, pace e memoria,</l>
<l>e cinto tutto di gran palme aurate</l>
<l>il fabbricarvi un tempio alla Vittoria</l>
<l>ove si leggan poi mille e mill'anni</l>
<l>i larghi nostri onori e gli altrui danni.</l></lg>

<lg type="ottava">
<l>Ma duro è l'indugiar, che 'l tempo vola</l>
<l>ch'a lor toglie il timore, a noi la speme:</l>
<l>ch'un volger d'occhio, una parola sola</l>
<l>spesso quello assicura, e questa preme.</l>
<l>La fortuna si cangia, e 'l cielo invola</l>
<l>sovente il frutto onde fu amico al seme,</l>
<l>che l'una e l'altro contr'a quei si sdegna</l>
<l>nel cui gelato cor tardanza regna”.</l></lg>

<lg type="ottava">
<l>Poi volto al suo destrier, diceva: “Etone</l>
<l>sopra cui tante spoglie riportai,</l>
<l>or di mostrar fierezza hai ben cagione,</l>
<l>se per altra stagion l'avesti mai.</l>
<l>Non aspettar puntura di mio sprone,</l>
<l>e solo il confortar ti muova assai;</l>
<l>e non ti sopravegna aspro letargo</l>
<l>come venne l'altr'ier, lasso, a Podargo:</l></lg>

<lg type="ottava">
<l>il qual per giusta pena ho giuramento</l>
<l>non cinger d'arme al termine d'un mese, </l>
<l>ma di lassarlo star tra 'l vile armento,</l>
<l>cinto d'abbietta corda, in rozzo arnese;</l>
<l>e di dare a te il pregio oggi consento,</l>
<l>di quanti uscir del betico paese</l>
<l>di destrezza, d'ardir, d'arte e di possa,</l>
<l>s'oltra mi porterai di quella fossa.</l></lg>

<lg type="ottava">
<l>E da poi che qui avrem compìto e vinto</l>
<l>questo giorno fatal, sì com'io spero,</l>
<l>sempre di culto fien ti vedrai cinto</l>
<l>l'albergo chiaro e 'l tuo presepio altero,</l>
<l>ove in vago lavor sarà dipinto</l>
<l>il tuo sommo valor degno d'impero</l>
<l>sopra quanti ha destrieri in altra parte;</l>
<l>né s'opporrà al mio dire Apollo o Marte”.</l></lg>

<lg type="ottava">
<l>Così dicendo, il drizza al destro lato</l>
<l>del fosso ch'alla porta era vicino,</l>
<l>lontano alquanto ove Tristano armato</l>
<l>difeso a suo poter tiene il confino.</l>
<l>Il fer caval, come s'e' fosse alato,</l>
<l>con acceso desio prende il cammino,</l>
<l>e quanti incontra nella turba stretta</l>
<l>l'un sovra l'altro riversati getta.</l></lg>

<lg type="ottava">
<l>Ivi un monte mischiato si vedìa</l>
<l>di cavai traversati e gente a piede;</l>
<l>chi già morto era in tutto e chi languìa,</l>
<l>chi si lassa oppressar, chi cangia sede:</l>
<l>quel chiama aita, e quel la bocca aprìa,</l>
<l>ma lo spirito fral l'aria non fiede:</l>
<l>ancor muove la spada e spira a guerra.</l>
</lg></div1>

<div1><head>CANTO XIII</head>


<lg type="ottava">
<l>L'animoso Tristan dove più vede </l>
<l>de' suoi, ch'oppressi son, grave il periglio,</l>
<l>con quei che 'ntorno aveva ivi provvede</l>
<l>e tien pronta la man, l'occhio e 'l consiglio:</l>
<l>talor sospinge innanzi e talor cede</l>
<l>poi che 'l brando de i lor fece vermiglio;</l>
<l>e tanto oprando va ch'a poco a poco</l>
<l>ove securi sien gli scorge al loco;</l></lg>

<lg type="ottava">
<l>e ben ch'aggia Baven, benché Boorte</l>
<l>e molti altri famosi cavalieri,</l>
<l>non può impedir che per l'istesse porte</l>
<l>onde entravan fuggendo i suoi guerrieri</l>
<l>molti con lor delle nemiche scorte</l>
<l>aspramente mischiati arditi e feri</l>
<l>non gli seguisser dentro, e tali e tanti</l>
<l>che poteano addoppiar gli andati pianti.</l></lg>

<lg type="ottava">
<l>Ma il fero Seguran, che allor si sdegna</l>
<l>di stampar il sentier per molti aperto,</l>
<l>in man prendendo una purpurea insegna</l>
<l>sprona Eton nel cammin più stretto ed erto:</l>
<l>passa il fosso d'un salto, e l'argin segna</l>
<l>ove dal chiuso vallo è più coperto;</l>
<l>ma con l'urto medesmo il getta a terra</l>
<l>e s'arma sol contra infiniti a guerra.</l></lg>

<lg type="ottava">
<l>Nel cui primo apparir, non altrimente</l>
<l>fugge il Britanno popol da quel lato</l>
<l>che suol la greggia vil che vede e sente</l>
<l>nella mandra arrivar lupo affamato;</l>
<l>e 'l grande Iberno, di desire ardente</l>
<l>d'adempir di costor l'ultimo fato,</l>
<l>quanto più saldo può fra loro sprona</l>
<l>e con gravi minacce alto ragiona:</l></lg>

<lg type="ottava">
<l>“Or tornatevi indietro, o femminelle,</l>
<l>a ritrovar per voi più degno loco</l>
<l>di là dal mare, ove l'amiche stelle</l>
<l>v'inchinano all'amore, all'ozio, al gioco;</l>
<l>et a noi d'ogni pace alme rubelle</l>
<l>lassate in preda gir di Marte il foco</l>
<l>che ne scalda dì e notte, e ne sospinge</l>
<l>ove largo il terren di voi si pinge.</l></lg>

<lg type="ottava">
<l>Chi v'ha condotto, o popolo infelice,</l>
<l>senza aver mai d'Avarco avuto offese,</l>
<l>nella sua strana gallica pendice,</l>
<l>lassando (o stolto) il bel natìo paese,</l>
<l>a certissima morte, ove non lice</l>
<l>mai de' vostri sperar nuove diffese,</l>
<l>e contro alle nostr'armi, folli, opporvi</l>
<l>per esca rimaner tra cani e corvi?</l></lg>

<lg type="ottava">
<l>Duolmi certo di voi - ché non lontano</l>
<l>è da' vostri confini il lito Iberno -</l>
<l>qui veder per desio fragile e vano</l>
<l>condur miseramente in pianto e scherno:</l>
<l>seguendo tal, ch'oltra lo stato umano</l>
<l>ricercando fra noi lo scettro eterno</l>
<l>tien la cura di voi che si terrìa</l>
<l>dell'armento più vil ch'al mondo sia”.</l></lg>

<lg type="ottava">
<l>E così ragionando, con la spada</l>
<l>non eguale al suo dir mostra pietate,</l>
<l>che quanto può di morti empie la strada,</l>
<l>e l'arene ha per tutto insanguinate.</l>
<l>Non si truova più alcun che innanzi vada,</l>
<l>e già tutti han le fosse abbandonate</l>
<l>che cingevan la parte verso Avarco,</l>
<l>sì che aperto riman del campo il varco;</l></lg>

<lg type="ottava">
<l>se non che il buon Tristan pure e Boorte</l>
<l>con quei pochi guerrier che seco stanno</l>
<l>dal fuggirse ciascun, dal sonar morte</l>
<l>senton vicino il cominciato danno.</l>
<l>Consegnate a Baven le chiuse porte,</l>
<l>come aquila e falcon volando vanno</l>
<l>cui l'orecchia intonò de' figli il grido</l>
<l>per la serpe mortal ch'assalta il nido;</l></lg>

<lg type="ottava">
<l>né molto andati son tra 'l popol loro</l>
<l>che temendo fuggia, ch'han ritrovato</l>
<l>il fero Seguran che già Brunoro,</l>
<l>ma per altro cammin, si trova a lato,</l>
<l>e gran numero ancor segue costoro</l>
<l>del drappel de' migliori e più pregiato.</l>
<l>Ma tutti all'arrivar di questi duoi</l>
<l>pongon freno al furor de i passi suoi.</l></lg>

<lg type="ottava">
<l>Tristan a Seguran fu greve intoppo,</l>
<l>che col grave corsiero il petto trova</l>
<l>del forte Eton sì che gli parve troppo,</l>
<l>e per la forza inusitata e nova</l>
<l>convien che arresti e dia fine al galoppo,</l>
<l>a cui l'esser armato a molto giova:</l>
<l>che s'avesse scampata la caduta</l>
<l>non rimanea secur d'aspra feruta.</l></lg>

<lg type="ottava">
<l>Or restati ambedue nel mezzo corso,</l>
<l>senza crollarse pur ferman le piante;</l>
<l>poi 'l famoso Tristan, qual ferito orso</l>
<l>che il duro percussor si veggia innante</l>
<l>svegliando il suo con duro sprone e morso,</l>
<l>al fer d'Ibernia cavaliero errante</l>
<l>trovò lo scudo, in sì mirabil forza</l>
<l>che 'l fende in mezzo come frale scorza:</l></lg>

<lg type="ottava">
<l>e non tanto però che come intero</l>
<l>non gli servisse ancora in quella guerra.</l>
<l>Ma non senza vendetta il colpo fero</l>
<l>offese Seguran, che 'l brando serra</l>
<l>sopra l'ornato suo vago cimiero;</l>
<l>e quanto ne trovò fa gire a terra,</l>
<l>che fur duo terzi almen; l'altro rimaso</l>
<l>a gran pena scampò dal duro caso.</l></lg>

<lg type="ottava">
<l>Già l'uno e l'altro a seguitar s'appresta,</l>
<l>et era sanguinosa la battaglia:</l>
<l>ma la turba d'Avarco vien molesta</l>
<l>e fa che 'l faticar poco gli vaglia,</l>
<l>che la spada d'entrambi a ferir presta</l>
<l>fa che in alto vibrando indarno saglia,</l>
<l>ché, come furiando entrò fra loro,</l>
<l>d'assai spazio lontan divisi foro.</l></lg>

<lg type="ottava">
<l>Il medesmo a Boorte era avvenuto</l>
<l>col fer Brunoro, che ferito avìa</l>
<l>e dal destro braccial tutto abbattuto</l>
<l>il cerchio suo che 'l gomito copria,</l>
<l>et ei dall'altro in fronte ricevuto</l>
<l>sopra il fort'elmo egual percossa ria;</l>
<l>sì che non potea dir d'avere offeso</l>
<l>chi ben suo dritto non avea difeso.</l></lg>

<lg type="ottava">
<l>Ma parimente a lor fu forza allora</l>
<l>di lassarse portar dal corso altrui,</l>
<l>che in tal modo rinforza in poco d'ora</l>
<l>che con gran faticar ponno ambedui</l>
<l>salvar l'istessa vita, ed uscir fuora</l>
<l>del popol folto e degli artigli sui,</l>
<l>che s'era a i buon guerrieri in guisa avvolto</l>
<l>ch'ogni chiaro valor riman sepolto.</l></lg>

<lg type="ottava">
<l>Or quei come leon che 'ntorno cinti</l>
<l>si ritruovin tra reti e cacciatori</l>
<l>ove soverchio ardir li avea sospinti</l>
<l>per lunga fame che del bosco fuori</l>
<l>bramosi trasse a nuova preda accinti</l>
<l>senza curar per lei cani o pastori,</l>
<l>il gran numer de' quai cresciuto troppo</l>
<l>ha il primo disegnar renduto zoppo,</l></lg>

<lg type="ottava">
<l>tal che posto in disparte ogni altra voglia</l>
<l>solo allo scampo suo volgon la mente,</l>
<l>e dove men la turba si raccoglia</l>
<l>addrizzan quanto pon l'artiglio e 'l dente:</l>
<l>e mentre questo e quel la vita spoglia</l>
<l>con orrendo furor fra gente e gente,</l>
<l>già vinto in parte il cominciato assalto,</l>
<l>quanti in giro han lacciuoi passan d'un salto;</l></lg>

<lg type="ottava">
<l>così il chiaro Tristan, così Boorte,</l>
<l>che troppa a forza umana trovan possa,</l>
<l>già temendo de' suoi l'ultima sorte</l>
<l>poi che i nemici lor varcan la fossa</l>
<l>d'indi ritrarre il piè cercan le porte,</l>
<l>già d'ogni altro sperar la mente scossa:</l>
<l>e congiunte ambedue, per altro verso</l>
<l>del popol che venìa vanno a traverso,</l></lg>

<lg type="ottava">
<l>e tanti dello stuolo a morte danno</l>
<l>che no 'l porrìa contar voce terrena.</l>
<l>Ma di quei più famosi e di più danno</l>
<l>avea posto Tristan sopra l'arena</l>
<l>l'Iberno Peristeo, che quei che stanno</l>
<l>dentro all'Ultonia con lo scettro affrena:</l>
<l>che 'l passò d'una punta ove il palato</l>
<l>sopra il fin della lingua è riversato.</l></lg>

<lg type="ottava">
<l>Doppo il qual sopra l'elmo Brioneo,</l>
<l>che del gran Segurano era scudiero,</l>
<l>con la spada percosso cader feo,</l>
<l>dipartita la fronte, su 'l sentiero:</l>
<l>né men di quello il forte Lilibeo</l>
<l>che sovra la Laginia aveva impero,</l>
<l>di percossa mortal nel lato manco</l>
<l>mandò in man di Pluton gelato e bianco.</l></lg>

<lg type="ottava">
<l>Archettolemo poi Boorte truova</l>
<l>che gli vuole impedir, misero, il passo:</l>
<l>ma l'alta nobiltà nulla gli giova,</l>
<l>ch'era di Seguran poco più basso,</l>
<l>che l'arme gli passò d'antica pruova,</l>
<l>onde cadde il meschin di vita casso,</l>
<l>passato in tutto ove congiunto il petto</l>
<l>tiene il suo seggio il core ascoso e stretto.</l></lg>

<lg type="ottava">
<l>Doppo 'l qual per sua sorte incontra Atora,</l>
<l>che di Momonia ricca aveva il regno,</l>
<l>che 'l largo fosso trapassava allora</l>
<l>e gli par d'alta gloria esser al segno:</l>
<l>così fortuna alla medesim'ora</l>
<l>d'aspra morte e d'onore il rendeo degno,</l>
<l>che gli fece ampia strada nella gola,</l>
<l>onde l'alma fuggendo in alto vola.</l></lg>

<lg type="ottava">
<l>E 'n tal modo abbattendo or questo or quello</l>
<l>l'illustrissima coppia in dietro riede,</l>
<l>e districata dallo stuol rubello</l>
<l>corre veloce dove Arturo vede,</l>
<l>che 'ntorno solo avea picciol drappello</l>
<l>di quei di più valore e di più fede:</l>
<l>ché di quanti altri son, la maggior parte</l>
<l>smarrito ha per timor la forza e l'arte.</l></lg>

<lg type="ottava">
<l>Nel core allor si rasserena alquanto,</l>
<l>i due veggendo che più d'altri stima:</l>
<l>e gli occhi oppressi da sdegnoso pianto</l>
<l>dice: “Or son io d'ogni miseria in cima,</l>
<l>or l'empio Seguran verace il vanto</l>
<l>si potrà dar, come già falso in prima,</l>
<l>ch'ei d'ogni dubbio sol trarria Clodasso,</l>
<l>e 'l Britannico onor porrebbe in basso.</l></lg>

<lg type="ottava">
<l>Ma il tempo altro chied'or che lamentarse:</l>
<l>però vi prego il pondo sostegnate</l>
<l>con questi pochi ch'han le forze scarse,</l>
<l>se dal vostro valor non son alzate:</l>
<l>et io men vo dove nascose e sparse</l>
<l>son l'altre nostre genti spaventate,</l>
<l>e vedrò con minacce e con preghiere</l>
<l>di rispingerle fuor con le sue schiere”.</l></lg>

<lg type="ottava">
<l>E così ragionando, ratto prende</l>
<l>la bianca insegna sua dall'altrui mano,</l>
<l>e dove è il padiglione il passo stende</l>
<l>di Maligante a tutti prossimano,</l>
<l>ché in mezzo assiede, e lui securo rende</l>
<l>quel del buon Lancilotto e di Tristano,</l>
<l>che quai d'ardire e di virtude amici</l>
<l>volser la sede aver presso a i nemici.</l></lg>

<lg type="ottava">
<l>Ivi adunque il gran re con chiare grida</l>
<l>chiamando i capitani alto dicea: </l>
<l>“Ov'è 'l primo valor che 'n voi s'annida,</l>
<l>che sprezzar suole ogni fortuna rea?</l>
<l>Or nell'albergo ascoso si rifida</l>
<l>e la pigrizia vil tien per idea?</l>
<l>Ove gite son or di tutti quanti</l>
<l>le ventose promesse e i falsi vanti</l></lg>

<lg type="ottava">
<l>ch'allor che fummo all'isola di Vetta,</l>
<l>di coro o d'aquilon chiamando il fiato,</l>
<l>udiva a mensa far, tenendo stretta</l>
<l>la man con Bacco al suo liquaore amato?</l>
<l>Ché minacciava ogni uomo aspra vendetta</l>
<l>sopra 'l popol d'Avarco, ove arrivato</l>
<l>fosse di Gallia al desiato loco,</l>
<l>e d'accender ivi entro eterno il foco;</l></lg>

<lg type="ottava">
<l>e che ciascun di voi sarebbe a cento</l>
<l>et anco a più di quei di forza pare.</l>
<l>Ma create dal vin le portò il vento,</l>
<l>e le spense da poi l'ondoso mare:</l>
<l>ch'ora a quel ch'io ne veggio, a quel ch'io sento,</l>
<l>del vostro dir tutto il contrario appare,</l>
<l>e ch'oggi in questa misera battaglia</l>
<l>più che mille di voi l'un d'essi vaglia”.</l></lg>

<lg type="ottava">
<l>Poi con più dolci note, Maligante,</l>
<l>ch'è già corso al suo dir, prega e conforta:</l>
<l>“Or non volete voi spingere avante</l>
<l>con la vostra onorata e fida scorta</l>
<l>ch'a nessuna iva dietro a molte innante,</l>
<l>et or par ch'a viltade apra la porta?</l>
<l>Torni quel core in voi ch'io sempre vidi</l>
<l>splender intra i più arditi e 'ntra i più fidi;</l></lg>

<lg type="ottava">
<l>e ve 'n gite volando ove Tristano</l>
<l>e Boorte illustrissimo lassai,</l>
<l>che mantengon di qui lo stuol lontano</l>
<l>che ne minaccia pur gli ultimi guai</l>
<l>e seguendo Brunoro e Segurano</l>
<l>fia del nostro terren, signore, omai,</l>
<l>se voi con gli altri duci insieme accolti</l>
<l>non gli avete con l'arme indietro volti”.</l></lg>

<lg type="ottava">
<l>Il medesmo da poi pregando afferma</l>
<l>al nobile Abondano ed Agraveno,</l>
<l>e discaccia il timore e 'l cor conferma</l>
<l>a Gerfletto, Arganoro ed a Gaveno;</l>
<l>e la turba che fugge tra via ferma,</l>
<l>e con parlar di riverenza pieno</l>
<l>senza lor danno far, senza minaccia,</l>
<l>al difendersi indietro gli ricaccia,</l></lg>

<lg type="ottava">
<l>dicendo: “Ove fuggite o sciocche schiere?</l>
<l>Non vedete voi ben sempre il periglio</l>
<l>via più grave e maggiore in quei cadere</l>
<l>che rivolgon le spalle, dove il ciglio</l>
<l>non può il vantaggio suo presso vedere</l>
<l>né pigliare in cammino util consiglio;</l>
<l>né mai l'armata man difesa truova</l>
<l>contra chi dietro lei battaglia muova?</l></lg>

<lg type="ottava">
<l>Né il loco ove fuggite è più sicuro</l>
<l>di quel che 'n tal vergogna abbandonate:</l>
<l>ch'altro non è più in qua fosso né muro,</l>
<l>fuor di quei che da tergo vi lassate.</l>
<l>Or non vi fia 'l miglior seguire Arturo</l>
<l>e la fede e l'onor, ch'ora sprezzate,</l>
<l>che furando il devere a tutte insieme</l>
<l>seguir chi di scampar non mostri speme?”</l></lg>

<lg type="ottava">
<l>L'alte e vere parole, e 'l sacro aspetto</l>
<l>d'un sì famoso re, tale han vigore</l>
<l>che in un punto cangiò 'l pavido petto</l>
<l>i dannosi pensier ch'aveva in core:</l>
<l>ferma il passo ciascuno, e giunto e stretto</l>
<l>si rivolge al nemico e cerca onore,</l>
<l>e tacendo obbedisce ad ogni duce,</l>
<l>ch'al lassato cammino il riconduce.</l></lg>

<lg type="ottava">
<l>Come gregge talor cui punse tema</l>
<l>di lupo o di leon che presso scorse,</l>
<l>ch'al fin del colle o della piaggia estrema,</l>
<l>là 've il rischio è maggior, semplice corse:</l>
<l>ivi lassa s'arresta, e grida e trema</l>
<l>fin che 'l fido pastor ratto le porse</l>
<l>il soccorso fedele, e d'orror piena</l>
<l>alla mandra lassata la rimena;</l></lg>

<lg type="ottava">
<l>così indietro ritorna, e i cavalieri</l>
<l>davanti il passo lor spronano a prova,</l>
<l>più che fossero ancor d'animo alteri,</l>
<l>che 'l valore smarrito ogni uom rinuova.</l>
<l>Ma Tristano e Boorte arditi e feri</l>
<l>là dove con più genti si ritrova</l>
<l>il prode Seguran, largando il morso</l>
<l>de i possenti corsier, drizzano il corso;</l></lg>

<lg type="ottava">
<l>ma perch'era il cammin serrato intorno</l>
<l>da molti altri guerrier che 'n giro vanno,</l>
<l>senza tutto fiaccar di quelli il corno</l>
<l>non si può penetrar dov'essi stanno.</l>
<l>A chi allor di fuggir temea lo scorno</l>
<l>l'uno e l'altro di lor fa greve danno,</l>
<l>e tanti fa caderne a poco a poco</l>
<l>che d'andare ove vuol si gli apre il loco.</l></lg>

<lg type="ottava">
<l>Trova Tristan fra i primi Amopaone,</l>
<l>che nell'Ebridi fredde aveva il nido,</l>
<l>e con un colpo in fronte a terra il pone,</l>
<l>richiamando la patria in alto grido.</l>
<l>Poi nato nella istessa regione</l>
<l>Agenore con lui pose sul lido,</l>
<l>trapassato nel cor di mortal punta</l>
<l>ch'ove il cavo è maggior veniva aggiunta.</l></lg>

<lg type="ottava">
<l>Il feroce Boorte, ch'era presso,</l>
<l>ha trovato in cammino il German Iso,</l>
<l>e gli ha in cima dell'elmo il brando messo,</l>
<l>che gli passa scendendo in mezzo il viso:</l>
<l>ei dall'ultimo sonno cadde oppresso,</l>
<l>in fin sopra le spalle in due diviso;</l>
<l>e Bienore seco, il pio cugino,</l>
<l>pon nel fianco percosso a capo chino.</l></lg>

<lg type="ottava">
<l>Così va insieme la famosa coppia</l>
<l>con l'istesso desire e col valore,</l>
<l>e l'un l'altro imitando i colpi addoppia,</l>
<l>pareggiando fra loro il largo onore:</l>
<l>e tanto innanzi va, che intuzza e stroppia</l>
<l>del fero Seguran l'alto furore,</l>
<l>che come a sé vicin venir la vede</l>
<l>in nuova altra maniera a' suoi provvede;</l></lg>

<lg type="ottava">
<l>ché appellando Brunoro e 'l suo Rossano,</l>
<l>ch'uccidendo i Britanni non van lunge,</l>
<l>dice: “Or deviamo oprar l'occhio e la mano,</l>
<l>poi che novellamente si congiunge</l>
<l>con l'altero Boorte il gran Tristano,</l>
<l>e fresca schiera de' nemici giunge</l>
<l>che saran più de i nostri, de' quai rari</l>
<l>han potuto passar questi ripari.</l></lg>

<lg type="ottava">
<l>Però fermare il passo ne conviene</l>
<l>e sostener per or l'impeto loro,</l>
<l>in fin che nuova gente per noi viene,</l>
<l>e col nostro Clodin sia Palamoro:</l>
<l>ch'assai fa nel bisogno chi mantiene,</l>
<l>non men che chi l'acquista, un bel tesoro.</l>
<l>Tenete i nostri saldi, e a me si lassi</l>
<l>il romper di costor la strada e i passi”.</l></lg>

<lg type="ottava">
<l>Così detto, s'accinge all'alta impresa</l>
<l>di contrastar a i due tutto soletto:</l>
<l>e sopra il buon Tristan la prima offesa</l>
<l>muove col duro brando in mezzo il petto.</l>
<l>E se non che fu invitta la difesa</l>
<l>dell'acciar che 'l copria, più che perfetto,</l>
<l>fora in quel giorno istesso e 'n quella punta</l>
<l>all'estremo suo fin l'anima giunta:</l></lg>

<lg type="ottava">
<l>ma senza altro suo danno indietro torna,</l>
<l>e l'aria accende di faville ardenti.</l>
<l>Nel gran re di Leon drizza le corna,</l>
<l>l'ira avvampando, e fa stringerli i denti;</l>
<l>e dove il bel cimier la fronte adorna</l>
<l>con un gruppo annodato di serpenti</l>
<l>furiando gli pon la grve spada,</l>
<l>e gli fa rotti andar sopra la strada:</l></lg>

<lg type="ottava">
<l>e col lor giù cader sostegno furo</l>
<l>al fin elmo ch'avea, che integro resta.</l>
<l>Ma il mondo intorno di colore oscuro</l>
<l>si mostra, e 'n giro gli volgea la testa;</l>
<l>ma in brevissimo andar ritorna puro</l>
<l>ogni turbato senso, e 'n lui si desta</l>
<l>il primiero valor, con tanto sdegno</l>
<l>che del pensiero uman trapassa il segno:</l></lg>

<lg type="ottava">
<l>e come aspro cinghial ratto s'avventa,</l>
<l>e con tutta sua possa in fronte il fere.</l>
<l>Ma Tristan con lo scudo s'argomenta</l>
<l>che 'l destinato fin non possa avere,</l>
<l>e 'n questo mezzo in più d'un luogo il tenta:</l>
<l>ma, come prima ancor, le folte schiere</l>
<l>quinci e quindi arrivando son cagione</l>
<l>ch'ebbe termine allor l'alta quistione.</l></lg>

<lg type="ottava">
<l>Né con forza minor ritien Boorte</l>
<l>di Brunoro e Rossano il corso a freno,</l>
<l>e di più oltra gir sì ben le porte</l>
<l>chiudendo va, che il lor furor vien meno:</l>
<l>e mentre l'un percuote, all'altro morte</l>
<l>va minacciando, e 'n guisa di baleno</l>
<l>che nell'estivo ciel la notte splende</l>
<l>si vede il brando suo che sale e scende;</l></lg>

<lg type="ottava">
<l>e 'n sì leve rotare in torno il gira,</l>
<l>e sì snello e leggier muove il destriero,</l>
<l>che mentre l'un nella sua morte aspira</l>
<l>già con l'altro il rivede in atto fero.</l>
<l>A quel d'aguta punta, a questo tira</l>
<l>come fa in Mongibel Piracmo altero:</l>
<l>e 'n modo opra con lor, che doppo lui</l>
<l>pon più securi andare i guerrier sui;</l></lg>

<lg type="ottava">
<l>i quai vedendo aver sì fida scorta</l>
<l>di tai buon cavalier che innanzi vanno,</l>
<l>e 'ndietro un sì gran re che gli conforta,</l>
<l>già mettono in oblio l'andato danno,</l>
<l>e ciascun nuova speme in petto porta</l>
<l>di poter riversar l'istesso affanno</l>
<l>nello spietato esercito d'Avarco,</l>
<l>del qual troppo da lui si sentia carco.</l></lg>

<lg type="ottava">
<l>Or già spiega le forze il sacro Arturo,</l>
<l>e poi ch'a in ordin posto il grande stuolo</l>
<l>sprona il forte destrier lieto e sicuro,</l>
<l>e tra i primi nemici addrizza il volo.</l>
<l>Aman ritrova, ch'ove il freddo Arcturo</l>
<l>più restringe il suo corso al nostro polo</l>
<l>nato di chiaro sangue era in Norvegia,</l>
<l>che d'ogni altro che sia l'onor dispregia;</l></lg>

<lg type="ottava">
<l>e nel mezzo del cor con l'asta il passa</l>
<l>sì che senza spirare in terra cade:</l>
<l>seguita oltra il cammino, e morto il lassa</l>
<l>troppo lontan dall'aspre sue contrade.</l>
<l>Il tornato Gaven la lancia abbassa</l>
<l>e del suo sacro re segue le strade,</l>
<l>et Antimaco incontra, che venia</l>
<l>onde stende i confin l'Alba Rossia:</l></lg>

<lg type="ottava">
<l>e per fama acquistar con poca gente,</l>
<l>di Rossano il Selvaggio seguia l'orme;</l>
<l>or sanguinoso il sen, tardo si pente</l>
<l>che lassò del suo stil l'antiche forme.</l>
<l>Il forte Lionel, che vede e sente</l>
<l>degli arcier lievi suoi svegliar le torme,</l>
<l>poi ch'è disceso a piede e preso ha l'arco</l>
<l>ove son più nemici elegge il varco;</l></lg>

<lg type="ottava">
<l>e chiama alto Timbreo, ch'era scudiero</l>
<l>del famoso Tristano e 'n guardia avea</l>
<l>il suo più grave scudo, a lui leggiero,</l>
<l>e che null'altro in guerra sostenea:</l>
<l>e gli comanda poi col dolce impero</l>
<l>ch'un sì caro al signore usar potea</l>
<l>che 'l pianti nel terren tenace e fermo</l>
<l>perch'al suo saettar si faccia schermo.</l></lg>

<lg type="ottava">
<l>Lo sguardo appresso accortamente gira</l>
<l>ove più incontra vien la schiera stretta,</l>
<l>e 'l guerrier più onorato in essa mira,</l>
<l>di destriero o d'arnese o d'arme eletta,</l>
<l>e 'n quel l'arco spietato intento tira</l>
<l>e pongli in mortal loco la saetta:</l>
<l>poi qual picciol fanciul di madre al lembo</l>
<l>dello scudo fedel s'accoglie in grembo.</l></lg>

<lg type="ottava">
<l>Furo i primieri Argolico e Parmeno</l>
<l>ch'egli uccidesse, e 'l nobile Sileste;</l>
<l>e l'un presso dell'altro su 'l terreno</l>
<l>rendero al suo Fattor l'anime meste.</l>
<l>Con lor Detore, Cirnio e Lotofeno</l>
<l>nutriti tralle Iberniche foreste,</l>
<l>poi col fero Enodoco Erisilone,</l>
<l>quai cervi il cacciator, distesi pone.</l></lg>

<lg type="ottava">
<l>Giunge in questa il re Arturo, e quando vede</l>
<l>il giovin Lionel non ancor sazio</l>
<l>lieto dicea: “Nè men vendetta chiede</l>
<l>già de i nostri e di noi l'antico strazio:</l>
<l>ché d'ogni vostro ben già stata erede,</l>
<l>doppo il torvi i parenti, tanto spazio</l>
<l>è la turba crudel di fede incerta,</l>
<l>ch'assai danno maggior di questo merta”.</l></lg>

<lg type="ottava">
<l>“Ah” - dicea Lionel - “sapete bene,</l>
<l>invittissimo re, s'io soglio ancora</l>
<l>con altr'arme ferir, quando conviene</l>
<l>il valor dimostrar che 'n noi dimora.</l>
<l>Ma il popolo infinito che ne viene,</l>
<l>per ispegner con lancia, è tarda l'ora:</l>
<l>poi contr'a gente d'ogni vizio incude</l>
<l>chi vorrà ricercar fallo o virtude?”</l></lg>

<lg type="ottava">
<l>“Ben è vero” - il buon re gli rispondea -</l>
<l>“che non sempre il medesmo il tempo approva,</l>
<l>né la medesma cosa è buona o rea,</l>
<l>ma con la sua stagion cangia e rinnuova.</l>
<l>Or che ne aggreva la fallace dea</l>
<l>con la rota infedel, fare ogni pruova</l>
<l>n'è lecito, e 'l cercar per tutto scampo</l>
<l>a salvarne l'onore e 'l nostro campo.</l></lg>

<lg type="ottava">
<l>E voi, figliuol, che non aveste a sdegno</l>
<l>or per pubblico ben gli strali e l'arco</l>
<l>di sempiterno onor chiamerò degno,</l>
<l>né di voi celebrar sarò mai parco:</l>
<l>e se 'l ciel ne darà compìto il regno</l>
<l>che n'è d'intorno, e l'espugnare Avarco,</l>
<l>vi farò tal che non avrete pare</l>
<l>principe alcuno o re di qua dal mare”.</l></lg>

<lg type="ottava">
<l>“Io vi ringrazio” - umìle, allor risponde</l>
<l>con somma riverenza il giovinetto, -</l>
<l>“ma non bisogna aver l'esca d'altronde</l>
<l>al focoso desio ch'io porto in petto</l>
<l>di voi servire in fin che 'l ciel m'infonde</l>
<l>dell'usata sua grazia all'intelletto,</l>
<l>e mentre ch'io potrò presso o lontano</l>
<l>porre in opra per voi l'arme e la mano”.</l></lg>

<lg type="ottava">
<l>E dicendo così, d'un nuovo strale</l>
<l>su la rigida corda pon la cocca,</l>
<l>et a Meron drizzò 'l colpo mortale</l>
<l>che gli venne a passar proprio alla bocca:</l>
<l>indi spiega al cervel le pennate ale</l>
<l>sì ben, che del destrier, lasso trabocca,</l>
<l>e la testa piegò pallido e smorto</l>
<l>come tener papavero in chius'orto,</l></lg>

<lg type="ottava">
<l>che dalla folta pioggia nell'estate,</l>
<l>quando il seme ha miglior, gravato sia.</l>
<l>Era costui di tenerella etate,</l>
<l>nato in Avarco della vaga Elia</l>
<l>cara a Clodasso, e che mille fiate</l>
<l>già punse in dubbio cor di gelosia</l>
<l>alla sua sposa Albina, che sentiva</l>
<l>che troppo al suo parer cara veniva.</l></lg>

<lg type="ottava">
<l>Scocca un'altra saetta, e 'n mezzo il petto</l>
<l>va sibilando al misero Ippodamo,</l>
<l>ch'a cader va de' suoi nel calle stretto</l>
<l>come percosso uccel dal verde ramo.</l>
<l>Era esso Ibero, e nuovo duce eletto,</l>
<l>onde il popol di lui grave richiamo</l>
<l>al ciel facea, ché l'una e l'altra sponda</l>
<l>par di lui non avea che 'l Beti inonda.</l></lg>

<lg type="ottava">
<l>Doppo il costui morir, Merope appella</l>
<l>che gli è sempre vicino, il suo scudiero,</l>
<l>che gli adduca il cavallo; e monta in sella</l>
<l>dicendo: “Or sia chi vuol per oggi arciero,</l>
<l>ch'io con altr'arme in man l'empia e rubella</l>
<l>turba or voglio assalir da cavaliero:</l>
<l>e veggia ogni uom che chi di Gave nasce</l>
<l>d'ogni arme oprare e di virtù si pasce”.</l></lg>

<lg type="ottava">
<l>In tai parole sprona in quella parte</l>
<l>ove il caro fratel Boorte scorse,</l>
<l>che parea fra' nemici il gallo Marte</l>
<l>ove irata la man più in guerra porse.</l>
<l>Trova il Geta Iperoco, che 'n disparte</l>
<l>lassando gli altri andar sopra lui corse,</l>
<l>e nel petto egualmente s'incontraro,</l>
<l>ma fu l'un colpo più dell'altro amaro:</l></lg>

<lg type="ottava">
<l>perché l'asta dell'altro in tronchi sale</l>
<l>volando al ciel, senza lassare offesa;</l>
<l>quella di Lionel fu micidiale,</l>
<l>che sprezzando del ferro ogni difesa</l>
<l>passò dove il polmon con tepide ale</l>
<l>mantien l'aura vital nell'alma accesa;</l>
<l>e 'n terra se n'andò del mondo sciolto,</l>
<l>ove fu in sen de' suoi subito accolto.</l></lg>

<lg type="ottava">
<l>Indi col brando in man ritrova Opito,</l>
<l>d'Aleandro figliuol, che ricco nacque</l>
<l>del nobil Taragone al basso lito,</l>
<l>ove Teti di spuma imbianca l'acque:</l>
<l>e di sdegno d'amor s'era partito</l>
<l>dalla vaga Serpilla, a cui non piacque</l>
<l>d'averlo sposo, ond'ei con aspra sorte,</l>
<l>come allor ritrovò, cercava morte.</l></lg>

<lg type="ottava">
<l>Incontra il suo german detto Soceo,</l>
<l>che in ogni sua fortuna gli fu appresso;</l>
<l>e d'un colpo alla fronte in morte il feo,</l>
<l>come nel viver pria, compagno d'esso.</l>
<l>Poi d'altra patria il crudo Ilioneo,</l>
<l>che d'Affrica il terren teneva oppresso</l>
<l>d'Atlante al mar, di sangue Visigoto,</l>
<l>d'orgoglio e di vigor fé nudo e vòto.</l></lg>

<lg type="ottava">
<l>Ma mentre esso, il fratello e 'l pio Tristano,</l>
<l>mostrando alto valor, battono a terra</l>
<l>questo e quel duce illustre e capitano</l>
<l>e fan maravigliosa e cruda guerra;</l>
<l>Palamoro, Clodino e Dinadano</l>
<l>di qua dal largo fosso, che gli serra</l>
<l>in sicurtà di lor, nell'altrui danno</l>
<l>conducendo gran turba intorno vanno:</l></lg>

<lg type="ottava">
<l>sì che mal far riparo si potea,</l>
<l>né scacciar i nemici da quel lato</l>
<l>che dritto in verso Avarco rispondea,</l>
<l>che tutto pienamente era occupato.</l>
<l>Ma il saggio Maligante, che vedea</l>
<l>di tutto il campo il periglioso stato,</l>
<l>con infiniti carri utili a guerra</l>
<l>attraversa il cammino e 'l passo serra.</l></lg>

<lg type="ottava">
<l>E mentre che Tristan tenendo a bada</l>
<l>il furor che venìa saldo sostiene,</l>
<l>a nuovo fosso, che profondo vada</l>
<l>quanto a sì breve tempo si conviene,</l>
<l>fa che 'l popolo armato, il qual la spada</l>
<l>e la lancia e lo scudo a terra tiene,</l>
<l>con gli agresti instrumenti si raccinga,</l>
<l>sì che i carri di fuori intorno cinga:</l></lg>

<lg type="ottava">
<l>e con studio maggior ch'alla stagione</l>
<l>che comincia a scaldarse il buon cultore</l>
<l>alla pregiata vigna i villan pone</l>
<l>per voltare il terren che troppo umore</l>
<l>dona all'erbe crudei che son cagione</l>
<l>che 'l dolce arbor di Bacco o langue, o muore,</l>
<l>che pon vederse al rusticano assalto</l>
<l>mille zappe lucenti andare in alto;</l></lg>

<lg type="ottava">
<l>e tanto era lo stuol, che 'n tempo breve</l>
<l>già potea la difesa esser sicura.</l>
<l>Chi la terra rompea, chi larga e greve</l>
<l>gleba all'argin portar prende la cura,</l>
<l>chi dispon bene il loco in cui si deve</l>
<l>le guardie porre, in guisa d'alte mura,</l>
<l>chi le porte disegna in dotte forme</l>
<l>da spingere e ritrar de' suoi le torme.</l></lg>

<lg type="ottava">
<l>L'accorto Bandegamo in altra parte</l>
<l>de i subiti consigli ammaestrato</l>
<l>or a questo or a quel discuopre l'arte</l>
<l>ch'usar si deggia in simigliante stato:</l>
<l>a chi minacce, a chi prieghi diparte,</l>
<l>e si ritruova presto in ciascun lato;</l>
<l>e per essempio dar come s'adopre</l>
<l>quinci e quindi con lor pon mano all'opre.</l></lg>

<lg type="ottava">
<l>Il felice Abondan l'istesso face,</l>
<l>né men Lucano il Brutto ed Egrevallo,</l>
<l>in quel modo adattando che conface</l>
<l>a chi più rappresenti argine e vallo,</l>
<l>sollecitando ognor mentre la pace</l>
<l>non può lor disturbar uomo o cavallo,</l>
<l>ché ritenuto a forza era lontano</l>
<l>del valor di Boorte e di Tristano.</l></lg>

<lg type="ottava">
<l>Blanoro e Gossemante, il core ardito,</l>
<l>Mandrino ed Ozzonelio d'Estrangorre</l>
<l>con molti cavalier nel vicin lito</l>
<l>per più lor sicurar si vanno a porre,</l>
<l>che nessun sia impiagato o sia impedito</l>
<l>da qualche leve arcier, che spesso corre</l>
<l>non scoperto d'altrui fra gente e gente,</l>
<l>che via miglior di lui può far dolente.</l></lg>

<lg type="ottava">
<l>Così son nel passar di lunghe ore</l>
<l>sì ben di nuovi fossi intorno cinti,</l>
<l>che di vedere omai cessa il timore</l>
<l>i marziali alberghi accesi o vinti,</l>
<l>ma che i molti guerrier che sien di fuore</l>
<l>dal numero minor sian risospinti:</l>
<l>tal ch'al nuovo periglio sopraggiunto</l>
<l>il rimedio e 'l dolor nasce in un punto.</l></lg>

<lg type="ottava">
<l>E bene ad uopo vien, che tanto cresce</l>
<l>il furor de i nemici e lo spavento</l>
<l>di quei d'Arturo, che del termin esce</l>
<l>chi di viltà mostrar, che d'ardimento.</l>
<l>Lo stuol Franco e Britanno in un si mesce,</l>
<l>e nessun cura onore o reggimento</l>
<l>di duce o di guerrier che grida o chiama,</l>
<l>e per suo scampo omai sprezza ogni fama.</l></lg>

<lg type="ottava">
<l>Corre intorno Tristan, corre Boorte,</l>
<l>e di fargli arrestar s'adopra in vano.</l>
<l>Il vecchio re dell'Orcadi sì forte</l>
<l>ch'esser può ben udito di lontano</l>
<l>dicendo va: ““Qual più sicura sorte</l>
<l>speri trovar nel piè che nella mano,</l>
<l>popolo abbietto e vil, che non t'accorgi</l>
<l>ch'al palese morir te stesso scorgi?</l></lg>

<lg type="ottava">
<l>Non t'avvedi tu stolto, che fuggire</l>
<l>in sicurato loco omai non puossi,</l>
<l>poi che lassato aviamo il varco aprire,</l>
<l>spianare il vallo e ragguagliare i fossi?</l>
<l>Ben, se rivestirem l'usato ardire,</l>
<l>del qual senza cagione or sète scossi,</l>
<l>di tosto rivedere ho ferma speme</l>
<l>tornar gli argini, i fossi e i valli insieme”.</l></lg>

<lg type="ottava">
<l>Ma poco opra il suo dir, che più che prima</l>
<l>senza nulla ascoltar fugge lo stuolo:</l>
<l>e 'l gran Britanno re, che pure stima</l>
<l>che più d'altro onorar deggian lui solo,</l>
<l>roso dell'ira il cor dall'aspra lima</l>
<l>e di sdegno ripien, colmo di duolo,</l>
<l>col destrier suo davante s'attraversa</l>
<l>e mordendogli tal la rabbia versa:</l></lg>

<lg type="ottava">
<l>“Se voi fuggite sol, diletti amici,</l>
<l>per secura portar con voi la vita,</l>
<l>datemi oggi legato a' miei nemici,</l>
<l>e fia strada più aperta e più spedita:</l>
<l>che gir vi lasseran lieti e felici</l>
<l>ove il molle desio, lassi, v'invita,</l>
<l>dentro al vostro nativo e dolce loco</l>
<l>tra le vil femminelle all'ombra e al foco;</l></lg>

<lg type="ottava">
<l>et io mi rimarrò famoso pegno</l>
<l>del fidato valor de' miei guerrieri,</l>
<l>che di Bacco e Ciprigna al lento regno</l>
<l>contr'a chi sia lontan son crudi e feri:</l>
<l>Ove Marte alza poi l'armato segno</l>
<l>al fuggirsi lontan pronti e leggieri;</l>
<l>e del suo imperadore han quella cura</l>
<l>che 'l pasciuto monton di vil pastura”.</l></lg>

<lg type="ottava">
<l>Le sdegnose parole e i veri detti</l>
<l>d'un sì onorato re di tanto nome</l>
<l>ben pungean de' migliori i chiari petti,</l>
<l>carcando i cor di vegognose some;</l>
<l>e dalla turba vil chiusi e ristretti</l>
<l>vorrian pur ritornar, ma non san come,</l>
<l>ché traportati son da quella forza</l>
<l>qual nave ch'Aquilon percuota all'orza,</l></lg>

<lg type="ottava">
<l>che 'n ver lui quanto può drizza la prora</l>
<l>l'animoso nocchier, né ceder vuole,</l>
<l>ché 'l cammino acquistato per lunga ora</l>
<l>in un momento sol perder si suole:</l>
<l>ma poi ch'egli ha dalla surgente aurora</l>
<l>travagliato al corcar del tardo sole,</l>
<l>pur conviengli al soffiar che maggior poggia</l>
<l>contraria la suo desio lentar la poggia;</l></lg>

<lg type="ottava">
<l>cotal fan quelli afflitti, che di doglia</l>
<l>e d'onta e di pietà restan compresi</l>
<l>d'esser lordo trofeo, fugace spoglia</l>
<l>de' suoi nemici sopra loro ascesi:</l>
<l>ma i piè impediti a così pronta voglia</l>
<l>non pon bene ubbidir, da troppi offesi;</l>
<l>così, mal grado suo, co i peggior vanno</l>
<l>all'estremo, qual sia, disnore e danno.</l></lg>

<lg type="ottava">
<l>E 'n tal guisa convien che i buon dien loco</l>
<l>alla viltà de i rei, questi alla tema,</l>
<l>e come avesser dietro ardente foco</l>
<l>per più tosto fuggir l'un l'altro prema.</l>
<l>Già son tutti condotti a poco a poco</l>
<l>de' nuovi fossi su la riva estrema,</l>
<l>là dove Maligante ed altre scorte</l>
<l>d'entrarvi a sicurtà mostran le porte:</l></lg>

<lg type="ottava">
<l>però che innanzi a quei, poco lontano,</l>
<l>Creuso il Senescial locato avea,</l>
<l>ch'a molti cavalier duce e sovrano</l>
<l>l'impeto de i nemici sostenea;</l>
<l>così come più avanti il buon Tristano</l>
<l>con Boorte il medesimo facea:</l>
<l>sì che 'l furore ostil da doppio intoppo</l>
<l>non può a gli altri, interrotto, nuocer troppo.</l></lg>

<lg type="ottava">
<l>Or quando ivi arrivato il grande Arturo</l>
<l>vede il saldo lavor di Maligante</l>
<l>che 'l resto del suo campo fea sicuro</l>
<l>non men di quello istesso ch'era avante,</l>
<l>e de i carri ivi stesi il forte muro</l>
<l>che soprastava altero e minacciante,</l>
<l>ch'a pena cominciò quando è partito,</l>
<l>e nel ritorno suo trova compìto,</l></lg>

<lg type="ottava">
<l>tutto alto gli dicea: “Deh, quanto vale</l>
<l>d'un saggio duce sol l'accorto avviso?</l>
<l>Per voi, gran re di Gorre, d'ogni male</l>
<l>oggi fia il nostro esercito diviso,</l>
<l>e può lieto posar ch'un loco tale</l>
<l>non possa in lungo tempo esser conquiso</l>
<l>da numero maggior che quei non sono,</l>
<l>s'anco il popol ch'aviam fosse men buono.</l></lg>

<lg type="ottava">
<l>Né men gloria è di voi, né men devreste</l>
<l>di palme andare inghirlandato e cinto</l>
<l>che se con chiara man del tutto aveste</l>
<l>l'avversario che vien battuto e vinto:</l>
<l>ch'or con questo consiglio gli toglieste</l>
<l>la vittoria, e 'l sperar gli avete estinto;</l>
<l>né men si dee lodar chi i suoi difenda</l>
<l>che chi gli aspri nemici armati offenda”.</l></lg>

<lg type="ottava">
<l>Così detto s'arresta ove l'entrata</l>
<l>che nel mezzo apparia distorta assiede,</l>
<l>con doppia porta, e 'n guisa fabbricata</l>
<l>che la prima di lor l'altra non vede.</l>
<l>Ivi dispon l'altera sua brigata,</l>
<l>che mai sempre di lui seguita il piede,</l>
<l>alla sua destra stesa ed alla manca,</l>
<l>ove in alto surgea l'insegna bianca;</l></lg>

<lg type="ottava">
<l>con quell'ordin medesimo che suole</l>
<l>il pio cultor, ch'al rapido torrente</l>
<l>che non depredi i campi occorrer vuole,</l>
<l>e 'l vede al contrastar troppo possente,</l>
<l>che 'n più luoghi gli oppone argine e mole</l>
<l>in fin che sieno alle sezzaie spente</l>
<l>in tal maniera le rabbiose forze</l>
<l>che le pendenti piagge poco sforze.</l></lg>

<lg type="ottava">
<l>E Tristan, che lassato ha il suo destriero</l>
<l>in man di Blomberiffe ed ha ripreso</l>
<l>il settemplice scudo, e 'n su 'l sentiero</l>
<l>verso i molti nemici è innanzi steso,</l>
<l>quanto puote in sembiante ardito e fero</l>
<l>tutto del lor furor sostiene il peso:</l>
<l>poi con la spada in giro si discioglie</l>
<l>dalla turba mortal ch'ivi s'accoglie;</l></lg>

<lg type="ottava">
<l>indi il piè ritirando a poco a poco,</l>
<l>della fuga de i suoi sostegno viene:</l>
<l>così gli scorge a quel serrato loco</l>
<l>in cui sien fuor di tema e fuor di pene.</l>
<l>Ma tale intorno a lui s'accende foco,</l>
<l>che comincia a mancargli forza e spene</l>
<l>di poter adoprar per questo verso</l>
<l>che non rimanga in cenere converso;</l></lg>

<lg type="ottava">
<l>tal che stringendo al fin necessitade,</l>
<l>e rimirando i suoi securi omai,</l>
<l>con più veloce andar calca le strade,</l>
<l>non ascondendo pur la fronte mai.</l>
<l>Allor da diversissime contrade,</l>
<l>più che facesser pria, crescono assai</l>
<l>sopra lui lance, dardi, frombe e strali,</l>
<l>ch'ad ogni altro ch'a lui foran mortali;</l></lg>

<lg type="ottava">
<l>ma il gravissimo scudo e 'l fino acciaro,</l>
<l>onde tutte le membra aveva cinte,</l>
<l>ad ogni aspra percossa eran riparo,</l>
<l>né le lassan di sangue esser dipinte.</l>
<l>Ma de i colpi il romore agro ed amaro</l>
<l>della testa e del cor quasi hanno estinte</l>
<l>le sue parti vitali, ed a lui danno,</l>
<l>assai più che timor, periglio e danno.</l></lg>

<lg type="ottava">
<l>E qual fero leon soverchio oppresso</l>
<l>di cani e cacciator da turba folta</l>
<l>che schivando il morir s'avventa spesso</l>
<l>verso i villan, né mai le spalle volta,</l>
<l>ma nel passo voltar si scorge in esso</l>
<l>poco di quei timore, e rabbia molta,</l>
<l>perché movendo il piede altero e tardo</l>
<l>or minaccia co i denti, or con lo sguardo;</l></lg>

<lg type="ottava">
<l>tale il forte Tristan ritragge il piede</l>
<l>verso il campo de' suoi, servando intera</l>
<l>la virtù invitta onde fu chiaro erede,</l>
<l>né potè mai piegar fortuna fera:</l>
<l>e quanto più ciascun crudele il fiede,</l>
<l>già stimando i suoi dì condotti a sera,</l>
<l>allor con più vigor ratto s'avventa</l>
<l>e quello a morte dà, questo spaventa.</l></lg>

<lg type="ottava">
<l>Qual digiuno asinel, nel campo entrato</l>
<l>che di fiorite biade il sen ricopra,</l>
<l>che con verghe e baston da più d'un lato</l>
<l>di pastorelle stuol si veggia sopra,</l>
<l>che poi che 'l dipartir molto ha indugiato</l>
<l>rifuggendosi ancora il morso adopra,</l>
<l>che il collo stende, e con l'ingorde voglie</l>
<l>quante spighe ha vicine in bocca accoglie;</l></lg>

<lg type="ottava">
<l>tal l'Armorico duce ivi apparìa,</l>
<l>ch'obbedir' alla turba gli conviene</l>
<l>ch'a cavallo ed a piè spietata e ria</l>
<l>d'ogni parte ov'ei va crescendo viene,</l>
<l>ma indietro ritornando spesso invia</l>
<l>nel mondo oscuro chi più oppresso il tiene:</l>
<l>fin che del nuovo fosso giunto all'alto</l>
<l>sovra il vallo ch'avea passa in un salto.</l></lg>

<lg type="ottava">
<l>Ma in questo mezzo il sol calati i rai</l>
<l>dietro al Marocco avea nell'occidente,</l>
<l>tal che di speme e di timor di guai</l>
<l>già imposto ha il fine all'una e l'altra gente:</l>
<l>onde il Britanno stuol s'allegra assai,</l>
<l>e 'l grande oste di Avarco n'è dolente</l>
<l>pensando che s'ancor durasse il giorno</l>
<l>girsen potea della vittoria adorno.</l></lg>

<lg type="ottava">
<l>Il fero Seguran, cedendo all'ore,</l>
<l>che 'n dietro ogni guerrier seco s'accoglia</l>
<l>fa intorno comandar l'alte e sonore</l>
<l>trombe, e che 'l guerreggiare omai si scioglia.</l>
<l>Ma poi che 'l negro ed umido colore</l>
<l>d'ogni luce ch'avea l'aria dispoglia,</l>
<l>su la sinistra man lieto gli mena</l>
<l>ove irriga l'Oron la secca arena.</l></lg>

<lg type="ottava">
<l>Ivi sopra il cavallo, in man tenendo</l>
<l>la spada ancor, ché non la vuol riporre,</l>
<l>intorno a cui di crudo aspetto orrendo</l>
<l>il britannico sangue largo corre,</l>
<l>parla a tutti: “Signori, io ben comprendo</l>
<l>che 'l ciel non ha voluto oggi disporre</l>
<l>la vittoria per noi però che vuole</l>
<l>che con più onor l'abbiam nel nuovo sole;</l></lg>

<lg type="ottava">
<l>e fia 'l nostro miglior, perché la notte</l>
<l>n'aria tolto il seguir la nostra sorte:</l>
<l>ché mai puosse all'oscuro aver condotte</l>
<l>tali e sì grandi schiere integre a morte,</l>
<l>che molte de i confin più che noi dotte,</l>
<l>fuggir potean per vie chiuse e distorte,</l>
<l>altre, ove l'ombra più nascosa preme,</l>
<l>per di nuovo assalir mettersi insieme;</l></lg>

<lg type="ottava">
<l>ove al primo apparir di quella luce</l>
<l>che risurgendo il sol nuova ne mostre,</l>
<l>ogni buon cavaliero ed ogni duce</l>
<l>rimenando a ferir le genti nostre,</l>
<l>con l'antico valor che 'n voi riluce</l>
<l>prima che tutto il ciel s'indore e inostre</l>
<l>preso il lor campo e messi in fuga avremo;</l>
<l>poi l'altre ore in seguirgli spenderemo.</l></lg>

<lg type="ottava">
<l>Ma per non perder tempo nell'aurora</l>
<l>a rimettere in un le sparse schiere</l>
<l>o per ristretto calle trarle fuora</l>
<l>e conducerle al loco ove si fere,</l>
<l>qui la notturna fia nostra dimora,</l>
<l>là dove d'ora in ora rivedere</l>
<l>del nemico potrasse ogni consiglio,</l>
<l>senza crederlo altrui, col proprio ciglio.</l></lg>

<lg type="ottava">
<l>Or qui dunque di spessi e larghi fochi</l>
<l>farem del nostro Orone il lito adorno,</l>
<l>onde scerner potrem per tutti i lochi</l>
<l>ogni laccio, ogni insidia tesa intorno,</l>
<l>né ci porgano offesa i molti o pochi</l>
<l>che nel fin sopra lor non sia lo scorno;</l>
<l>e potrem discoprendo anco impedire</l>
<l>se celati da noi vorran fuggire.</l></lg>

<lg type="ottava">
<l>Vada Attore l'araldo entro alla terra,</l>
<l>e narri al re Clodasso i pensier nostri,</l>
<l>che per quanto quest'ombra il lume atterra</l>
<l>non abbandonerem d'Orone i chiostri;</l>
<l>e ch'egli intanto a quel ch'Avarco serra</l>
<l>come guardar si deve a' suoi dimostri,</l>
<l>e i vecchi e i giovincei con somma cura</l>
<l>aggian l'albergo lor sopra le mura,</l></lg>

<lg type="ottava">
<l>e che l'alte finestre e l'ampie strade</l>
<l>le femmine vegghiando empion di faci,</l>
<l>sì che non sian le peregrine spade</l>
<l>ascose in lor da tenebre fallaci;</l>
<l>e qui, dove sol nude han le contrade</l>
<l>i guerrier di valor chiari seguaci,</l>
<l>di preziosi vin gran copia mande</l>
<l>e di maniere assai larghe vivande”.</l></lg>

<lg type="ottava">
<l>Attor volando gìo, né molto stette</l>
<l>che già carri infiniti segnan l'orme,</l>
<l>già vengon di monton le gregge elette</l>
<l>e di cornuti buoi le grasse torme.</l>
<l>Già ciascun lieto all'opera si mette</l>
<l>dell'albergo apprestare, e nessun dorme,</l>
<l>infin ch'hanno i graditi cavalieri</l>
<l>adagiati e pasciuti i lor destrieri.</l></lg>

<lg type="ottava">
<l>Già i larghissimi fochi in alto vanno,</l>
<l>ch'alle nubi occupar drizzano il piede:</l>
<l>tre volte mille furo, e 'n ciascuno hanno</l>
<l>almen trenta guerrier mischiata sede;</l>
<l>e tutti in cerchio della valle stanno</l>
<l>con sì chiaro splendor, ch'ivi si vede</l>
<l>ceder al lume lor l'umida notte</l>
<l>con le tenebre sue fugate e rotte.</l></lg>

<lg type="ottava">
<l>Han di lunge sembianza al ciel sereno,</l>
<l>quando Delia il fratello opposta mira</l>
<l>dall'altro punto, e che di stelle pieno</l>
<l>lucentissime e vaghe intorno gira,</l>
<l>che l'ombre scuote che si truova in seno</l>
<l>co i dolci raggi che ciascuna spira:</l>
<l>onde il colle vicin chiaro si scorge</l>
<l>e 'l pastor lieto a contemplarle sorge.</l></lg>

<lg type="ottava">
<l>Tali eran gli alti fuochi, a cui vicina</l>
<l>parte omai del digiun ristoro prende,</l>
<l>parte al lento riposo gli occhi inchina</l>
<l>e l'affannate membra a terra stende,</l>
<l>parte a i fossi del campo s'avvicina</l>
<l>e celata ascoltar l'animo intende,</l>
<l>ricangiandosi tal, ch'a ciascun tocchi</l>
<l>il quetare e svegliar gli spirti e gli occhi.</l>
</lg></div1>

<div1><head>CANTO XIV</head>


<lg type="ottava">
<l>In tal riposo e 'n sì fiorita speme</l>
<l>le guardie avea l'esercito d'Avarco;</l>
<l>ma d'altro lato acerba doglia preme</l>
<l>il cor d'Arturo, che di tema è carco,</l>
<l>d'ira, di sdegno e di vergogna insieme,</l>
<l>ché mal difeso avea l'antico varco</l>
<l>tenuto infino allor senz'altro danno</l>
<l>quasi tutto il cammin del settim'anno.</l></lg>

<lg type="ottava">
<l>Il medesmo avvenia ne gli altri ancora</l>
<l>duci e gran cavalier che 'ntorno avea.</l>
<l>Tra i privati guerrier gran parte plora</l>
<l>d'amico o di cugin la morte rea;</l>
<l>chi di sé, lamentando, l'ultim'ora</l>
<l>con gli occhi del timor presso vedea,</l>
<l>ché l'altrui di quel dì passato essempio</l>
<l>gli mostrava vicin l'istesso scempio.</l></lg>

<lg type="ottava">
<l>Soli il chiaro Tristano e 'l pio Boorte</l>
<l>si potean riveder quali eran mai</l>
<l>d'invittissimo cor, d'animo forte</l>
<l>minacciare a i nemici ontosi guai,</l>
<l>e del sentito mal biasmar la sorte</l>
<l>e del ciel contr'a lor gl'irati rai:</l>
<l>confortando ciascun di sperar bene,</l>
<l>ché non sempre il medesmo ha dolce o pene.</l></lg>

<lg type="ottava">
<l>E poi ch'ebbero i due disposte intorno,</l>
<l>Tristano al destro e quegli al manco lato,</l>
<l>le gardie sì, che non potesse scorno</l>
<l>dal nemico vicino esser portato,</l>
<l>là dov'era il gran re fanno ritorno,</l>
<l>che 'n mezzo stava del suo stuolo amato</l>
<l>ripien d'atra tristezza del seguìto,</l>
<l>e di quello avvenire sbigottito;</l></lg>

<lg type="ottava">
<l>ma al rimirar de i due la vista chiara</l>
<l>il volto e 'l cor si rasserena alquanto,</l>
<l>dicendo: “Or che faremo, altera e rara</l>
<l>coppia a cui di virtù dò il primo vanto?</l>
<l>Che fin veggiamo alla rovina amara</l>
<l>che ne sta sopra, ed al perpetuo pianto</l>
<l>dell'onor già perduto e del gran nome</l>
<l>nostro, aggravato di sì abbiette some?</l></lg>

<lg type="ottava">
<l>Deviam noi ritornar, come a me pare,</l>
<l>al medesmo cammin che qui n'ha indotto,</l>
<l>e rivarcar della Britannia il mare</l>
<l>poi ch'è 'l nostro sperar piegato e rotto?</l>
<l>E dar gioia a i nemici senza pare,</l>
<l>e sovra tutti al crudo Lancilotto?</l>
<l>E lì dietro a i confin del mio paese</l>
<l>esser presti a soffrir novelle offese?</l></lg>

<lg type="ottava">
<l>O pur, quinci restando, in altra prova </l>
<l>e 'n gran rischio ripor le nostre genti</l>
<l>per veder s'a pietade il ciel si muova</l>
<l>o se vuol più che mai farne dolenti?</l>
<l>Ché 'l sovente tentar talvolta giova,</l>
<l>talvolta i tentator per sempre ha spenti;</l>
<l>dura cosa è il partir senza alcun frutto,</l>
<l>e durissima ancor perdere il tutto”.</l></lg>

<lg type="ottava">
<l>Così disse, e Tristan turbato in volto</l>
<l>risponde: “Or fia possibile che 'n voi</l>
<l>così breve accidente aggia ritolto</l>
<l>quell'ardir ch'avanzò gli antichi suoi,</l>
<l>e per sì poco danno or caggia avvolto</l>
<l>di timore il pensier che gli altri eroi</l>
<l>si lasciò indietro col montare in alto,</l>
<l>senza curar di sorte alcuno assalto?</l></lg>

<lg type="ottava">
<l>Non crederrò già mai che 'l grande Arturo</l>
<l>ragioni del fuggir se non per gioco:</l>
<l>il qual pens'io che viveria securo</l>
<l>in tra i folti nemici e 'n mezzo il foco,</l>
<l>non che cinto sì ben di fosso e muro,</l>
<l>tra tanti cavalier che d'ogni loco</l>
<l>basso, aperto ed esposto a i propri danni</l>
<l>porrian saldo guardarlo infinit'anni.</l></lg>

<lg type="ottava">
<l>Dico adunque, signor, che qui si deve</l>
<l>ristorare e posar le genti lasse</l>
<l>della lunga fatica e sudor greve,</l>
<l>mentre che 'l sol nell'oceàno stasse;</l>
<l>ma poi che 'l suo splendor l'alba riceve,</l>
<l>che si debba uscir fuor con l'aste basse,</l>
<l>e col cor più che mai securo ed alto</l>
<l>apportare a i nemici un nuovo assalto.</l></lg>

<lg type="ottava">
<l>A chi contrario al mio doni consiglio</l>
<l>dico ch'al vostro onor fa estremo torto,</l>
<l>ché in guerra non si va senza periglio,</l>
<l>né si può navigar restando in porto.</l>
<l>E s'or mostra fortuna irato il ciglio,</l>
<l>doman fia chiaro, e 'l cammin destro e corto</l>
<l>forse ne mostrerrà di vera gloria,</l>
<l>ornando il nostro duol d'alta vittoria”.</l></lg>

<lg type="ottava">
<l>Qui tacendo, il re Lago le parole</l>
<l>con dolcissimo suono allor riprende</l>
<l>dicendo: “O di virtù lucido sole</l>
<l>che di sì ardenti rai fra noi risplende,</l>
<l>te riguardi ciascun che 'n terra vuole</l>
<l>ritrovare il cammin ch'al cielo ascende,</l>
<l>e s'acconci i pensier, l'arme e la mano</l>
<l>a seguir l'orme sacre di Tristano.</l></lg>

<lg type="ottava">
<l>Cotai si pon chiamre i cavalieri,</l>
<l>invittissimo re, d'alto valore,</l>
<l>che secondo il bisogno e saggi e feri</l>
<l>si mostran sempre, e con desio d'onore.</l>
<l>Non si porriano aver più dritti e veri</l>
<l>consigli altronde, e di più intero amore</l>
<l>di quel ch'or dona in semplice sermone</l>
<l>il rettore onorato di Leone.</l></lg>

<lg type="ottava">
<l>Tal che, lassata indietro ogni altra cura,</l>
<l>si pensi alla difesa e alla vendetta:</l>
<l>ciascun gli andati danni e la paura</l>
<l>sotto nuovi pensieri in oblio metta.</l>
<l>Sì dirò ben ch'al render voi men dura</l>
<l>e più larga la strada or aspra e stretta</l>
<l>modo agevol v'è dato, se vi piace</l>
<l>con Lancilotto omai di tentar pace;</l></lg>

<lg type="ottava">
<l>la qual noia apportar non vi devria,</l>
<l>ben ch'a minor di lei s'inchini l'alma:</l>
<l>ch'onta o gloria non va dove non sia</l>
<l>di grandezza o d'onore egual la salma;</l>
<l>e tra servo e signor non si desia</l>
<l>simil che tra' nemici e lauro e palma,</l>
<l>e men tra 'l figlio irato e 'l pio parente,</l>
<l>quali io stimo esser voi veracemante.</l></lg>

<lg type="ottava">
<l>Si conviene al gran re di tener fiso</l>
<l>solo alle cose altissime il pensiero,</l>
<l>e d'ogni altra men degna esser diviso</l>
<l>che non sia duro scoglio al sommo impero;</l>
<l>piegar talora il cor, cangiare avviso,</l>
<l>non esser grave a chi gli mostre il vero</l>
<l>e pensar che Dio sol può senza altrui</l>
<l>ogni cosa adattar qual piace a lui.</l></lg>

<lg type="ottava">
<l>Non avete or quistion con Lancilotto,</l>
<l>ma col nemico e perfido Clodasso:</l>
<l>né sì onorato stuolo è qui condotto</l>
<l>perché 'l figlio di Ban sia tristo e basso.</l>
<l>Né il vostro onore altissimo più sotto,</l>
<l>per richiamarlo a voi, sarà d'un passo,</l>
<l>ma sarà ben nel centro della terra</l>
<l>se così indegno fine ha questa guerra”.</l></lg>

<lg type="ottava">
<l>Mentre che 'l gran Britanno intento ascolta</l>
<l>del suo buon re dell'Orcadi il consiglio,</l>
<l>le veraci parole in cor rivolta</l>
<l>tenendo alta la mente e basso il ciglio.</l>
<l>Poi che 'l sente in silenzio, a lui si volta</l>
<l>col riverente onor che deve il figlio</l>
<l>dicendo: “O padre, e ben mi sète tale</l>
<l>poi che voi tengo a Pandragone eguale;</l></lg>

<lg type="ottava">
<l>io non posso negar che 'l vostro dire</l>
<l>non men di senno sia che d'amor pieno,</l>
<l>e ch'al bisogno tal le privat'ire</l>
<l>deven di chi più sa sgombrare il seno:</l>
<l>ma troppo è dura cosa incontra gire</l>
<l>al suo giusto disdegno e metter freno</l>
<l>al desio di mostrar ch'umana forza</l>
<l>un generoso core a nulla sforza.</l></lg>

<lg type="ottava">
<l>E se qui sola in rischio la mia vita</l>
<l>fosse, e sola di me la propria sorte,</l>
<l>pria che ciò far, per via corta e spedita</l>
<l>di tosto eleggerei correre a morte:</l>
<l>ma quando così nobile e gradita</l>
<l>gente mi veggio, e sì onorate scorte,</l>
<l>che delle nostre colpe avrebber doglia,</l>
<l>al voler di ciascun piego la voglia.</l></lg>

<lg type="ottava">
<l>E perché 'l mondo intende ch'io non amo</l>
<l>di più gradire il mio, che 'l vostro bene,</l>
<l>contento son che dell'uliva il ramo</l>
<l>come a chi sia maggior, quasi, conviene</l>
<l>si chieggia in nome mio, con dir ch'io bramo</l>
<l>che di quanto seguìo sien mie le pene,</l>
<l>e di lui sia larghissimo il guadagno</l>
<l>in volermi tornar pari e compagno:</l></lg>

<lg type="ottava">
<l>perché in premio di ciò sarò contento</l>
<l>di lassare a lui sol di qua dal mare</l>
<l>di tutto quel paese il reggimento</l>
<l>che si potrà con l'arme guadagnare:</l>
<l>oltra il regno d'Avarco, ch'io consento</l>
<l>che sotto al suo voler debba restare;</l>
<l>tal che 'nvidia ad alcun non possa avere</l>
<l>di tesor, di terreno e di potere.</l></lg>

<lg type="ottava">
<l>Poscia oltra il mar nel lito mio britanno</l>
<l>di sette alme città gli darò impero,</l>
<l>d'Udon, di Bervelai, d'Ulla, che stanno</l>
<l>ove l'Umbra a Nettunno apre il sentiero,</l>
<l>e d'Alertone, ove irrigando il vanno</l>
<l>con le fredde onde sue la Tesa e 'l Vero,</l>
<l>e di Varvico, che suoi lidi stende</l>
<l>alle piagge miglior ch'Avone scende;</l></lg>

<lg type="ottava">
<l>poi nella Cantabrigia Eli e Valpole,</l>
<l>ch'al Germanico sen drizzan la fronte,</l>
<l>delle quai più gentil non vede il sole</l>
<l>ovunque al suo cammin si corchi o monte.</l>
<l>Né queste avrà, per quant'io speri, sole,</l>
<l>che di molte altre ancor più chiare e conte</l>
<l>gli porrò scettro in mano, e dir potrasse</l>
<l>che d'ogni occidental l'altezza passe.</l></lg>

<lg type="ottava">
<l>Darogli in pace poi gradite squadre</l>
<l>di cavalieri arditi in compagnia,</l>
<l>che 'l seguiran qual pio signore e padre,</l>
<l>come fia il suo piacer, per ogni via:</l>
<l>co i quai potrà nell'opere leggiadre</l>
<l>spender gli anni miglior, come desia,</l>
<l>di lauri ornando la famosa chioma,</l>
<l>e di gloria avanzar la Grecia e Roma;</l></lg>

<lg type="ottava">
<l>e sì ben d'arme ornati e di destriero,</l>
<l>che pochi incontrerranno eguali a loro.</l>
<l>E perché il ferro cade di leggiero</l>
<l>senza sostegno aver talor dell'oro,</l>
<l>da poter ben nutrirgli un anno intero</l>
<l>provvederò l'andar suo d'ampio tesoro:</l>
<l>doppo il qual, se non prima, dalla spada</l>
<l>di trovarne maggior fia fatta strada.</l></lg>

<lg type="ottava">
<l>E se sfogar gli alteri suoi disegni</l>
<l>di Nettuno vorrà premendo il dorso,</l>
<l>cento ampissime navi e cento legni</l>
<l>di fortissimi remi accinti al corso</l>
<l>avrà, che in tutti i liti e 'n tutti i regni</l>
<l>il mar dentro e di fuor fia prima scorso</l>
<l>ch'alcun saldo lavoro in lor si stanche,</l>
<l>o de' suoi conduttori il cibo manche.</l></lg>

<lg type="ottava">
<l>Poi, perch'altra non ho congiunta e cara</l>
<l>più che fia Lodaganta, la sorella</l>
<l>di Ginevra mia sposa, unica e rara</l>
<l>d'ogni virtude e sovra ogni altra bella,</l>
<l>e che per l'alto cor di sé fu avara</l>
<l>a mille re famosi e fu rubella</l>
<l>sempre e fin qui del giogo maritale,</l>
<l>perché nullo a' suoi merti estima eguale:</l></lg>

<lg type="ottava">
<l>quella in dolce pregare a lui prometto</l>
<l>di far cara compagna e pia mogliera,</l>
<l>e con sì larghi don che sarà detto</l>
<l>di fortuna ricchissima ed altera;</l>
<l>in cui possa trovar pace e diletto</l>
<l>poi che il suo bel mattin vada alla sera,</l>
<l>come in tra' nuovi germi uliva suole,</l>
<l>di dolcissima cinto e chiara prole.</l></lg>

<lg type="ottava">
<l>Né a tal rendergli onor viltà m'induce,</l>
<l>né quella, ov'io son or, necessitade;</l>
<l>ma l'amor ch'io gli porto in ciò m'è duce,</l>
<l>già incominciato in tenerella etade</l>
<l>dal primo dì che la superna luce</l>
<l>di venirmi a trovar gli aprì le strade:</l>
<l>che 'ntra gli altri infiniti elessi solo</l>
<l>lui per pegno gratissimo e figliuolo.</l></lg>

<lg type="ottava">
<l>E quantunque l'altr'ier sì amaro sdegno</l>
<l>mi percotesse il cor a i detti suoi</l>
<l>e che d'odio in quel dì mostrassi segno,</l>
<l>tosto il primiero amor risurse poi:</l>
<l>né mi fora più a grado ogni gran regno</l>
<l>che 'l vederlo tornare amico a noi</l>
<l>quanto esser mai solea, chiaro del tutto,</l>
<l>quanto fosse anco ciò senz'altro frutto.</l></lg>

<lg type="ottava">
<l>Or si pensi fra voi qual più si deve</l>
<l>a lui tosto inviar che gli sia caro,</l>
<l>ch'assai più l'un che l'altro in dolce e leve</l>
<l>può il peso convertir greve ed amaro;</l>
<l>perché 'l ricordo altrui che si riceve</l>
<l>come da spirto pio, fedele e chiaro</l>
<l>penetra a maraviglia un core amico</l>
<l>come d'april la pioggia il campo aprico”.</l></lg>

<lg type="ottava">
<l>Allor dice il re Lago: “O sommo onore</l>
<l>col britanno terren del mondo insieme,</l>
<l>ben ch'io con ragion, che 'l tuo splendore</l>
<l>quante mai luci furo offusca e preme,</l>
<l>poi ch'a quella pietà s'arrende il core</l>
<l>ch'aver si dee delle miserie estreme</l>
<l>di chi segua con lui l'istessa sorte,</l>
<l>e per dar vita a quel s'esponga a morte,</l></lg>

<lg type="ottava">
<l>e per salute altrui da sé dispoglia</l>
<l>contr'a minor di sé l'ira tenace</l>
<l>e più tosto la sua che di lui doglia</l>
<l>vuole, e co' suoi minori indegna pace,</l>
<l>il disdegno abbattendo e l'aspra voglia</l>
<l>di seguire il cammin ch'al senso piace.</l>
<l>Or per bene adempire un tal desio</l>
<l>Maligante è 'l migliore, al parer mio:</l></lg>

<lg type="ottava">
<l>ch'oltra che sovr'ogni altro ei l'ama e cole,</l>
<l>ha sì dolce movente e vago il dire</l>
<l>ch'ascoltar non si pon le sue parole</l>
<l>senza al lor dimostrar pieno obbedire:</l>
<l>ché, se non fosser sordi, al maggior sole</l>
<l>faria gli aspi acquetar le rabbie e l'ire;</l>
<l>e sia seco Lambego, il vecchio antico,</l>
<l>che 'l nodrì giovinetto al padre amico:</l></lg>

<lg type="ottava">
<l>e potrà molto oprare in Lancilotto</l>
<l>quel primo ricordar che mai non cade,</l>
<l>già dalla verga sua formato e 'ndotto</l>
<l>a' buon costumi in tenerella etade,</l>
<l>e perché da i medesmi esser prodotto</l>
<l>e d'anni e di voler la paritade</l>
<l>han gran forza, e 'l seguir l'istessa sorte,</l>
<l>per terzo ambasciador vorrei Boorte”.</l></lg>

<lg type="ottava">
<l>Così detto, ciascun che 'ntorno siede</l>
<l>l'impresa e gli orator lodando approva,</l>
<l>e i tre duci onorati il core e 'l piede</l>
<l>han pronti, e mossi alla novella prova:</l>
<l>e dritti vanno ove in solinga sede</l>
<l>Lancilotto, e lontana si ritrova,</l>
<l>sciolta quasi dall'altre, al sezzo varco</l>
<l>onde può più vicin vedere Avarco.</l></lg>

<lg type="ottava">
<l>Trovanlo ch'era ancora a mensa assiso,</l>
<l>già pervenuta a fin la parca cena,</l>
<l>col fido Galealto, che diviso</l>
<l>non ha mai la stagion fosca o serena:</l>
<l>ch'erano ad ascoltar col pensier fiso</l>
<l>il chiar Euterpo, che con dotta vena</l>
<l>alto cantava ne' passati lustri</l>
<l>del cortese Girone i fatti illustri.</l></lg>

<lg type="ottava">
<l>Come vede apparire amici tali</l>
<l>ch'a tutti altri in amor più innanzi vanno</l>
<l>doppo il suo Galealto, dice: “E quali</l>
<l>cagion nuove, signor, menati v'hanno</l>
<l>all'albergo di quel che tra i mortali</l>
<l>vivo è sepolto in infernale affanno?”</l>
<l>E così ragionando, e riverente,</l>
<l>surge all'incontra lor lieto e ridente;</l></lg>

<lg type="ottava">
<l>poscia fa che Falario, un suo scudiero,</l>
<l>nuovi seggi a ciascun vicini apporte.</l>
<l>Così alla mensa pur ghirlanda fero</l>
<l>tutti i cinque soletti, e poi le porte</l>
<l>fur serrate d'intorno per l'impero</l>
<l>di Lancilotto; e poi che d'altre scorte</l>
<l>fu del tutto sgombrato il chiuso loco</l>
<l>Maligante i compagni guarda un poco,</l></lg>

<lg type="ottava">
<l>e 'n cortese parlar dolce gli prega</l>
<l>ch'ei vogliano a' pensier la lingua sciorre;</l>
<l>ma l'uno e l'altro vergognando il nega,</l>
<l>che braman sopra lui l'incarco porre.</l>
<l>Et esso al fin, ch'al lor desio si piega,</l>
<l>tacendo alquanto con la mente scorre;</l>
<l>poi con voce soave e 'n pio sembiante</l>
<l>così diceva al cavaliero errante:</l></lg>

<lg type="ottava">
<l>“Valoroso signor, quando il ciel vuole</l>
<l>scorger alcun mortale al sommo onore,</l>
<l>per vie lunghe, aspre e faticose suole</l>
<l>tra periglio inviarlo e tra sudore:</l>
<l>tal che sovente l'uom si lagna e duole,</l>
<l>che sol discerne quanto appar di fuore,</l>
<l>di quello onde finito il sentier rio</l>
<l>grazie ne rende poi divoto a Dio.</l></lg>

<lg type="ottava">
<l>Simile avvien di voi, per quel ch'appare,</l>
<l>ch'a sempiterna gloria alzar procura:</l>
<l>ché per porvi in affanni e 'n doglie amare</l>
<l>ne i trapassati dì stese ogni cura;</l>
<l>tal ch'ove più speraste in alto andare,</l>
<l>di gravissima pietra alpestre e dura</l>
<l>in maniera cotal v'oppresse il volo,</l>
<l>ch'al centro gìo dove aspirava al polo.</l></lg>

<lg type="ottava">
<l>Or con ambe le man quindi vi tira</l>
<l>e con sommo favor v'accoglie in seno,</l>
<l>se vorrete, qual spero, alla nuov'ira</l>
<l>che vi trasporta ancor por giusto freno:</l>
<l>perché del nostro re nel core spira</l>
<l>dritto voler d'ogni salute pieno</l>
<l>d'esservi amico omai dritto e verace,</l>
<l>e ricercar da voi gradita pace.</l></lg>

<lg type="ottava">
<l>E per questa cagione a voi ne 'nvia</l>
<l>tai congiunti d'amor, come sapete,</l>
<l>perché più il consentir dolce vi sia</l>
<l>e la credenza in noi n'aggiunga sete:</l>
<l>che 'l ragionar di lingua amica e pia</l>
<l>delle dubbiose insidie altrui segrete</l>
<l>puote il velo squarciar con quella fede</l>
<l>che nel candido petto ha degna sede;</l></lg>

<lg type="ottava">
<l>e perché il mondo intenda apertamente</l>
<l>che, quantunque sia re, s'inchina a voi,</l>
<l>se vorrete la man chiara e possente</l>
<l>in difesa spiegar per tutti noi</l>
<l>e la vostra animosa e fera gente</l>
<l>col fido Galealto e gli altri suoi</l>
<l>della chiara britannica sua insegna,</l>
<l>come facea l'altr'ieri, scorta vegna;</l></lg>

<lg type="ottava">
<l>che quanto ha infino ad or tolto a Clodasso</l>
<l>e quanto nel futuro avere spera</l>
<l>che non sia di Tristan, là 've più in basso</l>
<l>per distorto cammin discende l'Era,</l>
<l>o del gran Clodoveo, che 'ngombra il passo</l>
<l>più in alto alla medesima riviera,</l>
<l>e quanto è tra 'l Pirene e la Garona</l>
<l>a voi, come a figliuol, cortese dona.</l></lg>

<lg type="ottava">
<l>Poi di sette città nel suo bel nido,</l>
<l>onde il nome da poi vedrete in carte,</l>
<l>che sien fra l'altre di più altero grido,</l>
<l>in premio al faticar vi farà parte,</l>
<l>e col bel d'Imeneo legame fido</l>
<l>Lodagante leggiadra, in cui le sparte</l>
<l>virtù Vener, Giunone e Palla aggiunge,</l>
<l>di Ginevra sorella, a voi congiunge.</l></lg>

<lg type="ottava">
<l>E poi ch'avrà per voi di questa guerra,</l>
<l>col favor delle stelle, amico fine,</l>
<l>di quel seme miglior che viva in terra</l>
<l>vi darà genti nostre e peregrine</l>
<l>per acquistar quanto circonda e serra</l>
<l>del gran padre Oceano ogni confine,</l>
<l>o, s'amerete il mar, gran legni e navi</l>
<l>d'arme, d'oro e di cibo ornate e gravi:</l></lg>

<lg type="ottava">
<l>onde possiate solo all'alto nome</l>
<l>di quanti oggi si parla andar di sopra,</l>
<l>e di mille ghirlande ornar le chiome</l>
<l>il cui chiaro splendor tutt'altro cuopra;</l>
<l>sì che i regni abbattuti e genti dome</l>
<l>si mettano al narrar le piume in opra:</l>
<l>tal ch'a i gran vostri onori aggiano invidia</l>
<l>l'India, i Rifei, l'Iberia e la Numidia:</l></lg>

<lg type="ottava">
<l>e benché tutto ciò render devria</l>
<l>ogni aspro e duro cor soave e piano,</l>
<l>non l'ho detto però credendo sia</l>
<l>quel che muova di voi l'alma e la mano:</l>
<l>ch'amor solo e pietade e cortesia</l>
<l>ponno il chiaro figliuol del gran re Bano</l>
<l>condurre al vendicar d'estrema sorte</l>
<l>anco i nemici suoi con propria morte.</l></lg>

<lg type="ottava">
<l>Senza dunque parlar d'altra mercede,</l>
<l>che pur sempre stimar si deve assai,</l>
<l>muova l'altero cor chi aita chiede</l>
<l>per trar, chi ha speme in lui, d'estremi guai:</l>
<l>e che 'l gran re di Pandragone erede</l>
<l>ch'a fortuna o timor non piegò mai,</l>
<l>ripentito ora a voi tutto si piega</l>
<l>e di voi ricovrar domanda e prega.</l></lg>

<lg type="ottava">
<l>Qual più ricco trofeo, qual spoglia opima</l>
<l>può bramare in fra noi duce onorato</l>
<l>che 'l vedersi ripor di lode in cima</l>
<l>dallo istesso parlar che l'ha sprezzato?</l>
<l>e doppiato l'onor che aveva in prima</l>
<l>dalla medesma man che l'ha furato?</l>
<l>e sentirsi chiamar per sua difesa</l>
<l>da chi fatta gli avea primiero offesa?</l></lg>

<lg type="ottava">
<l>Scacciate, alto guerrier, l'ira e lo sdegno,</l>
<l>e del re ricevete il prego umile:</l>
<l>che 'l soverchio esser duro passa il segno</l>
<l>del generoso spirito e gentile,</l>
<l>e d'orgoglioso nome si fa degno</l>
<l>vie più che di magnanimo e virile;</l>
<l>ché come il contrastare è bel talora</l>
<l>così 'l non ceder mai si biasma ognora.</l></lg>

<lg type="ottava">
<l>Di mille alte vittorie ornato sète</l>
<l>più d'altro cavalier sotto la luna:</l>
<l>ma il numero maggior comune avete</l>
<l>con l'arme, co i guerrier, con la fortuna;</l>
<l>or, se voi sol voi stesso vincerete,</l>
<l>né di lor né d'altrui fia parte alcuna:</l>
<l>vostro il consiglio fia, l'opra e la palma</l>
<l>e del divino onor l'eterna salma.</l></lg>

<lg type="ottava">
<l>Fate ch'ei corra il grido in ogni parte</l>
<l>che 'n voi sia più che gemino il valore,</l>
<l>e se l'armata man non cede a Marte</l>
<l>non s'arrende a minerva il saggio core;</l>
<l>e che la cortesia, le grazie sparte</l>
<l>in qual regno mai fu di vero amore</l>
<l>verso il patrio terreno e i signor suoi</l>
<l>più ch'altrove già mai splendano in voi;</l></lg>

<lg type="ottava">
<l>e prendete or del re le rare offerte,</l>
<l>non perch'un tal guerrier l'apprezzi molto</l>
<l>né perché 'l vostro ardir vie più non merte,</l>
<l>ch'ha il duro giogo alla Britannia tolto;</l>
<l>ma per far de' mortai le menti certe</l>
<l>ch'avete un cotal re con pace accolto</l>
<l>come fa il peccator grazia divina</l>
<l>che co i devoti doni a lei s'inchina.</l></lg>

<lg type="ottava">
<l>Né vogliate soffrir che tali amici,</l>
<l>qual vedete noi tre che quinci semo,</l>
<l>riportiamo aspri detti a gli infelici</l>
<l>e compagni e signor nel punto estremo:</l>
<l>ma che saran più che già mai felici</l>
<l>per l'oprar vostro, e 'l rio Clodasso scemo</l>
<l>d'ogni sua terra, e l'empio Segurano</l>
<l>avrà con meno ardir più lenta mano”.</l></lg>

<lg type="ottava">
<l>Qui finio Maligante, e 'n tai parole</l>
<l>il duro Lancilotto gli rispose:</l>
<l>“Perché sprezzando il dir, dell'opre sole</l>
<l>alto desire in me natura pose,</l>
<l>voi, che sète fra noi lo speglio e 'l sole</l>
<l>del saggio dimostrar le altere cose,</l>
<l>scusate il mio parlar semplice e greve,</l>
<l>s'assai fia del dever più rozzo e breve.</l></lg>

<lg type="ottava">
<l>Non pensate o famoso re di Gorre,</l>
<l>che mai più per Arturo io stringa spada,</l>
<l>né ch'io possa anco mai lo sdegno porre</l>
<l>sì ch'al cospetto suo chiamato vada:</l>
<l>onde altre forze al suo periglio sciorre,</l>
<l>altra aita procacce, e in altra strada</l>
<l>cerchi i suoi buon guerrier, cerchi Gaveno</l>
<l>che in largo minacciar tien gli altri a freno;</l></lg>

<lg type="ottava">
<l>ché l'altezza del cor, la cortesia</l>
<l>ch'è compagna la valor, come diceste,</l>
<l>usar conviene ove raccolta sia</l>
<l>dall'alme chiare e non a i buon moleste</l>
<l>a cui invidia e viltà chiuggia la via</l>
<l>di discernere il ben, qual voi vedeste</l>
<l>avvenir d'esso a me, che l'altro giorno</l>
<l>ebbi del bene oprar vergogna e scorno,</l></lg>

<lg type="ottava">
<l>ch'or con prezzo vilissimo l'ingrato</l>
<l>pensa di ristorar di terra e d'oro:</l>
<l>né si ricorda ben ch'io sono usato</l>
<l>di dare, e non di tòr, regni e tesoro;</l>
<l>e senza suoi guerrieri o legno armato</l>
<l>d'Euro al nido lontan, d'Austro e di Coro</l>
<l>non mi manca l'ardir di farmi strada</l>
<l>col mio buon Galealto e con la spada.</l></lg>

<lg type="ottava">
<l>Né voglio io Logadante, la sorella</l>
<l>di Ginevra onorata, aver mogliera,</l>
<l>come troppo per me leggiadra e bella,</l>
<l>di virtude, d'onor, di sangue altera.</l>
<l>D'altrui sia sposa a cui benigna stella</l>
<l>il cielo allumi, e non turbata e fera</l>
<l>come a me face ognor, sì ch'aggia vita,</l>
<l>quant'io bassa e 'nfelice, alta e gradita.</l></lg>

<lg type="ottava">
<l>E s'alcun mi dirà che la pietate</l>
<l>ch'aver debbo di voi m'aggiunga sprone,</l>
<l>risponderò che a torto fabbricate</l>
<l>del vostro mal voi stessi la cagione.</l>
<l>E perché folli omai non ritrovate</l>
<l>ciascun la sua nativa regione</l>
<l>più tosto che servire ingrato ed empio</l>
<l>che si fa sol onor del vostro scempio?</l></lg>

<lg type="ottava">
<l>E, se non fosse pur ch'io temerei</l>
<l>d'esser tenuto vil da Segurano,</l>
<l>son molti giorni omai ch'io calcherei</l>
<l>altro nuovo sentier di qui lontano:</l>
<l>sì che con mio dolor non udirei</l>
<l>chi di servo tornar mi prega in vano:</l>
<l>e col breve poter che sarìa meco</l>
<l>forse avria di me luce il mondo cieco.</l></lg>

<lg type="ottava">
<l>Or potete tornar, diletti frati,</l>
<l>e di noi riportar la ferma voglia,</l>
<l>certi d'esser da me non meno amati</l>
<l>che le sue proprie luci e 'l cor si soglia”.</l>
<l>Restan dell'alme lor quasi privati</l>
<l>i tre buon cavalier, colmi di doglia,</l>
<l>udendo il fer voler di Lancilotto</l>
<l>ch'avea già il suo parlar tacendo rotto.</l></lg>

<lg type="ottava">
<l>Ma il buon vecchio Lambego, il volto cinto</l>
<l>d'amarissime lagrime, dicea:</l>
<l>“Perch'a sì bianca etade ha, lasso, spinto</l>
<l>il lungo viver mio fortuna rea?</l>
<l>Perch'io veggia il terren molle e dipinto</l>
<l>d'intorno Avarco, a cui tant'odio avea,</l>
<l>del sangue de i Britanni, ivi condotto</l>
<l>dal securo sperare in Lancilotto?</l></lg>

<lg type="ottava">
<l>Come a ragion devea, che da i primi anni</l>
<l>ch'abbandonaste il latte e la nutrice,</l>
<l>Viviana, che vi avea da gli aspri affanni</l>
<l>del lago posto all'umida pendice,</l>
<l>a me vi diede, ed io de' vostri danni</l>
<l>rimostrando la piaga agra e 'nfelice</l>
<l>nella memoria ancor tenera e fresca</l>
<l>di vendetta al desio nodriva l'esca;</l></lg>

<lg type="ottava">
<l>e 'n quei primi trastulli ch'all'etate</l>
<l>ch'a gran pena snodar la lingua suole</l>
<l>più dolci sono, or sopra carte ornate</l>
<l>di pueril pitture, or con parole</l>
<l>in fanciullesco suon d'altrui cantate,</l>
<l>or sotto alle verdi ombre, or sotto il sole</l>
<l>rappresentava sol l'empio Clodasso</l>
<l>che 'l gran regno de' vostri ha posto in basso.</l></lg>

<lg type="ottava">
<l>Io vi mostrava ognor Bano e Boorte</l>
<l>or con forza scacciati ed or con frode,</l>
<l>e ch'ei del loro essilio e della morte</l>
<l>non men che de i suoi beni invido gode,</l>
<l>e 'n voi dolce pietà dell'aspra sorte</l>
<l>con quel favoleggiar che dolce s'ode</l>
<l>accendea notte e dì, fingendo poi</l>
<l>morti di vostra man lui stesso e' suoi.</l></lg>

<lg type="ottava">
<l>Poscia che di dì in dì crescendo giva</l>
<l>l'intelletto che 'l cielo e l'uso infonde,</l>
<l>con più gravi ricordi allora apriva</l>
<l>quel ch'a i cor giovinetti ancor s'asconde:</l>
<l>ch'al supremo d'onor quel solo arriva</l>
<l>cui d'onesto desir l'anima abbonde</l>
<l>di vendicare i suoi, rendendo sciolto</l>
<l>l'almo patrio teren tra i lacci avvolto;</l></lg>

<lg type="ottava">
<l>e ricercando ognor cagion novella</l>
<l>ve n'empiea notte e dì la vaga mente,</l>
<l>sì ben che in breve andar vedeva in ella</l>
<l>il medesmo che in me volere ardente.</l>
<l>Tosto poi ch'al montar sopra la sella</l>
<l>et all'arme vestir foste possente,</l>
<l>di portare altamente mi giuraste</l>
<l>sempre in danno di lui la spada e l'aste.</l></lg>

<lg type="ottava">
<l>Né infino a questi dì giuraste in vano,</l>
<l>tal gli apportaste ognor danno e disnore,</l>
<l>mentre che avea l'esercito lontano,</l>
<l>e poco il suo terreno avea timore.</l>
<l>Or che vicina è sì la vostra mano,</l>
<l>ch'offendere il porria nel proprio core</l>
<l>e punir mille offese in un sol giorno,</l>
<l>fa sdegnosa de i suoi pigro soggiorno?</l></lg>

<lg type="ottava">
<l>Né tien del suo dever più cura alcuna</l>
<l>né degli amici ancor pietà la muove,</l>
<l>i quai sospinti all'ultima fortuna</l>
<l>in lei drizzan la speme e non altrove?</l>
<l>Guardate pur che se lassù s'imbruna</l>
<l>la chiarissima grazia che 'n voi piove,</l>
<l>com'or vi fa il maggior, tosto porria</l>
<l>porvi in sorte minor ch'al mondo sia;</l></lg>

<lg type="ottava">
<l>che la Preghiera umil di Giove figlia</l>
<l>le ginocchia ha rattratte e 'l collo storto,</l>
<l>gli omeri curvi e bieche ambe le ciglia,</l>
<l>la fronte afflitta e di colore smorto;</l>
<l>ma dritta, snella e pronta a maraviglia,</l>
<l>con le membra robuste e 'l guardo accorto,</l>
<l>quale ancilla fedel per ogni calle</l>
<l>sempre ha la Punizion dietro alle spalle,</l></lg>

<lg type="ottava">
<l>ma chi quella nel seno amica accoglie</l>
<l>e con pietoso cor dolce l'ascolta,</l>
<l>del gran Parente pio piega le voglie,</l>
<l>ch'alla seguace sua la forza è tolta.</l>
<l>Or se 'l nostro pregar da voi non spoglie</l>
<l>la troppa ostinazione in seno accolta,</l>
<l>guardate pur, famoso mio figliuolo,</l>
<l>che 'l nostro sopra voi non caggia duolo;</l></lg>

<lg type="ottava">
<l>e che venga poi tempo in cui vorreste</l>
<l>al mortal nostro mal donar rimedio,</l>
<l>che impossibil vi fia, poi che le meste</l>
<l>genti oppresse saran nel tristo assedio:</l>
<l>e con rampogne allora agre e funeste</l>
<l>v'assaliran pietà, dolore e tedio</l>
<l>e la disperazion, che segue ognora</l>
<l>quel ch'a scernere il vben troppo dimora.</l></lg>

<lg type="ottava">
<l>Or vogliate appagar queste mie voci,</l>
<l>ond'ho per vostro ben già tante spese.</l>
<l>Spogliate al cor gli spiriti feroci</l>
<l>che prepongon le basse all'alte offese,</l>
<l>e ne i vostri nemici aspri ed atroci</l>
<l>spiegate drittamente le difese</l>
<l>per quelli a cui più sète caro assai,</l>
<l>che fratelli o figliuoi ch'avesser mai;</l></lg>

<lg type="ottava">
<l>et vi sovvenga omai che 'l cielo istesso</l>
<l>nell'altrui ripentire al fin si piega</l>
<l>e del tutto il fallir largo ha rimesso</l>
<l>a chi, com'or facciam, divoto il prega.</l>
<l>Prendete il largo onor che v'è concesso,</l>
<l>ch'a via maggior di voi talor si nega,</l>
<l>e i ricchi doni in segno di virtute</l>
<l>e della data a noi per voi salute”.</l></lg>

<lg type="ottava">
<l>Qui l'amare sue lagrime asciugando</l>
<l>tacque il tenero vecchio, al qual rispose</l>
<l>il duro Lancilotto: “Or come e quando</l>
<l>sì contrario il volere in voi si pose,</l>
<l>che già ogni altro pensier lassato in bando,</l>
<l>chiaro mio nutritor, sol quelle cose</l>
<l>che m'eran care vi sentia gradire,</l>
<l>d'uno stesso col mio fermo desire?</l></lg>

<lg type="ottava">
<l>E più non vi sovvien quante fiate</l>
<l>il britannico re biasmaste meco</l>
<l>di superbo parlar, di voglie ingrate</l>
<l>e 'nverso i merti miei d'animo bieco,</l>
<l>ch'or tutta contra me l'ira voltate</l>
<l>che in più dritta ragione avreste seco,</l>
<l>e dove esso accusar più si conviene,</l>
<l>al mio soverchio mal giungete pene?</l></lg>

<lg type="ottava">
<l>E con più aperto cor rispondo a voi</l>
<l>che de i promessi don nulla mi cale,</l>
<l>ch'assai regni ed onori ho senza i suoi</l>
<l>dalla bontà infinita ed immortale,</l>
<l>mentr'ella lasserà lo spirto in noi</l>
<l>senza torgli il veder né troncar l'ale,</l>
<l>che per grazia di lei tant'alto aspira</l>
<l>che sì basso tesor quaggiù non mira.</l></lg>

<lg type="ottava">
<l>Né mi accresca il dolor, caro Lambego,</l>
<l>il veder voi di me dolerse a torto;</l>
<l>e s'oltra l'uso mio questo vi nego,</l>
<l>condannate d'altrui l'oltraggio scorto,</l>
<l>secur, che 'l ciel, come devoto il prego,</l>
<l>mi scorgerà il cammino a miglior porto,</l>
<l>e con onta di quello il nostro stuolo</l>
<l>di periglio trarrà tosto e di duolo.</l></lg>

<lg type="ottava">
<l>E per questo sperar, con lieto core</l>
<l>di restar nel mio albergo disponete,</l>
<l>ch'omai troppo per voi son tarde l'ore,</l>
<l>e 'n nido peregrino altrove sète.</l>
<l>Maligante e Boorte al lor signore</l>
<l>porteran le risposte o triste o liete</l>
<l>quali ordinò colui, che 'l tutto vede</l>
<l>e dov'è il suo voler n'addrizza il piede”.</l></lg>

<lg type="ottava">
<l>Acconsente il buon vecchio, che disdetto</l>
<l>al suo più che figliuol mai non farebbe.</l>
<l>Ma l'illustre Boorte, poi che in petto</l>
<l>tutto il crudo parlare accolto s'ebbe,</l>
<l>volto al compagno suo con fosco aspetto</l>
<l>gli dicea: “Maligante, se non debbe</l>
<l>altra risposta farne Lancilotto,</l>
<l>ritroviamo il cammin che n'ha condotto,</l></lg>

<lg type="ottava">
<l>dicendo a tutto l'oste del re Arturo</l>
<l>che per l'ira d'un sol, che 'n sen riserba,</l>
<l>nega ostinatamente fermo e duro</l>
<l>di scampar molti suoi da morte acerba,</l>
<l>e d'espugnar di quella sede il muro</l>
<l>ch'è di tanti suoi danni alta e superba,</l>
<l>e vedere il suo onor di luce casso</l>
<l>pria che la mano armar contr'a Clodasso.</l></lg>

<lg type="ottava">
<l>Ma pensate in fra voi che potrà dire,</l>
<l>o chiarissimo erede del re Bano,</l>
<l>chi vedrà in voi poter le privat'ire</l>
<l>più che 'l pubblico amor, che prega in vano;</l>
<l>e che 'ndarno soffriste i detti udire</l>
<l>di tai due vostri amici e d'un germano</l>
<l>che v'han sempre onorato con quel zelo</l>
<l>che più sacro e maggior s'aspetta al cielo.</l></lg>

<lg type="ottava">
<l>Né vi sembri di cor lodata altezza</l>
<l>l'esser inesorabile all'offese,</l>
<l>ch'a i più saggi parrà cruda fierezza,</l>
<l>poi ch'al chieder mercede altri discese.</l>
<l>Qual fia padre già mai di tale asprezza</l>
<l>in cui l'unico figlio a morte stese</l>
<l>che al fin per umiltà, per preghi e doni</l>
<l>con generoso cor non gli perdoni?</l></lg>

<lg type="ottava">
<l>E voi, per breve suon di poche note</l>
<l>ch'a sì famoso re dettò lo sdegno,</l>
<l>delle voci pentite e 'n voi devote</l>
<l>non tenete il pregar di pace degno:</l>
<l>e tale ogni ragion dal cuor vi scuote</l>
<l>che ponendo in oblio la patria e 'l regno,</l>
<l>i suoi cari signori e gli altri in tutto,</l>
<l>non vi cal di vedergli in morte o in lutto.</l></lg>

<lg type="ottava">
<l>E so ben che di me l'antiche prove</l>
<l>vi ponno assicurar che tema alcuna</l>
<l>al ragionarvi tal nulla mi muove,</l>
<l>né il turbato voltar della fortuna:</l>
<l>ch'altra aita non vo' che 'n ciel da Giove</l>
<l>e da questa mia man sotto la luna;</l>
<l>ma l'impero del re, l'altrui pietade</l>
<l>mi fece al venir qui trovar le strade”.</l></lg>

<lg type="ottava">
<l>Con parlar dolce Lancilotto allora</l>
<l>risponde: “O mio chiarissimo germano</l>
<l>nel cui buon cor tanta virtù dimora</l>
<l>che d'ogni cavaliero il fa sovrano,</l>
<l>ben conosch'io che forse alquanto fuora </l>
<l>vo dal dritto cammin del corso umano,</l>
<l>trasportato dall'ira, ch'oggi è tale</l>
<l>che a ritenerle il fren nulla mi vale:</l></lg>

<lg type="ottava">
<l>ma miracol non sia, che troppo pesa</l>
<l>all'anima gentil che gloria brama</l>
<l>il sentirse da quello a torto offesa</l>
<l>che qual sacro immortale onora ed ama:</l>
<l>prendendo contro a lei per uom difesa</l>
<l>che d'alto orgoglio sia, di bassa fama,</l>
<l>e scacciarse spregiando, come cosa</l>
<l>inutile, vilissima e noiosa;</l></lg>

<lg type="ottava">
<l>poi mandarla a chiamar, quando lo stringe</l>
<l>il bisogno maggior, che vinto giace,</l>
<l>con mille alte promesse che si finge</l>
<l>per lei ingannar lo spirito fallace:</l>
<l>come accorta nutrice che rispinge</l>
<l>col mostrar dolci pomi a nuova pace</l>
<l>fanciullo irato cui plorar fa lunge</l>
<l>della verga il dolor ch'ancora il punge.</l></lg>

<lg type="ottava">
<l>Or, s'a grado vi fia, con Maligante</l>
<l>al Britannico re direte ch'io</l>
<l>non intendo di qui muover le piante,</l>
<l>s'altro non disporrà nel cielo Dio,</l>
<l>se pria non veggia in orrido sembiante</l>
<l>assalir Segurano il popol mio;</l>
<l>ma ch'allor farò sì che a questo albergo</l>
<l>vedrò quanti saran voltare il tergo”.</l></lg>

<lg type="ottava">
<l>Qui pon fine al suo dire; e 'l pio Boorte</l>
<l>pien di dolore il sen tacito resta:</l>
<l>altresì Maligante, a cui la sorte</l>
<l>del suo misero stuol troppo è molesta,</l>
<l>poi che non trova più che 'l riconforte</l>
<l>la speme ch'apparia vicina e presta</l>
<l>d'aver Clodasso in mano e la sua terra,</l>
<l>se 'l fero Lancilotto usciva in guerra.</l></lg>

<lg type="ottava">
<l>Pur, chiaro quanto può fingendo il viso,</l>
<l>doppo alquanto pensar dicea: “Signore,</l>
<l>quel supremo Motor ch'oggi diviso</l>
<l>tien da i nostri desiri il vostro core</l>
<l>con sì gran duol, con altrettanto riso</l>
<l>ne porria ricongiungere in poc'ore,</l>
<l>e se pur non farà, per altra via,</l>
<l>quel ch'esser dee di noi farà che sia.</l></lg>

<lg type="ottava">
<l>Al qual, per quello amor ch'io già portai</l>
<l>al vostro alto valor, devoto chieggio</l>
<l>che voi tenga lontan da simil guai</l>
<l>in cui, vostra mercè, noi cinti veggio;</l>
<l>vostra mercè dirò, se i tristi lai</l>
<l>di quei ch'oggi il morir temono, e peggio,</l>
<l>tanto pon muover voi col suo cordoglio</l>
<l>quanto puote Aquilone orrido scoglio”.</l></lg>

<lg type="ottava">
<l>Così detto, soletti fan ritorno</l>
<l>i due, ch'ivi rimase il vecchio antico:</l>
<l>a cui già molti servi erano intorno</l>
<l>a sgravarlo dell'arme in atto amico.</l>
<l>Poi 'l dolce letticciuol gli fanno adorno,</l>
<l>secondo il picciol loco, in sito aprico</l>
<l>ov'ei vegna a posar le membra stanche</l>
<l>fin che 'l notturno vel l'aurora imbianche.</l></lg>

<lg type="ottava">
<l>I tristi cavalier dall'altra parte</l>
<l>con la risposta lor ratti inviati,</l>
<l>dalle genti in cammin, ch'erano sparte</l>
<l>son con sommo desire accompagnati.</l>
<l>Hanno speranza tutti, e temon parte,</l>
<l>come il più spesso fan gli sconsolati:</l>
<l>ma nessun di spiar baldanza prende</l>
<l>se il lor gran re primiero non l'intende.</l></lg>

<lg type="ottava">
<l>Giungon poscia all'albergo dove Arturo</l>
<l>tra molti cavalier bramando siede,</l>
<l>il qual del suo pensar poco securo</l>
<l>comincia a domandar, come gli vede:</l>
<l>“Resta ancor Lancilotto acerbo e duro,</l>
<l>o pur dal vostro dir piegato cede,</l>
<l>dispogliando al suo cor l'ira e lo sdegno,</l>
<l>dell'antica ragion tornare al segno?”</l></lg>

<lg type="ottava">
<l>Cotal domanda, e 'l saggio Maligante</l>
<l>risponde: “Re famoso, Lancilotto</l>
<l>col pio nostro pregar non più che innante</l>
<l>nel soccorso de i nostri avemo indotto:</l>
<l>né i chiari don né le promesse tante</l>
<l>del suo sdegno il cammino hanno interrotto,</l>
<l>ma più l'han fatto assai largo ed aperto,</l>
<l>e di sempre esser tale afferma certo.</l></lg>

<lg type="ottava">
<l>E 'l medesmo ch'io dico anco Boorte,</l>
<l>che 'l riprese e 'l biasmò, narrar porria;</l>
<l>Lambego no, ché chiuse gli ha le porte</l>
<l>e di qui ritornar tronca la via,</l>
<l>irato contr'a lui che l'altrui sorte</l>
<l>seguiva, e non la sua, come solìa,</l>
<l>mentre il buon vecchio uman piangea di doglia</l>
<l>no 'l potendo ritrar dall'empia voglia”.</l></lg>

<lg type="ottava">
<l>Qui finio Maligante, e 'l re famoso,</l>
<l>e quanti altri ha con lui muti restaro:</l>
<l>chi del comune onor resta pensoso,</l>
<l>chi temea di se stesso il fine amaro.</l>
<l>Ma il nobile Tristan non tenne ascoso</l>
<l>l'armorico valore invitto e chiaro,</l>
<l>e dicea: “Sacro re, poi che da voi</l>
<l>non manca d'acquetar gli sdegni suoi,</l></lg>

<lg type="ottava">
<l>né vi puote accusare il vostro stuolo</l>
<l>che troppo a danno suo foste ostinato,</l>
<l>non prendete di ciò soverchio duolo,</l>
<l>ché forse miglior via troverrà il fato,</l>
<l>e 'l soverchio pregar talora il volo</l>
<l>cresce al furor d'un cavaliero irato:</l>
<l>ma serrato in se stesso, a poco a poco</l>
<l>torna in cenere al fine ogni aspro foco.</l></lg>

<lg type="ottava">
<l>E non temete in van che di lui privi</l>
<l>noi deviam de i nemici essere in mano,</l>
<l>né per ciò di vittoria al colmo arrivi</l>
<l>il superbo Clodino e Segurano,</l>
<l>mentre tanti altri duci integri e vivi</l>
<l>sono ancor vosco; e mentre che Tristano</l>
<l>può la spada vibrar, regger lo scudo,</l>
<l>non vogliate di speme essere ignudo.</l></lg>

<lg type="ottava">
<l>Nè il ricevuto danno dia credenza</l>
<l>che non sia il vostro esercito quel ch'era</l>
<l>né che i nostri avversari altra eccellenza</l>
<l>aggian, né più che pria nell'arme fera.</l>
<l>Tengasi pure in bando la temenza</l>
<l>e l'arme al guerreggiar si serve intera,</l>
<l>con richiesto riguardo e dentro e fuore,</l>
<l>ch'ei non n'avvegna mai per nostro errore.</l></lg>

<lg type="ottava">
<l>Ristori pur ciascun le membra omai</l>
<l>e di cibo e di vin, ch'al sonno appresso</l>
<l>possiamo in guardia dar gli avuti guai</l>
<l>e 'l vigor rinforzar frale e dimesso:</l>
<l>a fin che pria che 'l sol raccenda i rai</l>
<l>sia nell'ordine suo ciascun rimesso</l>
<l>per difender noi stessi o premer quelli,</l>
<l>se pur l'occasion mostre i capelli”.</l></lg>

<lg type="ottava">
<l>Così detto, all'albergo ha mosso il piede;</l>
<l>e gli altri duci ancor l'istesso fanno,</l>
<l>e di Meliadusse il grande erede</l>
<l>sovra ogni altro guerrier lodando vanno.</l>
<l>L'altro popol minor, che sente e vede</l>
<l>il suo volto e 'l parlar, l'avuto danno</l>
<l>pensa già ricovrar, sì chiara luce,</l>
<l>di speranza ne i cor Tristano adduce.</l></lg>

<lg type="ottava">
<l>E con sommo desio ciascun ritruova</l>
<l>sotto il suo basso ostel l'inculta cena,</l>
<l>nella qual ragionando si rinnuova</l>
<l>l'aspra guerra mortal di sangue piena;</l>
<l>e 'n dolce sicurtà diletta e giova</l>
<l>il rimembrar fra lor l'andata pena.</l>
<l>e poi ch'hanno al digiun sazie le voglie</l>
<l>giocondissimo sonno in sen gli accoglie.</l>
</lg></div1>

<div1><head>CANTO XV</head>


<lg type="ottava">
<l>Il fosco carro suo la notte avea</l>
<l>dal mezzo del cammin poco disgiunto</l>
<l>quando il chiuso dolor che 'l sen premea</l>
<l>il Britannico re desta in un punto.</l>
<l>Scuotegli il cor la tema, e gli parea,</l>
<l>quale il passato dì, che fusse giunto</l>
<l>il fero Seguran con nuova possa</l>
<l>per gli argini spianar dell'altra fossa.</l></lg>

<lg type="ottava">
<l>Del letto in cui giacea ratto discende</l>
<l>che gli sembra vicin vedere il giorno;</l>
<l>l'antica spoglia poi, ch'appresso pende,</l>
<l>d'un feroce leon si cinge intorno.</l>
<l>Ponsi il cappello in testa, ed in man prende</l>
<l>il gemmato suo scettro e d'oro adorno,</l>
<l>però che armato il collo e le due braccia</l>
<l>del ferro avea, che mai non spoglia o slaccia.</l></lg>

<lg type="ottava">
<l>Come del padiglion trae fuor la testa</l>
<l>il sospetto del dì subito sgombra,</l>
<l>che 'l Vulture cadente il manifesta</l>
<l>che del meridiano il calle ingombra.</l>
<l>Volge la vista poi dubbiosa e mesta</l>
<l>a' molti fuochi che vincevan l'ombra</l>
<l>di quei d'Avarco, e rimanea dolente</l>
<l>di veder sì vicina e sì gran gente.</l></lg>

<lg type="ottava">
<l>Indi tosto a chiamar manda Gaveno,</l>
<l>che di tutti all'albergo era il più presso,</l>
<l>che ratto appar di meraviglia pieno,</l>
<l>come del pio signore ascolta il messo,</l>
<l>senza il suo manto avere e sciolto il seno,</l>
<l>che di nuovo accidente il campo oppresso,</l>
<l>miser, temea più d'altro, e con ragione,</l>
<l>poi che di tal miseria era cagione;</l></lg>

<lg type="ottava">
<l>e gli dice: “Alto re, qual nuova cura</l>
<l>del riposo miglior così vi priva?</l>
<l>Or non sapete ben che poco dura</l>
<l>di quel la vita che del sonno è schiva,</l>
<l>né mai si ritrovò l'alma natura</l>
<l>mantener senza lui persona viva?</l>
<l>E sendo il ben di tanti posto in voi,</l>
<l>non devreste sprezzar gli ordini suoi”.</l></lg>

<lg type="ottava">
<l>“Non son”, disse il buon re, “caro nipote</l>
<l>atti a giungersi in un l'arme e 'l riposo,</l>
<l>che l'un dell'altro ogni migliore scuote,</l>
<l>e sospinge il compagno in loco odioso:</l>
<l>e tanto più se le celesti rote</l>
<l>hanno il benigno lume altrui nascoso,</l>
<l>come al presente a me, che sempre omai</l>
<l>ho carco il sen di dolorosi guai.</l></lg>

<lg type="ottava">
<l>Ma d'altro è la stagion che di tai detti;</l>
<l>però gite all'intorno, e quetamente</l>
<l>Tristan chiamate e gli altri duci eletti,</l>
<l>che lassando gli alberghi immantenente</l>
<l>vengan senz'arme taciti e soletti,</l>
<l>non rompendo il ristoro all'altra gente,</l>
<l>al loco ove la guardie assise stanno,</l>
<l>ch'ivi attendendo lor mi troverranno”.</l></lg>

<lg type="ottava">
<l>Partesi allor Gaveno, e 'l re sovrano</l>
<l>con poca compagnia s'addrizza a piede</l>
<l>ove il re Lago sta poco lontano,</l>
<l>ma quasi aggiunto alla pretoria sede.</l>
<l>Nell'albergo entra, e ben ch'accorto e piano</l>
<l>le secche arene con la pianta fiede,</l>
<l>tosto svegliato l'Orcado domanda:</l>
<l>“Chi sei tu ch'entri quinci, e chi ti manda?</l></lg>

<lg type="ottava">
<l>Or rispondimi tosto, e ferma il passo,</l>
<l>che non viene ov'io son chi 'l nome tace:</l>
<l>se non che resterai di vita casso</l>
<l>dal mio brando fedel che presso giace”:</l>
<l>risponde Arturo allora: “Io son quel lasso</l>
<l>britanno re ch'alla fortuna spiace</l>
<l>già son più giorni, e 'n così acerba sorte</l>
<l>che senza suo disnor brama la morte”.</l></lg>

<lg type="ottava">
<l>Quando conosce il re, su 'l duro letto</l>
<l>appoggiato l'un braccio alza la fronte</l>
<l>dicendo: “O sacro Arturo in terra eletto</l>
<l>per imprese onorate, altere e conte,</l>
<l>chi vi scorge in tal loco e sì soletto</l>
<l>quando son più la dormir le luci pronte?</l>
<l>Voi siete d'adamante, il qual non ponno</l>
<l>domar fame, lassezza, sete o sonno.</l></lg>

<lg type="ottava">
<l>E quale alta cagion qui vi conduce</l>
<l>allor che riposar devreste alquanto,</l>
<l>per tornar poi nella novella luce</l>
<l>più forte a vendicar de' nostri il pianto?</l>
<l>Non potevate almen qualch'altro duce</l>
<l>mandar d'intorno, e voi quetare intanto?</l>
<l>Ché 'l tutto oprar da sé non si conviene,</l>
<l>ma vie più il comandar, chi scettro tiene”.</l></lg>

<lg type="ottava">
<l>“Ben gli risponde Arturo è certo e vero,</l>
<l>onorato mio padre, il vostro dire:</l>
<l>ma nel tempo, qual or, contrario e fero</l>
<l>fuor dell'uso comune è forza gire,</l>
<l>né solo esercitar di re l'impero,</l>
<l>ma piegarse umilmente ed ubbidire</l>
<l>al minimo guerrier, per fare strada</l>
<l>a chi poi dietro a lui più lieto vada”.</l></lg>

<lg type="ottava">
<l>Mentre così dicea, già fuor del letto</l>
<l>era uscito il buon vecchio, e si cingea</l>
<l>di drappo porporin gli omeri e 'l petto,</l>
<l>che non molto oltr'al busto gli pendea;</l>
<l>poscia in abito acconcia, ch'alto e stretto</l>
<l>per l'arme sostener pronta tenea,</l>
<l>grossa pelle vestia di cerva annosa,</l>
<l>ove senza impiagar l'incarco posa.</l></lg>

<lg type="ottava">
<l>La splendente corazza e l'elmo fino</l>
<l>che non cedendo a gli anni ancora adopra,</l>
<l>però che sempre in loco a lui vicino</l>
<l>veder gli vuole, a lui pendevan sopra</l>
<l>tra la lancia e lo scudo, che Merlino</l>
<l>gli fé già fabbricar con divin'opra;</l>
<l>ma per voler del re gli lassa allora,</l>
<l>perch'altro uso chiedea la notturn'ora;</l></lg>

<lg type="ottava">
<l>e gli dice: “Moviam, che 'l tempo sprona</l>
<l>a gire ove le guardie hanno la sede</l>
<l>per ricercar s'al sonno s'abbandona</l>
<l>di loro alcun ch'alla lassezza cede;</l>
<l>e 'n cammin chiamaremo ogni persona</l>
<l>di maggior sangue, e ch'al consiglio assiede,</l>
<l>per ragionar di noi quel ch'al dì fia,</l>
<l>e del campo di là cercare spia”.</l></lg>

<lg type="ottava">
<l>Gli consente il re Lago, e cinge solo</l>
<l>il brando, e picciola asta ha presa in mano;</l>
<l>poi perché pur raffredda il fosco polo,</l>
<l>d'aspro lupo s'avvolge il vello estrano.</l>
<l>Indi per Maligante il primo volo</l>
<l>drizzano insieme, ch'era prossimano;</l>
<l>giunti all'albergo suo, l'Orcado chiama:</l>
<l>“O di Gorre guerrier d'altera fama,</l></lg>

<lg type="ottava">
<l>volete voi passar nell'ozio l'ore</l>
<l>che spender si devrieno in miglior uso?”</l>
<l>Tosto il buon cavalier sente il romore,</l>
<l>e fuor del padiglion corre confuso;</l>
<l>come scorge ambedue, con umil core</l>
<l>dice: “O sacrati re, troppo m'accuso</l>
<l>ch'or mi troviate pigro e neghittoso,</l>
<l>come lepretta vil nel nido ascoso.</l></lg>

<lg type="ottava">
<l>Ma quale alta cagione a noi vi spinge?</l>
<l>Forse altero pensier di nuova impresa?</l>
<l>O pur che Seguran le schiere accinge</l>
<l>per muover verso noi notturna offesa?”</l>
<l>Risponde Arturo a lui: “L'alma ne stringe</l>
<l>nuovo timor che la fortuna, intesa</l>
<l>del tutto al nostro mal, non ci ritruovi,</l>
<l>senza ben provveder, con danni nuovi.</l></lg>

<lg type="ottava">
<l>Così svegliando andiam quei cavalieri</l>
<l>in cui fondate aviam nostre speranze;</l>
<l>e Gaven va calcando altri sentieri</l>
<l>perché Tristano il suo venire avanze</l>
<l>là dove per guardar locò i guerrieri</l>
<l>lì fuor del vallo in più secrete stanze,</l>
<l>sotto gli occhi de' quai dell'altre torme</l>
<l>ogni duce maggior securo dorme”.</l></lg>

<lg type="ottava">
<l>Tosto ritorna allor dentro all'albergo</l>
<l>e sol prende il suo scudo Maligante;</l>
<l>e per non s'impedir, l'adatta al tergo,</l>
<l>ché di maglia coverto era davante;</l>
<l>e col suo brando sol seguìa da tergo</l>
<l>l'alta coppia real ch'andava innante.</l>
<l>Né molto così van, che 'n su le porte</l>
<l>delle tende ch'avea truovan Boorte,</l></lg>

<lg type="ottava">
<l>che nell'aperto ciel sovra la pelle</l>
<l>stese ha le membra di salvatic'orso,</l>
<l>ove il triste vapor d'uimide stelle</l>
<l>o di rigido giel non cura il morso.</l>
<l>d'arme coperto ancor lucide e belle,</l>
<l>per aver più spedito ogni soccorso,</l>
<l>sopra lo scudo suo la fronte avea,</l>
<l>a cui posto vicin l'elmo lucea.</l></lg>

<lg type="ottava">
<l>Lì da gli ornati legni in giro appese</l>
<l>mille aste si vedean di varia sorte,</l>
<l>di piede e di cavallo atte all'offese,</l>
<l>che dell'uno e dell'altro aveva scorte.</l>
<l>La lancia è in mezzo ch'a più altere imprese</l>
<l>sopra il più gran destrier porta Boorte:</l>
<l>la qual crolla oltr'a lui null'altra mano</l>
<l>fuor che di Lancilotto e di Tristano.</l></lg>

<lg type="ottava">
<l>Molti suoi parimente intorno stanno</l>
<l>in militare usanza stesi a terra,</l>
<l>che ristorando il lor passato affanno</l>
<l>prendon fresco vigor per nuova guerra.</l>
<l>I tre famosi re vicin gli vanno,</l>
<l>né gli scioglie il gran sonno che gli atterra;</l>
<l>onde il re Lago alla vellosa sede</l>
<l>il franco cavalier sveglia col piede,</l></lg>

<lg type="ottava">
<l>lieto dicendo a lui: “Come or dormite,</l>
<l>o rettor famosissimo di Gave,</l>
<l>mentre così vicino e 'ntorno udite</l>
<l>de i nemici accampati il romor grave?</l>
<l>Svegliate i sensi, e col gran re venite</l>
<l>ove a trattar d'alta meteria s'ave:</l>
<l>né v'incresca il lassar le molli piume,</l>
<l>dapoi che 'l nuovo sol raccende il lume”.</l></lg>

<lg type="ottava">
<l>Alla percossa e 'l dir tutto turbato</l>
<l>l'onorato guerrier dal sonno sorge</l>
<l>ed al brando fedel, ch'avea dal lato,</l>
<l>in atto di ferir la destra porge;</l>
<l>poscia in dolce vergogna rivoltato,</l>
<l>tosto che 'l re co i due compagni scorge,</l>
<l>del subito furor, quanto più puote</l>
<l>scusando l'error suo, la colpa scuote,</l></lg>

<lg type="ottava">
<l>e dice: “Ei mi parea che Segurano</l>
<l>assalisse improvisti i nostri fossi,</l>
<l>sì ch'ogn'altro soccorso era lontano,</l>
<l>ond'io soletto alla difesa fossi.</l>
<l>Però non sia miracol se la mano,</l>
<l>spaventato al chiamar, nell'arme mossi,</l>
<l>che, come sempre desto, così in sogno</l>
<l>col medesmo pensier l'istesso agogno.</l></lg>

<lg type="ottava">
<l>Ma per quel che mi sembra, non si mostra</l>
<l>del giorno anco vicin segno apparire,</l>
<l>quantunque io so che la pigrizia nostra</l>
<l>mal si possa scusar, non che coprire,</l>
<l>sendo già in piè l'alta persona vostra</l>
<l>per far gli altri peggior del nido uscire:</l>
<l>tal che non più ne supera d'onore</l>
<l>che poi di vigilanza e di valore”.</l></lg>

<lg type="ottava">
<l>“Ah - risponde il re Lago - io v'assicuro</l>
<l>che qualor vi vedrà sotto a tal tetto</l>
<l>stellato in oro e di cristallo puro,</l>
<l>nudo in tal guisa e 'n così dolce letto,</l>
<l>che vi perdonerà l'eccelso Arturo,</l>
<l>né di cor femminil v'arà sospetto”.</l>
<l>Et ei dolce ascoltando, appella i suoi,</l>
<l>già desti all'arrivar de i grandi eroi.</l></lg>

<lg type="ottava">
<l>Arma la testa poi di duro acciaro,</l>
<l>ma di quel più leggier ch'a piede adopre;</l>
<l>poi dell'irsuto vello, ch'è il più caro</l>
<l>vestimento ch'ei porte, si ricuopre</l>
<l>d'un orso alpestre, già stimato al paro</l>
<l>d'ogni fero leone in core e in opre,</l>
<l>che già i Norici monti assai lunghi anni</l>
<l>tenne in aspra temenza e 'n gravi danni:</l></lg>

<lg type="ottava">
<l>e che molti guerrier d'alto ardimento</l>
<l>che 'l volsero assalir condusse a morte;</l>
<l>per la fama del qual, chiaro talento</l>
<l>di volerlo provar venne a Boorte,</l>
<l>né di seco luttare ebbe spavento,</l>
<l>fin che si ritrovò di lui più forte:</l>
<l>ch'oltra ogni altrui credenza il pose a terra,</l>
<l>poi, ferendolo al cor, finìo la guerra.</l></lg>

<lg type="ottava">
<l>Né vestì mai da poi più ricco arnese</l>
<l>da quel giorno ch'ei l'ebbe; il qual cingea</l>
<l>con lacci aurati, onde gli fu cortese</l>
<l>il buono Efeo che 'l Norico reggea;</l>
<l>poi per fare alle genti più palese</l>
<l>quanto il servigio in grado si prendea</l>
<l>di melle aste gli fece oltra quei dono,</l>
<l>che durissime e lunghe ivi entro sono.</l></lg>

<lg type="ottava">
<l>Or di sì altera spoglia ricoperto</l>
<l>prende lo scudo solo oltre alla spada.</l>
<l>Già son venuti dove al campo aperto</l>
<l>il riparo novel taglia la strada:</l>
<l>l'accorto Bandegam dell'arte esperto</l>
<l>truovan ch'al fosco cielo intento bada</l>
<l>a dar fine al lavor cui Maligante</l>
<l>avea dato principio il giorno avante;</l></lg>

<lg type="ottava">
<l>e col popolo agreste, ch'è infinito,</l>
<l>di legni e di terren ricinto ha intorno,</l>
<l>ove i carri pria fur, tutto quel lito,</l>
<l>e di picciole torri in cerchio adorno,</l>
<l>in cui stia degli arcier lo stuol partito</l>
<l>per securo ferir l'avverso corno,</l>
<l>che nel fosso scendendo, dalle spalle</l>
<l>senta di mille strali offeso il calle.</l></lg>

<lg type="ottava">
<l>Quando vede il gran re che in sì poch'ore</l>
<l>tal sia fatto de' suoi saldo sostegno,</l>
<l>volto al buon Maligante:”Il sommo onore</l>
<l>- dice - accende più d'un nel vostro regno.</l>
<l>Ben di voi sa seguir l'alto valore</l>
<l>il pio vostro german, né mica indegno</l>
<l>d'esservi tale: e l'opre sue leggiadre</l>
<l>del nome degno il fan ch'aveva il padre”.</l></lg>

<lg type="ottava">
<l>In tai parole, intorno a Bandegamo</l>
<l>con amoroso cor le braccia stende;</l>
<l>ed egli allora: “Ogni fatica chiamo</l>
<l>ben locata - signor - che 'n voi si spende,</l>
<l>poi che 'l prezzo maggior ch'al mondo bramo,</l>
<l>la vostra alta mercede, a noi si rende,</l>
<l>ornandone voi qui di tante lode,</l>
<l>onde un'alma gentil più d'altro gode”.</l></lg>

<lg type="ottava">
<l>Poscia i fossi varcando, ha ritrovato</l>
<l>il famoso Tristan che in cerchio gira,</l>
<l>se le guardie ben son nel dritto lato</l>
<l>e secondo il dever s'ascolta e mira;</l>
<l>e ch'accusando l'un l'altro ha lodato</l>
<l>e sopra i peccator versata l'ira:</l>
<l>che quanti può veder che 'l sonno cuopra</l>
<l>ch'ei non si destin mai col brando adopra.</l></lg>

<lg type="ottava">
<l>Quando sorge il gran re che 'l pio Tristano</l>
<l>che tanto s'affannò l'andato giorno</l>
<l>avea senza posar gli occhi e la mano</l>
<l>al duro faticar fatto ritorno,</l>
<l>comincia: “O cavalier di sovrumano</l>
<l>senno, amore e valore e forza adorno,</l>
<l>ovunque io fermi il passo, ovunque io vada</l>
<l>vi ritruovo d'onor calcar la strada.</l></lg>

<lg type="ottava">
<l>Quai parole potrei, quali opre usare</l>
<l>per lodare e pagar tai merti a pieno?</l>
<l>Che converrebbe in voi tutti spiegare</l>
<l>i tesori e gli onor ch'ha Giove in seno;</l>
<l>e poi ch'altro per uom non si può fare,</l>
<l>accettate il buon cor di desio pieno</l>
<l>di non esservi ingrato, e porvi in parte</l>
<l>ch'a voi fossero eguali Apollo e Marte”.</l></lg>

<lg type="ottava">
<l>Gli risponde Tristan: “Null'altro voglio,</l>
<l>sagratissimo re, ch'esservi caro</l>
<l>e servirvi ad ogni or non men ch'io soglio,</l>
<l>di cui più che di viver sono avaro;</l>
<l>ma del mio non poter troppo mi doglio</l>
<l>trarvi in un punto dell'assedio amaro,</l>
<l>e che 'l giusto bramare al fin non vegna</l>
<l>di portare sovra ogni uom la vostra insegna.</l></lg>

<lg type="ottava">
<l>Or io, per ragionar di quel che preme</l>
<l>più nell'ora presente, loderei,</l>
<l>per più aperto mostrar che non si teme</l>
<l>nè vogliam soggiacere a i casi rei,</l>
<l>ch'io solo andassi, o con un altro insieme,</l>
<l>in poca compagnia d'alcun de' miei,</l>
<l>assalire i nemici alla fosc'ombra,</l>
<l>or che 'l sonno tra 'l vin gli lega e 'ngombra;</l></lg>

<lg type="ottava">
<l>e di lor penserei sì larga palma</l>
<l>ben tosto riportar, che quasi fora</l>
<l>de i ricevuti danni egual la salma,</l>
<l>ch'or di peso maggior fra noi dimora:</l>
<l>ché di gente infinita saria l'alma</l>
<l>dalle indomite membra uscita fuora,</l>
<l>e le schiere svegliate in fuga messe</l>
<l>pria che d'arme il romor sonato avesse”.</l></lg>

<lg type="ottava">
<l>Il britannico re con lieto volto</l>
<l>risponde: “E chi potria sì chiara impresa</l>
<l>se non con alto dire onorar molto</l>
<l>come d'invitto cor, qual è discesa?</l>
<l>Ma in noturni perigli udire involto</l>
<l>ogni sostegno mio troppo mi pesa,</l>
<l>perch'ogni altro soccorso avrei per vano</l>
<l>se mi furasse il fato il mio Tristano.</l></lg>

<lg type="ottava">
<l>Però per quello amor che mi mostrate,</l>
<l>e che col raro oprare apetro veggio,</l>
<l>che l'ardente vostr'animo tempriate,</l>
<l>ove l'uopo è minore, in grazia chieggio:</l>
<l>e che tal alma al rischio riserviate</l>
<l>ove il nostro morir si mostri, o peggio;</l>
<l>né si creda alla notte e gli error suoi</l>
<l>quello invitto guerrier che sète voi”.</l></lg>

<lg type="ottava">
<l>Segue il saggio parlar con dolce amore</l>
<l>il sacro re dell'Orcadi, e gli dice:</l>
<l>“Veramente il fidar sì gran valore</l>
<l>all'orror tenebroso si disdice:</l>
<l>quando ne mostra il dì luce maggiore</l>
<l>e più ralluma il sol questa pendice</l>
<l>e che 'l mezzo cammin fra noi ricopre,</l>
<l>spiegar sol di Tristan si devon l'opre.</l></lg>

<lg type="ottava">
<l>Vero è che a gran ragion fatto saria,</l>
<l>per le cagion ch'ei disse, e per avere</l>
<l>de i consigli nemici alcuna spia</l>
<l>del modo e del cammin ch'hanno a tenere,</l>
<l>se di espugnarne ancor cercheran via</l>
<l>o di così l'assedio mantenere</l>
<l>ristringendo di noi le forze e 'l corso,</l>
<l>fin ch'egli aggiano altronde altro soccorso.</l></lg>

<lg type="ottava">
<l>Ma deve in tale affare essere eletto</l>
<l>chi non fosse fra noi di sì gran danno,</l>
<l>di piè snello e leggier, di forte petto</l>
<l>da soffrir senza pena il molto affanno,</l>
<l>di core alto e sicuro: che 'l sospetto</l>
<l>e 'l timor di morir sovente fanno</l>
<l>cose apparire altrui mostrose e fere</l>
<l>men che oscuri fantasmi o sogni vere”.</l></lg>

<lg type="ottava">
<l>Al ragionar del vecchio, Maligante,</l>
<l>che di quanto ei disegna era fornito,</l>
<l>il passo sciolto aveva, il corpo aitante,</l>
<l>fermo e saggio il pensiero, il core ardito,</l>
<l>esperto del cammin, che 'ndietro e innante</l>
<l>mille volte ha calcato il proprio lito,</l>
<l>dice: “A quanto raccoglio, io son quell'io</l>
<l>ch'a tale opra compir sarà il men rio:</l></lg>

<lg type="ottava">
<l>che quando pur di me fortuna avversa</l>
<l>il già mai ritornar contenda a voi</l>
<l>sopra me solo il danno si riversa,</l>
<l>che molti altri ci sono eguali a noi;</l>
<l>e la schiera ch'io meno fia conversa</l>
<l>in seguir Bandegamo e gli altri suoi,</l>
<l>e congiunta con lui concorde fia</l>
<l>di Cicestra la gente e di Rossìa.</l></lg>

<lg type="ottava">
<l>E s'io non porto a quei danno e disnore</l>
<l>ed a voi qui di lor novelle certe,</l>
<l>sia tenuto oscurato il nostro onore</l>
<l>e le parole mie menzogne aperte.</l>
<l>Il vero è ben che 'n solitario orrore</l>
<l>e per vie perigliose avvolte e 'ncerte</l>
<l>non porria lungo far né chiaro il volo,</l>
<l>come faria mestier chi fusse solo.</l></lg>

<lg type="ottava">
<l>Però, s'a voi parrà, qualch'altro meco</l>
<l>di quei che più vorran vegna all'impresa,</l>
<l>che sia invece di scorta all'andar cieco</l>
<l>e nell'arme adoprar salda difesa;</l>
<l>poi il ragionare e 'l consigliarsi seco,</l>
<l>o nel ritrarre il piede o in fare offesa,</l>
<l>mentre ch'aiuta l'un, l'altro conforta,</l>
<l>la vittoria o lo scampo spesso apporta”.</l></lg>

<lg type="ottava">
<l>Mentre con liete voci Arturo appruova</l>
<l>e l'offerta onorata in grado prende,</l>
<l>giunta è già con Gaven la schiera nuova</l>
<l>di molti cavalier che questo intende,</l>
<l>e ciascun de' miglior si mette in pruova</l>
<l>d'esser esso il compagno, e in esso spende</l>
<l>larghe preghiere al re con caro affetto</l>
<l>in così degna impresa essere eletto.</l></lg>

<lg type="ottava">
<l>Fu Boorte il primier, poscia Gaveno,</l>
<l>il buon Nestor di Gave e Lionello,</l>
<l>il cavalier Norgallo, il pio Baveno,</l>
<l>Eretto, Gargantino e Florio, quello</l>
<l>che del tosco Arno suo già nato in seno</l>
<l>del gotico furor fatto rubello</l>
<l>per così lungo mar co' suoi venuto</l>
<l>del britannico stuolo era in aiuto.</l></lg>

<lg type="ottava">
<l>Né men vuol Gossemante, il core ardito,</l>
<l>come Lucano il Brutto ed Agrevallo;</l>
<l>Ivano ed Abondan di voglia unito</l>
<l>il medesmo domanda, e Persevallo.</l>
<l>Così quindici son che sovra il lito</l>
<l>ove le guardie stan di fuori al vallo</l>
<l>cercan con ogni sforzo e in ogni via</l>
<l>d'esser di Maligante compagnia.</l></lg>

<lg type="ottava">
<l>Quando il saggio Tristan la lite vede,</l>
<l>della quale ei medesmo era inventore,</l>
<l>di dar ordine al tutto al suo re chiede,</l>
<l>ed egli il consentìo con lieto core;</l>
<l>ond'ei: “Poi che l'andar non mi si cede</l>
<l>ov'io sperai trovar supremo onore,</l>
<l>contento sto, che indegno è il cavaliero</l>
<l>che non vuole ubbidir d'avere impero.</l></lg>

<lg type="ottava">
<l>Io vi consiglierei che Maligante</l>
<l>con sei di quei guerrier che voglion gire,</l>
<l>con venti poi ciascun, gissero avante</l>
<l>l'empie schiere nemiche ad assalire:</l>
<l>pochi andasser primieri, e che 'l restante</l>
<l>in parte ascoso ove potesse udire</l>
<l>ben del tutto avisato e stretto stesse,</l>
<l>a rispinger da' suoi chi gli premesse;</l></lg>

<lg type="ottava">
<l>ed io con cinque insegne poi de' miei</l>
<l>non di molto lontan sarei da' fossi,</l>
<l>e l'inchinate schiere sosterrei</l>
<l>di quei dal loco lor per forza mossi:</l>
<l>poi la fortuna chiara seguirei,</l>
<l>se da lei favorito in parte fossi:</l>
<l>né saria da sprezzar, perché sovente</l>
<l>vincitrice vid'io la minor gente.</l></lg>

<lg type="ottava">
<l>Or perché troppi son quei cavalieri</l>
<l>cui del novello onore ha punti sprone,</l>
<l>e dell'oste e di voi sostegni interi,</l>
<l>di tutti insieme andar non è ragione;</l>
<l>ma però che di sdegno a petti alteri</l>
<l>porria l'elezzion donar cagione,</l>
<l>da poi ch'esser non può se non perfetta</l>
<l>di fortuna all'arbitrio si rimetta”.</l></lg>

<lg type="ottava">
<l>Fu da ciascun com'ottimo il consiglio,</l>
<l>ma più dal re Britannico , lodato</l>
<l>ch'a lui rispose con allegro ciglio:</l>
<l>“Non fia 'l vostro disegno indarno nato,</l>
<l>sol che mi promettiate al gran periglio,</l>
<l>dal generoso cor troppo invitato,</l>
<l>di non scorrer un passo più lontano</l>
<l>di quel che detto aviam, caro Tristano”.</l></lg>

<lg type="ottava">
<l>Così con poca luce che mostrasse</l>
<l>fur de i nomi di quei descritte carte;</l>
<l>ch'entro al fondo d'un elmo ascose e basse</l>
<l>come a guardia fedel diedero a Marte;</l>
<l>ad una ad una poi mischiando trasse</l>
<l>il buon re Lago, e le leggeva parte:</l>
<l>e la prima a venir dell'altre tante</l>
<l>fu con favor comun di Maligante.</l></lg>

<lg type="ottava">
<l>Fu di Norgalle appresso il cavaliero,</l>
<l>indi Florio il toscano e poscia Eretto</l>
<l>con Gossemante, il core ardito e fero,</l>
<l>indi vien Lionello il giovinetto.</l>
<l>A far de i sette il bel numero intero</l>
<l>fu da fortuna Persevallo eletto.</l>
<l>Ora ha d'essi ciascun sì lieto il core</l>
<l>come quei che restar premea dolore.</l></lg>

<lg type="ottava">
<l>Ogni uom de i venti suoi lo stuolo adduce</l>
<l>con quell'arme più oscure che si truove.</l>
<l>Ogni piuma, ogni arnese che riluce,</l>
<l>dando in guardia al vicin, da sé rimuove.</l>
<l>Il giovin Lionel, che n'era duce,</l>
<l>ha seco tutti arcier di antiche pruove;</l>
<l>il cavalier Norgallo che 'l seguia</l>
<l>ha di fortissime aste compagnia;</l></lg>

<lg type="ottava">
<l>il medesmo ave Eretto, e poi gli altri hanno</l>
<l>con gli scudi leggier pungenti spade,</l>
<l>per poter più schifare e portar danno</l>
<l>senza gran faticar per lunghe strade.</l>
<l>già dal campo partiti ascosi vanno</l>
<l>ove son più intricate le contrade;</l>
<l>ma Lionel con l'arco e Maligante</l>
<l>con lo scudo e col brando ivano avante.</l></lg>

<lg type="ottava">
<l>Già il franco Lionel da presso scorge</l>
<l>un che ascoso intendea, di quei d'Avarco;</l>
<l>fa fermar Maligante, e innanzi porge,</l>
<l>sì come presti avea, lo strale e l'arco.</l>
<l>Scocca verso il meschin, che non s'accorge,</l>
<l>e che pensa secur tenere il varco:</l>
<l>sopra ambedue le ciglia in fronte il prese,</l>
<l>tal che senza romor morto si stese.</l></lg>

<lg type="ottava">
<l>Or par loro a i disegni aperto il passo,</l>
<l>che d'indi oltra seguir non sia disdetto.</l>
<l>Va con l'orecchio a terra or alto or basso,</l>
<l>né di sentire alcun prendon sospetto;</l>
<l>sì ch'ove era colui di vita casso</l>
<l>lassan l'altro drappel venir ristretto,</l>
<l>cui dicon ch'ivi ascoso e cheto attenda</l>
<l>fin che in alto gridar chiamarse intenda;</l></lg>

<lg type="ottava">
<l>e lassan ch'a Fenice e Trasimede,</l>
<l>i miglior due guerrieri e di più ardire,</l>
<l>tutti quegli altri, ove il bisogno chiede,</l>
<l>come a lor duci debbano ubbidire:</l>
<l>e i sette poscia in un muovono il piede</l>
<l>ove speran trovar cieca dormire</l>
<l>di quei di Seguran la maggior parte,</l>
<l>trall'arenose rive intorno sparte.</l></lg>

<lg type="ottava">
<l>Quai sette lupi van, che dalla fame</l>
<l>per più di molestati escon del bosco,</l>
<l>ch'ove più belle mandre odor gli chiame</l>
<l>drizzano il fero corso all'aer fosco,</l>
<l>le quai ritrovin miserelle e grame</l>
<l>ove il cane è indormito e 'l pastor losco:</l>
<l>sì che molte hanno uccise della greggia</l>
<l>pria che senta il mastino o 'l guardian veggia.</l></lg>

<lg type="ottava">
<l>Tai giugnendo costor su 'l lato manco</l>
<l>ove al fiume lontan più surge il colle,</l>
<l>il fer gotico stuol ferono al fianco</l>
<l>e fan del sangue suo l'arena molle:</l>
<l>che la sera assetato, afflitto e stanco</l>
<l>di vivande e di vin sì ben satolle</l>
<l>avea lieto in tra sé l'avide voglie</l>
<l>che dal sonno al romor non si discioglie.</l></lg>

<lg type="ottava">
<l>Il primiero a ferir fu Lionello,</l>
<l>che pon lo strale al gepido Ascalese</l>
<l>dietro alla fronte, e penetra il cervello,</l>
<l>sì che dolce sognando a Pluto scese:</l>
<l>il qual, se ben sott'altro paralello</l>
<l>nato era lunge al gotico paese,</l>
<l>pur sotto il feroc'Ilba si conduce</l>
<l>ch'a l'uno e l'altro popolo era duce.</l></lg>

<lg type="ottava">
<l>Il cavalier Norgallo appresso viene,</l>
<l>e con l'asta pungente uccide Aroco</l>
<l>del sangue goto, il qual sopra l'arene</l>
<l>il notturno rigor temprava al foco.</l>
<l>Trapassò 'l tutto ove alle spalle avviene</l>
<l>il fin della corazza, che sì poco</l>
<l>al gran colpo mortal gli porge aita</l>
<l>che col suo contrastar perde la vita.</l></lg>

<lg type="ottava">
<l>Il buon Florio toscan tosto che 'ntende</l>
<l>che questo era lo stuol ch'egli odia tanto</l>
<l>e che 'l bel nido suo rapisce e 'ncende</l>
<l>e 'l tien sepolto in miserabil pianto,</l>
<l>più spietato che mai sovr'esso stende</l>
<l>il fortissimo brando, e truova Alanto</l>
<l>che di Teodorico era nipote,</l>
<l>e ch'hanno in sommo onor le genti gote;</l></lg>

<lg type="ottava">
<l>e dietro al destro orecchio entra la punta</l>
<l>ove surge durissimo quell'osso</l>
<l>il qual d'ogni furor la forza spunta</l>
<l>da qual colpo maggior vegna percosso.</l>
<l>Ma come in lui vibrando è sovragiunta,</l>
<l>no 'l potendo del loco avere smosso,</l>
<l>va nel cavo vicino, ed oltra vola</l>
<l>ove il collo è inserrato con la gola.</l></lg>

<lg type="ottava">
<l>Ivi il lassa tremante su la terra,</l>
<l>e qual fero leon fra gli altri spinge</l>
<l>il crudel ferro, e lì medesmo atterra</l>
<l>Tepulto il fero, che dormir si finge</l>
<l>perché de' suoi vicin la cruda guerra</l>
<l>d'infinito timor l'alma gli stringe,</l>
<l>né d'indi rifuggir vede la via</l>
<l>che non sia dal nemico oppresso pria;</l></lg>

<lg type="ottava">
<l>così tacito sta, ma non gli vale,</l>
<l>che 'l feroce toscan sopra la testa</l>
<l>che bassa tien gli dà colpo mortale,</l>
<l>tal che degli altri tre compagno resta.</l>
<l>E Maligante intanto gli altri assale</l>
<l>che de i morti primier sono alla testa,</l>
<l>e fa che 'l crudo Arpin che ascoso dorme</l>
<l>nel tartareo terreno stampi l'orme.</l></lg>

<lg type="ottava">
<l>Né indietro si riman l'altero Eretto,</l>
<l>che 'l ricchissimo Arnaldo spinge a morte,</l>
<l>che gli mise la spada in mezzo il petto,</l>
<l>onde l'alma al fuggir trovò le porte.</l>
<l>Era costui nuovo signore eletto</l>
<l>ove il Partenopeo con dura sorte</l>
<l>era d'ogni suo bene e d'uomin vòto</l>
<l>dal rabbioso furor dell'Ostrogoto.</l></lg>

<lg type="ottava">
<l>Il nobil Gossemante, core ardito,</l>
<l>che l'impuro Circon trova riverso</l>
<l>con un colpo al destr'occhio sovra il lito</l>
<l>di sangue il lassa e d'atro vino asperso;</l>
<l>e 'l chiaro Persevallo avea ferito</l>
<l>dentro al cavo del cor, proprio a traverso,</l>
<l>Sagonto il biondo, di Seran figliuolo,</l>
<l>che d'appellarsi re sostenne solo;</l></lg>

<lg type="ottava">
<l>e nel mezzo di servi e d'altri intorno</l>
<l>di serici tappeti il letto avea,</l>
<l>condotto ivi d'Avarco, e 'n guisa adorno</l>
<l>che non men delle fiamme rilucea.</l>
<l>Ma il chiaro cavalier per suo più scorno</l>
<l>il sostegno con lui seco traea,</l>
<l>poi Torante il suo amico a lui vicino</l>
<l>pose in fronte percosso a capo chino.</l></lg>

<lg type="ottava">
<l>Ma de i danni il romor per tutto è scorso,</l>
<l>mentre i sette ponean le genti al fine,</l>
<l>e l'abbattuto stuol chiama soccorso</l>
<l>dalle genti ch'a loro eran vicine:</l>
<l>sì che già largo numero era corso</l>
<l>delle lor proprie schiere e peregrine;</l>
<l>ma mentre appellan quei, questi altri vanno,</l>
<l>i buon sette guerrier gran prove fanno.</l></lg>

<lg type="ottava">
<l>L'altero Seguran, che d'altro lato</l>
<l>il suo seggio da quei tenea lontano,</l>
<l>Clodin con molta gente avea mandato</l>
<l>a 'ntender se 'l romor sia certo o vano;</l>
<l>ma poi che per più voci ha il ver trovato,</l>
<l>che dal barbaro popolo inumano</l>
<l>in sonno, in tema, in tenebre ravvolto</l>
<l>con duro lamentar cresciuto è molto,</l></lg>

<lg type="ottava">
<l>lassando ivi per lui Brunoro il Nero,</l>
<l>con poca compagnia fra' Goti arriva,</l>
<l>e ritruova assai gente su 'l sentiero</l>
<l>che del tutto era morta o mezza viva.</l>
<l>Guarda le piaghe, e ben di colpo fero</l>
<l>e di man che non sia di forza priva</l>
<l>sembrangli in vista, e la credenza prima</l>
<l>di Tristano e Boorte opra le stima.</l></lg>

<lg type="ottava">
<l>Allor con più desio domanda intorno</l>
<l>ove sien giti quei che gli hanno ancisi,</l>
<l>e trova che 'n brevissimo soggiorno</l>
<l>han dell'anime sue questi divisi,</l>
<l>e che poco lontan lento ritorno</l>
<l>senza temenza fan d'esser conquisi:</l>
<l>onde irato l'Iberno alla vendetta</l>
<l>pur con pochi de' suoi di gir s'affretta.</l></lg>

<lg type="ottava">
<l>Né molto innanzi va che gli ritrova</l>
<l>come sette leon ristretti insieme</l>
<l>che doppo alto predar di gente nuova</l>
<l>senton venire stuol che 'ntorno preme:</l>
<l>ch'or si mettono in fuga, or fanno prova</l>
<l>di rivolgersi a quel che men gli teme,</l>
<l>e chi truovin da gli altri esser disgiunto</l>
<l>dall'artiglio o dal dente è morso o punto.</l></lg>

<lg type="ottava">
<l>L'accorto Lionello ad ogni passo</l>
<l>scocca dell'arco suo novello strale:</l>
<l>questo in fronte ferisce e quel più basso,</l>
<l>chi riman morto e chi seguir non vale.</l>
<l>Il cavalier Norgallo avvinto o lasso</l>
<l>non mostra il suo valor, ma di mortale</l>
<l>colpo in chi più nel corso gli era presso</l>
<l>la pungente asta sua nasconde spesso.</l></lg>

<lg type="ottava">
<l>Florio dovunque senta o grido o voce</l>
<l>che 'l gotico sermon parlando spiega</l>
<l>con la spada si addrizza aspro e feroce</l>
<l>e dal preso sentiero indietro il piega;</l>
<l>e tanto lieto è più quanto più nuoce</l>
<l>all'odiato drappello, e 'l ciel riprega</l>
<l>che la possanza egual doni alle voglie</l>
<l>perché del seme rio la terra spoglie.</l></lg>

<lg type="ottava">
<l>Nè men fa il chiaro Eretto e Gossemante,</l>
<l>che ritirando il piè n'uccidon molti;</l>
<l>e se non fosse il saggio Maligante</l>
<l>da' nemici alla fine erano avvolti,</l>
<l>perché perdono il tempo, e gli altri innante</l>
<l>corrono al vendicare insieme accolti.</l>
<l>Ma quegli alto gridando dice: “Omai</l>
<l>aggiam, cari signori, oprato assai;</l></lg>

<lg type="ottava">
<l>or è il tempo di cedere a chi viene</l>
<l>e sicuri tornare a miglior seggio,</l>
<l>o del nostro fallir pagar le pene</l>
<l>ci apparechiamo al grave stuol, ch'io veggio”;</l>
<l>obbediscegli ogni uom, come conviene</l>
<l>a chi nulla ha speranza e teme peggio;</l>
<l>e ciascun rifuggendo il corso stende</l>
<l>verso la schiera lor che dietro attende:</l></lg>

<lg type="ottava">
<l>ove senza apparir taciti stanno,</l>
<l>lassando avvicinar chi gli seguia,</l>
<l>i quai sciolti di tema e sparsi vanno</l>
<l>come gli conducea l'oscura via,</l>
<l>né posson discovrir l'ordito danno:</l>
<l>ch'oltra la notte oscura, gli impedia</l>
<l>la luce e 'l foco che si lassan dietro,</l>
<l>che facea lor parer l'aer più tetro.</l></lg>

<lg type="ottava">
<l>Con alte grida allor, con voci orrende</l>
<l>di trombe e militari altri instrumenti</l>
<l>il nascoso drappello il corso stende</l>
<l>con varie aspre maniere di spaventi,</l>
<l>e 'n un tempo medesimo gli offende</l>
<l>con gli strai che su gli archi erano intenti,</l>
<l>che, ben che venti sien, mille sembraro:</l>
<l>poi tra l'aste gli scudi a paro, a paro.</l></lg>

<lg type="ottava">
<l>Non fu core in tra quei di tanto ardire</l>
<l>ch'all'improviso assalto non tremasse:</l>
<l>chi scampa il primo urtar vorria fuggire,</l>
<l>se 'l sentier bene aperto ritrovasse,</l>
<l>ma da quei che son gli ultimi a venire,</l>
<l>e cui tardo il romor da lunge trasse,</l>
<l>hanno ingombrata sì la dritta strada</l>
<l>che ritengon ogni uom che 'ndietro vada.</l></lg>

<lg type="ottava">
<l>Ivi i sette buon duci, che primieri</l>
<l>e gli altri confortando son rivolti,</l>
<l>quel che di damme fan bardi e cervieri</l>
<l>facean de' miserelli in fuga volti.</l>
<l>Son già d'essi ripien tutti i sentieri</l>
<l>che tra 'l sangue e l'arena erano avvolti,</l>
<l>e sì folta di lor la turba cade</l>
<l>ch'a gli stessi uccisor facea pietade.</l></lg>

<lg type="ottava">
<l>Solo il nemico Florio, a cui rimembra</l>
<l>del flagel ricevuto sopra l'Arno,</l>
<l>d'affamato leon più crudo sembra,</l>
<l>e 'l pianger' e 'l pregar si getta indarno.</l>
<l>Quell'ucciso riman, quel con le membra</l>
<l>in più parti impiagate, esangue e scarno:</l>
<l>quel, pensando fuggir, dal proprio piede</l>
<l>che 'n soccorso venìa premer si vede.</l></lg>

<lg type="ottava">
<l>Ed ei quanti di lor più scerne a terra</l>
<l>di tanti uccider più s'arma le voglie:</l>
<l>avria bramato solo in quella guerra</l>
<l>di quanti nacquer mai l'ultime spoglie.</l>
<l>Ma il numero de' morti il passo serra</l>
<l>e di più oltra gir la strada toglie;</l>
<l>e già il fero Clodino e Segurano</l>
<l>in aita de' Goti arman la mano;</l></lg>

<lg type="ottava">
<l>e con forze maggiori han penetrato</l>
<l>per mezzo al fin del fuggitivo stuolo.</l>
<l>Ma il saggio Maligante d'altro lato</l>
<l>a' compagni gridando affrena il volo.</l>
<l>Al suo impero ciascuno è ritornato,</l>
<l>ma in tra' folti nemici Florio solo</l>
<l>tratto dal gran desio s'è tanto spinto</l>
<l>chi si scorge da quelli in giro cinto;</l></lg>

<lg type="ottava">
<l>ma qual toro selvaggio, che si trove</l>
<l>da cani e da pastor chiuso il sentiero,</l>
<l>che 'ntorno guarda, e non può scerner dove</l>
<l>sia lo scampo di lui securo e 'ntero,</l>
<l>che diperato al fin ratto si muove</l>
<l>e 'n orrendo mugire e 'n vista fero,</l>
<l>con la cornuta fronte armata e bassa</l>
<l>riversando e ferendo a forza passa;</l></lg>

<lg type="ottava">
<l>tale il famoso Florio, che si sente</l>
<l>a dietro richiamare e vede intorno</l>
<l>che dalla nuova e prima offesa gente</l>
<l>senza speme impedito ave il ritorno,</l>
<l>congiunto il brando al suo scudo possente</l>
<l>con furioso urtar fiaccato ha il corno</l>
<l>che di dietro il cingea, sì ben che a viva</l>
<l>forza, ove gli altri suoi, correndo arriva.</l></lg>

<lg type="ottava">
<l>Indi con Maligante addrizza il passo;</l>
<l>e così quanti son, l'ordin tenendo</l>
<l>verso il campo e ciascun con l'arme basso,</l>
<l>va l'impeto nemico sostenendo.</l>
<l>L'altero Segurano il popol lasso</l>
<l>e ripien di timor va sospingendo,</l>
<l>poi minacciando a i sette alta ruina</l>
<l>con l'animosa schiera s'avvicina;</l></lg>

<lg type="ottava">
<l>e larghissimo danno fatto avria,</l>
<l>se 'l famoso Tristan col pio Boorte,</l>
<l>che per compagno suo chiamato avia</l>
<l>a passar seco la medesma sorte,</l>
<l>con cinque sole insegne in compagnia</l>
<l>non presentava a' suoi fedeli scorte:</l>
<l>che 'n così orribil suon la schiera mosse</l>
<l>che la valle d'Oron l'arene scosse.</l></lg>

<lg type="ottava">
<l>Maligante e i compagni han già la fronte</l>
<l>con più animoso cor che mai rivolta;</l>
<l>ma il saggio Seguran che viene a fronte</l>
<l>come l'impeto e 'l grido presso ascolta</l>
<l>ben s'accorg'ei che più dannaggio ed onte</l>
<l>che mai d'altra stagione a questa volta</l>
<l>riporterà, s'al subito periglio</l>
<l>or non più che la mano use il consiglio;</l></lg>

<lg type="ottava">
<l>e richiamando i suoi l'andar raffrena</l>
<l>e di scudi miglior la testa addoppia,</l>
<l>quegli scegliendo ch'han vigore e lena</l>
<l>che col vivace ardir nel cor s'accoppia.</l>
<l>Ma già come all'april quando balena,</l>
<l>che doppo il lampeggiare il tuono scoppia,</l>
<l>così doppo il mostrar chiaro splendore</l>
<l>vien dal lucente ferro alto romore,</l></lg>

<lg type="ottava">
<l>che quai feri leoni innanzi vanno</l>
<l>percotendo i nemici il buon Tristano</l>
<l>e 'l pio Boorte; e sì ben giunti stanno</l>
<l>che sempre pari il piè segue e la mano;</l>
<l>ed han fatto fra lor non picciol danno,</l>
<l>pria che ben possa il saggio Segurano,</l>
<l>l'occhio fisso tenendo in ogni loco,</l>
<l>spegner, come vorria, l'acceso foco:</l></lg>

<lg type="ottava">
<l>perché prima conviengli con la spada</l>
<l>salvare i suoi dal subito periglio</l>
<l>e d'opporsi al ferir mostrar la strada,</l>
<l>poi di ritrarre il piè trovar consiglio.</l>
<l>E mentre a questo e quel fra l'ombre bada,</l>
<l>sente il ferro britannico vermiglio</l>
<l>or del gotico sangue, or dell'iberno,</l>
<l>e molte alme di lor poste all'inferno;</l></lg>

<lg type="ottava">
<l>onde in suo cor rabbioso si lamenta</l>
<l>d'esser come guerrier semplice incorso</l>
<l>nelle notturne insidie, e quasi spenta</l>
<l>si stima ogni sua gloria al primo corso.</l>
<l>Or all'alto furore il freno allenta,</l>
<l>or con miglior pensier ritiene il morso:</l>
<l>e perché di Tristano udito ha il nome</l>
<l>scarca in lui di furor le gravi some,</l></lg>

<lg type="ottava">
<l>dicendo: “E chi v'apprese, o in quali scuole,</l>
<l>alto re dell'Armorico leone,</l>
<l>di ricovrar l'onor perduto al sole</l>
<l>nella più oscura ed orrida stagione</l>
<l>qual la timida volpe o il lupo suole,</l>
<l>che negli inganni suoi la speme pone?</l>
<l>La notturna vittoria a i buoni è scorno</l>
<l>vie più ch'esser oppressi al chiaro giorno”.</l></lg>

<lg type="ottava">
<l>Non risponde Tristan, ch'ad altro intende,</l>
<l>ma il saggio Maligante gli dicìa:</l>
<l>“Dell'ottimo guerrier la gloria splende</l>
<l>sempre, in ogni fortuna o buona o ria:</l>
<l>e quando ascoso è il dì, quando risplende,</l>
<l>e di terra e di mar per ognia via,</l>
<l>per ogni occasion che 'l ciel gli scuopra</l>
<l>con generoso cor pon l'arme in opra.</l></lg>

<lg type="ottava">
<l>Ma voi quale al villan, quale al pastore</l>
<l>vorreste a i cavalier dar rozza forma,</l>
<l>che poi ch'aggia al gran dì sudate l'ore</l>
<l>neghittoso la notte queti e dorma;</l>
<l>né consentir vorreste che 'l valore</l>
<l>già mai di travagliar non lasse l'orma,</l>
<l>e ch'al chiaro, all'oscuro, al caldo, al gielo</l>
<l>aggia di faticar lodato zelo”.</l></lg>

<lg type="ottava">
<l>E così ragionando il re di Gorre</l>
<l>non però di ferir per questo lassa,</l>
<l>ma quinci, ov'è 'l bisogno, e quindi accorre</l>
<l>e sospingendo i suoi più innanzi passa.</l>
<l>Ma il feroce Tristan per tutto scorre,</l>
<l>e di lui fiammeggiando or alta or bassa</l>
<l>accendeva le tenebre la spada,</l>
<l>e del sangue nemico empiea la strada.</l></lg>

<lg type="ottava">
<l>Uccise il forte Iberno Pilarteno,</l>
<l>che del suo Segurano era cognato,</l>
<l>e 'l fa morendo mordere il terreno</l>
<l>con percossa fatal nel fianco lato.</l>
<l>Fa il medesmo ad Erteo, ch'al freddo seno</l>
<l>delle tenebrose Ebridi era nato,</l>
<l>poi Meganippo, Orneado e Limoco</l>
<l>ch'ebber patria con lor l'istesso loco.</l></lg>

<lg type="ottava">
<l>Né men di lui fa il giovine di Gave,</l>
<l>ch'a quel sempre vicin percuote e fere.</l>
<l>Leocrito l'Ispan d'un colpo grave</l>
<l>onde il capo ha diviso fa cadere,</l>
<l>indi il fero Leteo, che nulla pave</l>
<l>e 'l primo appar fra le Sassonie schiere,</l>
<l>fa che per aspra piaga della gola</l>
<l>all'onde di Caron lo spirto vola.</l></lg>

<lg type="ottava">
<l>Così Memalo, Astoro, Echedo e Boro</l>
<l>della progenie Usvalla a morte spinge.</l>
<l>Ma più d'altro spietato entra fra loro</l>
<l>Florio, e di goto sangue si dipinge;</l>
<l>né Lionello il primo suo lavoro</l>
<l>ha posto in ozio, o d'impiagar s'infinge</l>
<l>ogni uom che 'ntorno appar con rigid'arco,</l>
<l>come suol cacciatore i cervi al varco.</l></lg>

<lg type="ottava">
<l>Ma il saggio Seguran, cui sol non preme</l>
<l>il presente suo mal, che pure è molto,</l>
<l>ma più dell'avvenir nell'alma teme,</l>
<l>che non sia lì l'esercito raccolto</l>
<l>per venir a trovarlo unito insieme,</l>
<l>e l'acquistato lauro gli sia tolto:</l>
<l>tutti chiamando i suoi con lento piede</l>
<l>tra le tenebre ascoso a gli altri cede;</l></lg>

<lg type="ottava">
<l>e l'accorto Tristano e Maligante,</l>
<l>che non voglion tentar l'ultima sorte</l>
<l>e ch'han giusto sospetto ch'altrettante</l>
<l>o più di Seguran giungano scorte,</l>
<l>con alto richiamar fra quei davante</l>
<l>fanno indietro tornar Florio e Boorte:</l>
<l>i quai, come guerrier di chiara luce,</l>
<l>si fanno obbedienti a chi conduce.</l></lg>

<lg type="ottava">
<l>Ma nel suo ritirar Florio avea preso</l>
<l>Santio, il nobile Iberno, prigioniero,</l>
<l>e 'l porta seco senza averlo offeso,</l>
<l>come picciolo agnel suol lupo fero,</l>
<l>perch'ei possa ridir quanto ave inteso</l>
<l>che 'l grande oste d'Avarco aggia in pensiero.</l>
<l>Poi temendo in suo cor l'avversa parte</l>
<l>già l'uno e l'altro esercito si parte,</l></lg>

<lg type="ottava">
<l>ma quei di Seguran tristi e dolenti</l>
<l>de i compagni ch'avean rimasi in terra,</l>
<l>i Britanni e i vicin lieti e ridenti,</l>
<l>cinti d'onor della notturna guerra.</l>
<l>Passano il vallo poi che l'altre genti</l>
<l>dalle nemiche man secure serra,</l>
<l>ove armato attendeva il gran Britanno</l>
<l>fra gli altri duci e re che 'ntorno stanno.</l></lg>

<lg type="ottava">
<l>Ivi con lieto cor lodando accoglie</l>
<l>dell'impresa lodata ciascun duce.</l>
<l>Florio il Toscano allor fra le sue spoglie</l>
<l>al cospetto del re Santio conduce,</l>
<l>il qual tutto tremante i detti scioglie</l>
<l>pregando: “O de' Britanni eterna luce</l>
<l>ch'a tutti splende, poi ch'or vostro sono</l>
<l>fatemi della vita intero dono;</l></lg>

<lg type="ottava">
<l>e se di questa età giovine ancora</l>
<l>e della mia fortuna non v'incresce,</l>
<l>muovavi il vecchio padre che dimora</l>
<l>lontano, e pan con lagrime commesce,</l>
<l>ch'udir gli sembra il messo d'ora in ora</l>
<l>ch'a lui porte il mio fine, e a sé rincresce:</l>
<l>e se d'un tal perdono avesse nuove,</l>
<l>non men v'adoreria che 'l proprio Giove”.</l></lg>

<lg type="ottava">
<l>Dolce risponde Arturo: “Or non vi caglia</l>
<l>d'esser venuto in man di tai nemici,</l>
<l>usi uccider gli armati alla battaglia</l>
<l>e far mercede a i nudi e gl'infelici.</l>
<l>Pria che la bianca aurora all'alba saglia</l>
<l>secur vi manderò ne i liti amici,</l>
<l>e 'n vece pregherò, s'e' non vi spiace,</l>
<l>dar risposta al mio dir che sia verace,</l></lg>

<lg type="ottava">
<l>quale il disegno sia di Segurano,</l>
<l>poi ch'attende di fuori il nuovo giorno:</l>
<l>d'armar contra i nostri argini la mano</l>
<l>o 'n tra i muri d'Avarco far ritorno?”</l>
<l>Allora il miserello al volto umano,</l>
<l>al dir di grazia e di dolcezza adorno,</l>
<l>qual si fa doppo il giel novella rosa</l>
<l>all'apparir del sol vaga e gioiosa,</l></lg>

<lg type="ottava">
<l>tal si fece egli; e tutto umìle in vista</l>
<l>risponde: “Invitto re, grazie infinite</l>
<l>rendo alla sorte mia lieta, e non trista,</l>
<l>poi che mi spinse a scorger le gradite</l>
<l>vostre virtudi, onde il sol nome acquista</l>
<l>quante anime oggi son col cielo unite:</l>
<l>e me così prigion fan più felice</l>
<l>che non faria la palma vincitrice;</l></lg>

<lg type="ottava">
<l>e da poi che d'intendere il pensiero</l>
<l>vi cal di Segurano in questa guerra,</l>
<l>v'affermo io, qual suo duce e consigliero,</l>
<l>ch'e' non vuol ritornar dentro alla terra</l>
<l>infin ch'ei non ha in man tutto l'impero</l>
<l>del gran fosso vallato che vi serra;</l>
<l>e 'n questo tempo istesso e 'n questo luogo</l>
<l>spera al britanno onore imporre il giogo;</l></lg>

<lg type="ottava">
<l>e come il sol rallumi l'oriente</l>
<l>drizzerà a questa via l'armato piede:</l>
<l>né si truova tra lor sì abbietta gente</l>
<l>che non pensi di voi far ricche prede”.</l>
<l>Allor ridendo il re cortesemente</l>
<l>l'abbraccia, e dice poi: “Colui che vede</l>
<l>i desir nostri aperti testimone</l>
<l>appello al mio verissimo sermone,</l></lg>

<lg type="ottava">
<l>ch'altro mai non bramai quant'oggi questo,</l>
<l>e per mercè dell'ottime novelle</l>
<l>amicissimo sempre e vostro resto</l>
<l>mentre vita mi dien l'amiche stelle”.</l>
<l>Indi un aureo monil tutto contesto</l>
<l>di preziose gemme rare e belle</l>
<l>dal suo collo real cortese tolse,</l>
<l>e quel di Santio languido n'avvolse;</l></lg>

<lg type="ottava">
<l>indi Amaso l'araldo fa venire</l>
<l>e che 'l tenga securo infino al giorno</l>
<l>comanda dove al pascersi e dormire</l>
<l>sia nel bisogno suo dolce soggiorno:</l>
<l>poi gli sia fida scorta al dipartire,</l>
<l>fin che nell'oste suo faccia ritorno.</l>
<l>Al fine egli e Tristano e gli altri vanno</l>
<l>a ristorarsi ancor del nuovo affanno.</l>
</lg></div1>

<div1><head>CANTO XVI</head>


<lg type="ottava">
<l>Dell'oscura stagion la bianca aurora</l>
<l>con le rosate man squarciava il velo,</l>
<l>quando il gran re Britanno uscito fuora</l>
<l>fa di trombe al romor tremare il cielo:</l>
<l>ond'ogni cavaliero all'istess'ora,</l>
<l>ogni ardito guerrier con chiaro zelo</l>
<l>truova l'arme e 'l destriero, ogni buon duce</l>
<l>all'ordine primiero i suoi conduce;</l></lg>

<lg type="ottava">
<l>e tal del suo furor l'alma ripiena</l>
<l>il sanguinoso Marte ha di ciascuno,</l>
<l>ch'ogni fosco pensier si rasserena,</l>
<l>né che tema il morir si vede alcuno.</l>
<l>Speran tutti in dolzor volger la pena</l>
<l>e 'n bel candido giorno il tempo bruno:</l>
<l>chi a vendetta, chi a gloria e chi a guadagno</l>
<l>sé medesmo conforta e 'l suo compagno.</l></lg>

<lg type="ottava">
<l>Senz'ordine ciascun di vino e d'esca</l>
<l>empie le voglie sue restando in piede</l>
<l>perché 'l vigor rinforze e 'l desio cresca,</l>
<l>ch'al soverchio digiun sovente cede.</l>
<l>Or il troppo aspettar par che rincresca</l>
<l>a chi già il sol nell'oriente vede:</l>
<l>e ben mostrava il ciel com'egli adopra</l>
<l>quando un suo disegnar vuol porre in opra.</l></lg>

<lg type="ottava">
<l>Già per l'arme vestir domanda Arturo</l>
<l>il suo sommo scudier, ch'era Agraveno,</l>
<l>che col fabbro eccellente Caliburo</l>
<l>quanto facea mestiero apporta a pieno.</l>
<l>Le solerette pria del più sicuro</l>
<l>acciar che porti il Norico terreno</l>
<l>gli arma di sotto i piedi, indi lo sprone</l>
<l>ricco di gemme e d'or sopra gli pone.</l></lg>

<lg type="ottava">
<l>Il pesante schinier, che tutto abbraccia</l>
<l>quanto l'osso primiero in alto ascende,</l>
<l>di ben sicuri chiodi intorno allaccia,</l>
<l>congiunto al ferro che 'l ginocchio prende,</l>
<l>ritondo, curvo e tal che non impaccia</l>
<l>quando indietro l'accoglie o innanzi stende,</l>
<l>ch'anco piglia il coscial, che sopra stringe</l>
<l>e con serici nodi alto si cinge.</l></lg>

<lg type="ottava">
<l>Poscia alla regia gola ha in guardia messo</l>
<l>il saldo acciar, che non le noccia offesa;</l>
<l>l'uno e l'altro braccial gli loca appresso</l>
<l>ove pria di lunette avea difesa,</l>
<l>conserto sì, ch'ei non si senta oppresso</l>
<l>se la lancia o la spada ha in guerra presa,</l>
<l>ma che quelle crollar possa e lo scudo</l>
<l>qual di tela coperto o tutto ignudo.</l></lg>

<lg type="ottava">
<l>La possente corazza e fida al petto,</l>
<l>che pare unque non ebbe, asiede intorno:</l>
<l>in cui scolpio l'artefice perfetto</l>
<l>d'argentato colore e scuro adorno</l>
<l>tre lune tai quali al fraterno aspetto</l>
<l>nel quarto del cammin fesser ritorno,</l>
<l>intricate tra loro e cinte insieme</l>
<l>sì che mostrin di fuor le corna estreme.</l></lg>

<lg type="ottava">
<l>Di questa arme onorata gli feo dono</l>
<l>l'indovina Morgana sua sorella,</l>
<l>a cui fu mostro dal celeste trono</l>
<l>come all'antica etade e la novella</l>
<l>sopra quante altre insegne furo e sono</l>
<l>tutto il favor devevan d'ogni stella</l>
<l>l'alme tre lune aver dal sommo Giove,</l>
<l>e nel gallo terren vie più ch'altrove.</l></lg>

<lg type="ottava">
<l>Stavan queste nel mezzo, e 'n giro poi</l>
<l>nell'estremo di tutto facean fregio</l>
<l>gli archi stessi, gli strali e i dardi suoi,</l>
<l>ch'alla vaga Diana erano in pregio:</l>
<l>né le reti selvaggie né i lacciuoi</l>
<l>il oblio pose il dotto fabbro egregio,</l>
<l>ch'ivi tutte apparian con sì bell'arte</l>
<l>ch'a Natura togliean la miglior parte.</l></lg>

<lg type="ottava">
<l>E nel giorno medesmo che gli diede</l>
<l>l'alta fata reale il ricco arnese,</l>
<l>gli dicea che con quello avesse fede</l>
<l>di largo soggiogare ogni paese;</l>
<l>del qual doppo lunghi anni essere erede</l>
<l>uno Enrico devea ch'ad ali stese</l>
<l>manderia 'l nome suo dall'Era al Gange</l>
<l>e per quanto ocean tra i poli frange.</l></lg>

<lg type="ottava">
<l>Gli spallacci sovrani al loco pone,</l>
<l>che 'n tra quella e 'l braccial l'omero accoglie;</l>
<l>cingeli il brando poi che Pandragone</l>
<l>fé più volte carcar di opime spoglie</l>
<l>del popolo inimico Anglo, Sassone</l>
<l>che del suo bel terren varcò le soglie;</l>
<l>e gli dié sovra ogni altro cavaliero</l>
<l>del marziale onor lo scettro altero.</l></lg>

<lg type="ottava">
<l>Questo, morendo al fine, in man ripose</l>
<l>il valoroso re del figlio Arturo</l>
<l>dicendo: “L'opre sue sempre famose</l>
<l>fecer che 'l regno a voi lascio sicuro.</l>
<l>Aggiate lui sovra l'umane cose</l>
<l>in riverenza somma, e al tempo duro</l>
<l>che vi apparecchie mai l'aspra fortuna</l>
<l>questa spada cingete sola ed una”.</l></lg>

<lg type="ottava">
<l>I quai detti ubbidìo, ch'a i gran perigli</l>
<l>non si mise unque poi senza aver lei,</l>
<l>con la qual sempre mai rendeo vermigli</l>
<l>di sangue i campi tra i nemici rei;</l>
<l>né d'altro brando i micidiali artigli</l>
<l>di morte furo a gli infernali dei</l>
<l>larghi de' suoi trofei quanto di questo,</l>
<l>che feo più d'un figliuol del padre mesto.</l></lg>

<lg type="ottava">
<l>Di preziose gemme chiare e dure</l>
<l>era il fodero intorno rilucente,</l>
<l>ch'avanzavan del sol le luci pure</l>
<l>quando più bel si mostra all'oriente:</l>
<l>conteste in oro tal, che stan sicure</l>
<l>al percuoter di colpo aspro e possente.</l>
<l>Simil le guardie ha in alto, e 'l pone in cima,</l>
<l>che di prezzo infinito il mondo stima.</l></lg>

<lg type="ottava">
<l>Con questo, e del medesimo lavoro,</l>
<l>la cintura ricchissima pendea,</l>
<l>ch'alla parte minore apparia l'oro,</l>
<l>che di vaghi color l'altro splendea</l>
<l>d'adamanti e rubin posti fra loro</l>
<l>di rose in guisa care a Citerea,</l>
<l>e di vaghi zaffir, non già smeraldi</l>
<l>che dell'arme al ferir non restan saldi.</l></lg>

<lg type="ottava">
<l>Poi per più sicurtà greve piastrone</l>
<l>il suo caro Agraven di sopra mette,</l>
<l>sì ch'aggia di temer nulla cagione</l>
<l>d'aste colpir, di spade o di saette,</l>
<l>qual già nella sua patria regione</l>
<l>al furor de i giganti in prova stette.</l>
<l>la buffa locò solo al destro lata,</l>
<l>perché sia dallo scudo il manco armato.</l></lg>

<lg type="ottava">
<l>Sovra l'arme lucenti ultima cinge</l>
<l>la ricca imperatoria sopravesta,</l>
<l>che con gemmato nodo alta si stringe</l>
<l>all'omer manco, ove non sia molesta,</l>
<l>e sotto al destro braccio alato spinge</l>
<l>il lembo adorno, che scherzando resta:</l>
<l>ove in campo celeste seminate</l>
<l>son le corone sue reali aurate.</l></lg>

<lg type="ottava">
<l>Il feroce corsiero indi gli adduce</l>
<l>ch'ei suol sempre menar nell'alte imprese,</l>
<l>sopra cui, qual l'aurora, rendea luce</l>
<l>il tutto di fin or fregiato arnese.</l>
<l>Il frontale argentato in alto luce,</l>
<l>in cima al qual leggiadramente stese</l>
<l>sottilissime piume bianche e nere</l>
<l>all'aure ventilar si pon vedere.</l></lg>

<lg type="ottava">
<l>Il crin come la fronte era coperto</l>
<l>del più sicuro ferro e del men greve,</l>
<l>né in tra l'arme nemiche giva aperto</l>
<l>quel che i colpi maggior primo riceve:</l>
<l>che ove al falcato collo viene inserto</l>
<l>cinto il bel petto avea spazioso e leve</l>
<l>di doppie pelli, che indurate al foco</l>
<l>piaga d'asta o di stral curavan poco;</l></lg>

<lg type="ottava">
<l>ma per averlo al gir più snello molto</l>
<l>e perch'ivi il ferir non vien mortale,</l>
<l>vuol ch'all'ampie sue groppe sia disciolto,</l>
<l>contra il comune usar, di peso tale.</l>
<l>Ora al primo arrivar, dall'arme avvolto</l>
<l>senza la staffa oprar sopra vi sale:</l>
<l>il manco lato allor, restato nudo,</l>
<l>il famoso Agraven gli armò di scudo,</l></lg>

<lg type="ottava">
<l>lo qual cinge sicuro, e l'ha commesso</l>
<l>con ben ferrati nodi al collo intorno.</l>
<l>Ha del cielo il colore, e in mezzo d'esso</l>
<l>sta il capo di Gorgon di serpi adorno,</l>
<l>ch'ha nel guardo crudel lo sdegno impresso</l>
<l>e d'uccider desio, che innalza il corno,</l>
<l>e da ciascun de i lati spira intento</l>
<l>il Timore, il Sospetto e lo Spavento.</l></lg>

<lg type="ottava">
<l>Sono intorno di lor di saldo acciaro</l>
<l>dieci cerchi fortissimi ravvolti</l>
<l>che del porfiro duro stanno al paro,</l>
<l>e di chiodi profondi al legno accolti.</l>
<l>Di ferro dentro e fuor d'argento chiaro</l>
<l>color vanno ombreggiando i tristi volti:</l>
<l>venti sono in ciascuno, e posti tale,</l>
<l>che di svellergli quindi arte non vale.</l></lg>

<lg type="ottava">
<l>Di color negro a i primi si comprende</l>
<l>altr'ordine a fortezza ed ornamento.</l>
<l>Il sostegno onde al collo si sospende</l>
<l>di falde fabbricato era d'argento,</l>
<l>ove un fosco dragon s'avvolge e stende</l>
<l>né d'una fronte sola appar contento,</l>
<l>ma con tre fere teste e d'ira pieno</l>
<l>par minaccie a ciascun foco e veleno.</l></lg>

<lg type="ottava">
<l>Del più gran re che d'Argo e di Micene</l>
<l>e d'altre alme città lo scettro tenne</l>
<l>fu questo scudo, allor che d'armi piene</l>
<l>con mille altere navi a Troia venne</l>
<l>per darle al suo furar dovute pene;</l>
<l>e di dieci anni al termine pervenne</l>
<l>col lungo assedio, e poi di chiara frode</l>
<l>trionfante partìo, se 'l ver se n'ode.</l></lg>

<lg type="ottava">
<l>Ivi mentre era inteso al grande acquisto,</l>
<l>che più volte cangiò fortuna e volto,</l>
<l>ovunque il ciel gli fosse o lieto o tristo</l>
<l>sempre si ritrovò di questo avvolto.</l>
<l>Ma nel rio letto dal crudele Egisto</l>
<l>e dalla sposa sua di vita sciolto,</l>
<l>fu tra molti tesor da i servi suoi</l>
<l>al fratel Menelao condotto poi;</l></lg>

<lg type="ottava">
<l>ch'allor divoto nell'antica Sparte,</l>
<l>come il merto chiedea, con vero amore</l>
<l>di Minerva al gran tempio in degna parte</l>
<l>fece appender in alto: al cui valore</l>
<l>che fu poi steso in sì divine carte,</l>
<l>non volle il pio german far altro onore.</l>
<l>Scrisse sol d'Agamennone, il qual nome</l>
<l>seco avea d'ogni lode eterne some.</l></lg>

<lg type="ottava">
<l>Quando poi fu squarciato il fosco velo</l>
<l>al veder nostro misero mortale</l>
<l>e l'alta grazia ne portò dal cielo</l>
<l>il gran figliuol del Padre universale,</l>
<l>e dell'uom si converse il vero zelo</l>
<l>a quell'alto Fattor dal sen mortale</l>
<l>che negli antichi templi intorno tutte</l>
<l>fur le fallaci immagini distrutte,</l></lg>

<lg type="ottava">
<l>nel famoso Bisanzo a Costantino</l>
<l>fu lo scudo possente allor mandato,</l>
<l>ove il tenne in onor quasi divino</l>
<l>col chiaro ricordar del tempo andato.</l>
<l>Poscia di prole in prole al gran Iustino,</l>
<l>allora imperador, fu riservato,</l>
<l>il qual, come di lui più d'altrui degno,</l>
<l>ad Arturo il donò d'amore in segno.</l></lg>

<lg type="ottava">
<l>Questo adunque era quel ch'al collo intorno</l>
<l>del suo gran re sovran pende Agraveno,</l>
<l>né in altra guisa il volle fare adorno</l>
<l>che della riverenza ond'egli è pieno.</l>
<l>Solo in azzurro aurate d'ogni intorno</l>
<l>di tredici corone ha colmo il seno,</l>
<l>ch'ei non si possa dir ch'ascosa tegna</l>
<l>l'antica e famosissima sua insegna.</l></lg>

<lg type="ottava">
<l>Il grand'elmo alla fin, che doppia tiene</l>
<l>del real viso in guardia la baviera,</l>
<l>ove l'alto cimier montando viene</l>
<l>che 'nseno ave del ciel l'ultima spera</l>
<l>che sol le luci stabili contiene</l>
<l>e sempre dal mattin gira alla sera</l>
<l>senza mai traviare e l'altre cinge,</l>
<l>che dietro al corso suo di gir costringe;</l></lg>

<lg type="ottava">
<l>così questo Agraven d'intorno allaccia</l>
<l>ove più la corazza monte in alto</l>
<l>verso la gola, e sì che non l'impaccia</l>
<l>al rivolger il volto ad ogni assalto,</l>
<l>né col soverchio peso assiso giaccia</l>
<l>sopra la fronte l'incantato smalto:</l>
<l>e dir si potea tal, che di tempra era</l>
<l>non men che l'adamante invitta e vera.</l></lg>

<lg type="ottava">
<l>Poi di piastra d'acciar fino e sovrano,</l>
<l>sol che ben rivoltare e stringer vaglia,</l>
<l>difesa aggiunge all'una e l'altra mano</l>
<l>non men dolce a piegar che lenta maglia,</l>
<l>e larga ove il braccial vien prossimano,</l>
<l>ch'al nodo estremo suo sovr'esso saglia;</l>
<l>e poi che dritto è in sella e fermo ha il piede</l>
<l>la lancia impugna, ch'Agraven gli diede.</l></lg>

<lg type="ottava">
<l>Indi con bel drappel di cavalieri</l>
<l>che già intorno gli son s'addrizza al vallo,</l>
<l>ove schiere infinite di guerrieri</l>
<l>truova attender pedestri ed a cavallo,</l>
<l>e i maggior duci lor, servando interi</l>
<l>gli ordini, ch'al dever non faccian fallo;</l>
<l>poi, che stan comandando su le porte,</l>
<l>vede il franco Tristano e 'l pio Boorte,</l></lg>

<lg type="ottava">
<l>e de i levi destrier prime le torme</l>
<l>da i lor capi condotte han tratte fuori;</l>
<l>doppo questi gli arcieri stampan l'orme,</l>
<l>con gli altri più spediti e frombatori:</l>
<l>vengon poi quei che di più altere forme</l>
<l>veston l'arme pesanti e le migliori.</l>
<l>Così tutti passati, ogni uomo attende</l>
<l>quel che di comandargli Arturo intende;</l></lg>

<lg type="ottava">
<l>il qual tra i maggior duci e i primi eroi</l>
<l>consigliando il futuro, avea varcato</l>
<l>dopp'essi il fosso, e va scorrendo poi</l>
<l>col buon re Lago e con Gaveno a lato,</l>
<l>che nessun altro vuol di tutti i suoi</l>
<l>per non mostrar di re l'altero stato:</l>
<l>e l'armate sue schiere guarda intorno,</l>
<l>che più che forse mai fur belle il giorno;</l></lg>

<lg type="ottava">
<l>e chiamando di molti il proprio nome,</l>
<l>che di parte maggior non gli era ascoso,</l>
<l>dicea: “Cari figliuoi, dimostriam come</l>
<l>non è il nostro valor da tema roso,</l>
<l>e che per poco incarco non son dome</l>
<l>le forze invitte al popol glorioso</l>
<l>che della gran Brettagna ha sparso il grido</l>
<l>sotto ambe i poli, e dell'aurora al nido”.</l></lg>

<lg type="ottava">
<l>Indi, ove i Franchi son, rivolge il passo,</l>
<l>e dice: “Alti signor di chiaro onore,</l>
<l>non si spoglie oggi in voi contr'a Clodasso</l>
<l>del famoso operar l'invitto amore</l>
<l>che non giacque ancor mai vinto né lasso</l>
<l>da sorte avversa o marziale orrore;</l>
<l>e vi sovvegna che gli aurati gigli</l>
<l>in guardia avete, e i quattro regii figli”.</l></lg>

<lg type="ottava">
<l>Vien poscia ove attendea Florio il Toscano,</l>
<l>che i più fidi Tirreni avea d'intorno,</l>
<l>e dice: “Amici miei, la vostra mano</l>
<l>largo oggi appaghi l'ostrogoto scorno,</l>
<l>e gli mostrate ben che del romano</l>
<l>sangue scendeste d'ogni gloria adorno,</l>
<l>e che di Florio in core ampia si chiude</l>
<l>della sua prisca Etruria la virtude;</l></lg>

<lg type="ottava">
<l>e che di libertà dolce desio</l>
<l>con gli ardenti suoi rai vi scalda il seno:</l>
<l>perché spegnendo or noi quel seme rio,</l>
<l>con voi ne vengo di speranza pieno</l>
<l>ch'al fiorito terren vostro natio</l>
<l>col favor di lassù sciogliamo il freno,</l>
<l>e facciam che dal Tebro il nobl Arno</l>
<l>non fia dolce fretel chiamato indarno”.</l></lg>

<lg type="ottava">
<l>Segue oltra, ove Tristano ordine dona</l>
<l>all'armoriche sue famose squadre,</l>
<l>e dice: “A tai guerrier non sia persona</l>
<l>che giunga spron nell'opere leggiadre,</l>
<l>né rammente il romor ch'al mondo suona</l>
<l>de' fatti illustri dell'altero padre:</l>
<l>perch'ei medesmo a sé ricorda ognora</l>
<l>che sol l'alma gentil la gloria onora”.</l></lg>

<lg type="ottava">
<l>Indi scorge Boorte e Maligante,</l>
<l>il chiaro Lionello e Pelinoro,</l>
<l>questi ch'erano appresso e quelli avante,</l>
<l>addrizzando ciascun le genti loro,</l>
<l>e parla: “Or oggi alle vittorie tante</l>
<l>largo s'aggiugnerà novello alloro:</l>
<l>tal promette di voi la lieta vista,</l>
<l>che 'ntrepida speranza a i vostri acquista.</l></lg>

<lg type="ottava">
<l>Or col voler di Dio movete innanzi,</l>
<l>e noi vi seguirem con fermo passo,</l>
<l>sì che d'ardir non mostri che n'avanzi</l>
<l>l'effeminato popol di Clodasso;</l>
<l>e vedrà il mondo, s'io non m'inganno, anzi</l>
<l>che scenda il sol dell'oceàno in basso,</l>
<l>che s'ebbe sopra noi vittoria alcuna</l>
<l>fu per torto favor della Fortuna”.</l></lg>

<lg type="ottava">
<l>Né d'altra parte il nobil Segurano,</l>
<l>che già il tutto sentia, dimora in pace,</l>
<l>ma con parlare alteramente umano</l>
<l>sveglia il valore ove indormito giace,</l>
<l>e dice: “Ora il Britanno e 'l Gallicano,</l>
<l>allo spuntar del dì l'aurata face,</l>
<l>oppresso è di timor, però ch'e' suole</l>
<l>sempre perder con noi lucendo il sole;</l></lg>

<lg type="ottava">
<l>perché in guisa d'augei notturni e vili</l>
<l>tralle tenebre sol si fanno arditi,</l>
<l>e quai timidi lupi, che gli ovili</l>
<l>dall'ombre ricoperti hanno assaliti,</l>
<l>ch'al giorno poscia in valli le più umìli</l>
<l>ascosi stan tra gli spinosi liti;</l>
<l>o s'ei si mostran pur, qual Lucifuga</l>
<l>ad ogni altrui gridar prendon la fuga.</l></lg>

<lg type="ottava">
<l>E de' nostri desir fortuna amica</l>
<l>oltr'ogni mio sperar, ve li conduce</l>
<l>fuor del lor nido, che 'l fossato intrica</l>
<l>e gli fa non temer del dì la luce,</l>
<l>a fin che men periglio e men fatica</l>
<l>aggia del vostro campo ogni buon duce,</l>
<l>e che 'l loro sperar non venga in fallo,</l>
<l>contendendone al gir l'argine e 'l vallo.</l></lg>

<lg type="ottava">
<l>Moviam dunque, signor, con lieto core</l>
<l>il passo, io non vo' dirvi alla battaglia,</l>
<l>ma per mieter sicuro e largo onore</l>
<l>da chi di cera frale ha piastra e maglia,</l>
<l>e di cui corse invan l'alto romore</l>
<l>contr'all'abbietto stuol di Cornovaglia</l>
<l>fra gl'incantati scudi e spade e lance</l>
<l>di favolose prove e d'altre ciance;</l></lg>

<lg type="ottava">
<l>che i fanciulleschi cor temon talora,</l>
<l>non quei simili a voi di sommo ardire,</l>
<l>che per prova intendeste, e innanzi ch'ora,</l>
<l>quanto sia dall'oprar lontano il dire,</l>
<l>e che dall'apparir già dell'aurora,</l>
<l>fin che Febo si scorse a notte gire</l>
<l>féste de i corpi lor sì fatto strazio</l>
<l>ier, che 'l nemico Avarco ne fu sazio”.</l></lg>

<lg type="ottava">
<l>Mentre parla così, già sopraggiunto</l>
<l>era co' suoi l'ardito Palamede,</l>
<l>ch'ha 'l core invitto di desir compunto</l>
<l>d'aspra vendetta delle gote prede;</l>
<l>e Brunoro e Clodin vien seco aggiunto,</l>
<l>né Dinadano a lor lontan si vede</l>
<l>né Rossano il selvaggio o Brunadasso</l>
<l>né alcun duce onorato di Clodasso.</l></lg>

<lg type="ottava">
<l>E poi ch'han ragionato e fermo insieme,</l>
<l>muovon co i lor primi ordini le schiere</l>
<l>verso ove Maligante a destra preme</l>
<l>e Boorte a sinistra il fianco fere:</l>
<l>con quel romor che 'l mar quando più freme,</l>
<l>mandando in fino al ciel le spume altere</l>
<l>che dal nebuloso Austro spinte a terra</l>
<l>fanno a' liti pietrosi orrida guerra.</l></lg>

<lg type="ottava">
<l>Ma il fero Segurano a questo intoppo,</l>
<l>lassando indietro i suoi, muove il destriero,</l>
<l>ch'oltra stendendo il marzial galoppo</l>
<l>molti Britanni già versa al sentiero.</l>
<l>Quel caval resta morto e questo zoppo,</l>
<l>ch'agramente oppressato ha il cavaliero,</l>
<l>l'altro si scerne andar nel campo errando,</l>
<l>ché del miser rettor si trova in bando.</l></lg>

<lg type="ottava">
<l>Or aperto apparisce il grande Iberno,</l>
<l>or tra i molti guerrier si vede ascoso,</l>
<l>qual la luna talor nel freddo verno</l>
<l>quando il ciel levemente è nubiloso:</l>
<l>ch'or si mostra, or si copre a danno e scherno</l>
<l>del lasso viator, ch'ebbe il riposo</l>
<l>più tardo al disegnare e più lontano,</l>
<l>e la pigrizia sua condanna in vano.</l></lg>

<lg type="ottava">
<l>Tal egli or tra gli estremi, or tra i primieri</l>
<l>doppo alquanto guardar surto riesce</l>
<l>quai rapaci delfin vaghi e leggieri</l>
<l>caccian sott'acqua e sopra il minor pesce.</l>
<l>Ma il saggio Maligante a i suoi guerrieri</l>
<l>le minaccie e i conforti andando mesce:</l>
<l>“Ricordatevi pur che 'l fuggir nostro</l>
<l>ier di noi insanguinò dell'Euro il chiostro;</l></lg>

<lg type="ottava">
<l>ma se vorrete ancor, come altre volte,</l>
<l>oggi, fermando il piede, oprar la mano,</l>
<l>vedrete di timor le menti avvolte</l>
<l>al rio popol d'Avarco e Segurano;</l>
<l>e le lor glorie vane in danno volte</l>
<l>e ricercar le mura a mano a mano:</l>
<l>e se in noi fien d'onor le voglie accese</l>
<l>poco spazio del dì saran difese.</l></lg>

<lg type="ottava">
<l>Or seguitemi dunque, e non v'inganni</l>
<l>lo sperar di fuggir, ch'oggi è fallace,</l>
<l>ma ben di ricovrar gli avuti danni</l>
<l>e riportar da i buon lode verace:</l>
<l>non siam cervi però di giovin anni,</l>
<l>e non è Seguran tigra rapace.</l>
<l>Noi siamo uomini pure, ed egli è uomo,</l>
<l>dall'arme e dal sudor tal volta domo”.</l></lg>

<lg type="ottava">
<l>Con tai detti il buon duce innanzi sprona</l>
<l>in drappel de' miglior ristretto in uno,</l>
<l>e vien dove il gridar più in alto suona</l>
<l>dell'urtare e ferir del crudo Bruno;</l>
<l>all'apparir del quale ogni persona</l>
<l>ben che vil si fa audace, onde ciascuno</l>
<l>seguendo Maligante addrizza il corso</l>
<l>inverso Seguran quai cani all'orso:</l></lg>

<lg type="ottava">
<l>che de i buon cacciator mossi a i conforti,</l>
<l>posto in bando il timor, gli vanno intorno,</l>
<l>e cercando cammini ascosi e storti</l>
<l>cingon latrando il chiuso suo soggiorno;</l>
<l>ma poi che molti n'ha impiagati e morti</l>
<l>rifuggon gli altri con dannoso scorno,</l>
<l>e tal di lui gli assal nuova temenza</l>
<l>ch'all'altrui più invitar non dan credenza.</l></lg>

<lg type="ottava">
<l>Simil fanno i guerrier di quel di Gorre</l>
<l>che rivolser la fronte a Segurano,</l>
<l>che da poi che più d'un per terra porre</l>
<l>videro, e 'l lor poter contr'esso vano,</l>
<l>alcun non è che più si voglia opporre</l>
<l>con sì gran rischio alla feroce mano:</l>
<l>e come l'arme lor fosser di vetro</l>
<l>spaventati di lui fuggono indietro.</l></lg>

<lg type="ottava">
<l>Et egli in voce allora alta e superba</l>
<l>diceva: “Or dove son quei cavalieri</l>
<l>ch'al tenebroso ciel di così acerba</l>
<l>voglia si dimostraro e così feri</l>
<l>in riversar vilmente sopra l'erba</l>
<l>il sangue addormentato de i guerrieri?</l>
<l>Or contro a gli svegliati e al chiaro sole</l>
<l>temon, non che l'oprar, l'altrui parole”.</l></lg>

<lg type="ottava">
<l>E con questo parlare uccide Alfeo,</l>
<l>che volea per fuggir volger le spalle;</l>
<l>ma troppo tardi per suo scampo il feo,</l>
<l>che soverchio ha con lui ristretto il calle:</l>
<l>tal ch'ove è la memoria il colpo reo</l>
<l>disceso, il pose all'arenosa valle,</l>
<l>e l'esser nato in Vetta non gli valse,</l>
<l>né il sì largo imperar quell'onde salse.</l></lg>

<lg type="ottava">
<l>Indi uccise Girfolco a lui vicino</l>
<l>e nel loco medesmo con lui nato,</l>
<l>ma di sangue minor, che 'l padre Antino</l>
<l>fu in Vetta rapacissimo pirato:</l>
<l>e i furati tesor d'altrui confino</l>
<l>non poter del figliuol cangiare il fato.</l>
<l>Ché tra 'l primo del collo e 'l second'osso</l>
<l>fu dal brando crudel di capo scosso.</l></lg>

<lg type="ottava">
<l>Truova oltra andando Astaraco ed Echio</l>
<l>che del re Maligante eran parenti,</l>
<l>figliuoi d'Ivante, e l'uno e l'altro gìo</l>
<l>di quei compagno che la morte ha spenti:</l>
<l>perch'al primier la testa dipartìo</l>
<l>infin nel cerchio che contiene i denti;</l>
<l>passa all'altro la milza d'una punta,</l>
<l>ove al dorso allegata è più congiunta.</l></lg>

<lg type="ottava">
<l>Il buon duce di Gorre, che ciò vede,</l>
<l>e che 'l suo confortar niente vale,</l>
<l>a vergogna si tien volgere il piede</l>
<l>e lo innanzi seguir sente mortale;</l>
<l>manda a Boorte, e con prestezza chiede</l>
<l>saldo rimedio al disperato male.</l>
<l>Corre Abondano, e 'l truova al destro lato</l>
<l>tra i nemici guerrier forte intricato;</l></lg>

<lg type="ottava">
<l>che co' levi cavai di Palamoro,</l>
<l>che temea di Boorte, era venuto</l>
<l>con più gravi corsieri il re Brunoro,</l>
<l>il qual fu per allor soverchio aiuto:</l>
<l>però che in sì grand'urto entra fra loro</l>
<l>che 'l numero miglior resta abbattuto,</l>
<l>e chi dimorò in piè l'istesso pave,</l>
<l>fuor solamente il buon guerrier di Gave;</l></lg>

<lg type="ottava">
<l>il qual l'altrui spavento risostiene,</l>
<l>e che non fugga alcun minaccia e prega.</l>
<l>Indi contr'a Brunoro ardito viene</l>
<l>ove i compagni suoi più batte e piega.</l>
<l>Il leon truova ch'al suo scudo tiene,</l>
<l>che in argentata sede ardito spiega</l>
<l>la divorante bocca e 'l crudo artiglio,</l>
<l>vestito di color fosco e vermiglio;</l></lg>

<lg type="ottava">
<l>e di lui fa cader la maggior parte,</l>
<l>e gli fa grave duol nel destro braccio,</l>
<l>ché 'l ferro che 'l copria tutto diparte</l>
<l>come se fosse stato vetro o ghiaccio:</l>
<l>tal che di breve sangue stille ha sparte,</l>
<l>che al peso sostener dan tanto impaccio,</l>
<l>oltra la gente ch'ivi arriva stretta,</l>
<l>che gli chiude il cammin della vendetta.</l></lg>

<lg type="ottava">
<l>Pur non resta però, che con la spada,</l>
<l>che già in alto tenea no 'l fera in fronte;</l>
<l>ma con poco vigor convien che vada,</l>
<l>ché male accompagnò le voglie pronte:</l>
<l>e 'l destrier paventando cangia strada</l>
<l>né vuol più col nemico esser a fronte,</l>
<l>e di fuggir fra' suoi dietro lo sforza,</l>
<l>ch'a chi governa il fren manca la forza.</l></lg>

<lg type="ottava">
<l>Così fu trasportato il gran Germano</l>
<l>fuor, con suo grave duol della battaglia;</l>
<l>e 'l gran Boorte con l'invitta mano</l>
<l>vie più d'una lorica rompe e smaglia.</l>
<l>In questa a gran furor giunge Abondano</l>
<l>e 'l prega umilemente che gli caglia</l>
<l>d'aiutar Maligante al manco corno,</l>
<l>a cui fa Seguran dannaggio e scorno,</l></lg>

<lg type="ottava">
<l>et ei mosso a pietà, vedendo ancora</l>
<l>lassare a' suoi guerrier securo stato,</l>
<l>Nestor di Gave appella ch'a d'ognora</l>
<l>col suo cugin Baven si trova a lato</l>
<l>e dice ad ambedue: “Bene in brev'ora</l>
<l>da Maligante a voi sarò tornato.</l>
<l>Prendete in questo mezzo cura tale</l>
<l>che non venga tra voi piaga mortale”.</l></lg>

<lg type="ottava">
<l>Poi, quanto può spronando, in fuga truova</l>
<l>senza fren ritener quasi ogni gente,</l>
<l>che 'l dir di Maligante a nessun giova,</l>
<l>che 'l fero Seguran presso si sente:</l>
<l>al qual corre Boorte, e mette in pruova,</l>
<l>com'altra volta, il braccio suo possente;</l>
<l>ma vien la spada alla sinistra spalla,</l>
<l>ch'alla fronte addrizzato il colpo falla.</l></lg>

<lg type="ottava">
<l>Pur fu cotal che se men duro alquanto</l>
<l>il suo fosco dragon lo scudo avea,</l>
<l>fora di Seguran quel giorno il vanto</l>
<l>forse in pregio minor che non solea.</l>
<l>salvollo adunque, ma squarciosse quanto</l>
<l>ne prese il brando, onde sua sorte rea</l>
<l>biasmando disse: “O re famoso Iberno,</l>
<l>troppo avete in favore il Regno eterno;</l></lg>

<lg type="ottava">
<l>e lui più solo e 'l troppo duro scudo</l>
<l>devete ringraziar, non l'opra vostra,</l>
<l>che son cagion ch'io m'affatico e sudo</l>
<l>indarno, e nulla val la forza nostra”.</l>
<l>Ma l'aspro Segurano irato e crudo</l>
<l>risponde: “Se fia ver che la man mostra,</l>
<l>e non la lingua, il gran valore altrui,</l>
<l>tosto il farò veder, Boorte, a vui”.</l></lg>

<lg type="ottava">
<l>E 'n tai parole con più forza il fere</l>
<l>che facesse pastor già mai mastino</l>
<l>che 'l vaso pien di latte feo cadere</l>
<l>quando mungea le gregge nel mattino:</l>
<l>ma nello scudo sol venne a cadere,</l>
<l>che della testa allor cuopre il confino,</l>
<l>e non men di dolerse ebber cagione</l>
<l>i candidi ermellini che 'l dragone.</l></lg>

<lg type="ottava">
<l>Era aspra la quistion, se in quell'or anco,</l>
<l>come fra lor più volte era avvenuto,</l>
<l>non la sturbava d'uno e d'altro fianco</l>
<l>il popol già vicin sopravenuto.</l>
<l>Spartonsi dunque, e dove rotto o stanco</l>
<l>più vede il corno suo, lì porge aiuto</l>
<l>ciascun de i cavalier, nel core acceso,</l>
<l>che gli par dal nemico esser offeso.</l></lg>

<lg type="ottava">
<l>Truova Boorte il caro Maligante</l>
<l>in micidial battaglia con Rossano,</l>
<l>l'uno e l'altro di lor guerriero errante,</l>
<l>d'ardir, di forza e di valor sovrano.</l>
<l>L'uno e l'altro di lor d'aspro e pesante</l>
<l>colpo ha impiagata la sinistra mano,</l>
<l>ch'ambo han rotti gli scudi e stesi a terra,</l>
<l>ma con le destre sol fanno aspra guerra.</l></lg>

<lg type="ottava">
<l>Ebbe di ciò veder soverchia doglia,</l>
<l>né sa ben che si fare in tale stato.</l>
<l>Di vendicar l'amico avria gran voglia,</l>
<l>poi gli par di guerrier grave peccato</l>
<l>se d'un ferito e sol cercasse spoglia</l>
<l>di due spade concordi accompagnato;</l>
<l>onde grida lontan sì che quel solo</l>
<l>fuggendo ritrovò l'amico stuolo.</l></lg>

<lg type="ottava">
<l>Guarda Boorte allora, e lasso vede</l>
<l>punto d'alto dolore il re di Gorre,</l>
<l>e che 'l sangue stillando infino al piede</l>
<l>dall'impiagata man sì largo corre</l>
<l>che 'l mancante vogor fugace cede:</l>
<l>tal che convenne al fin dietro a lui porre</l>
<l>Megete il suo scudier, che 'l sostenesse</l>
<l>in fin che 'l padiglion trovato avesse;</l></lg>

<lg type="ottava">
<l>e fu ben perigliosa, che venìa</l>
<l>la piaga ove la man la palma stende</l>
<l>tra 'l terzo osso e 'l secondo che s'invia</l>
<l>ove il dito più grosso il valor prende,</l>
<l>e che spesso al perire apre la via,</l>
<l>contraendosi i nervi ch'ivi offende;</l>
<l>ma il subito rimedio e la pia sorte</l>
<l>e l'arte di Serbino il tolse a morte.</l></lg>

<lg type="ottava">
<l>Or Rossano il Selvaggio, che riposto</l>
<l>tra' suoi nel loco istesso era ferito,</l>
<l>grida altamente ch'a Boorte opposto</l>
<l>sia qualche buon guerrier non meno ardito:</l>
<l>se non che Palamor si vedrà tosto</l>
<l>con gli Aquitani suoi sgombrare il lito.</l>
<l>Come ciò sente il forte Palamede</l>
<l>saglie a caval, ché si trovava a piede,</l></lg>

<lg type="ottava">
<l>e lassa il valoroso Bustarino</l>
<l>ch'ivi in vece di lui meni le schiere</l>
<l>e segua Seguran, ch'era vicino</l>
<l>tra' suoi tornato, e già sospinge e fere</l>
<l>contra il prode Tristan ch'al suo cammino</l>
<l>quanto può dritto andar si può vedere.</l>
<l>Or giunto il re dell'Ebridi, Boorte</l>
<l>truova che spinge gli Aquitani a morte;</l></lg>

<lg type="ottava">
<l>ma perché ha in man la lancia, e 'l pungev'onta</l>
<l>sopra tal cavaliero usar vantaggio,</l>
<l>del popolo infelice abbatte e smonta</l>
<l>quanti altri incontra col nodoso faggio.</l>
<l>sopra il nono è fiaccato, e si raffronta</l>
<l>allor col brando al nobile paraggio,</l>
<l>e chiamamdo altamente il re di Gave</l>
<l>il vede a lui venir, ché nulla pave;</l></lg>

<lg type="ottava">
<l>e chi sia gliel discuopre il nero e bianco</l>
<l>scudo ch'ei porta, e le gemelle spade</l>
<l>che sol d'ogni guerrier si cinge al fianco</l>
<l>mostrando ch'a più d'un guerra gli aggrade</l>
<l>e vergogna gli fora il venir manco</l>
<l>a qual coppia miglior che 'ncontra vade.</l>
<l>Fassi lieto Boorte, e 'n cor si gode</l>
<l>di provar cavalier di tanta lode.</l></lg>

<lg type="ottava">
<l>Quanto può questo e quel contra sì sprona</l>
<l>quasi un veloce stral che l'altro assaglia:</l>
<l>né 'l caldo Mongibel sì forte tuona</l>
<l>come il percuoter loro alla battaglia.</l>
<l>Sotto, sopra, da i lati e 'ntorno suona</l>
<l>ogni scudo in un tempo et ogni maglia,</l>
<l>e chi i colpi ch'ei fan contar volesse</l>
<l>potrebbe anco contar le stelle istesse.</l></lg>

<lg type="ottava">
<l>Perch'assai meno spessa dal ciel cade</l>
<l>neve al gelato dì, grandin l'estate,</l>
<l>che si scernon di lor le gravi spade</l>
<l>or in basso cadute, or rilevate:</l>
<l>e nessuna ivi appar che 'ndarno vade,</l>
<l>tante arme intorno già sono squarciate.</l>
<l>E perché l'uno e l'altro cavaliero</l>
<l>fu più d'altro ancor mai snello e leggiero,</l></lg>

<lg type="ottava">
<l>pare ogni brando lor la lingua acuta</l>
<l>di serpe annosa che sen forba al sole,</l>
<l>che 'n tal prestezza la rivolge e muta</l>
<l>che sembrar triforcata al guardo suole.</l>
<l>Tal s'ingannò di molti la veduta</l>
<l>all'assalto mortal, che creder vuole,</l>
<l>scernendole alte e basse all'istess'ora,</l>
<l>che tre spade ciascuno oprasse allora.</l></lg>

<lg type="ottava">
<l>Ma come a Segurano, a Palamede</l>
<l>pur il medesmo, e per la calca, avvenne,</l>
<l>ch'alla lite ciascun forzato cede</l>
<l>al gran seguace stuol che sovra venne.</l>
<l>E così questo e quel rivolge il piede</l>
<l>sopra il misero vulgo, e cammin tenne</l>
<l>sì diverso in tra sé, che non poteo</l>
<l>il desir disfogar che 'n core aveo.</l></lg>

<lg type="ottava">
<l>Intanto Maligante, a cui la mano,</l>
<l>raffreddata la piaga, il duolo accresce,</l>
<l>fu dal pio Arturo scorto di lontano,</l>
<l>e per lui ritrovar della schiera esce.</l>
<l>E 'nteso il caso, al dotto Pellicano</l>
<l>et a Serbin promesse e preghi mesce,</l>
<l>raccomandando molto alla lor arte</l>
<l>perché in esso è di lui la miglior parte.</l></lg>

<lg type="ottava">
<l>Poi pensando in suo cor che 'l destro corno</l>
<l>de' suoi levi cavai sia senza duce</l>
<l>perché Boorte far devea ritorno</l>
<l>ove il periglio manco il riconduce,</l>
<l>gire al soccorso lor con quelli intorno</l>
<l>ch'a regi e cavalier l'animo induce,</l>
<l>e col romor che fa l'arme di Giove</l>
<l>in ver la dritta parte il corso muove,</l></lg>

<lg type="ottava">
<l>e col furor medesimo percuote</l>
<l>nel loco ove lontano è Palamede.</l>
<l>A ciascun di timor l'alma si scuote</l>
<l>quando in un punto istesso e sente e vede</l>
<l>l'invitta schiera, e s'empie il ciel di note</l>
<l>d'aspro dolor di quei cui primi fiede</l>
<l>di mille gravi lance il duro intoppo,</l>
<l>ch'al più profondo scoglio saria troppo.</l></lg>

<lg type="ottava">
<l>Il Britannico re, che innanzi arriva,</l>
<l>Ascalaso Aquitano incontra il primo</l>
<l>e dall'alto caval di quella riva</l>
<l>trapassato nel core il pose all'imo.</l>
<l>Col colpo istesso della vita priva,</l>
<l>che dietro a lui venìa, l'ispano Edimo;</l>
<l>doppo lui 'l terzo e 'l quarto non ferito,</l>
<l>ma sotto i lor cavai prostese al lito,</l></lg>

<lg type="ottava">
<l>che l'uno Edippo fu, l'altro Calisto,</l>
<l>ambedue nati già sopra la Sorga,</l>
<l>pria che 'l suo corso al Rodano commisto</l>
<l>il ventoso Avignon vicino scorga.</l>
<l>Indi col brando in man doglioso e tristo</l>
<l>fa qualunque guerrier suo destin porga</l>
<l>di spronar contr'a lui, che dove stampa</l>
<l>il dispietato ferro un sol non scampa.</l></lg>

<lg type="ottava">
<l>Uccise ancora il misero Foreno,</l>
<l>che nacque all'Allobrogica Lisera,</l>
<l>e gli mandò la testa su 'l terreno</l>
<l>come grandine i fior di primavera.</l>
<l>Dopp'esso Cresio, del medesmo seno,</l>
<l>ma in basso alquanto, ove più torre altera,</l>
<l>che le tempie ambedue traverse passa;</l>
<l>e Palarcon con lui morto anco lassa.</l></lg>

<lg type="ottava">
<l>Poscia il compagno suo segue, Balerto,</l>
<l>che 'n dietro quanto può ratto fuggìa,</l>
<l>il qual, per gli altrui danni del suo certo,</l>
<l>mal ritruova al suo scampo aperta via:</l>
<l>che 'l valoroso Arturo dove inserto</l>
<l>par che 'l collo co i nervi al capo stia</l>
<l>con un riverso in tal maniera il coglie,</l>
<l>che tosto quel da questi si discioglie.</l></lg>

<lg type="ottava">
<l>Truova Promaco appresso, che signore</l>
<l>fu grande all'Aquitanica Roccella,</l>
<l>ch'avanzò di ricchezza e di splendore</l>
<l>quanti allor Visigoti erano in ella,</l>
<l>e 'ntorno avea di sangue e di valore</l>
<l>schiera di cavalier fiorita e bella</l>
<l>che viene a ricercar col cor sicuro</l>
<l>ove tanti uccidea l'invitto Arturo;</l></lg>

<lg type="ottava">
<l>e perché innanzi a gli altri alquanto sprona,</l>
<l>lui rincontra il Britanno tutto solo,</l>
<l>cui sì gran colpo sopra l'elmo dona</l>
<l>che 'l fa cader senza sentirne duolo.</l>
<l>degli altri, ch'eran seco, l'abbandona</l>
<l>tutto in un punto il fuggitivo stuolo,</l>
<l>e l'orme ivi ciascun più ascose segna,</l>
<l>temendo che 'l medesmo a lui n'avvegna.</l></lg>

<lg type="ottava">
<l>Qual la misera cerva che si vede</l>
<l>presso al fero leone il picciol figlio,</l>
<l>che si strugge di duol, ma non provvede,</l>
<l>che gliel vieta il timor del crudo artiglio,</l>
<l>e mentre in dubbio tien la mente e 'l piede</l>
<l>il crudo predator fatto vermiglio</l>
<l>scerne del sangue pio, perch'ella al fine</l>
<l>s'appiatta e fugge alle più ascose spine;</l></lg>

<lg type="ottava">
<l>tale avvien di costor, ma d'essi parte</l>
<l>non pòn di lui schivar l'invitta spada.</l>
<l>Questo ucciso rovina, e quello sparte</l>
<l>vede le membra sue sopra la strada:</l>
<l>non val contro al gran re l'ingegno o l'arte</l>
<l>né il sentier ritrovar che cieco vada,</l>
<l>che 'l feroce corsier sì ratto vola</l>
<l>che la speranza e 'l tempo a tutti invola.</l></lg>

<lg type="ottava">
<l>Ma non molto indugiò, che 'l gran romore</l>
<l>l'orecchie a Palamede ripercuote:</l>
<l>che poi che di Boorte ave il furore</l>
<l>quetato in parte, gìo per vie remote</l>
<l>come il portò il bisogno e l'aspro core</l>
<l>ove altro duce contrastar non puote;</l>
<l>e lì facea con nuova meraviglia</l>
<l>d'infiniti guerrier l'erba vermiglia.</l></lg>

<lg type="ottava">
<l>Or cangiando sentier tosto s'invia</l>
<l>ove sente il romor del gran Britanno,</l>
<l>ed a quanti altri sien ch'ei truove in via</l>
<l>dona perpetua notte o lungo affanno;</l>
<l>tra' quai Finasso il Bianco, che venìa</l>
<l>facendo a' suoi nemici estremo danno:</l>
<l>e gli dà colpo tal sopra la testa</l>
<l>che senza senso aver qual morto resta,</l></lg>

<lg type="ottava">
<l>ma, da' suoi ricevuto, si sostiene</l>
<l>sopra la sella pur tanto, che uscito</l>
<l>fuor della stretta calca in luogo viene</l>
<l>ove letto sicuro ha il basso lito.</l>
<l>Truova Agraven, che vendicar le pene</l>
<l>dell'amico fedel cerca ferito,</l>
<l>ma non può a sì gran forza contraddire</l>
<l>ch'al destinato fin gli tocca il gire.</l></lg>

<lg type="ottava">
<l>Poi di Landone il destro e d'Uriano,</l>
<l>e del Brun senza gioia e di Malchino</l>
<l>l'intoppo incontra, che porgean la mano</l>
<l>per romper l'onorato suo cammino,</l>
<l>pensando in lor che poi sarebbe vano</l>
<l>l'aiutar il gran re da tal vicino,</l>
<l>e tanto più se in aspettato vegna</l>
<l>mentre altrove occupato il brando tegna.</l></lg>

<lg type="ottava">
<l>Ma il fero re dell'Ebridi, qual suole</l>
<l>tigre che molti dì fame sostenne,</l>
<l>che doppo un lungo andare all'ombra e al sole</l>
<l>bramato armento ritrovar s'avvenne,</l>
<l>che morso o piaga non l'affligge o duole</l>
<l>di cane o di pastor ch'ivi convenne,</l>
<l>e mal grado di quei sbrama la voglia</l>
<l>sopra il toro primier ch'al pasco accoglia;</l></lg>

<lg type="ottava">
<l>tal ei, senza curar dell'altrui brando,</l>
<l>con la fronte abbassata cerca Arturo:</l>
<l>il qual d'ogni timor viveva in bando,</l>
<l>che gli parea da' fianchi esser sicuro,</l>
<l>allor ch'ei sente pure alto chiamando:</l>
<l>“Eccovi, o sacro re quel giorno oscuro</l>
<l>che in man di Palamede vi ripone,</l>
<l>con gran lode di lui, morto o prigione”.</l></lg>

<lg type="ottava">
<l>Rivolgesi il gran re, che questo ascolta</l>
<l>e gli è noto di lui l'alto valore,</l>
<l>lassando di seguir la schiera folta,</l>
<l>ma intrepida la mano e fermo il core;</l>
<l>e gli dice: “Speranza frale e stolta</l>
<l>avrà ciascun che risvegliar timore</l>
<l>in questa alma vorrà, che sola cede</l>
<l>a chi ritiene in ciel l'eterna sede”.</l></lg>

<lg type="ottava">
<l>E per mostrargli ben che poco il cura</l>
<l>fu il primiero, e 'l ferì sopra la testa:</l>
<l>ma così ferma in essa è l'arme e dura</l>
<l>che in aria il colpo e senza danno resta:</l>
<l>ed ei, ch'era possente oltra misura</l>
<l>e se mai in altra guarra or brama in questa</l>
<l>spiegar quanta ha virtù, di pietà nudo</l>
<l>scarca il brando mortal sopra lo scudo;</l></lg>

<lg type="ottava">
<l>e dalle aurate tredici corone</l>
<l>ond'egli è tutto intorno inghirlandato</l>
<l>quattro, che 'n cima son, rotte ne pone</l>
<l>lontan dall'altre all'arenoso prato.</l>
<l>Ma in mille parti adoppia la quistione,</l>
<l>che 'l desir va crescendo in ogni lato</l>
<l>di provveder per lui ratto soccorso,</l>
<l>ond'ogni buon guerriero ivi era accorso.</l></lg>

<lg type="ottava">
<l>Tra' primi fa al venir Florio il Toscano;</l>
<l>seco avea Gargantino e Talamoro,</l>
<l>il cavalier Norgallo et Abondano</l>
<l>con Meliasso il bello e 'l buon Mandoro,</l>
<l>il famoso Bralleno et Amillano,</l>
<l>Alibel, quel di Logre et Arganoro:</l>
<l>ma il pio re Caradosso innanzi viene,</l>
<l>che la candida insegna in alto tiene,</l></lg>

<lg type="ottava">
<l>e con forza cotal ciascuno spinge</l>
<l>il feroce corsier, che Palamede</l>
<l>non può più innanzi andar, ma si ristringe</l>
<l>co' suoi, che accinti al gran bisogno vede,</l>
<l>ch'ogni buon cavalier già si dipinge</l>
<l>la palma in cor di mille ornate prede,</l>
<l>da poi che scorgon sol l'alto Britanno</l>
<l>da' suoi duci miglior che lunge stanno.</l></lg>

<lg type="ottava">
<l>Ivi è già il Fortunato e Bronadasso,</l>
<l>Safaro, Dinadano e Bustarino,</l>
<l>il possente Argillone e Matanasso,</l>
<l>che fu già di Durenza aspro vicino.</l>
<l>Or poi ch'ha con costor raggiunto il passo</l>
<l>il fero re dell'Ebridi, il cammino</l>
<l>riprende contra Arturo e 'l nuovo corno</l>
<l>che gli ha fatta muraglia e vallo intorno;</l></lg>

<lg type="ottava">
<l>di toro in guisa che nel pasco erboso</l>
<l>d'amor sospinto col rivale è in guerra,</l>
<l>che 'ndietro torna a render più spazioso</l>
<l>campo allo scontro, e 'l corso poi disserra</l>
<l>sì ratto e fermo, che vittorioso</l>
<l>sé vede, e l'avversario essere a terra,</l>
<l>che giovinetto ancora o manco saggio</l>
<l>non prese al suo ferir pari il vantaggio.</l></lg>

<lg type="ottava">
<l>Urta il forte drappel con tanta forza</l>
<l>che 'l poteo sostener quell'altro a pena.</l>
<l>Pur la chiara virtù, che 'l corpo sforza,</l>
<l>prestò in quel punto lor vigore e lena;</l>
<l>ma il caval di Brallen, la pioggia e l'orza</l>
<l>alternando più volte, in su l'arena</l>
<l>cadde su 'l ventre al fine, e 'l suo signore</l>
<l>tosto del fascio rio si mise fuore.</l></lg>

<lg type="ottava">
<l>Fé il medesmo Abondan, che 'l suo destriero</l>
<l>all'apparir di quei si leva in alto</l>
<l>per oprar morso e piè, tal che leggiero</l>
<l>fu a Dinadan di porlo su lo smalto.</l>
<l>drizzosse anch'ei, ma più sicuro e fero</l>
<l>che libico leone in quell'assalto</l>
<l>fu il re, poi ch'al ferir di Palamede</l>
<l>con disvantaggio tal cinto si vede.</l></lg>

<lg type="ottava">
<l>Ma potea mal durar, ché stretti insieme</l>
<l>son lassando tutti altri a lui d'intorno,</l>
<l>ripensando fra lor che 'l frutto e 'l seme</l>
<l>di tutto il guerreggiare avea quel giorno</l>
<l>chi d'un tal re, cui tutto il mondo teme,</l>
<l>andar potea della vittoria adorno;</l>
<l>e Safar, Bustarino e 'l Fortunato</l>
<l>l'han col lor Palamede circondato.</l></lg>

<lg type="ottava">
<l>Florio e Bralleno e 'l cavalier Norgallo</l>
<l>stan, quai ferme colonne, alla difesa:</l>
<l>quello sprona al traverso il suo cavallo,</l>
<l>ove più pensa a quei far grave offesa,</l>
<l>quest'altro al dritto, e nessun fere in fallo,</l>
<l>che quanto venga d'alto e quanto pesa</l>
<l>la spada di ciascun posson sentire,</l>
<l>ma disposto hanno in cor tutto soffrire.</l></lg>

<lg type="ottava">
<l>Non altrimenti fan ch'affamato orso</l>
<l>che 'l soave tesor dell'api trove,</l>
<l>ch'indi a farlo ritrar non val soccorso</l>
<l>di robusto villan che l'asta muove</l>
<l>né dell'ago di lor l'aguto morso,</l>
<l>né di crudo mastin ferite nuove:</l>
<l>ma schernendo ogni offesa, e d'ogni parte,</l>
<l>mentre che dura il mèle indi non parte.</l></lg>

<lg type="ottava">
<l>Simil fan questi quattro, ch'all'estremo</l>
<l>quasi han condotto il misero Britanno,</l>
<l>ch'era di spirto omai sì frale e scemo,</l>
<l>che poco era lontan l'ultimo affanno.</l>
<l>Ma il famoso Boorte a vela e remo,</l>
<l>ch'avea sentito il gran pubblico danno,</l>
<l>all'ultimo bisogno apparito era,</l>
<l>quando il giorno miglior giungeva a sera.</l></lg>

<lg type="ottava">
<l>Quale al miser nocchier, ch'a notte oscura,</l>
<l>poi che rotte ha dal mar sarte e governo</l>
<l>e l'antenna spezzata o mal sicura</l>
<l>sopr' arbor frale al tempestoso verno,</l>
<l>ch'ovunque ei guarda omai, di morte dura</l>
<l>vede l'imago e del tartareo inferno,</l>
<l>ch'ogni dolce in un punto gli riduce</l>
<l>il pio splendor di Castore e Polluce;</l></lg>

<lg type="ottava">
<l>tal fu al misero Arturo, che si scorge</l>
<l>fra tanti e tai guerrier con poca spene,</l>
<l>com'ei sente il romor che in alto sorge</l>
<l>del pio Boorte ch'al soccorso viene.</l>
<l>Ogni perduta forza in lui risorge,</l>
<l>e s'apparecchia a dar dovute pene</l>
<l>a chi 'l tratta sì male, e 'n questa sente</l>
<l>già Boorte arrivar tra quella gente;</l></lg>

<lg type="ottava">
<l>che, quai levi cervier ch'aggian trovato</l>
<l>da boschereccio arcier ferita dama,</l>
<l>che l'han raggiunta, e l'uno all'altro lato</l>
<l>il passato digiun sovr'essa sbrama,</l>
<l>ch'ivi il fero leon sovra arrivato</l>
<l>veggion vicin, come la voglia il chiama,</l>
<l>ch'a lui lassan la preda, e si rimbosca</l>
<l>ciascuno ov'è la via più ascosa e fosca;</l></lg>

<lg type="ottava">
<l>così fer questi: e trova Bustarino</l>
<l>e 'n fronte il fere tal, che non più vale</l>
<l>a sostenerse in piè, che su 'l cammino</l>
<l>andò volando a troncon rotto eguale.</l>
<l>Safaro e 'l Fortunato a lui vicino</l>
<l>col medesmo furore appresso assale:</l>
<l>non abbatte già quei, ma concia in modo</l>
<l>ch'al famoso suo re squarciato ha il nodo.</l></lg>

<lg type="ottava">
<l>E 'l truova che la spada gli è caduta,</l>
<l>ma sospesa la tien la sua catena:</l>
<l>nel destro braccio avea breve feruta</l>
<l>tra 'l gomito e la man presso alla vena</l>
<l>che dal capo s'appella, al quale aiuta,</l>
<l>e può nuocere ancor soverchio piena.</l>
<l>L'elmo avea bene intero, ma la testa</l>
<l>intonata de' colpi e debil resta.</l></lg>

<lg type="ottava">
<l>Ponselo al tergo, e 'ncontra s'apparecchia</l>
<l>al fero Palamede che l'attende;</l>
<l>e gli dà un colpo alla sinistra orecchia</l>
<l>sì che lunga stagion l'udire offende:</l>
<l>e rinovar con lui la lite vecchia</l>
<l>il pensier giovinil dolcezza prende,</l>
<l>ma ben poco durò, che al proprio punto</l>
<l>nuovo d'altri guerrier drappello è giunto,</l></lg>

<lg type="ottava">
<l>che di molosso in guisa, che sentito</l>
<l>di cani e cacciatori aggia al romore</l>
<l>che scoperto è il cinghiale in qualche lito</l>
<l>onde mal grado suo si trove fuore,</l>
<l>che per sentier più breve e manco trito,</l>
<l>non curando di spine aspro rigore</l>
<l>che gli offenda l'orecchie, gli occhi e 'l dorso,</l>
<l>ove 'l pensa trovare addrizza il corso,</l></lg>

<lg type="ottava">
<l>subito appar l'altero Segurano,</l>
<l>che lassando ogni impresa ivi s'avventa</l>
<l>a fin che di Britannia il re sovrano</l>
<l>senza lui morte o carcere non senta:</l>
<l>invido fatto in sé che alcuna mano</l>
<l>se non la sua di farlo s'argomenta;</l>
<l>e giunse in tempo che lo avea Boorte</l>
<l>tratto già di periglio e d'aspra sorte,</l></lg>

<lg type="ottava">
<l>che mentre in guerra sta con Palamede,</l>
<l>il cavalier Norgallo e Florio insieme</l>
<l>han posto Arturo in più secura sede</l>
<l>fuor della schiera avversa che gli preme,</l>
<l>e verso il padiglion volgono il piede:</l>
<l>che già il misero re sospira e geme</l>
<l>del dolor della piaga ch'ave al braccio</l>
<l>e ch'a difesa far gli dona impaccio.</l></lg>

<lg type="ottava">
<l>Ma l'Iberno crudel come saetta</l>
<l>senza sospetto lor già sovra giunge.</l>
<l>Molti bassi guerrieri a terra getta,</l>
<l>e 'l cavalier Norgallo al fianco punge:</l>
<l>ma non fu il colpo suo senza vendetta;</l>
<l>perché Florio al soccorso si congiunge</l>
<l>del dolce amico, e 'l capo a lui percote</l>
<l>sì che tremar gli ha fatte ambe le gote.</l></lg>

<lg type="ottava">
<l>Ma di questo né d'altro non gli cale,</l>
<l>ché tien solo al gran re l'animo inteso,</l>
<l>e col valor ch'avea quasi immortale</l>
<l>il possente suo brando ha in lui disteso:</l>
<l>e bene era al cader più che mortale,</l>
<l>ma dal chiaro Toscan sì ben difeso</l>
<l>fu col suo scudo del purpureo giglio</l>
<l>che scampare il poteo d'ogni periglio.</l></lg>

<lg type="ottava">
<l>Venne intanto Alibello ed Arganoro,</l>
<l>Amillano e Taulasso al maggior' uopo,</l>
<l>e fan nuova muraglia al re di loro:</l>
<l>chi davanti, chi a i fianchi e chi gli è dopo;</l>
<l>e 'l fero Iberno entrato fra costoro</l>
<l>d'ira avea gli occhi in guisa di piropo,</l>
<l>e batte questo e quel, ma indarno adopra,</l>
<l>che pur troppo era solo a sì grand'opra.</l></lg>

<lg type="ottava">
<l>Ma la fortuna avversa del Britanno</l>
<l>conduce a Seguran novella aita,</l>
<l>che 'nsieme congiurata al nuovo danno</l>
<l>gli vien de' suoi miglior gente gradita:</l>
<l>con Arvino il fellon congiunti vanno</l>
<l>Grifon, Brumen, Farano, il forte Archita,</l>
<l>il Ner Perduto, il perfido Agrogero,</l>
<l>Ferrandone, Esclaborre e Sinondero;</l></lg>

<lg type="ottava">
<l>e qual grandine folta, ch'al pastore</l>
<l>che 'ncontro a levi piogge avea di fronde</l>
<l>fatto un debile albergo, che in poch'ore</l>
<l>tutto il sostegno van batte e confonde;</l>
<l>tale aggiunti costoro al gran furore</l>
<l>ch'estremo in Segurano il cielo infonde</l>
<l>quanto riparo avea nell'aspra guerra</l>
<l>Arturo intorno a sé, pongono a terra.</l></lg>

<lg type="ottava">
<l>Il cavalier Norgallo e Florio in piede</l>
<l>di quanti altri vi son restano a pena:</l>
<l>gli altri han del suo destrier cangiata sede</l>
<l>e sotto il peso lor calcan l'arena.</l>
<l>Il buon re quasi alla sua sorte cede,</l>
<l>e di vivo restar si muor di pena:</l>
<l>che 'l fero Seguran già ardito piglia</l>
<l>del suo regio corsier l'aurata briglia.</l></lg>

<lg type="ottava">
<l>Ma il famoso Tristan, che in altra parte</l>
<l>ha del suo re maggior la piaga intesa,</l>
<l>qual leve stral da cocca si diparte</l>
<l>o saetta dal ciel per l'aria accesa,</l>
<l>con più furor che 'l bellicoso Marte</l>
<l>non feo mai de' giganti all'alta impresa;</l>
<l>e giunge appunto in quel che Segurano</l>
<l>all'onorato fren ponea la mano.</l></lg>

<lg type="ottava">
<l>Nè batté mai sì forte in Mongibello</l>
<l>Ciclopo incude, quando irato è Giove</l>
<l>che Tristan fé in quel punto sopra quello</l>
<l>che vuole il suo signor menare altrove.</l>
<l>Colselo nel cimiero, e cader fello</l>
<l>come piuma sottil, che l'aura muove;</l>
<l>e gl'intuona il cervel sì che la testa</l>
<l>quasi sopra l'arcion dormendo resta.</l></lg>

<lg type="ottava">
<l>Vassene oltra spronando, e trova Archita</l>
<l>che vien del suo signore alla vendetta,</l>
<l>e senza fronte avere e senza vita</l>
<l>in due tronchi diviso a terra il getta.</l>
<l>Esclaborre e Grifon, che in nuova aita</l>
<l>tengono ad ambe man la spada stretta,</l>
<l>quel nella spalla destra e questo al fianco</l>
<l>percoteva aspramente il lato manco.</l></lg>

<lg type="ottava">
<l>Non cadder già, ma d'ogni forza privi</l>
<l>e senza più impedirlo dimoraro.</l>
<l>Il cavalier Norgallo e Florio, ch'ivi</l>
<l>scorgono a i lor disegni alto riparo,</l>
<l>il grande Arturo, che sanguigni rivi</l>
<l>versa dal braccio con dolore amaro,</l>
<l>riconducon securo al padiglione,</l>
<l>ove angoscioso al letto si ripone.</l>
</lg></div1>

<div1><head>CANTO XVII</head>


<lg type="ottava">
<l>Già con le mille lingue intorno giva</l>
<l>e con le mille voci in alto grido</l>
<l>la dea veloce che col capo arriva</l>
<l>ov'alto abbraccia il vago empireo nido</l>
<l>e, dove ogni alma di speranza è priva,</l>
<l>col piè si posa nel tartareo lido,</l>
<l>e con l'ale cangianti or alta or bassa</l>
<l>di volar notte e dì non fu mai lassa.</l></lg>

<lg type="ottava">
<l>Questa il danno d'Arturo, e spesso ancora</l>
<l>che sia morto o prigion racconta altrui,</l>
<l>e che sien seco poi di vita fuore</l>
<l>Tristan, Boorte e i miglior duci sui:</l>
<l>tal che veder si può sola in brev'ora</l>
<l>fuggir ciascuno, e non saper da cui,</l>
<l>di cor, di senso e di cosiglio scosso</l>
<l>come dal proprio folgore percosso.</l></lg>

<lg type="ottava">
<l>e 'n fra gli altri all'orecchie era venuto</l>
<l>del vecchio re dell'Orcadi il romore,</l>
<l>che porge in altra parte fido aiuto</l>
<l>al sinistro suo corno, che 'l furore</l>
<l>mal regger può che gli è sopravenuto</l>
<l>di Verralto l'Ispan, ch'ogni migliore</l>
<l>tratto fuor degli arcier s'è innanzi spinto</l>
<l>e le schiere di lui n'ha intorno cinto:</l></lg>

<lg type="ottava">
<l>le quai, nude d'un fianco di difese</l>
<l>d'altri simili a quelli o di destrieri,</l>
<l>son forzate a soffrir mortali offese,</l>
<l>riservando al dever gli ordini interi.</l>
<l>Ma il dotto vecchio in ciò mille aste prese</l>
<l>de' più antichi guerrier più esperti e feri</l>
<l>che ritrovasse allor dall'alto lato</l>
<l>che dal corno ch'è a destra era guardato;</l></lg>

<lg type="ottava">
<l>e per torto cammin più a loro ascoso</l>
<l>subito e d'improviso gli percuote:</l>
<l>tal che di sé fa il lito sanguinoso</l>
<l>chi non cerca al fuggir le vie più note.</l>
<l>Or mentre torna a' suoi vittorioso</l>
<l>e gl'innalza lodando in chiare note,</l>
<l>vien volando Sorbante, che gli dice</l>
<l>la novella d'Arturo agra e 'nfelice,</l></lg>

<lg type="ottava">
<l>e se sia vivo o morto ha posto in forse,</l>
<l>perché 'l peggio credea, ma dir no 'l vuole.</l>
<l>Senza risposta dare il buon re corse,</l>
<l>ché gli spirti ha smarriti e le parole,</l>
<l>e non doglia minor l'alma gli morse</l>
<l>che del morto figliuol pia madre suole;</l>
<l>e giugne al padiglione, ove ritruova</l>
<l>Serbin che di sanarlo è posto in pruova.</l></lg>

<lg type="ottava">
<l>Or qual, pria che s'allume affatto il giorno,</l>
<l>il tenebroso giel l'aurora scioglie,</l>
<l>che rischiarar si veggion d'ogni intorno</l>
<l>le piagge e i colli, e rallegrar le voglie</l>
<l>si senton degli augei ch'al canto a torno</l>
<l>fan dolce risonare erbette e foglie,</l>
<l>e di mille bei fiori aprire il seno</l>
<l>si scorge al suo venir l'almo terreno;</l></lg>

<lg type="ottava">
<l>tale ogni suo pensier chiaro diventa,</l>
<l>spogliato il brun nell'oscurato core.</l>
<l>Poi parla al grande Arturo, il qual tormenta</l>
<l>del raffreddato male aspro dolore:</l>
<l>“Non è di scettro degno chi non senta</l>
<l>dell'amaro talor ch'apportan l'ore,</l>
<l>ché questo solo i re perfetti face</l>
<l>e che 'l ben si conosce, e che più piace;</l></lg>

<lg type="ottava">
<l>e tanto più che non dietro alla fronte</l>
<l>o in loco ove chi fugge non difende,</l>
<l>ma in quella parte che con forze pronte</l>
<l>tutto il resto ricopre e gli altri offende</l>
<l>v'è giunto il danno: e l'onorato fonte</l>
<l>dell'arte ch'al sanar le piaghe intende</l>
<l>qui con voi scerno, il quale ho già veduto</l>
<l>ritòr l'alme laggiù di grembo a Pluto”.</l></lg>

<lg type="ottava">
<l>“Ah” - risponde il gran re - “giocondo padre,</l>
<l>ben rendo grazie al ciel che la viltade,</l>
<l>come san le nemiche e le mie squadre,</l>
<l>non m'han fatte lassar d'onor le strade:</l>
<l>ma desio forse d'opere leggiadre</l>
<l>oltre il dever di regia qualitade</l>
<l>con poca compagnia troppo mi spinse</l>
<l>ove il mio buon voler fortuna vinse.</l></lg>

<lg type="ottava">
<l>Né mi duol del mio mal, né mi dorrei</l>
<l>d'esser per via cotal venuto a morte,</l>
<l>ma che per mia cagione i duci miei</l>
<l>sien, lassi, indotti a perigliosa sorte;</l>
<l>e volentier mia sorte cangerei</l>
<l>col famoso Tristan, col pio Boorte,</l>
<l>che per la mia salute in tale stato</l>
<l>lassai ch'io sarò sempre sconsolato.</l></lg>

<lg type="ottava">
<l>E però prego voi, duce famoso,</l>
<l>che con quanti qui sono e fieno altrove</l>
<l>di trar quei due del loco periglioso</l>
<l>facciate per mio amore ultime prove:</l>
<l>e 'l candido stendardo, or sanguinoso,</l>
<l>che 'l buon re Caradosso al vento muove</l>
<l>non resti de' nemici a lungo scherno</l>
<l>e del pubblico onor naufragio eterno”.</l></lg>

<lg type="ottava">
<l>Così disse il Britanno, e con gran pena,</l>
<l>perché 'l sangue perduto e l'alta doglia</l>
<l>d'ardir non già, ma ben di spirto e lena</l>
<l>e del primo vogor le membra spoglia.</l>
<l>Risponde il re dell'Orcadi: “Serena</l>
<l>resti in voi col sperar ciascuna voglia,</l>
<l>ch'io ben v'obbidirò qual più si deve,</l>
<l>e bramate novelle avrete in breve”.</l></lg>

<lg type="ottava">
<l>Tal parlando si parte, e con lui vanno</l>
<l>il cavalier Toscano e 'l buon Norgallo;</l>
<l>Meliasso e Mador l'istesso fanno,</l>
<l>e di tutti ciascun cangia cavallo,</l>
<l>ch'al fero battagliar sì acerbo danno</l>
<l>soffrir che perdonar si puote il fallo</l>
<l>ch'ei fero a i lor signor, ch'un sol non v'era</l>
<l>ch'aggia a crollare il piè la forza intera.</l></lg>

<lg type="ottava">
<l>Così spronando insieme, molta gente</l>
<l>trovan dietro tornar che 'l campo lassa</l>
<l>per la fama del re trista e dolente,</l>
<l>di timor colma e di speranza cassa;</l>
<l>ma il saggio re dell'Orcadi altamente</l>
<l>va ciascun confortando ovunque passa:</l>
<l>“Più che mai vivo fosse è il grande Arturo,</l>
<l>e di mortal periglio omai securo.</l></lg>

<lg type="ottava">
<l>Ritorniam, cari figli, alla battaglia;</l>
<l>ch'ora è il tempo migliore in cui si mostre</l>
<l>che con ragione al ciel volando saglia</l>
<l>il grido illustre delle glorie vostre,</l>
<l>e che senta il gran re che non si smaglia</l>
<l>il tenace valor dell'armi nostre</l>
<l>per breve colpo, e sopra lor non puote</l>
<l>la nemica fortuna o le sue ròte”.</l></lg>

<lg type="ottava">
<l>In tai voci va innanzi, e 'ncontra molti</l>
<l>che d'indietro tornare hanno cagione,</l>
<l>ch'han le membra impiagate e stanno avvolti</l>
<l>di sanguinose righe su l'arcione.</l>
<l>Questi tutti consola, e gli ha rivolti</l>
<l>co' suoi ministri al proprio padiglione,</l>
<l>il qual largo abbondava d'ogni aita</l>
<l>che convegna a curar piaga e ferita;</l></lg>

<lg type="ottava">
<l>e 'n fra gli altri Abondano e Brallen trova</l>
<l>che dal fero incontrar fur posti a piede:</l>
<l>dà lor fresco corsiero e lancia nuova,</l>
<l>e d'ogni arme perduta riprovvede.</l>
<l>col dir da poi che in tal miserie giova</l>
<l>già s'avvicina dolce Palamede,</l>
<l>Segurano e Tristan sono e Boorte</l>
<l>in perigliosa ancora e dubbia sorte;</l></lg>

<lg type="ottava">
<l>e ritruova in quel punto ch'a Tristano</l>
<l>il possente caval con l'empio strale</l>
<l>Estero ucciso avea, l'empio Germano,</l>
<l>sì che d'indi ritrarse arte non vale:</l>
<l>ma mentre tiene il grave scudo in mano</l>
<l>dell'offese d'ogni uom poco gli cale,</l>
<l>perché con quello ogn'impeto sostiene</l>
<l>e d'arme e di corsier che 'ncontra viene.</l></lg>

<lg type="ottava">
<l>Par nell'alpi nevose orso selvaggio</l>
<l>tra cani e cacciator serrato e cinto</l>
<l>dritto appoggiato al più robusto faggio,</l>
<l>con denti ed unghie alla difesa accinto,</l>
<l>ch'or quel mastin che lascia il suo vantaggio</l>
<l>or l'ardito villano a morte ha spinto,</l>
<l>e ch'or quel ferro aguto ed or quell'asta</l>
<l>con le setose braccia or tronca or guasta.</l></lg>

<lg type="ottava">
<l>Tale il chiaro Tristano or quello ancide,</l>
<l>or, ch'aggiunger non può, del destrier priva:</l>
<l>tal che più non si truova chi s'affide</l>
<l>di presso andar quanto la spada arriva,</l>
<l>ma con sassi e con dardi gli conquide</l>
<l>del dorato leon l'imagin viva</l>
<l>con quello alto romor che 'ntorno suona</l>
<l>qual or grandine folta i tetti intuona;</l></lg>

<lg type="ottava">
<l>e 'l pensan di stancar; che potea forse,</l>
<l>ma con lunga stagion, loro avvenire:</l>
<l>e 'l scampò, che l'Iberno i suoi soccorse</l>
<l>e passò il suo disegno al rivenire.</l>
<l>Già co i buon cavalier l'Orcado accorse</l>
<l>gridando: “Or dee temer di mai perire</l>
<l>il mio chiaro Tristan mentre il suo Lago</l>
<l>non ha varcato ancor di Stige il lago?”</l></lg>

<lg type="ottava">
<l>Così detto oltra passa, e col drappello</l>
<l>quanti intorno a lui son per terra stende:</l>
<l>questo cade impiagato e morto quello</l>
<l>e d'un colpo medesmo molti offende;</l>
<l>e 'n breve adopra che lo stuol rubello</l>
<l>ch'era pria vincitor vinto si rende,</l>
<l>e del cacciare altrui la primiera arte</l>
<l>or in tosto fuggir tutta diparte.</l></lg>

<lg type="ottava">
<l>Non gli segue il re Lago e 'ndietro riede,</l>
<l>e destrier nobilissimo appresenta</l>
<l>al buon Tristan, che di famose prede</l>
<l>ebbe dove l'Alliera Era diventa</l>
<l>al tempo che d'Albin l'ultimo erede</l>
<l>e l'Alvenica prole rendé spenta</l>
<l>già il terz'anno davanti, e chiuse il passo</l>
<l>al soccorso maggior del re Clodasso.</l></lg>

<lg type="ottava">
<l>Salta in esso Tristan, che gliel conduce</l>
<l>dell'Orcado il scudier, detto Alansone.</l>
<l>Or gli par racquistar del sol la luce,</l>
<l>assedendo il guerrier nel nuovo arcione,</l>
<l>e dice al vecchio re: “Signore e duce</l>
<l>foste del mio voler d'ogni stagione;</l>
<l>or sarete dell'alma e della vita,</l>
<l>ch'oggi meco riman per vostra aita”.</l></lg>

<lg type="ottava">
<l>Mwentre parlan così, Florio rivolto</l>
<l>vede in contrasto rio dalla man manca</l>
<l>nel medesmo sentier, non lunge molto,</l>
<l>del lor famoso re l'insegna bianca,</l>
<l>e grida: “Alti guerrier, tra 'l popol folto</l>
<l>veggio trista crollar, qual vinta e stanca,</l>
<l>l'alta guida reale, e biasmo eterno</l>
<l>ne sarà di soffrir sì ontoso scherno”.</l></lg>

<lg type="ottava">
<l>Così detto spronando ardito è mosso,</l>
<l>e di quanti altri son giunge il primiero;</l>
<l>e trova il valoroso Caradosso</l>
<l>d'aspro stuol circondato iniquo e fero:</l>
<l>Palamede e Safar gli sono addosso</l>
<l>con Matanasso e 'l perfido Agrogero,</l>
<l>e chi la fronte e chi le spalle offende,</l>
<l>chi scotendo l'insegna l'asta prende.</l></lg>

<lg type="ottava">
<l>Del misero nocchier la vela pare</l>
<l>lo qual ferìo sì subita tempesta</l>
<l>ch'a tempo in basso non la può piegare,</l>
<l>ma di contrari venti in preda resta:</l>
<l>ch'or da poggia percossa alta gonfiare,</l>
<l>or dall'orza abbattuta esser molesta</l>
<l>si può vedere all'arbor ch'ella abbraccia</l>
<l>con le piaghe di cui se stessa straccia.</l></lg>

<lg type="ottava">
<l>Il fero Palamede, in sé sdegnato</l>
<l>che gli contenda il ciel così bell'opra,</l>
<l>quanto puote il braccial del destro lato</l>
<l>percote ch'alla man poco vien sopra:</l>
<l>gettala come ramo inciso al prato,</l>
<l>ma Caradosso allor la manca adopra,</l>
<l>e con quella ritien sì ben che basta,</l>
<l>dell'insegna real la sacrata asta.</l></lg>

<lg type="ottava">
<l>Torna il crudele, e quella ancora incide:</l>
<l>onde co' tronchi soli il re infelice</l>
<l>che dalle chiare man lassi divide</l>
<l>l'abbraccia ancora, ed altamente dice:</l>
<l>“In fin che l'alma questa spoglia guide</l>
<l>d'abbandonar tal segno si disdice”.</l>
<l>Ma nella fronte Palamede il fere</l>
<l>e con l'asta imbracciata il fa cadere.</l></lg>

<lg type="ottava">
<l>Pensa l'Ebrido in sé chiaro guadagno</l>
<l>e per sempre famoso aver quel giorno,</l>
<l>quando il fido Toscan del suo compagno</l>
<l>al soccorso arrivò di fede adorno</l>
<l>gridando: “Alto signor, troppo mi lagno</l>
<l>di ritrovarvi all'ultimo soggiorno:</l>
<l>ma mi consola il fin, ch'è stato in guisa</l>
<l>che non ne fia già mai la gloria ancisa”.</l></lg>

<lg type="ottava">
<l>Così dicendo, corre a Palamede,</l>
<l>che per l'insegna aver s'inchina a terra;</l>
<l>e nell'elmo abbassato in modo il fiede</l>
<l>che con l'incarco suo tutto l'atterra.</l>
<l>L'altro che del caval si trova a piede,</l>
<l>tosto si rappresenta a nuova guerra,</l>
<l>e come fu leggiero a meraviglia</l>
<l>del Toscano al destrier prende la briglia;</l></lg>

<lg type="ottava">
<l>e 'ntorno ad ambe mani il gira e scuote,</l>
<l>e per torgli ogni tempo non s'arresta:</l>
<l>né l'Italo guerrioer ferire il puote,</l>
<l>ché scudo del destrier gli fa la testa.</l>
<l>Pur di punta sì spesso il ripercuote</l>
<l>dal volto in basso in quella parte e 'n questa</l>
<l>che non lunga stagion durar potria,</l>
<l>non trovando al suo fin novella via:</l></lg>

<lg type="ottava">
<l>ma sol con la sinistra il morso tiene,</l>
<l>e con la destra man ripiglia il brando</l>
<l>che sostenuto pria dalle catene</l>
<l>avea lassato gir per terra errando;</l>
<l>e tra 'l capo e la gola, ove non viene</l>
<l>l'acciaro, a fin ch'ei possa al suo comando</l>
<l>ben la testa crollar, gli pon la punta</l>
<l>ove al sommo spirar la canna spunta.</l></lg>

<lg type="ottava">
<l>Stilla il sangue lontano, e l'arme tinge</l>
<l>di color porporino a chi l'offende.</l>
<l>Il percosso caval per doglia spinge</l>
<l>se stesso in alto, e dritto si distende:</l>
<l>poi tre volte per l'aria allarga e stringe</l>
<l>l'un piede e l'altro che levato pende,</l>
<l>indi col suo signor tutto in un monte</l>
<l>stampa il terren con l'impiagata fronte.</l></lg>

<lg type="ottava">
<l>Ma perché 'l suo cader saggio antivede</l>
<l>il famoso Toscan rimase sciolto,</l>
<l>né prima in terra fu che surse in piede</l>
<l>di dolor, d'ira e di disdegno avvolto</l>
<l>e dice: “Or come mai più Palamede</l>
<l>potrà senza arrossir mostrare il volto</l>
<l>tra i miglior cavalier, s'è il maggior fallo</l>
<l>che si conti al guerrier dare al cavallo?</l></lg>

<lg type="ottava">
<l>E non potreste voi, né quanti stanno</l>
<l>dell'Ebridi nebbiose all'aer fosco,</l>
<l>appagar il corsiero onde il Britanno</l>
<l>l'altr'ier fu largo al suo fidato Tosco.</l>
<l>Ma non sarà per voi minore il danno</l>
<l>il ritrovarse a piede in guerra nosco,</l>
<l>ché sol con questa man, non col destriero,</l>
<l>di guadagnare onor securo spero”.</l></lg>

<lg type="ottava">
<l>Così detto s'appressa al loco dove</l>
<l>abbracciando l'insegna morto giace</l>
<l>il re famoso, e lì mirabil prove</l>
<l>l'uno e l'altro guerrier di nuovo face.</l>
<l>Questo onore e pietà, quell'altro muove</l>
<l>della spoglia acquistar desio rapace,</l>
<l>questo altezza di core e pia bontade,</l>
<l>quel valor naturale e feritade.</l></lg>

<lg type="ottava">
<l>E così per cagioni assai diverse</l>
<l>l'uno e l'altro è magnanimo ed ardito.</l>
<l>Già l'Ebrido il primier, che 'l tempo scerse,</l>
<l>sopra la destra spalla avea ferito</l>
<l>il gran Toscan che mai si ricoperse,</l>
<l>che tanto dall'ardore ha il cor rapito</l>
<l>di far del suo caval vendetta chiara</l>
<l>ch'al danno che gli vien poco ripara;</l></lg>

<lg type="ottava">
<l>tal che l'osso traverso, il quale appeso</l>
<l>co' tenaci suoi nervi il braccio tiene,</l>
<l>fu di picciola piaga alquanto offeso,</l>
<l>e punte sopra lui le anguste vene.</l>
<l>Il Toscan lui percote ove sospeso</l>
<l>lo scudo alla sinistra in alto viene,</l>
<l>e per forza ch'avesse anch'ei non falla</l>
<l>d'esso impiagar nella contraria spalla;</l></lg>

<lg type="ottava">
<l>e lo scudo ferrato gli divise</l>
<l>in fin dove a quel loco ricopria.</l>
<l>L'altro una punta alla visiera mise</l>
<l>ch'alle luci arrivar dritta venia:</l>
<l>ma dove ambe le ciglia in uno assise</l>
<l>per inarcarse poi prendon la via</l>
<l>giunse il colpo nel mezzo, e dentro passa</l>
<l>e 'l volto sanguinoso intorno lassa;</l></lg>

<lg type="ottava">
<l>ma però che non gìo profonda molto</l>
<l>e che il loco per sé non è mortale,</l>
<l>non gli fa tanto mal, che a lui rivolto</l>
<l>di punta anch'ei, quanto la forza vale,</l>
<l>nella sinistra parte il collo ha colto</l>
<l>ove il più rigid'osso in alto sale:</l>
<l>et venne adentro assai, ma non che vaglia</l>
<l>a dar fine o imperdir quella battaglia.</l></lg>

<lg type="ottava">
<l>Or così già vicin l'un l'altro vanno</l>
<l>che la spada al ferir non ha più loco:</l>
<l>pongon a i ferri man ch'al fianco stanno</l>
<l>con vie più periglioso e breve gioco.</l>
<l>In più d'un lato omai percossi s'hanno,</l>
<l>sì ch'al termino gir mancava poco;</l>
<l>ma il cvalier Norgallo, che veduto</l>
<l>ha l'insegna cader, quivi è venuto.</l></lg>

<lg type="ottava">
<l>Corse con quel furor che 'l buon nocchiero</l>
<l>ch'aggia visto cader talor percossa</l>
<l>o d'austro o d'aquilon da spirto fero</l>
<l>la fida antenna dal sostegno scossa,</l>
<l>ch'or quinci or quindi va pronto e leggiero,</l>
<l>ora il grido adoprando or la sua possa,</l>
<l>in fin che risarcito o ben renduto</l>
<l>al suo loco primiero ha il danno avuto.</l></lg>

<lg type="ottava">
<l>Urta col suo caval senz'altra cura</l>
<l>il fero Palamede, ch'a piè trova:</l>
<l>cadde ei riverso, e 'l non aver paura</l>
<l>né 'l valore infinito assai gli giova;</l>
<l>ma come era gravato d'armadura</l>
<l>di tosto rilevar si mette in prova,</l>
<l>con quella più snellezza che faria</l>
<l>battuto lioncel che sciolto sia;</l></lg>

<lg type="ottava">
<l>e rivolto al Norgallo dicea: “Come</l>
<l>non vi punse vergogna d'assalire</l>
<l>un solo a piede, e ch'ha le forze dome</l>
<l>dal lungo affaticare a dal ferire,</l>
<l>con tal destriero? e dove or cade il nome</l>
<l>ch'io solea per lo mondo altero udire</l>
<l>del cavalier Norgallo, ch'a mie spese</l>
<l>ho provato villano e discortese?”</l></lg>

<lg type="ottava">
<l>Risponde l'altro a lui: “Non sempre è l'ora</l>
<l>d'usar la cortesia, né in ogni parte:</l>
<l>ch'ove del suo signore il ben dimora</l>
<l>deve il guerrier leal provare ogni arte,</l>
<l>com'or debb'io: che 'n fin ch'io scerna ancora</l>
<l>l'insegne del mio re per terra sparte</l>
<l>per drizzarl'indi e tòrle d'altrui mano</l>
<l>poca cura mi fia l'esser villano;</l></lg>

<lg type="ottava">
<l>ma doppo tale impresa in ciascun loco</l>
<l>spera il basso Norgallo a Palamede</l>
<l>di far veder che 'n questo e in ogni gioco</l>
<l>all'Ebrido valor di nulla cede;</l>
<l>e che di cortesia lo scalde il foco</l>
<l>quando il vuol la stagion potrà far fede,</l>
<l>come in più d'uno assalto mostrò assai,</l>
<l>ch'al suo dovuto onor non fallì mai”.</l></lg>

<lg type="ottava">
<l>E 'n questo dir di nuovo anco l'atterra,</l>
<l>ma non cerca però di porlo a morte;</l>
<l>e 'l buon Toscano sciolto d'aspra guerra</l>
<l>non lassa indarno gir la chiara sorte,</l>
<l>ché le man porge ove negletta in terra</l>
<l>l'insegna si giacea priva di scorte:</l>
<l>e per salva condurla il passo muove,</l>
<l>quando nuova tempesta vien d'altrove,</l></lg>

<lg type="ottava">
<l>ché tornato è l'ardito Segurano</l>
<l>con Arvino il fellone e 'l Ner perduto,</l>
<l>Grifon dell'Alto Passo e 'l suo Rossano,</l>
<l>a cui il tolto vigore è rivenuto</l>
<l>del colpo acerbo che dall'aspra mano</l>
<l>avea di Maligante ricevuto;</l>
<l>e de i quattro guerrier fu tal l'intoppo</l>
<l>ch'a due stanchi a mal sani era pur troppo.</l></lg>

<lg type="ottava">
<l>Fu il famoso Toscan primo percosso,</l>
<l>che già in alto stendea la bianca insegna,</l>
<l>della qual resta d'improviso scosso</l>
<l>perché nullo ha timor ch'altri sorvegna:</l>
<l>e quale abeto da radice smosso</l>
<l>da Borea al freddo ciel, quando più regna,</l>
<l>per l'urto crudo del fellone Arvino</l>
<l>si ritrova giacer col capo chino;</l></lg>

<lg type="ottava">
<l>e quantunque temesse, così steso</l>
<l>e battuto com'era, in braccio stretta</l>
<l>la chiara insegna, si ritrova offeso</l>
<l>da così grave stuol ch'a lui si getta</l>
<l>che sostener non può 'l soverchio peso,</l>
<l>e l'anima già al cor s'era ristretta</l>
<l>quasi per dipartirsi vinta e frale,</l>
<l>che 'l lodato desio seguir non vale.</l></lg>

<lg type="ottava">
<l>Così novellamente in forza torna</l>
<l>il famoso stendardo a i gran nemici.</l>
<l>Qui dell'antico orgoglio alza le corna</l>
<l>e l'arme Iberne sacre e vincitrici</l>
<l>Seguran chiama, e di tal spoglia adorna</l>
<l>la man crollando ne' suoi liti amici</l>
<l>della Val Bruna la impromette a Marte</l>
<l>con altre palme assai quivi entro sparte.</l></lg>

<lg type="ottava">
<l>Ma allor che più si gloria alteramente</l>
<l>e ch'a i Britanni ancor minacce aggiunge,</l>
<l>ecco il fido Boorte, che già sente</l>
<l>de' suoi l'angoscie e furiando giunge;</l>
<l>e di colpo al traverso sì possente</l>
<l>il braccio al predator percote e punge</l>
<l>che gli fece cader, ch'ad altro bada,</l>
<l>l'acquistato trofeo sopra la strada;</l></lg>

<lg type="ottava">
<l>al quale il buon Toscan, che già risorge</l>
<l>dal tenebroso duol, vedendol presso,</l>
<l>quanto più tosto può la man riporge</l>
<l>e già spera scampar portandon'esso:</l>
<l>quando vien da traverso, ove non scorge,</l>
<l>chi l'ha più ch'ancor mai di nuovo oppresso,</l>
<l>ché Rossano il Selvaggio il ripercuote</l>
<l>sì che più rilevarsi allor non puote.</l></lg>

<lg type="ottava">
<l>E l'avrebbe anco ucciso, se non fora</l>
<l>che 'l famoso Boorte, che ciò vede,</l>
<l>giunse al soccorso alla medesim'ora,</l>
<l>e 'l Selvaggio crudel su l'elmo fiede:</l>
<l>sì che in sella, qual fu, poco dimora,</l>
<l>che come il buon Toscan si trova a piede;</l>
<l>ma ben tosto si drizza, e 'l braccio stende,</l>
<l>e 'l vessillo ch'egli ha nel mezzo prende,</l></lg>

<lg type="ottava">
<l>dicendo: “Somme grazie alla mia sorte</l>
<l>rendo, ch'or così a piè m'aggia sospinto,</l>
<l>et alla spada ascosa di Boorte</l>
<l>che m'ha, nol vedend'io, battuto e vinto:</l>
<l>ch'or mi trov'io più commodo e più forte</l>
<l>contra il Toscano, et al guadagno accinto</l>
<l>dell'onorato pregio, ch'a cavallo</l>
<l>era impresa impossibile acquistallo”.</l></lg>

<lg type="ottava">
<l>E 'n questo ragionar con forza il tira</l>
<l>il fer Pannonio, né il Toscano il lassa:</l>
<l>e 'n tal modo ciascuno ad esso aspira</l>
<l>che la spada riman pendente e bassa.</l>
<l>Sol con urtarse insieme ardente d'ira</l>
<l>l'uno e l'altro di lor le membra allassa,</l>
<l>e col piede offendendosi tal volta</l>
<l>par la guerra fra loro in lotta volta.</l></lg>

<lg type="ottava">
<l>Gira intorno Boorte il suo destriero</l>
<l>e si duol che giovar non può al Toscano,</l>
<l>che di due fatto essendo un corpo intero</l>
<l>l'un senza offender l'altro aiuta in vano.</l>
<l>Ma intanto il gran Norgallo cavaliero</l>
<l>che Seguran teneva indi lontano</l>
<l>fu percosso talmente al destro braccio</l>
<l>che gli diè per alqunto acerbo impaccio.</l></lg>

<lg type="ottava">
<l>Così libero allor l'altero Iberno</l>
<l>contra il chiaro Boorte il corso move,</l>
<l>qual tempestoso noto a mezzo il verno</l>
<l>il giorno suol, che poi la notte piove;</l>
<l>e contra il buon Norgallo d'alto scherno</l>
<l>parole usando, ch'ha battuto altrove,</l>
<l>il percote al traverso in guisa tale</l>
<l>che 'n piedi il suo destrier restar non vale,</l></lg>

<lg type="ottava">
<l>che insieme col signor si trova a terra,</l>
<l>e 'l sinistro suo lato sotto preme.</l>
<l>Ma tosto dall'incarco si disserra</l>
<l>di Gave il buon guerriero, e nulla teme;</l>
<l>e 'n verso Seguran si stringe a guerra</l>
<l>e di vincerlo ancor nodrisce speme,</l>
<l>e 'l ginocchio or trovando ed or la coscia,</l>
<l>gli dà spesso cagion di nuova angoscia.</l></lg>

<lg type="ottava">
<l>Ma il forte Seguran, che d'alto fere</l>
<l>e 'l può in lochi impiagar troppo mortali,</l>
<l>sovra il lito sovente il fa cadere:</l>
<l>ma più tosto rivien che s'avesse ali;</l>
<l>pur gli manca il vigor, cessa il potere</l>
<l>e gli spirti già son debili e frali,</l>
<l>sì che non molto ancor gito saria</l>
<l>che morto o prigionier, lasso, venia;</l></lg>

<lg type="ottava">
<l>perch'oltra Segurano, il Ner Perduto</l>
<l>et Arvino il fellon gli fan battaglia,</l>
<l>e Clodin già volando era venuto,</l>
<l>e nessuno è di lor che non l'assaglia:</l>
<l>e l'antica difesa e 'l saldo aiuto</l>
<l>ch'avere intorno suol di piastra  e maglia</l>
<l>era mancato assai, perché 'l terreno</l>
<l>in più luoghi n'avea coperto il seno.</l></lg>

<lg type="ottava">
<l>Ma Terrigano il grande e Gracedono,</l>
<l>Galindo e Marabon della Riviera</l>
<l>tutti al miser Toscano intorno sono,</l>
<l>e tolta gli han la candida bandiera,</l>
<l>e lui quasi di vita in abbandono</l>
<l>avea lassato la crudele schiera;</l>
<l>e Rossano il Selvaggio iva superbo</l>
<l>dell'alta spoglia e del suo danno acerbo.</l></lg>

<lg type="ottava">
<l>Resta il Norgallo ancor sopra il destriero,</l>
<l>ma per tutto impiagato in cotal guisa</l>
<l>che dal più basso piè sovra il cimiero</l>
<l>ogni armadura avea da sé divisa.</l>
<l>Pur quanto può col buon volere intero</l>
<l>che dall'avversa man non sia conquisa</l>
<l>quella insegna real, né il suo Toscano</l>
<l>resti oppresso con quella, opra la mano;</l></lg>

<lg type="ottava">
<l>ma niente era o poca, ogni sua aita,</l>
<l>ché in grado venne al fine esso e Boorte</l>
<l>che nullo han quasi più spirito e vita,</l>
<l>perch'ambo al dipartir cercan le porte.</l>
<l>Ma non essendo ancor tutta compita</l>
<l>in lor dal ciel la destinata sorte,</l>
<l>con più veloce gir che strale o vento</l>
<l>ricondusse Tristano in un momento;</l></lg>

<lg type="ottava">
<l>e seco ha Gossemante il core ardito,</l>
<l>Blomberisse, Sicambro e 'l suo Blanoro:</l>
<l>ma quel di cor più acceso e più spedito</l>
<l>sprona il forte corsiero innanzi a loro,</l>
<l>e con simil furor quando ferito</l>
<l>si sente in caccia dal mastino il toro</l>
<l>urta il gran Seguran, che mal conduce</l>
<l>col vantaggio ch'avea di Gave il duce;</l></lg>

<lg type="ottava">
<l>e con l'urto il ferisce nella fronte,</l>
<l>sì ch'esso e 'l suo destrier percosso resta,</l>
<l>di forza tal ch'a duro scoglio e monte</l>
<l>saria, come a lor fu, greve e molesta:</l>
<l>e qual platan maggior ch'adombre un fonte</l>
<l>sveglier suol da radice atra tempesta,</l>
<l>senza l'assalitor sentire a pena</l>
<l>si ritrovò disteso su l'arena.</l></lg>

<lg type="ottava">
<l>No 'l cura più Tristan, ma il passo piega</l>
<l>ove scorge l'insegna in forza altrui:</l>
<l>et al fero Pannonio che la spiega</l>
<l>dà colpo fero, e non pur guarda a cui.</l>
<l>Cade il meschin, né di lassarla nega,</l>
<l>perché senso vital non resta in lui:</l>
<l>ché ben che fosse ancor lo spirto vivo</l>
<l>del movente vigor rimase privo.</l></lg>

<lg type="ottava">
<l>Non è il chiaro Toscano in tale stato,</l>
<l>se bene è molto fral, che ciò non veggia,</l>
<l>né tanto ogni poter gli era mancato</l>
<l>che di tosto ritorla non provveggia.</l>
<l>Torna il prode Tristan dall'altro lato</l>
<l>là dove di Clodin la schiera aspreggia,</l>
<l>tutta sopra i destrier, Boorte a piede,</l>
<l>che come morto omai pur nulla cede;</l></lg>

<lg type="ottava">
<l>ma in guisa di leon che fu ferito</l>
<l>dall'insidioso arcier, che a pena puote</l>
<l>reggerse in piedi, al qual cingano il lito</l>
<l>di robusti pastor novelle rote,</l>
<l>ch'or l'artiglio ora il dente adopra ardito</l>
<l>e sempre il più vicin di vita scuote,</l>
<l>tal che sol di lontan si latra e grida</l>
<l>ma di appressarlo poi nessun s'affida;</l></lg>

<lg type="ottava">
<l>tale al chiaro Boorte avviene allora,</l>
<l>poi ch'ad altro cammin gìo Segurano.</l>
<l>Ma come al peregrin la chiara aurora</l>
<l>che smarrito si trove in lito strano,</l>
<l>così dolce gli vien nell'ultim'ora</l>
<l>il bramato tornar del pio Tristano,</l>
<l>il qual col minacciare a tutti face</l>
<l>quel ch'a schiera di storni augel rapace,</l></lg>

<lg type="ottava">
<l>che ciascun ch'era in cerchio indi si toglie,</l>
<l>e diverso dagli altri il cammin prende:</l>
<l>e 'n tante parti il nodo si discioglie</l>
<l>che libero Boorte e salvo rende.</l>
<l>Ma il buon Tristano or questo or quel raccoglie,</l>
<l>e questo e quello in un momento stende</l>
<l>nell'arenoso sen ferito o morto,</l>
<l>l'un sopra l'altro gravemente attorto;</l></lg>

<lg type="ottava">
<l>perch'oltra al popol molto e senza nome</l>
<l>ha impiagato in un braccio Arvino il fello</l>
<l>e fatto ha del destrier posar le some</l>
<l>a Terrigano il grande appresso a quello,</l>
<l>e quasi ha di Clodin le forze dome</l>
<l>col brando che gl'intenebra il cervello:</l>
<l>Galindo, Marabone e 'l Ner Perduto</l>
<l>quasi insieme in un fascio era caduto.</l></lg>

<lg type="ottava">
<l>Or mentre il buon Tristan fa l'alte prove</l>
<l>già ritorna il re Lago e 'l figlio Eretto,</l>
<l>che largo il corso in quella parte muove</l>
<l>con onorato e nuovo drappelletto</l>
<l>ch'aveva in fino allor sudato altrove</l>
<l>contra il popolo a piede stando a petto,</l>
<l>Matanzo il Brun, Patride al cerchio d'oro</l>
<l>con Alibel di Logre e Pelinoro.</l></lg>

<lg type="ottava">
<l>Fur quei doppo Tristan come si vede</l>
<l>doppo un gran terremoto ch'aggia scosso</l>
<l>alto edificio e che d'antica sede</l>
<l>per la infinita forza sia rimosso,</l>
<l>che 'l secondo che vien ciò ch'era in piede</l>
<l>di lui restato ancor non ben percosso</l>
<l>del tutto abbatte; e se minor ben sia</l>
<l>non men danno o timore al popol dia.</l></lg>

<lg type="ottava">
<l>Così non meno intorno ebbe spavento</l>
<l>di lor che di Tristan la gente fera,</l>
<l>che si fugge indi come nebbia al vento</l>
<l>e lassa omai la candida bandiera.</l>
<l>Già ricondotto appare in un momento</l>
<l>ogni destriero all'abbattuta schiera,</l>
<l>e rimessi a caval Florio e Boorte,</l>
<l>come quasi furati all'empia morte.</l></lg>

<lg type="ottava">
<l>E mal d'essi ciascun più puote aitarse,</l>
<l>che questo, allor che 'l crudo Segurano</l>
<l>col fero colpo all'improvviso apparse,</l>
<l>sopra l'omer sinistro cadde al piano,</l>
<l>sì che sempre ebbe poi le forze scarse</l>
<l>tutto quel lato e la medesma mano,</l>
<l>perché fu tratto fuor della sua sede</l>
<l>l'osso del braccio ch'alla spalla assiede.</l></lg>

<lg type="ottava">
<l>Dietro anco poi dalla sua destra parte</l>
<l>in tra la costa settima e la sesta,</l>
<l>che quasi al busto umano il mezzo parte,</l>
<l>ebbe larga ferita e ben molesta</l>
<l>dall'infido Alco, che in ascoso Marte</l>
<l>l'insidiosa lancia ivi entro arresta:</l>
<l>per la qual distillò sì largo il sangue</l>
<l>che ne divenne al fin frale et esangue.</l></lg>

<lg type="ottava">
<l>Ma mentre che 'l desio della vendetta,</l>
<l>il bellicoso ardor, l'ira e l'onore</l>
<l>lo scalda in mantener la spada stretta</l>
<l>nullo impaccio il premeva né dolore:</l>
<l>or raffreddato il tutto, e che l'eletta</l>
<l>real bandiera di periglio è fuore</l>
<l>e che sta in pace l'animo turbato,</l>
<l>sente con grave duolo ov'è impiagato,</l></lg>

<lg type="ottava">
<l>tal che sopra il caval si regge a pena.</l>
<l>Il medesmo adivien di Florio ancora,</l>
<l>ch'ha il destro piè ferito ove la vena</l>
<l>di tutte altre maggior si mostra fuora:</l>
<l>la soleretta omai di sangue è piena,</l>
<l>e la pena spasmosa cresce ognora;</l>
<l>pur contento d'aver la cara insegna</l>
<l>soffra con alto cor ciò che n'avvegna:</l></lg>

<lg type="ottava">
<l>or lassando il re Lago con Tristano</l>
<l>tutti gli altri compagni, ha seco solo</l>
<l>Patride, che reggeva il buon Toscano,</l>
<l>et ei Boorte suo come figliuolo.</l>
<l>Così sen vanno, e con parlare umano</l>
<l>esaltando di lor la gloria a volo</l>
<l>l'Orcado al suo bramato padiglione,</l>
<l>che poco era lontan, Boorte pone;</l></lg>

<lg type="ottava">
<l>e mandato con Florio il suo Patride</l>
<l>col cavalier di Gave si discende,</l>
<l>e 'n man recato alle sue genti fide</l>
<l>di medico appellar cura si prende.</l>
<l>Ma perché nel passar da lunge il vide</l>
<l>Lancilotto, e chi sia non ben comprende,</l>
<l>in fin che dall'albergo ove discese</l>
<l>che sia Boorte pur credenza prese;</l></lg>

<lg type="ottava">
<l>e 'l fido Galealto immantenente,</l>
<l>ch'era poco lontan, doglioso appella:</l>
<l>“Fratel” - dicendo - “la presaga mente</l>
<l>annunzia a' miei pensier trista novella,</l>
<l>che quel sia il mio Boorte veramente</l>
<l>ch'appena si reggea sopra la sella,</l>
<l>dal compagno condotto, e sia ferito</l>
<l>o delle membra almen forte impedito;</l></lg>

<lg type="ottava">
<l>e nel suo padiglione è già disceso,</l>
<l>ove non è il fratel, lasso, o Serbino</l>
<l>che possa al male onde si trove offeso</l>
<l>impor rimedio col voler divino.</l>
<l>Or se mai fusse a pietose opre inteso,</l>
<l>dimostratevi a lui dolce vicino,</l>
<l>sì che l'alta virtù dell'erbe vostre</l>
<l>in sì gran cavaliero oggi si mostre”.</l></lg>

<lg type="ottava">
<l>Tosto il buon re dell'Isole lontane,</l>
<l>che di verace core amò Boorte:</l>
<l>“Non fien” -dicea - “vostre preghiere vane,</l>
<l>che ferma speme ho in Dio di torlo a morte”.</l>
<l>Indi un fascio prendeo di rare e strane</l>
<l>radici insieme, e di diversa sorte,</l>
<l>che dalle apriche piagge fortunate</l>
<l>di celeste possanza avea recate;</l></lg>

<lg type="ottava">
<l>ché, se creder si debbe, ivi ne nasce</l>
<l>non sol per risanare ogni aspra piaga,</l>
<l>ma per far ritornar com'era in fasce</l>
<l>qual uom più curvo la vecchiezza smaga,</l>
<l>e 'l vogor rapportar che spira e pasce</l>
<l>in cui già morte con la falce impiaga,</l>
<l>e sì di sua ragion chiuder le strade</l>
<l>che perpetua a i mortai faccia l'etade;</l></lg>

<lg type="ottava">
<l>et a lui, ch'era il re, dove s'adora</l>
<l>non men che in altra parte Apollo e Giove,</l>
<l>sacrate offerte ne faceano ognora</l>
<l>le genti tutte, con mirabil prove.</l>
<l>Così volando alla medesim'ora</l>
<l>il chiaro Galealto il passo muove</l>
<l>e dove era Boorte tosto giunge,</l>
<l>il qual grave dolor più che mai punge.</l></lg>

<lg type="ottava">
<l>Come suol nell'april dolce la pioggia</l>
<l>venir talvolta a i verdeggianti prati</l>
<l>che fur, mentre che Apollo in alto poggia,</l>
<l>nella stagion miglior troppo assetati;</l>
<l>tal si feo lieto in disusata foggia</l>
<l>il buon re Lago e gli altri ivi adunati</l>
<l>intorno al cavalier, la cui gran doglia</l>
<l>non gli fé mai cangiar parlare o voglia:</l></lg>

<lg type="ottava">
<l>se non che come ei vide Galealto</l>
<l>con lietissimo viso a sé l'accolse,</l>
<l>poi dice: “Or fia contento il duro et alto</l>
<l>cor che di sdegno il nostro fato avvolse</l>
<l>al vostro Lancilotto, e 'l feo di smalto</l>
<l>contra il dir nostro ch'ascoltar non volse,</l>
<l>poi che molti impiagati con Arturo</l>
<l>vede, e l'oste de' suoi sì mal securo.</l></lg>

<lg type="ottava">
<l>Or crescerà la gloria alle sue palme,</l>
<l>che fatto è vincitor l'empio Clodasso,</l>
<l>e de i Britanni omai le più chiare alme</l>
<l>e de i Galli e de i Franchi ha viste in basso,</l>
<l>l'altro stuol carco di dogliose salme</l>
<l>ch'ancor resta di qua dal mortal passo:</l>
<l>il qual sempre dirà che Lancilotto</l>
<l>all'estrema miseria l'ha condotto”.</l></lg>

<lg type="ottava">
<l>Seguiva ancor, ma l'Orcado, che sente</l>
<l>che l'ira e 'l ragionar danno gli apporta,</l>
<l>ruppe il parlar dicendo: “Veramente</l>
<l>alla vostra salute apre la porta</l>
<l>fortuna omai, poi ch'alle forze spente</l>
<l>v'ha mandata dal ciel sì fida scorta</l>
<l>come il re fortunato, il cui valore</l>
<l>alle Parche allungò più volte l'ore.</l></lg>

<lg type="ottava">
<l>Altra vita miglior qui il tempo chiede</l>
<l>che di tarde spiegar l'altrui querele”.</l>
<l>E Galealto allor dal capo al piede</l>
<l>il fa spogliar, che nulla parte cele;</l>
<l>indi ogni piaga sua tentando vede</l>
<l>non con men saggia man ch'a lui fedele:</l>
<l>poi con sugo ch'avea d'intorno bagna,</l>
<l>per cui subitamente il sangue stagna.</l></lg>

<lg type="ottava">
<l>Appresso feo di più d'una radice,</l>
<l>senza chiamare alcun, minuta polve;</l>
<l>e posta in esse, ogni dolore elice</l>
<l>e 'l suo putrido umor secca e dissolve.</l>
<l>Poi con dolce parlar si volta e dice:</l>
<l>“O famoso Boorte, or che v'assolve</l>
<l>d'ogni periglio il cielo, a quel ch'io sento,</l>
<l>darò risposta al vostro pio lamento,</l></lg>

<lg type="ottava">
<l>dicendo ch'a ragion si mosse a sdegno</l>
<l>il chiaro Lancilotto, avendo scorto</l>
<l>il superbo Gaven d'invidia pregno</l>
<l>col favor del suo re contr'esso sorto:</l>
<l>che 'n cor famoso e sovra ogni altro degno</l>
<l>troppo si trova aver doglia e sconforto</l>
<l>il fedelmente oprar, che mai non smaga,</l>
<l>se d'ingrato volere altri l'appaga;</l></lg>

<lg type="ottava">
<l>né si può quando vuolsi al duro morso</l>
<l>con le forze richieste por la mano,</l>
<l>come il destrier nel suo primiero corso</l>
<l>il tosto raffrenar si prova in vano.</l>
<l>Crederò ben fra me ch'alto soccorso</l>
<l>si può sperar dal figlio del re Bano,</l>
<l>ché 'l vostro mal, la debita pietade</l>
<l>avrà svegliata omai la sua bontade;</l></lg>

<lg type="ottava">
<l>et io, tornando a lui, s'ancor si trova,</l>
<l>qual io non credo già, d'animo duro,</l>
<l>m'ingegnerò con mia preghiera nuova,</l>
<l>con mostrargli de i nostri il tempo oscuro,</l>
<l>ch'omai spoglie ogni sdegno, e l'arme muova</l>
<l>al bisogno maggior del grande Arturo:</l>
<l>ch'al magnanimo spirto non s'aspetta</l>
<l>contra nemico tale altra vendetta.</l></lg>

<lg type="ottava">
<l>E se ciò non potrò, tenterò poi</l>
<l>che col suo buon volere io vegna al meno</l>
<l>co' miei guerrier, se pur mi nega i suoi,</l>
<l>a trarvi il mal che vi trovate in seno:</l>
<l>e faccia il ciel ciò che vorrà di noi,</l>
<l>ch'a me basta partir di gloria pieno,</l>
<l>e per tòr tali amici d'aspra sorte</l>
<l>assai dolce mi fia l'istessa morte:</l></lg>

<lg type="ottava">
<l>perch'avvegna ora o poi, dal ciel m'è dato</l>
<l>di por fine alla vita in questo lido,</l>
<l>ché ritornar fra' miei mi nega il fato,</l>
<l>come concede al nome eterno grido.</l>
<l>Cotale al nascer mio l'alto Nifato</l>
<l>predisse a i cittadin del patrio lido,</l>
<l>che sovra quanti avea vati e profeti</l>
<l>intendeva del ciel tutti i segreti”.</l></lg>

<lg type="ottava">
<l>Allora il re dell'Orcadi l'abbraccia,</l>
<l>poi con tenero amor la man gli prende</l>
<l>e dice: “Io prego il ciel che largo faccia</l>
<l>delle due cose sol quella che 'ntende</l>
<l>al vostro onor, che d'Affrica ove agghiaccia</l>
<l>l'iperboreo cammin già il volo stende,</l>
<l>e più oltra anco andrà; ma il vostro fine</l>
<l>il corso agguaglie alle virtù divine.</l></lg>

<lg type="ottava">
<l>Ma fia certo di voi bell'opra e degna</l>
<l>se 'l duro Lancilotto pregherete</l>
<l>ch'a questo uopo più grave a' suoi sovvegna</l>
<l>e d'Avarco espugnar gli nasca sete,</l>
<l>perché si dica poi che la sua insegna</l>
<l>spaventata aggia sol l'onda di Lete</l>
<l>che senza il suo apparir già vicin'era</l>
<l>non men ch'oggi ne sia d'Orone e d'Era;</l></lg>

<lg type="ottava">
<l>né stando in ozio sol voglia vedere</l>
<l>in periglio e 'mpiagata schiera tale.</l>
<l>Non può alla guerra Arturo provvedere,</l>
<l>col piè ferito e con dolor mortale;</l>
<l>non si può Maligante sostenere,</l>
<l>percosso anch'esso di pungente strale;</l>
<l>né il misero Toscano ha miglior sorte</l>
<l>ch'or possiate discernere in Boorte.</l></lg>

<lg type="ottava">
<l>prendasi guardia pur che non si toglia</l>
<l>il poterne aiutar lo 'ndugiar troppo,</l>
<l>ch'un punto sol l'occasione spoglia</l>
<l>e 'l più veloce corso rende zoppo,</l>
<l>né ritorna poi indietro all'altrui voglia</l>
<l>ma fugge innanzi più che di galoppo:</l>
<l>sì che chi cura tien del miglior tempo</l>
<l>comince il bene oprare ognor per tempo.</l></lg>

<lg type="ottava">
<l>E voi, per quello amor che senza pare</l>
<l>a lui sempre portaste, et egli a voi,</l>
<l>non gli lassate il cor tanto indurare</l>
<l>che d'onta e di dolor s'uccida poi.</l>
<l>Mostrategli il sentier che dee pigliare</l>
<l>per alzare il suo nome e salvar noi;</l>
<l>e so che 'l vostro dir gli fia più a grado</l>
<l>che d'ogni altro il consiglio unico o rado:</l></lg>

<lg type="ottava">
<l>che nulla penetrar più adentro suole</l>
<l>in giovin core e di virtù seguace</l>
<l>che d'amico fedel dolci parole</l>
<l>che provengan d'amor puro e verace.</l>
<l>Or da voi sol, qual lo splendor dal sole,</l>
<l>ne può sovra arrivar salute e pace,</l>
<l>se vorrete, alto re, sì com'io spero,</l>
<l>tutto il poter di voi spiegare intero.</l></lg>

<lg type="ottava">
<l>E se pur dentro a sé voto o promessa</l>
<l>gli vietasser per noi l'arme vestire,</l>
<l>fate ch'al men da lui vi sia concessa</l>
<l>la gente sua, che voi debba seguire,</l>
<l>come diceste, e con la vostra istessa,</l>
<l>che non men di valor mostra e d'ardire:</l>
<l>ch'io son sicuro in me che giunte insieme</l>
<l>faran tosto fuggir chi caccia e preme.</l></lg>

<lg type="ottava">
<l>Poi quantunque di voi l'invitta spada,</l>
<l>l'animo e la virtù sia chiara molto,</l>
<l>fareste al nostro ben più larga strada</l>
<l>se dell'arme di lui veniste avvolto:</l>
<l>perché 'l volgare stuol sovente bada,</l>
<l>non men ch'all'opre, al conosciuto volto,</l>
<l>e voi sapete bene a che ridotto</l>
<l>talor l'oste d'Avarco ha Lancilotto.</l></lg>

<lg type="ottava">
<l>Or se da voi verrà grazia cotale,</l>
<l>sarà per voi rinato il re Britanno,</l>
<l>e renderavvi onor più che mortale</l>
<l>come a ristorator d'ogni suo danno;</l>
<l>e la gloria di voi sarà immortale,</l>
<l>né i secoli maggior l'offenderanno.</l>
<l>Perché ne fia memoria in tante carte</l>
<l>che chi divora ogni uom non v'avrà parte”.</l></lg>

<lg type="ottava">
<l>Qui si tacque il re Lago, e Galealto,</l>
<l>in cui col vero onor pietà si mesce,</l>
<l>risponde: “Se quel cor più che di smalto</l>
<l>o di tigre crudel non mi riesce,</l>
<l>o Lancilotto o me tosto all'assalto</l>
<l>potrà veder chi 'l dolor vostro accresce.</l>
<l>Dio vi dia larga speme”, e 'n tal saluto</l>
<l>al padiglion s'addrizza ond'è venuto.</l></lg>

<lg type="ottava">
<l>Ma non molto è lontan che 'nsieme trova</l>
<l>con Lamoral di Gallia Persevallo,</l>
<l>e gli dan di pietà materia nuova,</l>
<l>ch'ambe feriti son sopra il cavallo.</l>
<l>Quel nella destra coscia si ritrova</l>
<l>un troncon rotto che non venne in fallo</l>
<l>dal fero Palamede, d'una lancia,</l>
<l>onde la fronte avea pallida e rancia;</l></lg>

<lg type="ottava">
<l>il fratello è nell'omero ferito</l>
<l>di durissimo stral dal lato manco.</l>
<l>L'uno e l'altro di lor resta impedito,</l>
<l>e del sangue che versa afflitto e bianco.</l>
<l>Ratto a 'ncontrargli e doloroso è gito,</l>
<l>e confortando assai gli segue al fianco;</l>
<l>poi ritrovato il lor comune albergo</l>
<l>de' due stanchi corsier gli toglie al tergo.</l></lg>

<lg type="ottava">
<l>Poi sopra irsute pelli gli distende,</l>
<l>e con discreta man trae d'ambeduoi</l>
<l>il troncone e lo strale onde gli pende,</l>
<l>indi spoglia a ciascun gli arnesi suoi.</l>
<l>Appresso il sugo e le radici spende</l>
<l>come a Boorte pria; partendo poi</l>
<l>come il più tosto può fece ritorno</l>
<l>ove avea Lancilotto il suo soggiorno.</l>
</lg></div1>

<div1><head>CANTO XVIII</head>


<lg type="ottava">
<l>Ma in questo spazio il fero Segurano</l>
<l>trovando Arturo e la reale insegna</l>
<l>per la sola virtù del buon Tristano</l>
<l>esser ritolta a lui, troppo si sdegna;</l>
<l>e gli spirti infiammati arma e la mano</l>
<l>che famosa vendetta almen ne vegna:</l>
<l>e richiamando intorno tutti i suoi</l>
<l>biasma il ciel, loro e sé medesmo poi.</l></lg>

<lg type="ottava">
<l>Dall'altra parte il chiaro Lionese,</l>
<l>che 'l gran re Caradosso in terra vede</l>
<l>con le man tronche e l'altre membra stese</l>
<l>esser calcato dal nemico piede,</l>
<l>si dispone appagar l'avute offese</l>
<l>e ritrarl'indi a più secura sede;</l>
<l>e più tosto con lui brama la morte</l>
<l>che lassarlo negletto in quella sorte.</l></lg>

<lg type="ottava">
<l>Così spronando l'un disdegno et ira</l>
<l>e generoso onor l'altro e pietade,</l>
<l>a nuova guerra fulminando aspira</l>
<l>il più onorato par di quella etade.</l>
<l>L'uno in ver l'altro il freno aurato gira,</l>
<l>e si veggiono in alto ambe le spade</l>
<l>ch'avean converso il lucido splendore</l>
<l>in sanguinoso et orrido colore.</l></lg>

<lg type="ottava">
<l>Fu il primo il pio Tristan che 'l crudo Iberno</l>
<l>sopra l'elmo incantato alto percosse</l>
<l>con quel furor che mai nell'aspro verno</l>
<l>contra il regno di Teti Eolo si mosse,</l>
<l>sì ch'ogni altro avria posto in sonno eterno;</l>
<l>ma il forte Seguran non più si scosse</l>
<l>ch'altero scoglio che vicino al lito</l>
<l>dal possente Nettunno sia ferito.</l></lg>

<lg type="ottava">
<l>Pur nel calare il colpo in basso, trova</l>
<l>la spalla al loco ove non vien lo scudo;</l>
<l>né il raddoppiato acciar tanto gli giova</l>
<l>ch'ei non senta dolor qual fosse nudo:</l>
<l>che quantunque sia pur d'antica prova,</l>
<l>non poté sostener l'incarco crudo</l>
<l>ch'ei non cedesse alquanto, e con suo danno</l>
<l>desse strada al signor di qualche affanno.</l></lg>

<lg type="ottava">
<l>Ma non fu tal che ne tenesse cura</l>
<l>più che di spina suol salvatico orso;</l>
<l>e di vendetta far tosto procura,</l>
<l>a quanta forza avea lentando il morso,</l>
<l>pur sopra il capo; e pensa alla cintura</l>
<l>pervenga il brando, risegando il dorso:</l>
<l>e forse il suo sperar non era in vano</l>
<l>se lo scudo trovava a lui lontano.</l></lg>

<lg type="ottava">
<l>Ma l'armorico re, che l'ha previsto,</l>
<l>il dorato leon levava in alto,</l>
<l>il qual tutto impiagato appare e tristo,</l>
<l>ben che sia quasi adamantino smalto:</l>
<l>ché delle sette scorze ha fatto acquisto</l>
<l>delle tre intere al dispietato assalto</l>
<l>il ferro micidial, ma poi la quarta</l>
<l>fa che 'l sommo poter da lui si parta;</l></lg>

<lg type="ottava">
<l>e se ben non gli nocque, tanto grave</l>
<l>fu il colpo che 'ntonato e stanco resta</l>
<l>tutto il sinistro lato, e dolor n'ave:</l>
<l>ma non è più che l'ira, che 'l molesta,</l>
<l>e 'l desio di vendetta, perché pave</l>
<l>che quella turba de' nemici o questa</l>
<l>ch'al soccorso suo vien gli faccia noia</l>
<l>prima che l'un de i due s'arrenda o muoia.</l></lg>

<lg type="ottava">
<l>E perché a quei d'altrui non ha riparo,</l>
<l>a' suoi che 'ntorno son chiamando grida:</l>
<l>“Chi di voi fia, signor, di lode avaro</l>
<l>sia de' nostri compagni essempio e guida</l>
<l>a ritrar d'altrui forze il corpo chiaro</l>
<l>là donde dipartìo l'anima fida</l>
<l>del gran re Caradosso, e ch'al valore</l>
<l>aggia degno fra' suoi funebre onore.</l></lg>

<lg type="ottava">
<l>E vi prometto ben d'oprare in guisa</l>
<l>ch'al vostro chiaro andar non vegna stroppio</l>
<l>la spada Iberna da pietà divisa,</l>
<l>se 'l suo primo poter fosse anco doppio:</l>
<l>e se non m'è dal ciel la forza incisa,</l>
<l>in fin d'Avarco s'udirà lo scoppio</l>
<l>dell'armorico ferro e de la mano</l>
<l>sopra il suo primo duce Segurano”.</l></lg>

<lg type="ottava">
<l>Quando egli odon così, Luciano il Brutto,</l>
<l>Abondano il felice e Gargantino</l>
<l>e 'l gran Nestor di Gave e 'l drappel tutto</l>
<l>che per sua sicurtà si fea vicino</l>
<l>rivolge il passo dove il sangue asciutto</l>
<l>non era ancor nel misero confino,</l>
<l>in cui giacean neglette e mal difese</l>
<l>del valoroso re le membra stese;</l></lg>

<lg type="ottava">
<l>e pensanlo indi trar senza contrasto.</l>
<l>Ma Drumeno e Margondo e 'l Ner Perduto,</l>
<l>come lordi avvoltori al morto pasto</l>
<l>che di lunge sentendo han pria veduto,</l>
<l>al miser corpo polveroso e guasto</l>
<l>s'avventan ratti, e lor porgono aiuto</l>
<l>Matanasso e Rossan, che preso il piede</l>
<l>già il cercan tòrre all'infelice sede:</l></lg>

<lg type="ottava">
<l>e tirato l'avrien securo in loco</l>
<l>ove poi de' nemici era trofeo,</l>
<l>se la schiera britanna pur un poco</l>
<l>ritardava il venir più che non féo.</l>
<l>Ma come all'arid'esca corre il foco</l>
<l>che 'l gelato pastor presso moveo,</l>
<l>si gettò il Brutto Ardito, e 'n testa fere</l>
<l>Rossano, e sopra il morto il fa cadere,</l></lg>

<lg type="ottava">
<l>ucciso no, né molto anco impiagato,</l>
<l>ma del colpo è stordito e tutto oppresso.</l>
<l>Viene il fido Abondan che gli era a lato</l>
<l>e per prendere il re s'aggiunge ad esso;</l>
<l>ma da Margondo e 'l crudo Fortunato,</l>
<l>ch'a soccorrer Rossan si trovan presso,</l>
<l>gli fu percosso in un la mano e 'l braccio,</l>
<l>e posto a' suoi desir soverchio impaccio:</l></lg>

<lg type="ottava">
<l>sì che 'n dietro dolente si raccoglie,</l>
<l>e quei due della preda aveano il regno,</l>
<l>se Gossemante dell'amiche spoglie</l>
<l>l'uno e l'altro di lor non facea indegno;</l>
<l>che con due colpi sol le forze toglie</l>
<l>ad ambo, e fa lassare il regio pegno:</l>
<l>ché 'l destro omero a questo, a quel la testa</l>
<l>impedito e 'ntonata in tutto resta.</l></lg>

<lg type="ottava">
<l>Nè fuggir lassa il tempo Gargantino,</l>
<l>che nel braccio del re la mano stende</l>
<l>e seco il tragge, ma crudel vicino</l>
<l>gli si fa Matanasso, che l'offende</l>
<l>nell'elmo, tal che 'l pose a capo chino</l>
<l>come chi l'alma all'altra vita rende.</l>
<l>E così sovra il re la maggior parte</l>
<l>di quei chiari guerrier distesa ha Marte,</l></lg>

<lg type="ottava">
<l>chi d'ogni senso e chi di forza privo;</l>
<l>e se ben d'essi alcun morto non sia,</l>
<l>nessun però nel riguardar più vivo</l>
<l>del morto Caradosso ivi apparia.</l>
<l>Nestor di Gave, di se stesso schivo</l>
<l>d'esser senza l'amica compagnia</l>
<l>restato in piede, al caro Blomberisse</l>
<l>sol rimaso con lui doglioso disse:</l></lg>

<lg type="ottava">
<l>“Or di doppia cagion doppia vendetta,</l>
<l>de i compagni e del re sopra le spalle</l>
<l>n'ha il ciel locato, e l'un de i due n'aspetta,</l>
<l>palma o cipresso, al periglioso calle.</l>
<l>Tegniam pur fermo il cor, la spada stretta,</l>
<l>e facciam sì che questa chiusa valle</l>
<l>o vincendo o morendo aperto mostre</l>
<l>che sien degne di noi l'opere nostre”.</l></lg>

<lg type="ottava">
<l>E 'n tai parole insieme si ristringe</l>
<l>la coppia ardita de i german di Gave;</l>
<l>poi sé medesma confortando spinge</l>
<l>ove il gran Matanasso in nulla pave,</l>
<l>né d'attender i due soletto infinge,</l>
<l>ché men gli era il morir che l'onta grave.</l>
<l>Ma pria ch'a i danni suoi fosser venuti</l>
<l>l'ha provveduto il ciel di nuovi aiuti;</l></lg>

<lg type="ottava">
<l>perché il forte Drumen della Fontana</l>
<l>e Gallinante, il figlio di Girone,</l>
<l>nato in Ibernia della bella Arana</l>
<l>di parto ascoso all'aspra regione,</l>
<l>dell'alta coppia omai poco lontana</l>
<l>il braccio armato all'apparire oppone:</l>
<l>e fece sì che nella prima giunta</l>
<l>dell'impresa mortal la furia spunta,</l></lg>

<lg type="ottava">
<l>ché di a terra mandar secura speme,</l>
<l>come s'avvicinasse, avea Nestorre</l>
<l>quel ch'era solo, e poi col frate insieme</l>
<l>l'onorato lor re d'indi ritorre.</l>
<l>Ma quel par di guerrier già l'orma preme</l>
<l>vicina a Matanasso, e aggiunto corre</l>
<l>sopra i due cavalier così veloce</l>
<l>che non veduto a pena ad ambo nuoce;</l></lg>

<lg type="ottava">
<l>che Gallinante a Blomberisse dona</l>
<l>sopra la destra spalla un colpo tale</l>
<l>che d'alto in basso tutta la persona</l>
<l>gli fa intorno crollare, e render frale.</l>
<l>Non però il buon guerrier se n'abbandona,</l>
<l>né in sé misura il ricevuto male;</l>
<l>ma qual fero leon che sia ferito</l>
<l>allora al guerreggiar torna più ardito.</l></lg>

<lg type="ottava">
<l>Sopra lo scudo d'or ch'avea paterno,</l>
<l>che la testa ricopre, alto ferìo,</l>
<l>dicendo: “Or senta il giovinetto Iberno</l>
<l>se il buon seme di Gave ha il frutto rio”.</l>
<l>L'altro, che sprezza il nido suo materno</l>
<l>e 'l Gallico onorò come natìo,</l>
<l>rispose: “Io non mi stimo senza fallo</l>
<l>men di voi stesso o di alcun altro Gallo;</l></lg>

<lg type="ottava">
<l>e se ben la mia madre in altra parte</l>
<l>mi partorì, come le diede il fato,</l>
<l>dal Gallico terren chiaro diparte</l>
<l>l'invitto mio troncon dal miglior lato,</l>
<l>di padre tal che non cedeva a Marte</l>
<l>e che visse tra voi sempre onorato</l>
<l>e de' vostri alto amico, come spero</l>
<l>d'esser anch'io, se giovine non pero.</l></lg>

<lg type="ottava">
<l>E se l'arme seguo or di Segurano,</l>
<l>il fa sorte e dever, non certa voglia:</l>
<l>che quei del re Boorte e del re Bano</l>
<l>non am'io men che buon fratei si soglia;</l>
<l>ma mentre ch'ora aviam le spade in mano,</l>
<l>come nemico rio, ben che mi doglia,</l>
<l>m'è forza di trattarvi, e tal richiede</l>
<l>l'onor di cavaliero a la mia fede”.</l></lg>

<lg type="ottava">
<l>E così ragionando il brando abbassa,</l>
<l>e quanto può il percote nel cimiero,</l>
<l>che 'n terra cade, e 'l suo fid'elmo lassa</l>
<l>proprio al mezzo avvallato, ben che intero.</l>
<l>Ma il Gallo cavalier tutto oltra passa,</l>
<l>più che fosse ancor mai cruccioso e fero,</l>
<l>d'una punta lo scudo dritto al fianco,</l>
<l>e 'l poteva impiagar nel lato manco,</l></lg>

<lg type="ottava">
<l>s'accortamente non porgeva innante</l>
<l>quanto può il braccio e non piegava in arco</l>
<l>il ventre e 'l petto il saggio Gallinante,</l>
<l>sì che potea di vita essere scarco;</l>
<l>poi mentre l'altro il brando suo pesante</l>
<l>di ritirar s'ingegna, non fu parco</l>
<l>di vendicar lo scudo, ma non vale</l>
<l>sopra l'arme ch'egli ha colpo mortale.</l></lg>

<lg type="ottava">
<l>Né men dall'altro lato avea Drumano</l>
<l>con Nestore il cugin cruda battaglia,</l>
<l>ché a l'uno e l'altro di valor ripieno</l>
<l>par del nemico suo niente caglia:</l>
<l>ciascuno intorno a' fianchi e 'ntorno al seno</l>
<l>egualmente ha squarciata e piastra e maglia,</l>
<l>e sì poco vantaggio in ambo appare</l>
<l>che non si vide guerra esser più pare.</l></lg>

<lg type="ottava">
<l>Ma pur nel lungo andar la prima forza</l>
<l>si scerneva stancar nel fer Boemo,</l>
<l>che non avea nel ver la dura scorza</l>
<l>come il buon Gallo di vigore estremo:</l>
<l>il qual nel faticar più si rinforza,</l>
<l>non che si mostre d'una dramma scemo;</l>
<l>e tanto era montato, e quello sceso,</l>
<l>che al fin tosto l'avrebbe ucciso o preso.</l></lg>

<lg type="ottava">
<l>Se non che Matanasso, che ciò vede</l>
<l>mentre pensa il re morto a' suoi raccorre,</l>
<l>lassa impresa, e ratto muove il piede</l>
<l>ove già vincitor sentìa Nestorre;</l>
<l>e dal traverso non veduto il fiede</l>
<l>tra la fronte e la spalla, e 'l pensa porre</l>
<l>con quel colpo disteso su l'arena</l>
<l>e la vittoria aver di gloria piena.</l></lg>

<lg type="ottava">
<l>Pure il guerrier di Gave si sostenne,</l>
<l>ed a lui tutto irato si rivolge</l>
<l>dicendo: “Tale usanza si convenne</l>
<l>ove Durenza tua l'arene avvolge;</l>
<l>ma il Celtico terren, che onor mantenne</l>
<l>mai sempre intero, e sol la vista volge</l>
<l>alla vera virtù, tien vil colui</l>
<l>che d'ascoso sentier ferisce altrui”.</l></lg>

<lg type="ottava">
<l>E 'n tal parlar la fronte gli percote,</l>
<l>quando men l'attendeva, con la spada,</l>
<l>che gli fece crollare ambe le gote</l>
<l>e le ginocchia andar sopra la strada.</l>
<l>Volea finirlo il Gallo, ma no 'l puote,</l>
<l>perché di dietro vien, mentre a lui bada,</l>
<l>l'empio Drumeno, e sopra il collo il trova,</l>
<l>e l'ha condotto a tal ch'indi non muova:</l></lg>

<lg type="ottava">
<l>però che essendo nel medesmo lato</l>
<l>quasi in un punto, e da due tali, offeso,</l>
<l>i nervi ha oppressi e 'l cerebro intonato</l>
<l>sì che a pena sostien dell'elmo il peso.</l>
<l>Pur l'alto core e 'l gran valore innato</l>
<l>il regge ancor, che non sia in terra steso:</l>
<l>e si saria con lor ristretto ancora,</l>
<l>ma nuovo altro suo mal sorviene allora;</l></lg>

<lg type="ottava">
<l>ché Safaro e Merangio e Morassalto,</l>
<l>ch'avean quei di Granata e di Castiglia,</l>
<l>ove han sentito il faticoso assalto</l>
<l>quanto più ratti pòn giran la briglia:</l>
<l>ond'ei, che non è porfiro né smalto,</l>
<l>di ritirarse indietro si consiglia</l>
<l>e dice al suo german: “Chi morte certa</l>
<l>senza pro cerca, e 'nvan, gran biasmo merta.</l></lg>

<lg type="ottava">
<l>A migliore stagion servar la vita</l>
<l>deve il forte guerrier che più non puote.</l>
<l>Colpa nostra non è s'hanno impedita</l>
<l>la giusta impresa le celesti rote,</l>
<l>ché forse altro sostegno e nuova aita</l>
<l>per non rendere alfin d'effetto vòte</l>
<l>le nostre voglie pie serbano altrove,</l>
<l>col supremo voler del sommo Giove”.</l></lg>

<lg type="ottava">
<l>Così stretti fra lor con passo tardo</l>
<l>si van traendo in più secura parte:</l>
<l>quando in un punto, più leggier che pardo</l>
<l>che di catene scarco si diparte</l>
<l>poi ch'ha scoperto col bramoso sguardo</l>
<l>damma che di scampare usasse ogni arte,</l>
<l>ivi appar Lionel con molti arcieri</l>
<l>de' suoi ch'ha più fedeli e de i più feri;</l></lg>

<lg type="ottava">
<l>ch'al cominciar delle novelle risse,</l>
<l>dubbioso in cor di quel che poscia avvenne,</l>
<l>Nestor ivi lassando e Blomberisse,</l>
<l>per diverso cammin fra' suoi pervenne,</l>
<l>e la schiera appellata che 'l seguisse</l>
<l>al soccorso rattissimo rivenne:</l>
<l>ove i fratei conforta in alte grida</l>
<l>e gli altri appresso alla battaglia sfida.</l></lg>

<lg type="ottava">
<l>Né di più tardo indugio era mestiero,</l>
<l>che 'l numero a' nemici anco crescea,</l>
<l>ché con Nabone il fello et Agrogero</l>
<l>al soccorso de' suoi quivi correa.</l>
<l>Ma Lionel, già sceso del destriero</l>
<l>come erano i cugin, già in mano avea,</l>
<l>entrato tra i compagni, il nobil'arco,</l>
<l>e vie più d'uno strale aveva scarco.</l></lg>

<lg type="ottava">
<l>E 'l primo ch'ei trovò fu Perimone,</l>
<l>che 'l buon re Caradosso tiene in braccio</l>
<l>e già nel porta, ma tosto il ripone,</l>
<l>che gli dà in mezzo al ventre orrido impaccio</l>
<l>l'aspra saetta, e l'anima gli pone</l>
<l>in libertà dal rio terrestre laccio</l>
<l>che pien di vizi e di lordure nacque</l>
<l>là dove il Tago aurato insala l'acque.</l></lg>

<lg type="ottava">
<l>Onetore il fratel poscia e Pistore</l>
<l>tra l'arene distende a lui vicini,</l>
<l>quel percosso alla gola e questo al core,</l>
<l>con le gambe tremanti e i capi chini.</l>
<l>L'altra schiera ch'egli ha spiega il furore</l>
<l>ove scorge il gran numero, e meschini</l>
<l>fa di vita in un punto tanti insieme</l>
<l>che chi vivo riman di morte teme,</l></lg>

<lg type="ottava">
<l>e 'l combattuto premio ivi abbandona,</l>
<l>e si tiene a guadagno aver la vita.</l>
<l>Così non più conteso da persona</l>
<l>han la vittoria in man larga e spedita,</l>
<l>e 'l buon Nestore allor dolce ragiona:</l>
<l>“Poi che 'l ciel ne donò grazia compita</l>
<l>di scacciare i nemici, non si lasse</l>
<l>l'opra indietro di far che qui ne trasse”.</l></lg>

<lg type="ottava">
<l>E così detto, a lui chiama Abondano</l>
<l>che già con gli altri tutti era risorto,</l>
<l>e dolce il prega con sembiante umano</l>
<l>gli porga aita al sostener quel morto.</l>
<l>Indi ha raccolta l'una e l'altra mano</l>
<l>ch'ebbe lungo l'onore e 'l viver corto,</l>
<l>la testa poi, ch'ancor nell'elmo spira</l>
<l>maiestà regia et alta a chi la mira.</l></lg>

<lg type="ottava">
<l>Indi il tutto ripon dentro allo scudo,</l>
<l>che ritolto a' nemici avea Polete:</l>
<l>né fu tra loro alcun di pietà nudo</l>
<l>sì che di lagrimar non aggia sete;</l>
<l>e perché muova i cor l'essempio crudo</l>
<l>e svegli al vendicar le menti quete</l>
<l>no 'l volse ricoprire, e 'l fregio adorno</l>
<l>fur le piaghe onorate e 'l sangue intorno.</l></lg>

<lg type="ottava">
<l>Portanlo molti al suo reale ostello,</l>
<l>in cui con lunga pompa è ricevuto.</l>
<l>Ma in questo tempo il forte Lionello,</l>
<l>da poi ch'ha largo popolo abbattuto,</l>
<l>chiamando indietro il vincitor drappello</l>
<l>già con gli altri compagni era venuto</l>
<l>ove il lor buon Tristano e Segurano</l>
<l>l'un dell'altro avanzar s'adopra in vano;</l></lg>

<lg type="ottava">
<l>ché di tutto quel tempo, che fu molto,</l>
<l>ch'a singular battaglia erano insieme</l>
<l>nullo avea questo a quel di campo tolto</l>
<l>né di lor questo o quel più spera o teme.</l>
<l>Bene è d'essi ciascun di forza sciolto,</l>
<l>e stanchezza e sudor vie più gli preme</l>
<l>che non fa del nemico il ferro ardito,</l>
<l>ch'anch'ei si truova omai lasso o 'mpedito.</l></lg>

<lg type="ottava">
<l>Ma nel primo arrivar di questa schiera</l>
<l>l'uno e l'altro di loro il piè ritira,</l>
<l>ché nessun d'essi immagina quel ch'era,</l>
<l>in fin che più vicin non la rimira.</l>
<l>Allor del pio Tristan la mente altera</l>
<l>quasi ver Lionel si mosse ad ira,</l>
<l>dicendo: “Or perché m'è da voi contesa</l>
<l>nel mio maggior desio sì bella impresa?”</l></lg>

<lg type="ottava">
<l>Risponde il buon guerrier: “Caro signore,</l>
<l>non son venuto a voi per oprar questo,</l>
<l>anzi port'io nel cor sommo dolore,</l>
<l>s'al vostro disegnar venni molesto.</l>
<l>Ma ben direi che si spendesser l'ore</l>
<l>in altro affare, e si provveggia al resto</l>
<l>che lontan senza voi periglio porta,</l>
<l>sendo privato omai d'ogni altra scorta.</l></lg>

<lg type="ottava">
<l>I miglior cavalier, come v'è noto,</l>
<l>già son tutti feriti, e 'l grande Arturo:</l>
<l>lo stuol nemico di temenza vòto</l>
<l>della vittoria omai si tien sicuro,</l>
<l>e già con quel furor che Libo e Noto</l>
<l>suol Nettunno assalir nel verno oscuro</l>
<l>con Brunoro e Clodin s'è innanzi mosso,</l>
<l>e minaccia passar del campo il fosso”.</l></lg>

<lg type="ottava">
<l>Mentre parla così, correndo arriva</l>
<l>tutto pien di sudor ivi Creuso,</l>
<l>e con voce lontan di forza priva</l>
<l>va chiamando Tristan tutto confuso</l>
<l>e gli dice: “Signor, per quella viva</l>
<l>virtù, che 'n voi trapassa il mortal uso,</l>
<l>non tardate al portar ratto soccorso</l>
<l>al vostro campo in gran miseria scorso;</l></lg>

<lg type="ottava">
<l>perché già lo spietato Palamoro</l>
<l>ha co' levi destrier percosso al fianco</l>
<l>le schiere di Gaven, sì che fra loro</l>
<l>raro guerrier appar non morto o stanco:</l>
<l>doppo il qual giunse ancor l'aspro Brunoro</l>
<l>al destro lato e 'l fer Clodino al manco,</l>
<l>ch'han di quei del re Lago uccisi e vinti</l>
<l>molti, e dentro de' fossi han gli altri spinti;</l></lg>

<lg type="ottava">
<l>nel trapassar de' quai, mischiati insieme</l>
<l>infiniti v'entrar di quei d'Avarco:</l>
<l>e se non rinverdean la secca speme</l>
<l>ne' nostri, e difendean l'aperto varco</l>
<l>Uriano e Landon, già il nostro seme</l>
<l>era e di vita e di buon nome scarco.</l>
<l>Pure i due, Talamoro e 'l Brun con essi</l>
<l>gli han con somma virtù di fuor rimessi.</l></lg>

<lg type="ottava">
<l>Ma non essendo quivi Maligante,</l>
<l>Florio Boorte e 'l cavalier Norgallo</l>
<l>non pòn, come vorrien, spingere innante</l>
<l>gli altrui guerrieri al combattuto vallo:</l>
<l>ché la parte maggior trista e tremante</l>
<l>fatt'ha contra i ricordi al core un callo,</l>
<l>e più tosto morir fuggendo elegge</l>
<l>che seguir con onor chi lei corregge.</l></lg>

<lg type="ottava">
<l>E per questo Gaven, che 'l danno vede,</l>
<l>mi vi manda a pregar, chiaro Tristano,</l>
<l>ch'al gran bisogno omai voltiate il piede</l>
<l>senza altrove altro onor cercare invano:</l>
<l>se non volete che la vostra sede</l>
<l>sostegno sia di quei di Segurano,</l>
<l>la qual voi tutto solo ha per rifugio,</l>
<l>pur che si toglia via tosto ogni indugio”.</l></lg>

<lg type="ottava">
<l>Quando l'ode così, Tristan si muove</l>
<l>con quel proprio furor che 'l villanello</l>
<l>ch'aggia, mentr'ara fuor, dogliose nuove</l>
<l>che 'l foco ingombre del suo fien l'ostello:</l>
<l>che i buoi ratto ha disciolti,e come dove</l>
<l>va il misero spiando a questo e quello,</l>
<l>né per suo domandar raffrena il corso,</l>
<l>in fin che arrivi a' suoi saldo soccorso.</l></lg>

<lg type="ottava">
<l>Così fa il pio Tristan, che poi ch'accolta</l>
<l>ha tutta insieme la famosa schiera</l>
<l>e rimessa a cavallo, il passo volta</l>
<l>ove i suoi liberar del tutto spera.</l>
<l>E già trova in cammin la gente folta</l>
<l>che di Clodin seguiva la bandiera,</l>
<l>cui, senza cura aver, dona alle spalle</l>
<l>e nel mezzo di lor fa largo il calle.</l></lg>

<lg type="ottava">
<l>Non altrimenti appar che fiamma ardente</l>
<l>che depredi al gran dì d'ampia foresta</l>
<l>l'altere chiome, il cui valor possente</l>
<l>d'Aquilone il soffiar sospinge e desta:</l>
<l>che delle accese frondi alto si sente</l>
<l>il crepitare in quella parte e 'n questa,</l>
<l>ove con più furor veloce vada</l>
<l>larga dietro di sé lasciando strada.</l></lg>

<lg type="ottava">
<l>E Terrigano il grande il primo intoppa,</l>
<l>che senza lui temere ad altro intende,</l>
<l>e sì forte al destriero urta la groppa</l>
<l>che col signore in terra si distende.</l>
<l>Indi senza arrestarse oltra galoppa,</l>
<l>e nel passar ch'ei fa sì forte offende</l>
<l>Galindo e Gracedono et Agrogero</l>
<l>che spedito di lor truova il sentiero.</l></lg>

<lg type="ottava">
<l>Gli altri che son con lui l'istesso fanno,</l>
<l>ché ciascun quanto può percuote e spinge.</l>
<l>Ma Lionello a piè fa maggior danno,</l>
<l>che di rosso color l'arena tinge;</l>
<l>e tanti strali in un volando vanno</l>
<l>che l'aer tenebroso se ne pinge:</l>
<l>così già spaventato fa ritorno</l>
<l>da' fossi indietro di Clodino il corno;</l></lg>

<lg type="ottava">
<l>e le fugaci genti di Gaveno,</l>
<l>ch'odon già di Tristan gli alti romori,</l>
<l>sotto il viso più lieto e più sereno</l>
<l>di novello sperar s'empiono i cori.</l>
<l>Ogni uom d'alto desio raccende il seno</l>
<l>di racquistare i suoi perduti onori,</l>
<l>e chi prima parea più vile e tardo</l>
<l>or si mostra più ardito e più gagliardo.</l></lg>

<lg type="ottava">
<l>E 'n contra a Marabon della Riviera,</l>
<l>che con molti de' suoi passò la porta</l>
<l>confuso in un tra la britanna schiera,</l>
<l>l'arme che 'ndietro gìa dritta riporta;</l>
<l>e 'l suo duce Gaven con voce altera</l>
<l>quel chiamando garrisce e quel conforta,</l>
<l>e spinge in guisa che in angusto calle</l>
<l>face a' nemici al fin volger le spalle:</l></lg>

<lg type="ottava">
<l>e fu ventura lor, che pria tornaro</l>
<l>ove è Clodin co' suoi fuor delle fosse</l>
<l>che 'l buon Tristan col drappelletto chiaro</l>
<l>a quel loco vicin venuto fosse;</l>
<l>ché ben comprato avrien col fine amaro</l>
<l>l'aver l'audaci mani ivi entro mosse.</l>
<l>Ma dove i lor compagni erano uniti</l>
<l>all'arrivar di lui son rifuggiti.</l></lg>

<lg type="ottava">
<l>Or con danno mortal di chi 'l contende</l>
<l>questo onorato stuolo innanzi passa,</l>
<l>e l'armorico duce il corso stende</l>
<l>di là dal vallo, e tutti gli altri lassa.</l>
<l>Lì con Gaveno esamina e comprende</l>
<l>quanta gente vi sia ferita e lassa,</l>
<l>poi chi fuor resti ancor, chi dentro sia,</l>
<l>con riguardo sottil per tutto spia.</l></lg>

<lg type="ottava">
<l>E rigirando intorno al lato manco,</l>
<l>in cui più volge il colle all'Aquilone,</l>
<l>trova il re Lago che canuto e bianco</l>
<l>sembra all'oprar di giovine stagione:</l>
<l>né di consiglio né d'aita stanco</l>
<l>in saldo mantener gran cura pone</l>
<l>l'argine, in cui Brunoro i suoi conduce</l>
<l>e gran tema e periglio a gli altri adduce.</l></lg>

<lg type="ottava">
<l>Come scorge il buon vecchio ivi apparire</l>
<l>il nobil cavalier ch'adora in terra,</l>
<l>lietamente con lui comincia a dire:</l>
<l>“Ben securi siam noi di questa guerra,</l>
<l>e 'ndarno omai si pensi d'assalire</l>
<l>l'aspro avversario il cerchio che ne serra:</l>
<l>ch'ogni vall' ima, e cui niente chiude,</l>
<l>può difender di voi l'alta virtude”.</l></lg>

<lg type="ottava">
<l>Il conforta Tristano, e grazie rende</l>
<l>che tal uomo aggia in lui tale speranza:</l>
<l>poi del corsier già stanco a basso scende</l>
<l>e nell'argine estremo il passo avanza</l>
<l>e d'un di quei guerrier nuova asta prende;</l>
<l>e per giunger in loro alta baldanza,</l>
<l>chiamando questo e quel che conoscea</l>
<l>per onor di ciascun così dicea:</l></lg>

<lg type="ottava">
<l>“Questi sono i guerrier cui gloria eterna</l>
<l>e cui lode immortale il mondo deve,</l>
<l>che dal sito gelato ove più verna</l>
<l>di seguire il suo re sia dolce e leve</l>
<l>per sì lungo cammin, né in lor si scerna</l>
<l>il periglio o 'l sudor noioso o greve:</l>
<l>anzi, ove l'un con l'altro più s'accoppie,</l>
<l>l'alta innata virtude in essi addoppie.</l></lg>

<lg type="ottava">
<l>Or col medesmo cor che aveste sempre</l>
<l>siate al nostro signor compagni fidi,</l>
<l>che v'ha condotti in sì famose tempre</l>
<l>per sì dubbiosi mar, per tanti lidi</l>
<l>al sommo onor sì largo che contempre</l>
<l>ogni alto affanno che la guerra annidi;</l>
<l>e l'ultima fatica che ne resta</l>
<l>non vi vegna al soffrir per lui molesta:</l></lg>

<lg type="ottava">
<l>ch'ancor vi fia dentro alla patria soglia</l>
<l>tra la pia famigliuola all'ombra e al foco</l>
<l>dolce a narrar questa passata doglia,</l>
<l>e 'l sofferto sudor recarse in gioco,</l>
<l>or d'Avarco spiegando alcuna spoglia</l>
<l>or di voi stessi discoprendo il loco</l>
<l>che 'mpiagato vi fu, lieti mostrare,</l>
<l>aperto testimon dell'opre chiare”.</l></lg>

<lg type="ottava">
<l>Così dicendo, al loco si presenta</l>
<l>ove ardito salir cerca Brunoro,</l>
<l>e 'n diversi cammin co' suoi ritenta</l>
<l>gli argini che per lui troppo alti fòro:</l>
<l>di lupo in guisa che la notte senta</l>
<l>dentro al serrato ovil gridar fra loro</l>
<l>e gli agnelli e le madri, che si strugge</l>
<l>d'ivi entro gire, e nella mente rugge;</l></lg>

<lg type="ottava">
<l>e quinci e quindi visitando mira</l>
<l>s'ei trova a' suoi desir finestra o strada:</l>
<l>or move il passo innanzi, or si ritira,</l>
<l>or raspa in basso, or di montar gli aggrada;</l>
<l>talora il porta speme e talor l'ira,</l>
<l>e tanto in giro rivoltando bada</l>
<l>che 'l dì l'aggiugne: e visto dal pastore</l>
<l>l'affamato bramar volge in timore.</l></lg>

<lg type="ottava">
<l>Tal fea Brunoro, ch'ogni forza, ogni arte,</l>
<l>ogni industria spiegando, ogni suo ingegno,</l>
<l>or si mette a montar per quella parte</l>
<l>e degli omeri altrui si fa sostegno,</l>
<l>or le sue genti in molti lochi sparte</l>
<l>tutte ad un tempo spingerse dà il segno,</l>
<l>per tentar se 'l combatter molti siti</l>
<l>rendesse i difensor più sbigottiti.</l></lg>

<lg type="ottava">
<l>Ma come il verde scudo ch'alto preme</l>
<l>il dorato leon vede apparire</l>
<l>e conosce Tristan, perde la speme</l>
<l>di potere indi solo omai salire;</l>
<l>e drizza il passo ove ancor langue e teme</l>
<l>il corno di Clodin, che di fuggire</l>
<l>a pena il puon tener preghi o minacce,</l>
<l>senza aver più nemico che gli cacce;</l></lg>

<lg type="ottava">
<l>e 'ntendendo i lor danni gli assicura</l>
<l>che l'armorico duce è in altro loco,</l>
<l>poi dice: “Alto signor, s'e' non si cura</l>
<l>che venga Segurano, io spero poco</l>
<l>d'aver vittoria: ché l'impresa è dura,</l>
<l>e non si dee tentar da scherzo e gioco</l>
<l>d'assalir fossi e valli ove sia gente</l>
<l>non minor della nostra, e sì possente.</l></lg>

<lg type="ottava">
<l>Ma poi che i primi duci e 'l re Britanno</l>
<l>non verranno oggi fuori alla battaglia,</l>
<l>creder si può di far non picciol danno</l>
<l>se 'l campo con bell'ordine s'assaglia:</l>
<l>ma in questo modo in van prendiamo affanno,</l>
<l>né faremo opra ch'a Tristan ne caglia;</l>
<l>e per far un di lor di vita scemo</l>
<l>cento miglior de' nostri perderemo.</l></lg>

<lg type="ottava">
<l>Or che s'attenda adunque Segurano</l>
<l>e ch'un vada a Clodasso entro alla terra</l>
<l>che ne mandi volando a mano a mano</l>
<l>ciascuno atto instrumento a simil guerra:</l>
<l>poi tutti insieme l'animosa mano</l>
<l>contra il popol moviam ch'ivi si serra;</l>
<l>ma non si perda il tempo, ché l'ardire</l>
<l>porria tornare in essi, e in noi fuggire”.</l></lg>

<lg type="ottava">
<l>Molto ha lodato di Clodasso il figlio</l>
<l>e gli altri duci poi ch'erano intorno</l>
<l>il buon ricordo e l'utile consiglio</l>
<l>del Ner Brunoro; e senza far soggiorno</l>
<l>ove il gran Seguran con torbo ciglio</l>
<l>era rimaso, e pien di sdegno e scorno</l>
<l>di non aver Tristan vinto all'assalto,</l>
<l>che tosto vegna a lor mandan Verralto:</l></lg>

<lg type="ottava">
<l>che immantenente a lui n'andò volando,</l>
<l>e gli dice: “Signor, Clodin vorria</l>
<l>ch'ogni impresa di qua lassata in bando</l>
<l>voi 'l veniste a trovar per corta via</l>
<l>ove dentro a' suoi fossi sta tremando</l>
<l>l'avversa gente, e dove agevol fia</l>
<l>ristorar di Clodasso l'onte e i danni</l>
<l>in poche ore per voi di sì lunghi anni”.</l></lg>

<lg type="ottava">
<l>Risponde a lui l'Iberno: “Or ritornate</l>
<l>riportando a Clodin che ratto vegno”.</l>
<l>Indi alle genti sue disperse andate</l>
<l>che s'accogliano in un comanda il segno:</l>
<l>tutti i suon marziali e trombe aurate</l>
<l>dell'altera Giunon crollano il regno</l>
<l>richiamando il lontan, destando il tardo,</l>
<l>ch'accompagnar ritorne il suo stendardo.</l></lg>

<lg type="ottava">
<l>Poi lassando a Drumeno e 'l fello Arvino</l>
<l>che conducendo quei seguano appresso,</l>
<l>fra molti cavalier verso Clodino</l>
<l>con più veloce corso in via s'è messo:</l>
<l>e de' fossi il ritrova su 'l confino</l>
<l>che null'altro attendeva che sol esso</l>
<l>per donar pieno effetto al suo desire</l>
<l>e 'l trepidante esercito assalire.</l></lg>

<lg type="ottava">
<l>Poi ch'arrivato fu, ristretti insieme</l>
<l>i maggior duci e ragionato alquanto,</l>
<l>diceva Seguran: “La vostra speme</l>
<l>di compir tutta intègra io sol mi vanto,</l>
<l>e là dove il nemico manco teme</l>
<l>vo' che surga di lui l'estremo pianto,</l>
<l>ché mi fia tutto piano argine e muro,</l>
<l>né di mille Tristan le spade curo.</l></lg>

<lg type="ottava">
<l>Vengasi tosto pure all'alta prova,</l>
<l>che 'l soverchio indugiar nocque sovente,</l>
<l>e 'l tosto e molto ardir mai sempre giova,</l>
<l>con le voglie più al far che al dire intente.</l>
<l>Scenda ogni uom del cavallo, e 'l passo muova,</l>
<l>e la mano aggia pronta e 'l core ardente,</l>
<l>il piè snello e veloce, e in ogni sorte</l>
<l>disposto a riportar vittoria o morte”.</l></lg>

<lg type="ottava">
<l>E 'n cotal regionar lo scudo imbraccia</l>
<l>che restando a caval dal collo pende;</l>
<l>nuova celata ancor, che meno impaccia</l>
<l>e la vista e l'andare, in fronte prende:</l>
<l>poi, qual fero molosso al lupo in caccia,</l>
<l>senza attender compagno il corso stende;</l>
<l>già si muove in ver gli argini, ove vede</l>
<l>larga schiera nemica aver la sede.</l></lg>

<lg type="ottava">
<l>Ma il discreto Brunoro indietro il chiama,</l>
<l>e gli parla: “Signor, se 'n voi riluce</l>
<l>sovra ogni altro guerrier d'illustre fama</l>
<l>l'alto valor ch'al sommo vi conduce,</l>
<l>non son gli altri così, che egual non ama</l>
<l>tutti i duci e guerrier la quinta luce:</l>
<l>ch'a quel più largamente, a questo meno</l>
<l>del suo chiaro splendor riempie il seno;</l></lg>

<lg type="ottava">
<l>però, dov'esso manca, si conviene</l>
<l>al saggio imperador compir con l'arte</l>
<l>e con l'ordine saldo che sostiene</l>
<l>e ragguaglia in tra sé ciascuna parte.</l>
<l>Or pria ch'avanti andar riguardiam bene</l>
<l>di raccor tutte in un le genti sparte,</l>
<l>poi formarle alla guisa che si mostre</l>
<l>di poter più giovar le voglie nostre.</l></lg>

<lg type="ottava">
<l>E per dire io primiero il mio consiglio,</l>
<l>in nove schiere il tutto partirei,</l>
<l>dando duce a ciascuna ch'al periglio</l>
<l>regga ben con ragion se stesso e lei:</l>
<l>sei per questo sentier che volge il ciglio</l>
<l>alla fronte ove siam ne locherei,</l>
<l>due sovra i lati, e l'altra alle sue spalle</l>
<l>ove il colle lontan chiude la valle.</l></lg>

<lg type="ottava">
<l>E se ben queste tre di manco forza</l>
<l>che non richiegga il loco altrui parranno,</l>
<l>chi 'l nemico in più parti essere sforza</l>
<l>assai più che non pensa apporta danno:</l>
<l>ché 'l nocchier combattuto a poggia et orza</l>
<l>per salvar il suo legno ha doppio affanno,</l>
<l>e non è ardito cor che non pavente,</l>
<l>se di contrari lochi il dubbio sente”.</l></lg>

<lg type="ottava">
<l>A quei saggi ricordi il grande Iberno,</l>
<l>vergognando fra sé, fermato ha il piede,</l>
<l>di rivo in guisa che correndo il verno</l>
<l>preso dal nuovo giel subito assiede;</l>
<l>e risponde: “Colui che prende a scherno</l>
<l>quel che gli reca onor, non dritto vede:</l>
<l>e men chi in qualche parte gli altri avanza</l>
<l>di sormontargli in tutte aggia speranza,</l></lg>

<lg type="ottava">
<l>ché 'l ciel giusto comporte tra i mortali,</l>
<l>né done tutte ad un le grazie rare;</l>
<l>a quel dà forze che non trove eguali,</l>
<l>a questo sommo ardir che non ha pare,</l>
<l>a l'un dà il senno, all'altro le immortali</l>
<l>di dei lodi e d'eroi mostra cantare:</l>
<l>perché non vuol la somma sua bontade</l>
<l>per far ricco un por gli altri in povertade.</l></lg>

<lg type="ottava">
<l>Or senza contrastar lodo e consento</l>
<l>che si segua il cammin da voi mostrato”.</l>
<l>Così fermo fra loro, in un momento</l>
<l>fu il numero migliore ivi adunato;</l>
<l>e 'l proprio Segurano all'opra intento</l>
<l>da Clodino e Brunoro accompagnato</l>
<l>al proposto disegno ordine mise,</l>
<l>e' suoi duci e guerrier così divise.</l></lg>

<lg type="ottava">
<l>Per sé medesmo elegge, ove la porta</l>
<l>del ben serrato campo in mezzo assiede,</l>
<l>perch'il loco più forte e che più importa,</l>
<l>e cui guardi a maggiore intorno vede;</l>
<l>e d'aver seco poi fidata scorta</l>
<l>il Fortunato solo e Grifon chiede,</l>
<l>che menavavi le genti uscite fuore</l>
<l>dell'inculta Pannonia Inferiore.</l></lg>

<lg type="ottava">
<l>In primo loco poi da destra mano</l>
<l>al forte Palamede in guerra assegna;</l>
<l>ch'oltre a gli Ebridi suoi vuol Dinadano</l>
<l>che tra 'l freddo Visero e l'Albi regna,</l>
<l>Bronadasso il Svevo e 'l suo germano,</l>
<l>Safar, che di Castiglia avea l'insegna,</l>
<l>e 'l giovin Gallinante, che di Mona</l>
<l>con agurio infelice avea corona:</l></lg>

<lg type="ottava">
<l>il sito a lui più presso avea Brunoro,</l>
<l>col provenzal Margondo e Gracedono;</l>
<l>dal manco lato il primo è Palamoro,</l>
<l>l'Aquitan valoroso; e con lui sono</l>
<l>Calarto ed Esclabor, che duci foro,</l>
<l>ove il Duero e 'l Tago altero dono</l>
<l>fan di loro all'oceano e poi 'l seguia</l>
<l>Merangio dell'alpestre Andalosia.</l></lg>

<lg type="ottava">
<l>Verralto il Biscain gli pone appresso,</l>
<l>ove l'Euro vicin più spande l'acque;</l>
<l>Morassalto e Drumen vanno con esso;</l>
<l>questi sul Beti e quei trall'ombre nacque</l>
<l>della frondosa Ercinia e gli ha concesso</l>
<l>Estero Iranio, ch'al suo Febo piacque</l>
<l>tal che sempre tornò di pregio carco,</l>
<l>ove in prova venian gli strali e l'arco.</l></lg>

<lg type="ottava">
<l>Ilba, il primo duttor dell'Ostrogoto,</l>
<l>col crudel re de gli Eruli Odoacro,</l>
<l>cui seguia d'Aragona il nobil Loto,</l>
<l>e 'l Catalan Roderco a' vicini acro,</l>
<l>sopra il gran colle, che riguarda a Noto,</l>
<l>che tra i neri Etiopi ha il tempio sacro,</l>
<l>con gravissime strida al lato manco</l>
<l>il Britannico campo assale al fianco.</l></lg>

<lg type="ottava">
<l>Gunebaldo il Borgondo e Matanasso</l>
<l>quel che i più feri Allobrogi conduce,</l>
<l>a diverso cammin muovono il passo,</l>
<l>verso ove Apollo asconde la sua luce,</l>
<l>ove alza il monte sì che scopre in basso</l>
<l>quanto il nemico esercito e 'l suo duce</l>
<l>puote oprare, o pensar per sue difese,</l>
<l>ben securo da lor di tutte offese.</l></lg>

<lg type="ottava">
<l>Va Rossano il Selvaggio all'altro calle,</l>
<l>che si volge ove Borea il cielo offende,</l>
<l>al colle pur, che dell'acquosa valle</l>
<l>riserrando il sentiero, oltra si stende;</l>
<l>e perché l'improviso e dalle spalle</l>
<l>con più grave timor gli animi prende,</l>
<l>per ascoso sentiero e quetamente</l>
<l>quanto è possibil più mena la gente.</l></lg>

<lg type="ottava">
<l>Seco ha Galindo e l'alto Bustarino,</l>
<l>Tolosan quegli e questi aspro Baviero;</l>
<l>dan poi l'ordine estremo, che Clodino,</l>
<l>con Terrigano il grande ed Agrogero,</l>
<l>duce il primiero al duro Limosino,</l>
<l>l'altro al chiaro Nemauso e Mompoliero,</l>
<l>sien senza guerreggiar per dare aita</l>
<l>a chi fosse al ben far la via impedita.</l></lg>

<lg type="ottava">
<l>Non queta il buon Tristan dall'altra parte,</l>
<l>mentre intorno i nemici accinger vede;</l>
<l>ma con dovuta industria, ardire ed arte,</l>
<l>ove il bisogno appar, tosto provvede;</l>
<l>poi col re Lago e gli altri va in disparte,</l>
<l>e 'l consiglio di loro umil richiede,</l>
<l>per dipartire i duci e l'altra gente,</l>
<l>ove possa più star sicuramente.</l></lg>

<lg type="ottava">
<l>E 'ncominciò: “Signor, biasmo non merta</l>
<l>qual sia sommo guerriero o imperadore,</l>
<l>che scorgendo a' suoi danni a fronte aperta</l>
<l>spiegar l'empia fortuna ogni furore,</l>
<l>il pristino ardimento riconverta</l>
<l>in saggio dubbio e 'n nobile timore,</l>
<l>non dell'armi nemiche ma di lei,</l>
<l>che spesso, più che i buoni, aiuta i rei:</l></lg>

<lg type="ottava">
<l>e nel popolo spesso in un momento,</l>
<l>senza rimedio uman cangia il pensiero;</l>
<l>ché l'antico valore in questo ha spento,</l>
<l>e quel fugace e vile ha fatto altero;</l>
<l>che 'l medesmo ch'ha in mare e ch'ha nel vento,</l>
<l>sopra il mortal volere ha largo impero;</l>
<l>dico del vulgo pur, non di chi chiude</l>
<l>invitta nel suo cor, qual voi, virtude.</l></lg>

<lg type="ottava">
<l>Però scusati semo in questo giorno,</l>
<l>se feriti i miglior de i duci nostri,</l>
<l>e spogliato il desir d'onore adorno</l>
<l>già scorgete ne' miei, com'io ne' vostri,</l>
<l>sol per necessità duro ritorno</l>
<l>facciam, raccolti tra vallati chiostri;</l>
<l>e s'a difender quei drizziam le voglie,</l>
<l>più tosto ch'all'uscir delle sue soglie.</l></lg>

<lg type="ottava">
<l>Certo è che se di me sol questa vita,</l>
<l>nello stato ove siam, fosse in periglio,</l>
<l>pria che cercar di questi fossi aita,</l>
<l>sarebbe ella di me posta in essiglio;</l>
<l>ma per sì chiara gente e sì gradita</l>
<l>convien sempre prepor l'util consiglio,</l>
<l>che non manchi d'onore a quel che sia</l>
<l>con certissimo duol per alta via.</l></lg>

<lg type="ottava">
<l>Or s'a voi così par, padri e fratelli,</l>
<l>direi che i nostri duci e cavalieri,</l>
<l>che molti pur ancor restan di quelli</l>
<l>che non feriti il ciel ne lassa interi,</l>
<l>gisser da parte e che ciascuno appelli</l>
<l>quei ch'ei pensa tra' suoi miglior guerrieri,</l>
<l>e che per pruova omai conosce tali,</l>
<l>che i ben possa lodar, punire i mali;</l></lg>

<lg type="ottava">
<l>e 'n tante schiere poi fosser divisi,</l>
<l>quanti lochi a guardar mestier ne fia;</l>
<l>e che 'l capo di lor miglior s'avvisi,</l>
<l>che di senno e valor fornito sia;</l>
<l>un vada poscia intorno, ch'a gli uccisi,</l>
<l>o gl'impiagati altrui ristoro dia;</l>
<l>e così ogni uom saprà quanto far deve,</l>
<l>e chi merti alta lode o biasmo greve”.</l></lg>

<lg type="ottava">
<l>Poi ch'a detto, il re Lago a lui risponde:</l>
<l>“Non si cerchi fra noi forma migliore,</l>
<l>che non si troverrebbe e 'n van confonde</l>
<l>che troppo in contraddir consuma l'ore;</l>
<l>or col chiaro voler che 'l cielo infonde,</l>
<l>nel petto di virtù che brama onore,</l>
<l>che più che 'l ferro e l'adamante adopra,</l>
<l>con sollecito andar moviamo all'opra”.</l></lg>

<lg type="ottava">
<l>Così fermo fra loro, il buon Tristano</l>
<l>per consiglio dell'Orcado famoso</l>
<l>ha il mezzo in guardia, dove Segurano</l>
<l>della porta sforzar vedea bramoso;</l>
<l>Blomberisse e Blanoro il suo germano,</l>
<l>e Gossemante ardito e valoroso,</l>
<l>tra quei di Neustria e di Cornubia intorno,</l>
<l>con l'Armorico re fanno soggiorno.</l></lg>

<lg type="ottava">
<l>Dalla man dritta sua loca Gaveno,</l>
<l>col ricco Ivan ch'ha il popol Sutvallo,</l>
<l>con Creuso e Mandrin, ch'all'altro seno</l>
<l>han quei che alberga il promontorio Uvallo;</l>
<l>pon Lionel col pio cugin Baveno</l>
<l>del manco lato nel più estremo vallo,</l>
<l>co' suoi d'Anversa e Nestore e Taulasso,</l>
<l>che viene onde Solveo più scende in basso.</l></lg>

<lg type="ottava">
<l>Bandegamo il fratel di maligante,</l>
<l>con quei ch'ha di Vintonia e di Cicestra,</l>
<l>che sotto la sua insegna erano innante,</l>
<l>pone oltra il fiume alla montagna destra;</l>
<l>seco è Gerfletto col suo stuolo avante,</l>
<l>ch'ei menò di Sarburia e di Dorcestra,</l>
<l>Agraveno, Abondano ed Arganoro,</l>
<l>e di Vigornia il cavalier Mandoro.</l></lg>

<lg type="ottava">
<l>Il gran re Pelinoro ha in guardia il monte</l>
<l>con Lucano, Agrevallo e 'l pio Malchino,</l>
<l>che alla sinistra spalla alza la fronte,</l>
<l>che più scorge Boote esser vicino;</l>
<l>ch'avean quei di Nortumbria presso al fonte</l>
<l>di Tueda aspra e del gelato Tino,</l>
<l>con quei di Cantabrigia e di Valpole,</l>
<l>e quel che la Bangaria in alto cole.</l></lg>

<lg type="ottava">
<l>Sicambro il sommo Franco, che conduce</l>
<l>del gran re Clodoveo gli ornati figli,</l>
<l>con la celeste insegna, in cui riluce</l>
<l>lo splendor sacro degli aurati gigli,</l>
<l>verso ove il sol, togliendo a noi la luce,</l>
<l>di Marrocco i confin rende vermigli,</l>
<l>ha tutto in guardia il Sabbionoso colle;</l>
<l>che sovra quanti ivi han la fronte estolle.</l></lg>

<lg type="ottava">
<l>L'Orcado invitto, col figliuolo Eretto,</l>
<l>con Ganesmoro il Nero e Meliasso,</l>
<l>a ingombrar tutto il mezzo è stato eletto</l>
<l>dell'ampio campo e rivoltare il passo</l>
<l>ove più senta dal nemico astretto</l>
<l>questo o quel loco, ristorando il lasso,</l>
<l>e di guerrieri empiendo quella parte,</l>
<l>che vòta avesse il sanguinoso Marte.</l>
</lg></div1>

<div1><head>CANTO XIX</head>


<lg type="ottava">
<l>Ciascun duce d'Avarco l'ampie schiere,</l>
<l>che al sommo impero suo commesse foro,</l>
<l>va intorno visitando e 'n voci altere</l>
<l>quel che deggiano oprar dimostra loro;</l>
<l>ma sovra ogn'altro poi si può vedere</l>
<l>mostrando il dragon nero in campo d'oro</l>
<l>il fero Seguran; che tutti insieme</l>
<l>pien d'ardente furor sospinge e preme.</l></lg>

<lg type="ottava">
<l>E dice: “Or questo è il tempo in cui mostrarse</l>
<l>convien l'alta virtù che 'n core avemo,</l>
<l>e quel chiaro splendor, che largo apparse</l>
<l>del Britannico onor, rendere scemo;</l>
<l>che le glorie di lor per tutto sparse,</l>
<l>e per sì lungo tempo, acquisteremo</l>
<l>in questa valle sola e 'n questo giorno,</l>
<l>pria ch'all'occaso il sol faccia ritorno.</l></lg>

<lg type="ottava">
<l>Ricordatevi pur che 'l ciel ne mostra,</l>
<l>se calcar la saprem, la strada breve</l>
<l>di fine imporre alla infinita nostra</l>
<l>già sofferta fatica e sudor greve;</l>
<l>e che dentro a quei fossi omai la vostra</l>
<l>pace e riposo ritrovar si deve,</l>
<l>e con lode immortal larga ricchezza,</l>
<l>e tutto il sommo ben che 'l mondo apprezza.</l></lg>

<lg type="ottava">
<l>Or non sapete voi ch'ivi entro stanno</l>
<l>di mille alme cittadi i tesori ampi?</l>
<l>Ch'oltra il mare e di qua dispogliati hanno</l>
<l>i più fertili, aprici e lieti campi;</l>
<l> che dall'unghie rapaci del Britanno</l>
<l>non è tempio onorato che ne scampi;</l>
<l>ma delle prede antiche e falli suoi,</l>
<l>eredi e punitor sarete voi.</l></lg>

<lg type="ottava">
<l>Accingetevi pur con core ardito,</l>
<l>qual più conviene a sì onorata impresa,</l>
<l>contra un popol già lasso e sbigottito,</l>
<l>che larghi argini e valli ha per difesa,</l>
<l>di cui l'imperador giace ferito,</l>
<l>Boorte e molti che v'han fatto offesa;</l>
<l>né resta altri fra lor, che 'l nome vano</l>
<l>dell'Armorico giovine Tristano.</l></lg>

<lg type="ottava">
<l>A cui prometto io sol tal freno imporre,</l>
<l>ch'a gli altri cavalier nocerà poco;</l>
<l>né 'l salverà da me fondata torre,</l>
<l>né riparo miglior di chiuso loco;</l>
<l>ch'ogni suo schermo, ogni sua forza torre</l>
<l>spero al primo apparir con ferro e foco,</l>
<l>e render tosto il tutto eguale e piano</l>
<l>sì, che 'l difenda sol l'arme e la mano”.</l></lg>

<lg type="ottava">
<l>Già tacendo il gran duce, a lento piede,</l>
<l>ch'essi seguan pregando, il passo muove</l>
<l>verso la porta, alla cui guardia siede</l>
<l>il buon Tristan, che no 'l vorrebbe altrove;</l>
<l>come poi più vicino esser si vede,</l>
<l>empiendo l'aria e 'l ciel di varie e nuove</l>
<l>barbare voci e di suono aspro ed alto,</l>
<l>velocissimo il gir drizza all'assalto.</l></lg>

<lg type="ottava">
<l>Né impedimento alcun d'argine o fossa</l>
<l>gli contende il sentier, ch'ei non s'avvente</l>
<l>oltr'ogni spazio e con l'estrema possa</l>
<l>di passar'oltra sol non s'argomente;</l>
<l>prende essa porta e mille volte scossa</l>
<l>l'ha in guisa tal, che 'l popol ne spavente;</l>
<l>dietro a lui son l'insegne, che 'l cammino</l>
<l>van mostrando al lontan, come al vicino.</l></lg>

<lg type="ottava">
<l>Vien l'altra gente poi calcata e stretta,</l>
<l>con gli scudi fra lor serrati in guisa,</l>
<l>che pria che penetrargli, ogni saetta</l>
<l>del più pregiato arcier saria ricisa;</l>
<l>van di par sempre e ben l'un l'altro aspetta</l>
<l>sì, che dal vario andar non sia divisa</l>
<l>l'annodata ch'avean secura forma,</l>
<l>stampando unitamente l'istess'orma.</l></lg>

<lg type="ottava">
<l>Scendon nel fosso; e quel ch'è indietro aita</l>
<l>quanto può quel dinanzi alto salire,</l>
<l>ove dal vallo e l'argine impedita</l>
<l>la via ritrova al chiaro suo desire;</l>
<l>spingonsi insieme e con bei detti invita</l>
<l>l'un l'altro all'opra di mostrare ardire;</l>
<l>e tentando in fra lor novelle forme,</l>
<l>vanno ora insieme, or' han diverse l'orme.</l></lg>

<lg type="ottava">
<l>Or come mai potrà lingua mortale</l>
<l>raccontar tutto a pien l'alto romore?</l>
<l>I colpi orrendi poi d'asta e di strale</l>
<l>del popol folto ch'or ancide or muore?</l>
<l>Di scende percosso e di chi sale,</l>
<l>cangiando il viver suo con largo onore?</l>
<l>E la grandine spessa che qui cade</l>
<l>di sassi e dardi all'arenose strade?</l></lg>

<lg type="ottava">
<l>Ch'ora il pio Blomberisse, or Gossemante,</l>
<l>che di Tristano il dì compagni furo,</l>
<l>va con l'asta ferrata indietro e innante,</l>
<l>scorrendo intorno il combattuto muro</l>
<l>e quale al sommo omai posa le piante,</l>
<l>e di vittoria aver si tien securo,</l>
<l>percosso in fronte e con pallente faccia,</l>
<l>senza spirto raccor, tra' suoi ricaccia.</l></lg>

<lg type="ottava">
<l>Fa il medesmo Blanoro, il terzo duce,</l>
<l>che congiunto con lor si trova all'opra;</l>
<l>che questo a spasmo e quello a morte adduce,</l>
<l>l'un di sotto riverso e l'altro sopra;</l>
<l>e chi contra i suoi colpi si conduce</l>
<l>non ha scudo a bastanza che 'l ricopra;</l>
<l>che 'l porfir, l'adamante, o s'altra sia </l>
<l>pietra più dura ancor, poco saria.</l></lg>

<lg type="ottava">
<l>Montò spinto da' suoi superbo in vista</l>
<l>sopra l'argine estremo il Ner Perduto,</l>
<l>sì che i miglior guerrier d'intorno attrista</l>
<l>l'oscuro tigre suo, ch'han conosciuto;</l>
<l>e la tema era in lor con danno mista,</l>
<l>se non tosto giungea con largo aiuto</l>
<l>Blanor correndo al subito romore,</l>
<l>che gli percosse in un l'orecchie e 'l core.</l></lg>

<lg type="ottava">
<l>E 'l trova, che più d'un già impiagato ave,</l>
<l>e l'acquistato loco si difende,</l>
<l>e chiama i suoi dicendo: “Ora ho la chiave,</l>
<l>che la porta apre, onde il ben nostro pende”;</l>
<l>ma giunto a destra, ove men guarda e pave,</l>
<l>la man sopra di lui Blanoro stende,</l>
<l>e con l'asta mortal, che vien traversa,</l>
<l>sopra quei, che 'l seguian, tosto il riversa.</l></lg>

<lg type="ottava">
<l>Non con altro romor nel fondo diede</l>
<l>del più inchinato fosso delle spalle,</l>
<l>che scoglio alpestre ch'alla riva assiede</l>
<l>d'aspro torrente, a cui ristringa il calle;</l>
<l>che di pioggia arricchito, irato il fiede,</l>
<l>e lo sveglie indi e rimbombar la valle</l>
<l>fa col suo rovinar, tremando i cori</l>
<l>a gli armenti vicini e a' lor pastori.</l></lg>

<lg type="ottava">
<l>Non fu ardito guerrier che ciò sentisse,</l>
<l>che dal danno di lui non prenda essempio,</l>
<l>fuor che 'l fero Grifon, che sempre visse</l>
<l>d'animo invitto, ma superbo ed empio;</l>
<l>il qual, Giove biasmando, altero disse:</l>
<l>“Donami pur, se vuoi, l'istesso scempio,</l>
<l>ch'io non curo il morir, mostrando almeno,</l>
<l>che 'ntrepido il voler riserbo in seno”.</l></lg>

<lg type="ottava">
<l>Cotal parlava allor, credendo morto</l>
<l>il suo caro cugin, ch'amò cotanto;</l>
<l>ma come vide poi, ch'era risorto,</l>
<l>rivoltò in ira di dolore il manto;</l>
<l>ma il fero Seguran da Marte scorto</l>
<l>di ridur tutte in polve si dà vanto</l>
<l>le fortissime porte con la mano,</l>
<l>e di vita e d'onor privar Tristano.</l></lg>

<lg type="ottava">
<l>Vede un grosso troncon, che traggon'ivi</l>
<l>sei più forti guerrier di quello stuolo,</l>
<l>versando di sudor dal volto rivi</l>
<l>con lungo e faticoso affanno e duolo;</l>
<l>ratto entrato fra lor, d'esso gli ha privi,</l>
<l>e con ambe le mani il prende ei solo,</l>
<l>e se 'l pon sopra l'omero, sì come</l>
<l>villanella d'agnel tondute chiome:</l></lg>

<lg type="ottava">
<l>e va inverso la porta a largo passo,</l>
<l>e con quello aspramente la percuote,</l>
<l>e sovente addoppiando or alto or basso,</l>
<l>qual terremoto o folgore la scuote;</l>
<l>non aspetta Tristan vederlo lasso,</l>
<l>o le speranze sue d'effetto vòte,</l>
<l>ma stimando in suo cor d'onore indegno</l>
<l>chi riparo si fa di muro o legno;</l></lg>

<lg type="ottava">
<l>chiama a sé Blomberisse e Gossemante,</l>
<l>dicendo: “Or non movete d'esto loco,</l>
<l>guardando ben l'entrata, mentre innante</l>
<l>contr'a quel vada, che ne prende in gioco;</l>
<l>Blanoro e ogni altro cavaliero errante,</l>
<l>che le nemiche spade apprezza poco,</l>
<l>segua il mio gire in parte, ove quest'alma</l>
<l>lasserò nuda o l'ornerò di palma”.</l></lg>

<lg type="ottava">
<l>Così detto, la porta in un momento</l>
<l>quanto ogn'uscio si stende mostra aperta;</l>
<l>et ei, qual leve stral, qual foco e vento,</l>
<l>con brevissima schiera seco inserta</l>
<l>vien sopra Seguran, ch'è troppo intento</l>
<l>alla vittoria sua, che sperò certa;</l>
<l>e con l'urto improviso in modo il preme,</l>
<l>che lo stend'ivi col suo tronco insieme.</l></lg>

<lg type="ottava">
<l>Indi oltra penetrando tra i guerrieri,</l>
<l>quel privato ha di membra e quello ancide;</l>
<l>trova Entello il primiero in tra i più feri,</l>
<l>e la fronte in due parti gli divide;</l>
<l>Aventin getta a gli aridi sentieri</l>
<l>senza il piè destro, ch'all'albergo il guide,</l>
<l>Euforbo, Amitaone e Forcino</l>
<l>quel senza braccio e questo a capo chino.</l></lg>

<lg type="ottava">
<l>Non con altro terror va tra costoro,</l>
<l>che famelico lupo a i caldi tempi</l>
<l>tra le gregge sott'ombra e fa di loro,</l>
<l>pria che senta il pastor, crudeli scempi;</l>
<l>e i can, ch'al nudo sol gran tempo foro,</l>
<l>prendendo da i signor dovuti essempi,</l>
<l>si rinfrescan nel sonno alla verdura,</l>
<l>che dal raggio d'Apollo gli assicura.</l></lg>

<lg type="ottava">
<l>Tal questi miserelli, che non hanno</l>
<l>di quei, che dentro son, timore alcuno,</l>
<l>restan sì spaventati al nuovo danno,</l>
<l>che saldo a i colpi lor resta nessuno;</l>
<l>il pio Blanoro e quei che con lui vanno,</l>
<l>han già morti gettati ad uno ad uno</l>
<l>della plebe vulgar sì larga schiera,</l>
<l>che l'arena coperta intorno n'era.</l></lg>

<lg type="ottava">
<l>E seguivano ancor; ma il re Tristano,</l>
<l>che securo non va di chi più importa,</l>
<l>teme che non risurga Segurano,</l>
<l>e sforzi al fin l'abbandonata porta;</l>
<l>va richiamando indietro a mano a mano</l>
<l>il suo Blanoro e l'onorata scorta;</l>
<l>e poi ch'egli è di genti uccider lasso,</l>
<l>verso il campo de' suoi rivolge il passo.</l></lg>

<lg type="ottava">
<l>E trova, qual temea, che 'l grande Iberno,</l>
<l>che di terra animoso era levato,</l>
<l>già pien di sdegno dell'avuto scherno</l>
<l>fra i due gran cavalieri era arrivato;</l>
<l>ove par l'uno e l'altro all'aspro verno</l>
<l>scoglio, che invitto aspette il mar turbato,</l>
<l>il qual, senza crollar la fronte o 'l piede,</l>
<l>indarno questo e quello inonda e fiede,</l></lg>

<lg type="ottava">
<l>il primo ch'egli incontra è Gossemante,</l>
<l>che la sinistra parte in guardia ha presa,</l>
<l>e gli diè colpo in fronte sì pesante,</l>
<l>che 'l cerebro intonato n'ebbe offesa;</l>
<l>non però d'indi pur moveo le piante,</l>
<l>ma s'apparecchia ancora alla difesa,</l>
<l>quand'ei raddoppia il colpo e fu cotale,</l>
<l>ch'a ritenerlo in piè nulla gli vale;</l></lg>

<lg type="ottava">
<l>che il forte elmo ha squarciato il brando crudo,</l>
<l>come d'arbor novel tenera scorza,</l>
<l>poi tagliò l'osso, ove il ritrova ignudo,</l>
<l>che ricopre la fronte, ove ha più forza,</l>
<l>e non seppe al bisogno oprar lo scudo,</l>
<l>così 'l vitale spirto in esso ammorza,</l>
<l>che 'l collo anco partì tra le due spalle,</l>
<l>e 'l pon disteso al mal guardato calle.</l></lg>

<lg type="ottava">
<l>Non con altro romor ch'eccelso pino,</l>
<l>ch'al gran monte di Pelia in fronte nato,</l>
<l>dal pratico nocchier, che sta vicino,</l>
<l>per carena al suo legno è disegnato;</l>
<l>ché 'l taglia in basso; ed ei col verde crino</l>
<l>a chi l'offese più rovina a lato;</l>
<l>ché non può al suo cader fuggir sì presto,</l>
<l>che con le frondi almen gli vien molesto.</l></lg>

<lg type="ottava">
<l>Va incontra poscia irato a Blomberisse,</l>
<l>ch'al suo caro compagno era in aita,</l>
<l>e tutto il seme Iberno maladisse,</l>
<l>ch'a sì caro guerrier tolse la vita,</l>
<l>poi sospirando e minacciando disse:</l>
<l>“Se la vendetta sua mi vien fallita,</l>
<l>spietato Seguran, ti affermo certo,</l>
<l>che 'l fin medesmo dal tuo brando merto”.</l></lg>

<lg type="ottava">
<l>E così ragionando in fronte il fere</l>
<l>con grave asta ferrata ad ambe mani,</l>
<l>ma nello scudo sol venne a cadere,</l>
<l>che i desir di vendetta rendeo vani;</l>
<l>l'altro, come cinghial che tra le schiere</l>
<l>di folti cacciatori entra e di cani,</l>
<l>senza la spada oprar, col capo basso</l>
<l>l'urta e l'atterra e si fa largo il passo.</l></lg>

<lg type="ottava">
<l>E tra la gente poi, ch'ivi era folta,</l>
<l>col medesmo furore oltra si spinge,</l>
<l>e col brando mortal, che 'ntorno volta,</l>
<l>di vermiglio color la terra pinge:</l>
<l>il buon re Lago, che di lunge ascolta,</l>
<l>co' migliori e col figlio si ristringe;</l>
<l>e dove ode il gridar, con ratto corso</l>
<l>confortando ciascun drizza il soccorso:</l></lg>

<lg type="ottava">
<l>e trova Seguran, ch'ivi parea</l>
<l>tigre o fero leon, ch'al primo assalto</l>
<l>pose il cane e 'l pastore a morte rea,</l>
<l>poi la mandra varcò d'un leggier salto,</l>
<l>e sbramando la fame, che 'l premea,</l>
<l>pon la misera gregge al nudo smalto,</l>
<l>e con rabbioso dente all'istess'ora,</l>
<l>e la madre e l'agnel sugge e divora.</l></lg>

<lg type="ottava">
<l>Egli avea d'un sol colpo a terra steso</l>
<l>più di cento guerrier tutti in un monte,</l>
<l>l'un nelle spalle e l'altro al petto offeso,</l>
<l>quel ferito nel ventre e questo in fronte;</l>
<l>vien l'Orcado famoso e 'l grave peso</l>
<l>tra le sue fresche schiere al ferir pronte</l>
<l>sostien con l'opra e poi col dire sprona</l>
<l>al passo innanzi trar chi s'abbandona.</l></lg>

<lg type="ottava">
<l>Ha seco il figlio Eretto e Ganesmoro,</l>
<l>e Meliasso ancor ristretti insieme;</l>
<l>scontran l'Iberno ch'all'estate un toro</l>
<l>sembra, quando l'assilo il punge e preme;</l>
<l>e col medesmo core entra fra loro,</l>
<l>che faria fra le gregge e nulla teme;</l>
<l>pur sentendo di quei l'acuto brando,</l>
<l>già del primo furor si truova in bando.</l></lg>

<lg type="ottava">
<l>Perch'Eretto il primier sovra la testa,</l>
<l>che non poté covrire, il ferì tale,</l>
<l>che l'andar cominciato alquanto arresta,</l>
<l>e di ciò ch'aggia a far dubbio l'assale;</l>
<l>vien l'altra coppia intanto che 'l molesta</l>
<l>sì ch'a gran pena omai sua forza vale</l>
<l>a tanti contrastar; ch'ancora arriva</l>
<l>l'altro stuol tutto e 'l conduceva a riva;</l></lg>

<lg type="ottava">
<l>se non ch'ei riguardando intorno vede,</l>
<l>che d'alcun suo guerrier non è seguito;</l>
<l>tal ch'essendo soletto alla fin cede</l>
<l>alla necessitade il core ardito;</l>
<l>ma pria ch'ei torni l'animoso piede,</l>
<l>pon di tre colpi uccisi sopra il lito</l>
<l>Astifilo, Midone e Stersiloco,</l>
<l>nati in Pomonia nel medesmo loco.</l></lg>

<lg type="ottava">
<l>Indi come cinghial che intoppo trova,</l>
<l>ché di più oltra gir gli chiude il calle;</l>
<l>che poi che di squarciarlo indarno prova,</l>
<l>torna la fronte al fine, ov'ha le spalle;</l>
<l>e spronando il furor, di strada nuova</l>
<l>cerca il traverso alla spinosa valle,</l>
<l>e 'n quanti può incontrare il dente adopra,</l>
<l>questo e quel riversando sotto e sopra:</l></lg>

<lg type="ottava">
<l>così il crudele Iberno al manco lato</l>
<l>tra la schiera ch'ha indietro si ricaccia,</l>
<l>poi che 'l primo cammin vede serrato,</l>
<l>né 'l porria bene aprir forza ch'ei faccia;</l>
<l>trova l'ordin confuso e mal guidato,</l>
<l>qual chi fuor di timor si mette in caccia;</l>
<l>sì che senza contrasto affretta il passo,</l>
<l>riversando nel gir più d'uno in basso.</l></lg>

<lg type="ottava">
<l>Così senza tener cura d'alcuno,</l>
<l>d'Euro sopra il ruscel già posto ha il piede,</l>
<l>di lontan perseguito da ciascuno,</l>
<l>ché chi di fromba e chi di dardo il fiede;</l>
<l>ma vicin con la spada omai nessuno</l>
<l>di proprio o d'altrui mal vendetta chiede;</l>
<l>poi gli altri duci e l'Orcado e 'l figliuolo</l>
<l>di poterlo raccor gli toe lo stuolo.</l></lg>

<lg type="ottava">
<l>Giunto egli adunque ove le basse arene</l>
<l>del lento fiumicel l'onda raggira,</l>
<l>si volge a tergo e gran vergogna tiene</l>
<l>di ritornarse indietro e ne sospira;</l>
<l>pur la turba infinita, ch'ancor viene</l>
<l>tra i miglior cavalier, gli spengon l'ira</l>
<l>sì che d'esso varcar consiglio prenda,</l>
<l>ma non sì, che qualcun pria non offenda.</l></lg>

<lg type="ottava">
<l>Perché 'ndietro rivolto, appresso scorge</l>
<l>Panemone ed Agan venirgli al fianco;</l>
<l>in lor la spada ricorrendo porge,</l>
<l>e percosse il primier nel lato manco;</l>
<l>l'altro ch'a vendicarlo irato sorge,</l>
<l>percosse in fronte e pallidetto e bianco</l>
<l>nel bel dell'età sua, ch'all'aprile era,</l>
<l>spensel qual rosa o fior la pioggia fera.</l></lg>

<lg type="ottava">
<l>Poscia un salto leggier nell'onde prese,</l>
<l>le quai, con gran romor del greve pondo,</l>
<l>saliro in alto, quanto in basso scese</l>
<l>il fero Iberno all'arenoso fondo;</l>
<l>e le cerulee gonne intorno offese</l>
<l>dell'alme ninfe, col colore immondo</l>
<l>delle arme sanguinose in altrui danno,</l>
<l>e 'n tra' suoi si ritrae con breve affanno.</l></lg>

<lg type="ottava">
<l>Ma il famoso Tristan, poi ch'ha mostrato</l>
<l>al superbo avvresario che non sia</l>
<l>del suo primo valor tutto spogliato,</l>
<l>se bene il prema allor fortuna ria;</l>
<l>tornando indietro sente d'ogni lato,</l>
<l>che 'l fero Segurano ucciso avia</l>
<l>il suo buon Gossemante e Blomberisse</l>
<l>quasi condotto a tal, ma poi rivisse:</l></lg>

<lg type="ottava">
<l>e ch'egli era nel campo entrato solo,</l>
<l>e gravissimo danno ha fatto e molto;</l>
<l>s'empie il candido sen d'onta e di duolo,</l>
<l>e si mette crudel tra 'l popol folto,</l>
<l>qual lupa alpestre, che si muova a volo</l>
<l>contra il fero mastin, che gli abbia tolto</l>
<l>il più caro di tutti al mezzogiorno,</l>
<l>mentre i figli a lattar facea ritorno.</l></lg>

<lg type="ottava">
<l>E fa di tutti quei sì largo strazio,</l>
<l>che pensar non si può, non che ridire;</l>
<l>pon venti uomini a terra in poco spazio,</l>
<l>i quai non gli volean la strada aprire;</l>
<l>ma quanti più n'uccide meno è sazio</l>
<l>del sangue loro e men quetate ha l'ire,</l>
<l>quando gli risovvien di Gossemante</l>
<l>così famoso cavaliero errante.</l></lg>

<lg type="ottava">
<l>Poc'oltra va, che assai presso alla porta</l>
<l>che con somma virtù guardò Blanoro,</l>
<l>conosce il Fortunato, che fa scorta</l>
<l>a' suoi Pannoni e combattea fra loro;</l>
<l>allor qual orso alpestre ch'aggia scorta</l>
<l>senza vicino aver mastino o toro</l>
<l>giovenca al prato, se gli avventa sopra,</l>
<l>e per torgli la vita il brando adopra.</l></lg>

<lg type="ottava">
<l>E ben fatto l'avrebbe, se Grifone</l>
<l>dell'Alto Passo giunto a lui non fora,</l>
<l>ch'alla mortal battaglia s'interpone,</l>
<l>e trae 'l compagno di periglio fora;</l>
<l>ma del suo danno stesso fu cagione,</l>
<l>perché 'n vece di lui, lasso, dimora</l>
<l>tra le nemiche mani in tal maniera,</l>
<l>ch'al più lucente sol s'adduce a sera.</l></lg>

<lg type="ottava">
<l>Perché sendogli tolto lo sfogare</l>
<l>l'Armorico furor contra il primiero,</l>
<l>il versa in esso: e senza spazio dare,</l>
<l>tre volte il fere ove alto sta il cimiero;</l>
<l>al terzo colpo il fa per terra andare</l>
<l>diviso in due; che non gli resta intero</l>
<l>se non dal busto in giù la parte, in cui</l>
<l>sta quel, ch'avanza al nutrimento altrui.</l></lg>

<lg type="ottava">
<l>Morto il nobil Grifone, il Fortunato</l>
<l>per raggiugner Tristano ilpasso affretta;</l>
<l>ma il seguitar più innanzi gli è vietato</l>
<l>dalla gente che fugge accolta e stretta;</l>
<l>il buon Tristan non meno sconsolato,</l>
<l>quantunque parte feo della vendetta</l>
<l>del caro Gossemante, il sentier tinge</l>
<l>di nuovo sangue, ovunque il brando spinge.</l></lg>

<lg type="ottava">
<l>E fra la turba Antifono e Ialmeno,</l>
<l>Pannoni entrambi e di Grifon parenti,</l>
<l>quel del cor trapassato il destro seno,</l>
<l>questo le tempie, crudelmente ha spenti;</l>
<l>con lor d'Ibernia l'orgoglioso Ebeno</l>
<l>dispregiator di tutte umane genti,</l>
<l>perché di Marte figlio esser credea,</l>
<l>pon nel ventre impiagato a morte rea.</l></lg>

<lg type="ottava">
<l>Uccidendo oltr'a quegli altri infiniti,</l>
<l>ma di nome vulgar, si fa il cammino;</l>
<l>ma poi ch'è presso e sopra i tristi liti</l>
<l>scorge il misero amico tal vicino,</l>
<l>e tanti intorno afflitti e sbigottiti,</l>
<l>ch'han perduto chi 'l frate e chi 'l cugino,</l>
<l>cotal doglia e furor l'alma gl'incende,</l>
<l>che d'indietro tornar consiglio prende.</l></lg>

<lg type="ottava">
<l>E qual tigre d'Ircania che ritrove</l>
<l>da 'nsidiosi villani uccisi i figli;</l>
<l>che rabbiosa fra lor battaglia muove,</l>
<l>in cui 'l morso stendendo, in cui gli artigli;</l>
<l>onde il sangue di fuor sì largo piove,</l>
<l>che i verdeggianti campi fa vermigli;</l>
<l>né si mostra ella sazia, in fin che manche</l>
<l>la turba intorno o che le forze ha stanche.</l></lg>

<lg type="ottava">
<l>Tal l'Armorico duce indietro volto,</l>
<l>poi ch'a inteso per ver che Segurano</l>
<l>tornato è fuora e 'l lui seguior gli è tolto,</l>
<l>spiega sopra costor l'ira e la mano;</l>
<l>e tanto miete omai del popol molto,</l>
<l>ch'ei n'ha coperto il sanguinoso piano:</l>
<l>poi ch'ogni gente è già fuggita o morta,</l>
<l>ricerca al fin la mal lassata porta.</l></lg>

<lg type="ottava">
<l>La qual, come pria fu, tosto riserra</l>
<l>che 'l consiglio dell'Orcado fu tale,</l>
<l>dicendo: “In molti lochi aviam la guerra,</l>
<l>e largissimo stuolo il tutto assale;</l>
<l>e veramente l'uom vaneggia ed erra</l>
<l>in sì torbidi tempi a cui più cale</l>
<l>di falsa gloria che di star sicuro,</l>
<l>poi che 'l ciel così vuol, tra fosso o muro”.</l></lg>

<lg type="ottava">
<l>E no 'l diceva in van, ché Palamede</l>
<l>col forte Dinadano e Brunadasso</l>
<l>di montar dalla destra alto provvede,</l>
<l>e già non lunge al vallo aveva il passo,</l>
<l>mentre il popol ch'è lì, tentando al piede</l>
<l>con zappe e con marron l'argine in basso,</l>
<l>cercan d'apparecchiar sì larga strada,</l>
<l>che la grave armatura indi entro vada.</l></lg>

<lg type="ottava">
<l>Né dall'istessa man Brunoro il Nero,</l>
<l>col Provenzal Margondo e Gracedono,</l>
<l>al procacciar anch'ei nuovo sentiero</l>
<l>più di quei neghittosi o lenti sono;</l>
<l>ma chi sopra i guerrieri usa l'impero,</l>
<l>ché nessun lasse l'opra in abbandono;</l>
<l>e chi al popol maggior va sprone e scorta,</l>
<l>che dal frondoso bosco i rami apporta:</l></lg>

<lg type="ottava">
<l>e ne riempie il fosso sì che agguaglie</l>
<l>quanto si può vicin l'altezze estreme;</l>
<l>ma il franco Lionello aspre battaglie</l>
<l>fa intorno ad essi e gli rispinge e preme;</l>
<l>ché 'l possente arco suo le salde maglie,</l>
<l>e gli acciari e gli scudi passa insieme,</l>
<l>in sì veloce andar ch'ad ora ad ora</l>
<l>quel ferito e quel morto è tratto fuora.</l></lg>

<lg type="ottava">
<l>Egli era entro la torre che fiancheggia,</l>
<l>fin dov'era Tristano, il manco lato;</l>
<l>e d'indi ascoso, ove nessuno il veggia,</l>
<l>chi ferito riman chi spaventato;</l>
<l>onde sforza il nemico, ché provveggia</l>
<l>in nuova altra maniera o ceda al fato</l>
<l>d'indietro ritornar, ma ciò non vuole</l>
<l>Palamede ostinato, come suole.</l></lg>

<lg type="ottava">
<l>Ma lassando tutt'altro si congiunge</l>
<l>con Brunoro e co' suoi, ch'avea vicino;</l>
<l>e con doppiato stuol veloce giunge</l>
<l>dell'aspra torre al prossimo confino;</l>
<l>e col desio d'onor, che 'l cor gli punge,</l>
<l>grida altamente intorno: “Il mio destino</l>
<l>pria mi furi la vita, che mi toglia</l>
<l>il prender' o spianar l'altera soglia”.</l></lg>

<lg type="ottava">
<l>Poi conforta i guerrier dicendo: “Un'ora,</l>
<l>e non molta fatica trar vi puote</l>
<l>di lungo affanno e di periglio fuora,</l>
<l>se l'alme avrete di temenza vòte;</l>
<l>in questo punto sol tutto dimora</l>
<l>il largo onor che le celesti rote</l>
<l>v'han promesso, e 'l guadagno; e 'n voi sol giace </l>
<l>d'acquistar sommo bene e lunga pace”.</l></lg>

<lg type="ottava">
<l>Così detto, il primiero in basso scende,</l>
<l>né gli resta Brunor molto lontano,</l>
<l>e lì medesmo il ratto passo stende</l>
<l>Safaro, Gallinante e Dinadano,</l>
<l>poi tutti gli altri appresso e ciascun prende</l>
<l>ferro o pesante legno, e non invano;</l>
<l>che in guisa fan tremar di quella il seno,</l>
<l>che se ne crolla intorno anche il terreno.</l></lg>

<lg type="ottava">
<l>Sì come avviene, ove Nettunno imprima</l>
<l>speco aspro e cavo, ch'al suo gir s'oppone,</l>
<l>che de i monti crollar l'altera cima</l>
<l>fa tutta intorno e l'altra regione;</l>
<l>ora il buon Lionel, che seco estima,</l>
<l>che d'aita appellare aggia cagione,</l>
<l>con sì pochi guerrieri essendo solo,</l>
<l>contra sì chiari duci e tanto stuolo;</l></lg>

<lg type="ottava">
<l>Il fido messaggier Toote chiama,</l>
<l>parlando: “Or ricercate a ratto corso</l>
<l>il buon Tristano e ditegli, s'egli ama</l>
<l>il comune alto onor, mi dia soccorso,</l>
<l>che fuor che Seguran, qual altro ha fama</l>
<l>tra i miglior cavalieri è quinci accorso;</l>
<l>e per torne di qua studiano il passo</l>
<l>Palamede, Brunoro e Brunadasso”.</l></lg>

<lg type="ottava">
<l>Non ritarda Toote e 'nmantenente </l>
<l>trova Tristan, che come udito l'ave,</l>
<l>dice al suo Blomberisse: “La mia gente</l>
<l>conosch'io ben che dell'Iberno pave;</l>
<l>però vi prego aver l'occhio e la mente</l>
<l>che non le avvegna caso ontoso o grave,</l>
<l>e se 'l bisogno fia, fate chiamarme</l>
<l>da chi con Lionel potrà trovarme”.</l></lg>

<lg type="ottava">
<l>Con tal ordin s'invia ratto alla torre,</l>
<l>che con sommo valor si difendea;</l>
<l>qui il famoso Baven, lì Nestor corre,</l>
<l>ove il mestier maggior si conoscea;</l>
<l>e quanti può ciascuno in man raccorre,</l>
<l>ch'al bisogno infiniti ve n'avea,</l>
<l>sassi, tronchi, terreno, arbori e travi,</l>
<l>tanti ne gettan giù nodosi e gravi.</l></lg>

<lg type="ottava">
<l>E cadean di lassù sì spesse e folte,</l>
<l>come al verno maggior la neve suole,</l>
<l>se Giove i monti e la campagne sciolte,</l>
<l>gli arbori, i campi e i prati asconder vuole;</l>
<l>ché i venti acqueta ed ha le nubi accolte</l>
<l>più fredde in basso e più nemiche al sole;</l>
<l>e 'l viator tremando a poco a poco</l>
<l>d'un medesmo color vede ogni loco.</l></lg>

<lg type="ottava">
<l>Cotyale ivi apparia l'aspra tempesta,</l>
<l>che da quei difensori in basso scende,</l>
<l>e 'l piede, il petto, gli omeri e la testa</l>
<l>a questo a quello amaramente offende;</l>
<l>né il gran popol d'Avarco in posa resta,</l>
<l>che l'arme ivi cadute in man riprende,</l>
<l>e col furore in alto la rigetta,</l>
<l>che fa il percosso in ricercar vendetta.</l></lg>

<lg type="ottava">
<l>Ma quei, che più lontan dal fosso stanno,</l>
<l>con varie aste leggieri e frombe ed archi</l>
<l>fanno a quei della torre estremo danno,</l>
<l>e nel mostrarse fuor rendon più parchi;</l>
<l>or quinci e quindi parimente vanno</l>
<l>d'entrambi i colpi ne i medesmi varchi;</l>
<l>e 'l montare a 'l calare insieme aggiunto</l>
<l>si puote ivi veder quasi in un punto.</l></lg>

<lg type="ottava">
<l>Sembrano al rimirargli estiva pioggia,</l>
<l>quando subita appar nel mezzogiorno,</l>
<l>che 'l Noto all'Aquilon contrario poggia,</l>
<l>e quanto in mezzo sta girano intorno;</l>
<l>ch'or saglie or cade in disusata foggia</l>
<l>l'onda e più volte cangia il suo ritorno,</l>
<l>e le piante impiagando or alte or basse</l>
<l>fa di frutti e di frondi ignude e casse.</l></lg>

<lg type="ottava">
<l>E vie meno è 'l romor su gli alti tetti</l>
<l>della più dura grandine all'agosto,</l>
<l>cagion che 'ndarno il villanello aspetti</l>
<l>il soave liquor del nuovo mosto,</l>
<l>di quel, che 'n su gli scudi e 'n su gli elmetti</l>
<l>risuona intorno, mentre in terra è posto</l>
<l>questo e quel cavalier morto o ferito</l>
<l>sì ch'al più guerreggiar resta impedito.</l></lg>

<lg type="ottava">
<l>E 'l saggio Lionel di parte ascosa</l>
<l>ha molti buon guerrier di vita privi;</l>
<l>tra quei Nolanto, che nell'aria ombrosa</l>
<l>nacque, ove al mezzo april gielano i rivi,</l>
<l>dentro all'Ebrida Cumbra, e sanguinosa</l>
<l>gli fé la destra orecchia e morto quivi</l>
<l>tra le braccia di Schedio suo cognato,</l>
<l>in non molto per lui securo lato;</l></lg>

<lg type="ottava">
<l>perché mentre il meschin per altrui piange,</l>
<l>e 'l vuole indi portar, vien nuovo strale,</l>
<l>e 'l percuote alla fronte e tutto frange</l>
<l>l'osso, che in alto fra le ciglia sale,</l>
<l>sì ch'anch'ei muore; e 'l nobile Florange,</l>
<l>che per lassuso andar guida le scale,</l>
<l>fu percosso alla gola, e 'n quello istesso</l>
<l>loco alla coppia prima cade appresso.</l></lg>

<lg type="ottava">
<l>Uccise doppo lor Fere e Talmone,</l>
<l>ambedue Frisi e cavalier d'onore;</l>
<l>a questo il ferro entro alla gola pone,</l>
<l>a quel nel seggio del sanguigno umore,</l>
<l>ma non per ciò la fera opinione</l>
<l>cangiarsi può nell'ostinato core</l>
<l>del crudo Palamede, che si caccia</l>
<l>più sempre adentro e rovinar minaccia.</l></lg>

<lg type="ottava">
<l>Egli aveva in tal guisa al basso piede</l>
<l>della torre già fral la terra scossa,</l>
<l>ché poco tempo omai seco s'avvede,</l>
<l>ch'al gran peso che porta regger possa;</l>
<l>ond'ei s'allarga alquanto e poi provvede,</l>
<l>che d'altre parti intorno sia commossa</l>
<l>da lunghi legni e duri; e non s'inganna,</l>
<l>ché per lei rovinar poco s'affanna;</l></lg>

<lg type="ottava">
<l>che per breve crollar, qual'era integra,</l>
<l>senza ritegno aver, giù in basso cade,</l>
<l>con l'alto rimbombar ch'udiro a Flegra</l>
<l>le cenerose e fumide contrade;</l>
<l>vien tenebroso il ciel d'oscura e negra</l>
<l>polve, ch'al rimirar chiudea le strade,</l>
<l>sì che molto passò, pria che 'l vedere</l>
<l>potesse il primo stato riavere.</l></lg>

<lg type="ottava">
<l>E col suo rovinar condusse molti,</l>
<l>che ciò non attendeano, al cader fuora,</l>
<l>di quei d'Arturo, che restar sepolti</l>
<l>tra legni e travi alla medesim'ora;</l>
<l>altri son morti ivi entro, altri disciolti</l>
<l>di quei che Marte tra i migliori onora;</l>
<l>come Nestor di Gave e Taulasso,</l>
<l>che sì tosto s'alzar, che furo in basso:</l></lg>

<lg type="ottava">
<l>ché ancor tengon la spada, e senza tema,</l>
<l>l'uno e l'altro ripien d'oscura terra,</l>
<l>pria che 'l popol congiunto troppo prema,</l>
<l>accoppiati fra lor s'armano a guerra;</l>
<l>spingonsi avanti e già di vita scema</l>
<l>parte di quelli han fatta, che gli serra,</l>
<l>e dimostrando poi gli altri seguire,</l>
<l>colser tempo securo al suo fuggire:</l></lg>

<lg type="ottava">
<l>e col veloce andar, che levi pardi,</l>
<l>che di molti leon fuggano il morso,</l>
<l>ove a gli argin vicini i suoi stendardi</l>
<l>pon spiegati veder, drizzano il corso;</l>
<l>Palamede e Brunoro giunser tardi,</l>
<l>ché 'l nobil paro, qual baleno, ha scorso</l>
<l>il fosso, ove trovando intero aiuto,</l>
<l>dentro al prossimo vallo era venuto.</l></lg>

<lg type="ottava">
<l>Tornansi indietro adunque d'ira carchi,</l>
<l>quale i veloci can, ch'ebber vicine</l>
<l>due cerve o damme, che 'n selvosi varchi</l>
<l>doppo alcun nudo pian fuggiro al fine;</l>
<l>e van dove i Britanni erano scarchi</l>
<l>d'ogni difesa antica, e che 'l confine</l>
<l>convien col ferro sol tener sicuro,</l>
<l>non con lo schermo più di torre o muro.</l></lg>

<lg type="ottava">
<l>E richiamando appresso i lor guerrieri,</l>
<l>Palamede gli spinge e gli conforta,</l>
<l>dicendo: “Or gimo omai di spoglie alteri,</l>
<l>poi ch'aperta n'aviam la chiusa porta”.</l>
<l>Indi si mette ardito fra i primieri,</l>
<l>e Brunor lassa, che rimanga scorta</l>
<l>a quei, che dietro sono e punga e sproni</l>
<l>chi per temenza gli ordini abbandoni.</l></lg>

<lg type="ottava">
<l>E per l'alta rovina che fa strada</l>
<l>per in alto salir, ratto venia;</l>
<l>ma trova in cima l'onorata spada</l>
<l>del famoso Tristan, ch'ivi apparia,</l>
<l>e gli vieta il cammin, che 'nnanzi vada,</l>
<l>e già sopra la fronte il ferì, pria</l>
<l>ch'ei possa immaginar che gente è questa,</l>
<l>ma il colpo ch'ei sentì gliel manifesta;</l></lg>

<lg type="ottava">
<l>che ben raccoglie in sé ch'altri non fosse,</l>
<l>fuor che 'l figlio di Ban, di forza tale;</l>
<l>che l'elmo intorno di tal modo scosse,</l>
<l>che poco avea da gir, ch'era mortale,</l>
<l>non però l'invitt'animo turbosse,</l>
<l>ma col valor, che raro aveva eguale,</l>
<l>spinge pur'anco e cerca oltra passare,</l>
<l>né vuole indarno l'ore consumare.</l></lg>

<lg type="ottava">
<l>Ché sapea ben che lungo tempo invano</l>
<l>per abbatter l'un l'altro si porrebbe;</l>
<l>ma poi che 'l passo aveva aperto e piano,</l>
<l>vincer l'impresa e non costui vorrebbe;</l>
<l>pensando in sé che poi di Segurano,</l>
<l>s'egli avvenisse ciò, più lode avrebbe;</l>
<l>e co' suoi si ristringe e drizza il piede,</l>
<l>ove il popol più frale e minor vede.</l></lg>

<lg type="ottava">
<l>Non ne cale a Tristan, ma spinge al fianco</l>
<l>contra gli altri guerrier che con lui vanno;</l>
<l>caccia il brando a Filea nel lato manco,</l>
<l>e gli dà del mortal l'ultimo danno;</l>
<l>Mirinto appresso rende esangue e bianco</l>
<l>la gola incisa, ove gli spirti vanno;</l>
<l>doppo costor fa Tullo e Dedupoto,</l>
<l>e Basaleo restar d'anima vòto.</l></lg>

<lg type="ottava">
<l>E degli altri guerrier n'ancide tanti,</l>
<l>quanti al montar lassù sospinge il fato;</l>
<l>sì che l'alto romore e 'l grido e 'l pianto</l>
<l>hanno il pensier nell'Ebrido cangiato;</l>
<l>ch'al soccorso si volge e quello intanto</l>
<l>Britanno stuol da prima spaventato,</l>
<l>che fuggia innanzi a lui già indietro torna,</l>
<l>e contra il percussore alza le corna.</l></lg>

<lg type="ottava">
<l>E si ristringe allor tra sotto e sopra</l>
<l>in così angusto calle la tenzone,</l>
<l>ch'omai indarno ciascun la spada adopra,</l>
<l>ma col rabbioso urtare altrui s'oppone;</l>
<l>ciascun mette al passar la forza in opra,</l>
<l>fermo tenendo il piè sopra il sabbione,</l>
<l>quai faticanti buoi che 'l carro han carco</l>
<l>sì che spuntar non pon pietroso varco.</l></lg>

<lg type="ottava">
<l>Ma il pronto Lionel che ciò rimira,</l>
<l>s'arreca a' fianchi co i più dotti arcieri,</l>
<l>egli a destra rimane e Nestor gira</l>
<l>dalla sinistra dietro a' suoi guerrieri;</l>
<l>e questo e quel sì folti colpi tira</l>
<l>per traversi ed incogniti sentieri,</l>
<l>che molti ancide e molti lassa in doglie,</l>
<l>sì che 'l nodo fermissimo si scioglie;</l></lg>

<lg type="ottava">
<l>ché ciascun volentier ritira il passo,</l>
<l>e fuggendo il morir già il loco cede;</l>
<l>ma il possente Brunoro che dal basso</l>
<l>pur co' suoi per montare addrizza il piede,</l>
<l>gli risospinge e grida: “Ahi popol lasso,</l>
<l>questo è l'amor che porti a Palamede?</l>
<l>questo è l'onor dell'Ila e della Iona,</l>
<l>il cui largo valor sì largo suona?”</l></lg>

<lg type="ottava">
<l>Con questo ed altro dir gli torna in alto,</l>
<l>e gli segue esso poi co' suoi Germani;</l>
<l>e più che mai rinfresca il primo assalto,</l>
<l>ove oprar non si pon spade né mani;</l>
<l>pon di ferrati scudi un saldo smalto</l>
<l>da ciascun lato, onde ritornin vani</l>
<l>della coppia di Gave i colpi ascosi,</l>
<l>ch'al suo primo apparir venner noiosi.</l></lg>

<lg type="ottava">
<l>E tal fu il gran soccorso di costoro,</l>
<l>che mal pon gli altri il peso sostenere;</l>
<l>già lasserian l'impresa, se fra loro</l>
<l>non gridasse Tristan con voci altere:</l>
<l>“Ove fuggite voi? Ch'altro ristoro</l>
<l>sperate indietro o che soccorso avere?</l>
<l> Altro fosso, altro vallo non avremo,</l>
<l>se questi a Palamede lasseremo.</l></lg>

<lg type="ottava">
<l>Non ne resta altro poi, che l'armi esporre,</l>
<l>e nudi prigionier farci a' nemici,</l>
<l>ch'anco poi vi vorran la vita torre,</l>
<l>per goder meglio i vostri campi aprici,</l>
<l>e le spose e le figlie in seno accorre</l>
<l>di voi gregge vilissime e 'nfelici,</l>
<l>che qui stolti temete questa morte,</l>
<l>che più dolce saria, che quella sorte”.</l></lg>

<lg type="ottava">
<l>Con queste voci insieme e con la spada</l>
<l>a' suoi porge ardimento a gli altri tema;</l>
<l>ma il famoso Brunoro a ciò non bada,</l>
<l>e spinge quanto può con possa estrema;</l>
<l>e forse aperta al fine avria la strada</l>
<l>in altra parte, ove Tristan non  prema;</l>
<l>che se ben l'occhio ha presto in ogni lato,</l>
<l>non può per tutto poi trovarse armato.</l></lg>

<lg type="ottava">
<l>Ma l'animoso Eretto, che 'l romore</l>
<l>ha di lontano udito e 'l gran periglio,</l>
<l>tra le schiere ch'egli ha di più valore,</l>
<l>con lo stendardo suo d'oro e vermiglio</l>
<l>ratto al soccorso vien, con quello amore,</l>
<l>che la madre pietosa al dolce figlio,</l>
<l>e solo il suo gridare e l'alta polve</l>
<l>il Britanno timore a i cor dissolve.</l></lg>

<lg type="ottava">
<l>E con tanto furor percuote in fronte</l>
<l>l'aspra nemica schiera che venia,</l>
<l>che non sol rintuzzò le voglie pronte,</l>
<l>ma d'indietro tornarse apre la via;</l>
<l>l'un sopra l'altro fea confuso monte,</l>
<l>e mal grado de' duci indietro gìa;</l>
<l>ch'ove sia il suo Brunoro o Palamede</l>
<l>nessun più cerca o più l'ascolta e vede.</l></lg>

<lg type="ottava">
<l>Qual Sisifo infelice che 'l fatale</l>
<l>sasso gravoso all'erto monte spinge,</l>
<l>ch'ove più faticando in alto sale,</l>
<l>il suo destin più al fondo il risospinge;</l>
<l>e mentre ira, pietade e duol l'assale,</l>
<l>altra nuova speranza il cor gli cinge;</l>
<l>onde al suo vano oprar ritorno face,</l>
<l>senza aver notte o dì riposo o pace.</l></lg>

<lg type="ottava">
<l>Tale a' duci avvenia, poi che rivolto</l>
<l>il popol che salia si getta in basso,</l>
<l>che a gli avversari pur mostrando il volto,</l>
<l>e sforzati da' suoi, volgono il passo;</l>
<l>ma il malvagio e 'l migliore in un ravvolto</l>
<l>rovina alfin, come quel proprio sasso,</l>
<l>o quel che rota il rustico architetto,</l>
<l>per far fido sostegno al patrio tetto.</l></lg>

<lg type="ottava">
<l>E 'nvan s'adopra l'Ebrido e Brunoro,</l>
<l>Margondo e Gracedono e Dinadano,</l>
<l>ch'a viva forza alfin scendon con loro,</l>
<l>e 'l supremo sperar ritorna vano;</l>
<l>ma mentre in guisa tale opran costoro,</l>
<l>vien volando Mandrino al pio Tristano,</l>
<l>e gli dice affannato: “Senza voi</l>
<l>è in periglio mortal Gaveno e i suoi.</l></lg>

<lg type="ottava">
<l>Però che a quella torre, che s'agguaglia</l>
<l>a questa, all'altra man verso l'Orone,</l>
<l>gli ha mosso Palamoro aspra battaglia,</l>
<l>ma di poco curarlo avea cagione;</l>
<l>or che 'l gran Seguran teme l'assaglia,</l>
<l>e già in ordine i suoi d'intorno pone,</l>
<l>vi prega per l'onor che 'n cor portate,</l>
<l>ch'al soccorso di lui ratto vegniate”.</l></lg>

<lg type="ottava">
<l>No 'l nega il fido Armorico; e poi ch'ebbe</l>
<l>veduto in sicurtà quel loco omai,</l>
<l>promettendo a ciascun, ch'ivi sarebbe,</l>
<l>se 'l bisogno venia, veloce assai,</l>
<l>con quello amor, che 'n cavalier si debbe,</l>
<l>si volge a trar di sanguinosi guai</l>
<l>il re d'Orcania e gran desire il muove</l>
<l>di far con Seguran novelle pruove.</l></lg>

<lg type="ottava">
<l>Giunge tosto a quel loco e di già scorge</l>
<l>con le scale imbracciate il fero Iberno,</l>
<l>e già le stringe al muro e in alto sorge,</l>
<l>tutti gli altri e Gaven prendendo a scherno;</l>
<l>già per mettersi in cima il passo porge,</l>
<l>e già tutto ha varcato il muro interno;</l>
<l>già Calarto, Esclaborre e 'l Fortunato</l>
<l>seguendo il suo sentier gli sono a lato.</l></lg>

<lg type="ottava">
<l>Non ritarda Tristan, ch'ha l'alma intenta,</l>
<l>ove vede arrivar l'aspro drappello,</l>
<l>e con l'asta ferrata s'argomenta</l>
<l>di rispinger veloce or questo or quello;</l>
<l>fu il primiero Esclabor, che 'n basso avventa,</l>
<l>e 'l fa cader, quale invescato augello</l>
<l>dall'insidiose frondi, ove al mattino</l>
<l>allettato al suo mal torse il cammino.</l></lg>

<lg type="ottava">
<l>Gettò Calarto e 'l Fortunato appresso,</l>
<l>che nel suo rovinar le forti scale</l>
<l>salde tenea con man sì che sovr'esso</l>
<l>al percuoter dannoso arroge il male;</l>
<l>che 'nsieme andaro; e 'l popol che gli è presso,</l>
<l>sente non men di lui colpo mortale,</l>
<l>perch'a quanti guerrier si trova sotto</l>
<l>ha troncate le gambe o 'l capo rotto.</l></lg>

<lg type="ottava">
<l>Resta sol Seguran ch'ha innanzi il passo,</l>
<l>e dal muro acquistato è sì lontano,</l>
<l>ch'esser non puote omai riposto in basso</l>
<l>d'un colpo solo e si ripara al piano,</l>
<l>e benché tutto sol, di vita casso</l>
<l>esser prima dispon, che avere invano</l>
<l>calcato il vallo omai più d'una volta,</l>
<l>e poi la possession gliene sia tolta.</l></lg>

<lg type="ottava">
<l>Né solo il buon Tristano invita a guerra,</l>
<l>ma quanti altri vi son, con tai parole: </l>
<l>“Il superbo leon, quando si serra</l>
<l>nella mandra d'agnelli, uscir non suole,</l>
<l>in fin ch'ad uno ad un non ponga in terra</l>
<l>di sangue scarca la invilita prole;</l>
<l>ned io partirò quinci, ch'io non abbia</l>
<l>tinta di voi la mal tessuta gabbia”.</l></lg>

<lg type="ottava">
<l>Così detto il crudel, vede Trocone,</l>
<l>che non lunge a Tristan ver lui veniva,</l>
<l>e squarciato il cervello a terra il pone,</l>
<l>Oresbio presso a quel di vita priva;</l>
<l>ma il gran re dell'Armorico leone,</l>
<l>poi ch'ha gli altri scacciati, in tempo arriva;</l>
<l>ché se tardava ancor, degli altri molti</l>
<l>avria, come quei due, di vita sciolti.</l></lg>

<lg type="ottava">
<l>Ma qual lupo affamato, ch'alla greggia,</l>
<l>che sola ritrovò, gran danno apporta,</l>
<l>che raffrena il furor, da poi che veggia</l>
<l>del feroce Mastin la fida scorta;</l>
<l>tale il gran Seguran non più vaneggia</l>
<l>contra i minor, né fra la gente morta,</l>
<l>come cede tristan; ma si raccoglie,</l>
<l>e 'n più saldi pensieri arma le voglie.</l></lg>

<lg type="ottava">
<l>E va incontra veloce e pien d'ardire,</l>
<l>né l'altro teme, anzi sol esso brama;</l>
<l>ma quando più vicin sono al ferire,</l>
<l>vien la schiera maggior che Gaven chiama;</l>
<l>ché poi ch'ha visto del suo vallo uscire</l>
<l>ogni altro cavalier di maggior fama,</l>
<l>vien contro a Segurano e spinge in guisa,</l>
<l>che la guerra primiera hanno divisa.</l></lg>

<lg type="ottava">
<l>Ché non può il fero Iberno al grave intoppo</l>
<l>della gente che vien, fermare il piede;</l>
<l>ma col voler gagliardo e 'l poter zoppo</l>
<l>di passo in passo sospirando cede;</l>
<l>talor si sprona innanzi e poi che 'l troppo</l>
<l>lo sforza intorno alla sua strada riede,</l>
<l>fin ch'all'estrema parte della torre</l>
<l>senza offesa sentir può il passo porre.</l></lg>

<lg type="ottava">
<l>Poi calcando col piè la parte estrema,</l>
<l>quasi il vol prese a guisa di colombo,</l>
<l>ove l'argin di fuore il fosso prema,</l>
<l>che periglioso avea lassarse a piombo;</l>
<l>tra i suoi s'accoglie e con dolore e tema</l>
<l>di chi d'esso vicino udìo il rimbombo;</l>
<l>qual peregrin nocchier ch'oda il flagello</l>
<l>delle pietre affocate in Mongibello.</l></lg>

<lg type="ottava">
<l>Né più che in questi lochi, in altra parte,</l>
<l>ne' due fianchi del campo e nelle spalle</l>
<l>ha tregua o pace il sanguinoso Marte,</l>
<l>ma del medesmo suono empie la valle;</l>
<l>ch'Ilba il fero Ostrogoto ha in giro sparte</l>
<l>le genti sue, dove difende il calle</l>
<l>il chiaro Bandegamo ed Agraveno,</l>
<l>verso ove ha il mezzo dì tiepido il seno.</l></lg>

<lg type="ottava">
<l>Ma poco puote oprar, che la virtude</l>
<l>de i chiari difensor trovò più dura,</l>
<l>che 'l fabbro sicilian l'antica incude,</l>
<l>in cui l'arme del ciel forma e procura;</l>
<l>e Rossan ver Boote, ove si chiude</l>
<l>fra lo stuol suo nelle terrestri mura</l>
<l>con Pelinor, Lucano ed Egrevallo,</l>
<l>d'ivi entro penetrar tentato ha in fallo.</l></lg>

<lg type="ottava">
<l>Né Gunebaldo al loco, ove si pone</l>
<l>il sol, che del re Franco aveva i figli,</l>
<l>con men furore il sacro gonfalone</l>
<l>d'abbatter cerca degli aurati gigli;</l>
<l>che l'odio antico se li aggiunge sprone</l>
<l>al dispietato cor di far vermigli</l>
<l>del regio sangue i campi, ma il valore</l>
<l>de' quattro giovinetti è via maggiore.</l></lg>

<lg type="ottava">
<l>Che quinci e quindi son fra lor partiti,</l>
<l>come il vecchio Sicambro ordine diede,</l>
<l>e sì ben guarda ogni uomo i proprii liti,</l>
<l>ch'appressar non gli può nemico piede;</l>
<l>molti uccisi ne son, molti feriti,</l>
<l>che richiaman lontan la patria sede,</l>
<l>de' Borgondi miglior; ché Childeberto</l>
<l>trapassato ha nel cor l'empio Alaberto:</l></lg>

<lg type="ottava">
<l>il qual di Gunebaldo la figliuola,</l>
<l>Amatilde appellata, sposa avea;</l>
<l>Clotaro a Mirion la vita invola,</l>
<l>ch'all'antico Vesonzio il fren reggea;</l>
<l>Clodamiro Larceo, che regna in Dola,</l>
<l>sospinse di sua mano a morte rea;</l>
<l>Teodorico il quarto uccise Aldero,</l>
<l>che del suo Matiscon tenea l'impero.</l></lg>

<lg type="ottava">
<l>Né pur di questi sol, ma d'altri molti</l>
<l>di sangue popolar posero a terra;</l>
<l>ma delle cose omai nasconde i volti</l>
<l>l'oscura umida notte e 'l giorno serra;</l>
<l>già i gran duci d'Avarco al tutto sciolti</l>
<l>son d'ogni speme d'allungar la guerra;</l>
<l>e già di ritirarse ordine danno,</l>
<l>ove possan curar l'avuto affanno.</l></lg>

<lg type="ottava">
<l>Ma il fero Segurano irato ed empio,</l>
<l>pria che d'indi partir, gridando chiama:</l>
<l>“Fate inerti Britanni un sacro tempio</l>
<l>alla notte immortal che troppo v'ama,</l>
<l>e la seconda volta d'alto scempio</l>
<l>ha scampata di voi l'alma e la fama,</l>
<l>se la fama scampar di quel si crede,</l>
<l>che 'ntra gli argini e i fossi asconde il piede”.</l></lg>

<lg type="ottava">
<l>Così detto sen va con gli altri insieme;</l>
<l>che d'aver tutto in man speran l'alloro,</l>
<l>tosto che d'oriente i liti preme</l>
<l>di Latona il figliuol co i raggi d'oro;</l>
<l>dall'altra parte si sospira e geme</l>
<l>tra quei d'Arturo, ché i miglior di loro</l>
<l>veggion tutti impediti e di quei bassi</l>
<l>i più morti o feriti e gli altri lassi.</l></lg>

<lg type="ottava">
<l>Muovesi il buon Tristan molto a pietade,</l>
<l>e l'Orcado famoso e gli altri regi;</l>
<l>e che curati sien cercan le strade,</l>
<l>promettendo a ciscuno onori e pregi:</l>
<l>ma più che in altro, in Galealto cade,</l>
<l>che fu il fior sol de i cavalieri egregi,</l>
<l>la doglia del lor mal, che si conviene</l>
<l>a madre, che 'l figliuol ritrove in pene.</l></lg>

<lg type="ottava">
<l>E quanto tosto può, per via spedita</l>
<l>piangendo trova il figlio del re Bano,</l>
<l>e gli dice: “Signor, se mai gradita</l>
<l>fu da voi l'alma amica, non sia vano</l>
<l>il mio pregar, sì che si doni aita</l>
<l>al re Britanno almen per la mia mano,</l>
<l>se 'l cielo al vostro core ancor non spira,</l>
<l>che debbiate posar lo sdegno e l'ira.</l></lg>

<lg type="ottava">
<l>Non v'accorgete voi, che più non puote</l>
<l>senza soccorso altrui reggere il pondo</l>
<l>l'afflitto stuol, cui le celesti ruote</l>
<l>di miserie hanno spinto al sezzo fondo?</l>
<l>E sì tosto che 'l sol domane scuote</l>
<l>il tenebroso vel dal fosco mondo,</l>
<l>or che gli argini e i valli son per terra,</l>
<l>sarà morto o prigion subito in guerra.</l></lg>

<lg type="ottava">
<l>Ch'oltra i duci miglior, come sapete,</l>
<l>son feriti i guerrieri in maggior parte;</l>
<l>infiniti varcar l'onda di Lete,</l>
<l>non bene accolti dal favor di Marte:</l>
<l>or se di bene oprar mai foste in sete,</l>
<l>o se vi mosser mai lagrime sparte,</l>
<l>siami concesso e senza farvi offesa,</l>
<l>ch'a questo uopo maggior vada in difesa”.</l></lg>

<lg type="ottava">
<l>Risponde Lancilotto: “Già in me stesso</l>
<l>d'aiutar pure Arturo avea desire,</l>
<l>per non vederlo al fin del tutto oppresso</l>
<l>all'ultima rovina pervenire;</l>
<l>ma sento un tale spron giungersi ad esso</l>
<l>dal pio vostro pregar che tutte l'ire</l>
<l>che m'avvampino il sen per giusta via,</l>
<l>il consiglio di voi spegner porria;</l></lg>

<lg type="ottava">
<l>ch'io non però di libico leone</l>
<l>porto il cor dentro e di pietà rubello;</l>
<l>ma, come il mondo sa, giusta cagione</l>
<l>mi mosse al farmi a lui ritroso e fello;</l>
<l>or ch'è ridotto a tal, nulla ragione</l>
<l>mi può più mantener contrario a quello,</l>
<l>send'ei qui, sendo re, sendo cristiano,</l>
<l>et io l'unico erede del re Bano.</l></lg>

<lg type="ottava">
<l>Or senza altro più dir; come l'aurora</l>
<l>spanda i suoi biondi crin nell'oriente,</l>
<l>menar potrete alla battaglia fuora</l>
<l>con la vostra miglior, la nostra gente;</l>
<l>e 'l mio corsier, che in ozio si dimora</l>
<l>prender potrete, poi che più possente,</l>
<l>e più snello è del vostro e più leggiero</l>
<l>da ritrarvi secur d'ogni sentiero.</l></lg>

<lg type="ottava">
<l>E di più vestirete l'armadura,</l>
<l>che già più giorni sono in pace siede,</l>
<l>ch'ha di molte altre assai tempra più dura,</l>
<l>né meglio in noi, che 'n voi, riposta assiede;</l>
<l>io mi resterò qui, prendendo cura</l>
<l>di quel, che 'l loco e la stagion richiede;</l>
<l>e mi fia a grado, ch'un sì largo onore</l>
<l>venga in voi, caro a me più che 'l mio core”.</l></lg>

<lg type="ottava">
<l>Non fu già mai più lieto Galealto,</l>
<l>e gli dice: “Signor chiaro e gentile,</l>
<l>al buon vostro voler cortese ed alto</l>
<l>rendo grazie infinite in atto umile;</l>
<l>ma perché spaventati dall'assalto</l>
<l>restan confusi i duci e 'l popol vile;</l>
<l>mi par, ch'io debba andar, dove si trova</l>
<l>lo sconsolato re con questa nuova”.</l></lg>

<lg type="ottava">
<l>Lancilotto risponde che gli aggrada:</l>
<l>così il pietoso re con ratto passo,</l>
<l>come chi in parte desiata vada,</l>
<l>giunge ove Arturo sta dolente e lasso,</l>
<l>che con Tristano e gli altri cerca strada</l>
<l>per la salute lor di speme casso;</l>
<l>ma sì tosto che scorge ivi apparire</l>
<l>Galealto tra' suoi, comincia a dire:</l></lg>

<lg type="ottava">
<l>Mandavi il cielo a noi per nostro bene,</l>
<l>o sacro re dell'Isole lontane,</l>
<l>per fine imporne all'infinite pene,</l>
<l>e le speranze far degli altri vane?</l>
<l>E 'l sangue pio delle Britanne vene</l>
<l>sparso sì largo già da sera a mane</l>
<l>non ha tale omai sazio Lancilotto,</l>
<l>ch'all'averne mercé si sia condotto?”</l></lg>

<lg type="ottava">
<l>Disse allor Galealto: “Io vengo a voi,</l>
<l>famosissimo re, per dirvi come</l>
<l>Lancilotto ha commesse intere in noi</l>
<l>di quanto ei può dispor le chiare some;</l>
<l>l'elmo, lo scudo e gli altri arnesi suoi</l>
<l>vuol che mi preman gli omeri e le chiome,</l>
<l>e mi porti Nifonte il suo destriero,</l>
<l>più d'ogni altro che sia, forte e leggiero:</l></lg>

<lg type="ottava">
<l>e che quanti ha guerrier giunti co' miei</l>
<l>vengan meco animosi alla battaglia,</l>
<l>sì ch'io possa provare i buoni e i rei,</l>
<l>e Segurano altero quanto vaglia;</l>
<l>ché no 'l sperando addur, qual'io vorrei,</l>
<l>che per voi rivestisse e piastra e maglia,</l>
<l>il pregai che ciò fesse e fu contento,</l>
<l>e spiegherem diman l'insegne al vento”.</l></lg>

<lg type="ottava">
<l>Lieto più ch'ancor mai l'alto Britanno</l>
<l>risponde: “Dunque voi chiamar devremo</l>
<l>sommo ristorator del nostro danno,</l>
<l>e divin salvator del punto estremo;</l>
<l>di voi sempre figliuoi s'appelleranno</l>
<l>quei, che 'l spirto non han del corpo scemo;</l>
<l>et io tra palme aurate e sacri allori</l>
<l>vi darò contro a morte alti tesori”.</l></lg>

<lg type="ottava">
<l>Qui finito, ciascun che intorno udìa,</l>
<l>con allegro sembiante il guarda e loda;</l>
<l>già n'è il campo ripieno in ogni via,</l>
<l>già par ch'ogni uom per la vittoria goda:</l>
<l>torna il buon re con larga compagnia,</l>
<l>ove il gran Lancilotto indi si snoda</l>
<l>da tutti gli altri e 'n parte si riduce,</l>
<l>ove in posa attendeo la nuova luce.</l>
</lg></div1>

<div1><head>CANTO XX</head>


<lg type="ottava">
<l>Non avea ancor la sposa di Titone</l>
<l>imbiancato il sentiero al nuovo sole;</l>
<l>ma il fido Galealto a cui lo sprone</l>
<l>d'onor l'alma pungea, già surger vuole;</l>
<l>e con ardenti voci in opra pone</l>
<l>i ministri miglior, che in guerra cole;</l>
<l>che sveglia il buon vicin, chi grida intorno,</l>
<l>ch'all'orizzonte omai s'appressa il giorno.</l></lg>

<lg type="ottava">
<l>Ma i propri suoi guerrier, né quei che vanno</l>
<l>sotto l'insegna pia del chiaro amico,</l>
<l>di stimolo all'andar mestier non hanno,</l>
<l>ché sempre ebbero il cor d'ozio nemico;</l>
<l>or di caldo desio compunti vanno</l>
<l>di mostrar fuor, che 'l gran valore antico</l>
<l>non sia spento anco in essi e ch'e' son tali,</l>
<l>che posson ristorar gli avuti mali.</l></lg>

<lg type="ottava">
<l>Già in piede è Lancilotto e poste ha insieme</l>
<l>dello stuol suo le candide bandiere,</l>
<l>che dieci furo; e 'ntorno a l'ali estreme</l>
<l>locate ha de' cavai le squadre altere;</l>
<l>poco lontano a lor l'arena preme</l>
<l>l'ordin medesmo delle folte schiere,</l>
<l>che 'l buon re Galealto seco avia,</l>
<l>che l'insegna ventesima compia.</l></lg>

<lg type="ottava">
<l>Va intorno Lancilotto e 'l nome chiama</l>
<l>de' suoi duci maggiori e dice a tutti:</l>
<l>“Chi di voi, dolci amici e fratei, brama</l>
<l>del nostro lungo amor rendere i frutti,</l>
<l>non faccia oggi fallir la chiara fama,</l>
<l>che 'l mondo empie di voi; gli amari lutti</l>
<l>vendicando degli altri e l'empia sorte</l>
<l>di sì gran cavalieri e di Boorte.</l></lg>

<lg type="ottava">
<l>E sopra il tutto poi prendete cura</l>
<l>di ben seguire il nostro Galealto;</l>
<l>né da lui vi disgiunga orrida e dura</l>
<l>forza d'altrui, né di fortuna assalto;</l>
<l>rimembrando, che d'onta aver paura</l>
<l>dee, non di morte acerba, il guerrier'alto;</l>
<l>e che sete appellati a ritrar fuora</l>
<l>d'aspra miseria Arturo all'ultim'ora”.</l></lg>

<lg type="ottava">
<l>Così detto e tornato al padiglione,</l>
<l>con le sue stesse man dal capo al piede</l>
<l>l'arme sua tutta integra a torno pone</l>
<l>al dolce amico e ne l'ha fatto erede:</l>
<l>il suol di ferro e l'argentato sprone,</l>
<l>lo schinier sopra e 'l coscial doppio assiede,</l>
<l>indi il saldo braccial, poi che locato</l>
<l>alla gola ha l'acciaro e ben serrato.</l></lg>

<lg type="ottava">
<l>La corazza incantata, dura e grave</l>
<l>troppo alle forze sue gli chioda intorno;</l>
<l>pongli poscia il piastron, come chi pave,</l>
<l>che alcuno aspro colpir gli faccia scorno;</l>
<l>al destro lato poi con salda chiave</l>
<l>ripon la buffa, dove assiede adorno</l>
<l>lo spallaccio sì duro, che no 'l possa</l>
<l>piegar, non che squarciare, umana possa.</l></lg>

<lg type="ottava">
<l>Cingeli poi la spada che Viviana</l>
<l>la donzella del Lago e sua nutrice,</l>
<l>cinse a lui già, di tempera sovrana,</l>
<l>con l'altre arme ch'avea nel dì felice,</l>
<l>ch'al Britanno terren non mostrò vana</l>
<l>la sua virtù d'ogn'altra vincitrice;</l>
<l>leve al suo braccio solo a gli altri appare</l>
<l>di soverchio pesante e senza pare.</l></lg>

<lg type="ottava">
<l>La cotta marzial poi, dove splende</l>
<l>il rosato color col bianco accolto,</l>
<l>dall'omer manco per traverso stende,</l>
<l>sì che 'l braccio miglior si truove sciolto;</l>
<l>il cui solo apparir da lunge rende</l>
<l>ogni avversario suo di ghiaccio avvolto;</l>
<l>che del sangue nemico è aspersa tale,</l>
<l>che l'argento alla porpora era eguale.</l></lg>

<lg type="ottava">
<l>Vien poi 'l nobil destrier, che candido era</l>
<l>qual pulito ermellin, che in don gli diede</l>
<l>d'Artur la realissima mogliera</l>
<l>d'onor, di grazia e di bellezza erede,</l>
<l>allor che de i nemici prigioniera</l>
<l>la trasse fuor delle famose prede;</l>
<l>per memoria di cui, sempre da poi</l>
<l>l'ebbe in pregio maggior di tutti i suoi.</l></lg>

<lg type="ottava">
<l>E non senza cagion, ch'oltra la mano,</l>
<l>che potea molto men far caro assai;</l>
<l>più possente e leggier presso o lontano</l>
<l>quanto riscalda il sol non vide mai;</l>
<l>placido al suo signore, umile e piano,</l>
<l>fero al nemico; e dolorosi guai</l>
<l>a gli avversi corsieri e l'altra gente,</l>
<l>e col morso e col piè porgea sovente.</l></lg>

<lg type="ottava">
<l>Questo a lui volse dar, per non lassarse</l>
<l>cosa, che molto amasse, senza lui;</l>
<l>e perché ancor potesse me' mostrarse,</l>
<l>ch'ei fosse Lancilotto a gli occhi altrui,</l>
<l>e perché ove le forze erano scarse,</l>
<l>ei potesse supplir per ambedui</l>
<l>col ferire i vicin, col grave intoppo,</l>
<l>con lo snello adoprar salto o galoppo.</l></lg>

<lg type="ottava">
<l>Splendea tutto argentato il ricco arnese,</l>
<l>qual la notturna e frigida stagione</l>
<l>la luna suol, ch'a mezzo il corso stese</l>
<l>il suo leve girar con ratto sprone:</l>
<l>or poi che Galealto il seggio prese</l>
<l>fermo e ben dritto su 'l ferrato arcione,</l>
<l>il bianco scudo suo gli appende al collo</l>
<l>sì pesante per lui, che mosse il crollo;</l></lg>

<lg type="ottava">
<l>Qual talor suol la piccioletta nave,</l>
<l>in cui rozzo nocchier di prezzo avaro</l>
<l>ripose al suo poter fascio sì grave,</l>
<l>che 'l fondo incurva e l'umor tristo amaro</l>
<l>penetra adentro; onde si attrista e pave</l>
<l>l'afflitto peregrin, ch'al nido caro</l>
<l>teme non giunger mai, facendo voti</l>
<l>a Castore e Polluce alti e devoti.</l></lg>

<lg type="ottava">
<l>Il lucid'elmo poi, che fabbricato</l>
<l>nell'immortal fucina di Merlino,</l>
<l>contr'ogni ferro umano era incantato</l>
<l>col favor delle stelle alto e divino,</l>
<l>che di purpuree piume e bianche ornato</l>
<l>avea del bel cimier l'argento fino,</l>
<l>con tristo agurio suo gli loca in fronte,</l>
<l>che gli parve al sentirlo il Pelio monte.</l></lg>

<lg type="ottava">
<l>Indi gli arma le man, poi gli dà l'asta,</l>
<l>ma non quella però, che 'n guerra adopra</l>
<l>al più grand'uopo; ch'oltra lui non basta</l>
<l>altra forza mortale a porla in opra;</l>
<l>poi con pietà gli dice: “Chi contrasta</l>
<l>superbo in sé contra il voler di sopra,</l>
<l>non invitto guerrier tra i buon s'appella,</l>
<l>ma di mente spietata, iniqua e fella.</l></lg>

<lg type="ottava">
<l>Questo vi dich'io sol, perché se 'l cielo</l>
<l>volto all'alto desio contrario mostra,</l>
<l>non vi faccia , signor, soverchio zelo</l>
<l>porre in rischio mortal la vita vostra;</l>
<l>ch'io per voi resto in tema, e non vel celo,</l>
<l>qualor pensando la memoria nostra</l>
<l>l'empio furore e la gran forza vede,</l>
<l>ch'è nel gran Segurano e 'n Palamede.</l></lg>

<lg type="ottava">
<l>Non perch'io non estimi e tenga certa</l>
<l>l'alta vostra virtù di loro eguale;</l>
<l>ma l'amor vero tien l'anima incerta,</l>
<l>e sempre più ch'al ben l'inchina al male;</l>
<l>però vi prego umil per quel che merta</l>
<l>il voler buon che sopra a i regni sale,</l>
<l>che lassando quei due, volgiate il passo</l>
<l>contra gli altri guerrier del re Clodasso.</l></lg>

<lg type="ottava">
<l>Né sarà manco lode e più sicuro</l>
<l>fia per l'oste Britanno e più giocondo</l>
<l>lo spegner quei che solo odiano Arturo,</l>
<l>e 'l vorrebber veder del centro al fondo;</l>
<l>ma il paro, ond'io parlai, con desio puro</l>
<l>do fare il nome lor perpetuo al mondo</l>
<l>contra lui portan l'arme, ché sovente</l>
<l>già spiegate han per noi sovr'altra gente”.</l></lg>

<lg type="ottava">
<l>Tal dicea Lancilotto, ascose strade</l>
<l>cercando per oprar, che Galealto</l>
<l>di sì chiari guerrier fugga le spade,</l>
<l>né con lor vegna a singulare assalto;</l>
<l>ma il buon re gli rispose: “Quel che aggrade</l>
<l>a chi quanto veggiam ministra d'alto,</l>
<l>segua di me, signor, che speme tengo,</l>
<l>che almen del vostro amor non morrò indegno”.</l></lg>

<lg type="ottava">
<l>Nè più volle altro dire e spinge innanti</l>
<l>il feroce corsier, dove attendea</l>
<l>l'alto drappel di cavalieri erranti,</l>
<l>ché di desio di guerra in core ardea:</l>
<l>or già l'aurora in placidi sembianti</l>
<l>nell'oriente candida splendea,</l>
<l>sì che più apertamente scuopre intorno</l>
<l>chi sia più d'arme e di destriero adorno.</l></lg>

<lg type="ottava">
<l>Nè l'altro oste Arturo e 'l gran Tristano</l>
<l>restan più di costor nel sonno avvolti;</l>
<l>ma nel medesmo tempo arman la mano,</l>
<l>e nell'ordin primier si son raccolti;</l>
<l>già di trombe e di suon rimbomba il piano,</l>
<l>e con nuove speranze e lieti volti</l>
<l>ogni onorato principe, ogni duce</l>
<l>oltra il vallato fosso i suoi conduce.</l></lg>

<lg type="ottava">
<l>E per render quel di più largo onore</l>
<l>a i buon nuovi guerrieri e Galealto,</l>
<l>voglion, ch'essi i primier si mostrin fuore,</l>
<l>le chiare insegne ventilando in alto,</l>
<l>e stien nel mezzo, ove il maggior furore</l>
<l>par che Marte amministri al fero assalto;</l>
<l>Tristan da man sinistra aggia la schiera,</l>
<l>Gaven dall'altra presso alla riviera.</l></lg>

<lg type="ottava">
<l>Quando il gran Segurano e quei d'Avarco,</l>
<l>che si pensan la palma avere omai,</l>
<l>e 'l nemico veder di doglia carco,</l>
<l>e 'n tema avvolto di futuri guai,</l>
<l>odon che lassa già l'antico varco,</l>
<l>e più mostra d'ardir, ch'avesse mai;</l>
<l>restan tutti dubbiosi e 'n meraviglia,</l>
<l>e 'nverso ove scendea, volgon le ciglia.</l></lg>

<lg type="ottava">
<l>E quando veggion poi le bianche insegne,</l>
<l>ch'han le tre verghe oscure attraversate,</l>
<l>par che ciascuno in cor timido vegne,</l>
<l>che l'ha più volte già viste e provate;</l>
<l>e l'ardente desio tosto si spegne</l>
<l>d'assalir, come ier, le squadre armate;</l>
<l>e l'un l'altro, tacendo, in volto guarda,</l>
<l>e quanto puote ancora il piè ritarda.</l></lg>

<lg type="ottava">
<l>Sì come il cacciator ch'al vespro cinse</l>
<l>di tele intorno la spinosa valle,</l>
<l>ch'al mattin ritrovare il cor si finse</l>
<l>cervette o damme nel serrato calle,</l>
<l>e con securo andar leve s'accinse;</l>
<l>quando in vece di lor doppo le spalle</l>
<l>sente il fero leon ruggire o l'orso,</l>
<l>che gli fan ricangiar volere e corso.</l></lg>

<lg type="ottava">
<l>Ma il chiaro Seguran contrario pare,</l>
<l>qual si vede talora aspro molosso,</l>
<l>che per volpe o lepretta seguitare</l>
<l>in gioco è dal pastor di laccio scosso,</l>
<l>che 'n ver lupo o cinghial, ch'a caso appare,</l>
<l>lassando l'altre girne, il piede ha mosso</l>
<l>con più lieto desio; ch'a sdegno avea</l>
<l>quando fere vilissime offendea.</l></lg>

<lg type="ottava">
<l>Spingesi alquanto innanzi e 'l guardo affisa</l>
<l>sì, che 'l bianco destrier, ch'al mondo è noto,</l>
<l>che sia quel, che parea, per fermo avvisa,</l>
<l>e che del suo signor non venga vòto;</l>
<l>cangia il volto, e 'l color nell'improvisa</l>
<l>vista, come al soffiar d'aquoso Noto</l>
<l>suol cangiare il seren l'umido aprile,</l>
<l>che raro usa tener l'istesso stile.</l></lg>

<lg type="ottava">
<l>Tremagli in seno il cor, trema la mano,</l>
<l>né discerne fra sé, che faccia o dica,</l>
<l>non perch'ei tema il figlio del re Bano,</l>
<l>e non gli sia con lui la guerra amica,</l>
<l>ma in sì gran novitade adopra invano,</l>
<l>ché l'invitto valor se stesso intrica,</l>
<l>in quel primo arrivar, ma a poco a poco</l>
<l>il giel, che dentro avea, divenne foco.</l></lg>

<lg type="ottava">
<l>E rivoltato a' suoi dicea: “Signori,</l>
<l>or poss'io ringraziar del tutto Marte,</l>
<l>ch'ai miei promessi e da me chiesti onori</l>
<l>non vuole oggi furarne alcuna parte,</l>
<l>poi ch'oltra 'l mio spsrar conduce fuori</l>
<l>quell'unico guerrier, di cui son sparte</l>
<l>già tante glorie e di cui il mondo estima,</l>
<l>che 'l supremo valor tenga la cima.</l></lg>

<lg type="ottava">
<l>Ch'io conosco nel ver, ché ben che in basso</l>
<l>fosse tutto il poter del gran Britanno,</l>
<l>fora il trionfo ancor di gloria casso,</l>
<l>né compito di lui l'estremo danno,</l>
<l>fin che non era ancor battuto e lasso</l>
<l>Lancilotto, con quei, che con lui stanno;</l>
<l>or sendo esso già fuor, l'istesso punto</l>
<l>fa il nostro faticar nel sommo aggiunto.</l></lg>

<lg type="ottava">
<l>Moviam pure animosi alla battaglia,</l>
<l>cangiando ordine tosto, arme e disegni;</l>
<l>e con più grave acciaro e salda maglia</l>
<l>di possenti corsier prendiam sostegni;</l>
<l>che fia miglior per noi, ch'alta muraglia</l>
<l>assalir di terren, di rami e legni,</l>
<l>ove un sol val per mille, ove la sorte</l>
<l>i buon per man de' rei conduce a morte”.</l></lg>

<lg type="ottava">
<l>Così detto, ogni duce e cavaliero</l>
<l>spoglia l'arme più levi e l'altre piglia;</l>
<l>et ei fece il medesmo e 'n su 'l destriero</l>
<l>monta, ch'era alto e grosso a meraviglia,</l>
<l>e senza alcun candor del tutto nero,</l>
<l>che gli diè Radagazo, che 'n Siviglia</l>
<l>tenea l'impero, il Vandalo onorato,</l>
<l>che 'n giovinetta età l'aveva amato.</l></lg>

<lg type="ottava">
<l>E 'l tenea Seguran cotanto caro,</l>
<l>che solo a guerre altere e perigliose,</l>
<l>e 'ncontro a cavalier più d'altro chiaro,</l>
<l>qual tenea Lancilotto, in opra pose;</l>
<l>sovra il qual già condusse a fine amaro</l>
<l>Ginglante il forte e fé mirabil cose</l>
<l>in quel tempo primier, che in Gallia venne,</l>
<l>e d'Avarco il cadere in piè sostenne.</l></lg>

<lg type="ottava">
<l>Già col nobil caval per ogni parte</l>
<l>va intorno visitando i suoi guerrieri,</l>
<l>e gli riscalda al gran furor di Marte,</l>
<l>dicendo: “Or valorosi, arditi e feri</l>
<l>esser convienne e por tutto in disparte</l>
<l>il neghittoso andar, che facest'ieri,</l>
<l>e seguirme ov'io vada; ché la luce</l>
<l>sarò del vostro onor, compagno e duce”.</l></lg>

<lg type="ottava">
<l>Poi gli rimette in quadro aggiunti insieme,</l>
<l>qual nel fermo edificio l'architetto</l>
<l>in tra lor l'un con l'altro i sassi preme,</l>
<l>per sostener più saldo il regio tetto;</l>
<l>indi con gli altri suoi, mostrando speme</l>
<l>più che fesse ancor mai nell'alto aspetto,</l>
<l>sprona il destriero innanzi, a Palamede</l>
<l>ogni schiera lassando, ch'era a piede.</l></lg>

<lg type="ottava">
<l>Fan l'istesso Tristano e Galealto,</l>
<l>che l'esercito a piè resta a Gaveno;</l>
<l>et ei co' lor cavai muovon l'assalto</l>
<l>sì che la polve oscura empieva il seno</l>
<l>non della valle pur, ma l'aria in alto</l>
<l>d'ogni luce ch'avea veniva meno;</l>
<l>che 'l sol, che i raggi aurati spunta fuore,</l>
<l>non la può penetrar col suo splendore.</l></lg>

<lg type="ottava">
<l>Sembrava a riguardar, qual'esser suole</l>
<l>il ciel poi che 'l villan le biade accoglie,</l>
<l>ch'a i solchi affaticati e i campi vuole</l>
<l>scarcar pietoso le rimase spoglie;</l>
<l>che 'l foco sveglia intorno, onde si duole</l>
<l>fuggendo il serpe nell'ascose soglie,</l>
<l>e 'l fumo adombra tal, ch'ivi ha condotte</l>
<l>quante tenebre ha in sen l'oscura notte.</l></lg>

<lg type="ottava">
<l>Scontransi insieme e 'l gran romor ne suona</l>
<l>non men che quando Astrea cangia l'estate,</l>
<l>che Giove irato allor fulmina e tuona,</l>
<l>spaventando le menti scellerate;</l>
<l>e sì grave è 'l colpir, ch'al mezzo dona</l>
<l>l'una in ver l'altra delle squadre armate,</l>
<l>che ben fu cavalier d'alto potere,</l>
<l>chi vivo o 'n su 'l destrier si può tenere.</l></lg>

<lg type="ottava">
<l>Trovò il re Galealto Licaone,</l>
<l>che german fu del fero Bustarino,</l>
<l>nel Norico terren nato d'Alcone,</l>
<l>che l'impero reggea di quel confino;</l>
<l>la lancia in mezzo il cor dritta gli pone,</l>
<l>e 'l fa, lasso, cader sovra il cammino,</l>
<l>fra la gente sì stretta, che calcato</l>
<l>fu nel medesmo punto d'ogni lato.</l></lg>

<lg type="ottava">
<l>Né sol batte costui; che 'l colpo istesso</l>
<l>in fin sopra del quinto si distende;</l>
<l>Altao, Biante, Tarco e Trasio appresso,</l>
<l>tutti nati ove l'Istro il corso prende;</l>
<l>morti quei primi tre, l'ultimo oppresso</l>
<l>nel petto sì che sovra l'erbe scende;</l>
<l>e gran ventura fu, ch'ei trovò loco,</l>
<l>ove 'l popol. che vien, gli nocque poco.</l></lg>

<lg type="ottava">
<l>Il famoso Tristan trova Acasmeno,</l>
<l>ch'all'aspra selva Ircinia era molesto,</l>
<l>della qual con Drumen reggeva il freno,</l>
<l>e 'l boemico stuol fea nudo e mesto;</l>
<l>gettalo in basso e seco in su 'l terreno</l>
<l>cade, chi vien compagno infino al sesto;</l>
<l>Mestor, Troilo, Amfio, Ciniro, Ormede,</l>
<l>ch'ove l'Albi esce fuori avean la sede.</l></lg>

<lg type="ottava">
<l>Nè il chiaro Seguran con men furore</l>
<l>della schiera Britanna ha posti a morte</l>
<l>molti buon cavalier, che largo onore</l>
<l>avean della virtude e della sorte;</l>
<l>Alio, Pritano, Entichio ed Ipenore,</l>
<l>Pandaro e Lacoonte il fero e forte</l>
<l>Armorico guerrier, che di Tristano</l>
<l>era per real sangue prossimano:</l></lg>

<lg type="ottava">
<l>gli altri di Blomberisse e di Blanoro</l>
<l>nati nel lito Neustrio eran parenti;</l>
<l>e l'un sopra dell'altro ivi fra loro</l>
<l>miseramente van di vita spenti:</l>
<l>né il crudo Terrigano e Palamoro</l>
<l>nell'opra marzial son pigri e lenti;</l>
<l>ché quegli il franco Androgeo e Politide,</l>
<l>questi Tissandro e 'l suo Timano uccide.</l></lg>

<lg type="ottava">
<l>Così al primo incontrar delle battaglie</l>
<l>restan tanti impiagati e tanti morti,</l>
<l>a cui poco giovar piastre né maglie,</l>
<l>né l'esser valorosi, arditi e forti,</l>
<l>che pareano all'agosto aride paglie,</l>
<l>tal sono insieme stranamente attorti,</l>
<l>ché 'l villan negligente sparse a terra,</l>
<l>poi che 'l frutto ch'avean, nell'arca serra.</l></lg>

<lg type="ottava">
<l>Ponsi la mano al brando d'ogni lato</l>
<l>per quei che servò in piè sorte o valore:</l>
<l>il buon re Galealto è ratto entrato,</l>
<l>ove il più stretto stuol vede e maggiore,</l>
<l>che fu quel di Clodin, ch'era restato</l>
<l>più inverso il fiumicello, ove il furore</l>
<l>dell'assalto mortal non fu sì grave,</l>
<l>sì che 'l danno minor per ancor'ave.</l></lg>

<lg type="ottava">
<l>Ma s'allor la fortuna gli fu amica,</l>
<l>or d'un altro color gli mostra il volto;</l>
<l>ché di sangue, di duol, di morte intrica</l>
<l>il possente guerriero ovunque è volto;</l>
<l>non sa il miser Clodin, che faccia o dica,</l>
<l>tal di nuovo timor si trova avvolto;</l>
<l>ché quella esser credea l'invitta mano</l>
<l>del figliuol valoroso del re Bano.</l></lg>

<lg type="ottava">
<l>E se fornito è ben di sommo ardire,</l>
<l>e di somma virtude ha cinta l'alma,</l>
<l>gli fa il vederlo allor risovvenire</l>
<l>dell'avuta ne' suoi più d'una palma;</l>
<l>e che male a tal uom può contra gire,</l>
<l>ch'è per gli omeri suoi soverchia salma;</l>
<l>il medesmo fra sé ciascun dicea,</l>
<l>ché 'l provato valor riconoscea.</l></lg>

<lg type="ottava">
<l>E con questo pensiero, ovunque giva</l>
<l>il sovran re dell'Isole lontane,</l>
<l>la stretta schiera al suo spronar s'apriva,</l>
<l>e nessun contro a lui saldo rimane;</l>
<l>et egli or questo or quel seguendo arriva,</l>
<l>come leprette vili ardito cane;</l>
<l>e quanti vuole atterra; onde sovente</l>
<l>gran vergogna e pietade in cor ne sente.</l></lg>

<lg type="ottava">
<l>Uccise il nobil Glauco e 'l fer Dimone</l>
<l>d'un fratel di Clodasso nati insieme,</l>
<l>diviso il primo infin dove l'arcione</l>
<l>dell'arnese ch'avea la falda preme,</l>
<l>dell'altro il capo in su l'arene pone,</l>
<l>che dal busto troncato spira e geme;</l>
<l>abbatte doppo questi Agrio e Molanto</l>
<l>nel militare onor d'egregio vanto;</l></lg>

<lg type="ottava">
<l>quel de i monti Cemeni avea l'impero</l>
<l>già del sangue illustrissimo d'Albino;</l>
<l>questo, di men ricchezze, ma più fero,</l>
<l>ch'al terren comandava Limosino;</l>
<l>doppo loro Acamante e 'l saggio Osero,</l>
<l>che del fato ch'avvenne era indivino,</l>
<l>e fuggendol lontan sotto altrui soglie,</l>
<l>fu ingannato da Alfea la cruda moglie:</l></lg>

<lg type="ottava">
<l>che quale Amfiarao fece Erifile,</l>
<l>al giovin re Clodino il discovrio;</l>
<l>né in ciò la spinse aurato e bel monile,</l>
<l>ma d'illecito amor caldo desio;</l>
<l>e così il giunse al suo più vago aprile,</l>
<l>come il miser temeva, il verno rio;</l>
<l>e quando al cor ferito a morte venne,</l>
<l>della sposa infedel gli risovvenne,</l></lg>

<lg type="ottava">
<l>va seguendo il gran re, né il corso arresta,</l>
<l>che quanti aggiugner può di spirto priva,</l>
<l>qual lupa ch'ha i figliuoi nella foresta,</l>
<l>contr'a gregge d'agnei, ch'errando giva</l>
<l>senza cane o pastore in quella e 'n questa</l>
<l>verde campagna erbosa o fresca riva;</l>
<l>ch'a numero sì grande il viver toglie,</l>
<l>che de' figli e di sé sazia le voglie.</l></lg>

<lg type="ottava">
<l>Scorge appresso Nabon, nomato il Fello,</l>
<l>che 'n tra 'l fiume Sigmeno e la Garona</l>
<l>reggeva il fren del popolo rubello</l>
<l>alla sua antica Gallica corona,</l>
<l>va incontra a lui, come rapace augello,</l>
<l>cui sofferto digiuno al vespro sprona</l>
<l>sopra colomba candida, che vede,</l>
<l>che da i campi solcati al nido riede.</l></lg>

<lg type="ottava">
<l>Non fuggì l'altro; che 'l poter gli è tolto,</l>
<l>tanto a lui già vicin venire il sente,</l>
<l>ma quanto può il più tosto s'è rivolto,</l>
<l>e s'acconcia a battaglia arditamente;</l>
<l>Galealto gli dona in mezzo il volto</l>
<l>d'una punta mortal così possente,</l>
<l>che gli passa oltra, dove al naso scende</l>
<l>l'umor soverchio, che la testa offende.</l></lg>

<lg type="ottava">
<l>Così morio Nabon senza vendetta,</l>
<l>che non poté il meschino il brando oprare;</l>
<l>al cui duro cader, la gente stretta</l>
<l>tosto comincia il varco a rallargare;</l>
<l>et ei per entro, qual leon, si getta,</l>
<l>ove aperta talor la mandra appare</l>
<l>per follia del pastor, cui giovinetto</l>
<l>cura ardente d'amore ingombre il petto.</l></lg>

<lg type="ottava">
<l>E 'n fra lor poi facea sì larga strada,</l>
<l>ch'a molti, che 'l seguian, donava loco;</l>
<l>in guisa del villan, che intento bada</l>
<l>a riportar dal bosco il cibo al foco,</l>
<l>spinge il conio al troncon, che 'nnanzi vada</l>
<l>con la punta sottil, che a poco a poco</l>
<l>vien rallargando il resto e in ugual parte</l>
<l>il disegnato legno apre e diparte.</l></lg>

<lg type="ottava">
<l>Cotale avvenne allor di quelle schiere;</l>
<l>che penetrò il primier per esse solo,</l>
<l>in fin che 'l suo drappel si può vedere</l>
<l>doppo lui misto tra 'l nemico stuolo;</l>
<l>il quale spaventato dal cadere</l>
<l>di tanti e tai guerrier già fugge a volo;</l>
<l>né il puon saldo tener conforti o preghi,</l>
<l>ch'al cominciato andare omai non pieghi.</l></lg>

<lg type="ottava">
<l>Fassi avanti Galindo il Tolosano,</l>
<l>e per frenar' i suoi si mette in opra,</l>
<l>poi contr'a Galealto arma la mano,</l>
<l>e quanto ha più valore in esso adopra,</l>
<l>che infinito era pur, ma viene in vano,</l>
<l>ché concesso non fu da chi sta sopra</l>
<l>sì largo onore a lui di tanta palma;</l>
<l>ma spogliar ben di sé la misera alma.</l></lg>

<lg type="ottava">
<l>Perch'al candido scudo il colpo muove,</l>
<l>dicendo: “Or senta il fero Lancilotto</l>
<l>di Galindo il potere e l'alte pruove,</l>
<l>e come del ferir nell'arte è dotto;</l>
<l>ché se l'erba e l'incanto non gli giove</l>
<l>della fata del lago, oggi condotto</l>
<l>sarà dal suo destino a quella morte,</l>
<l>ch'ha riservata in me l'amica sorte”.</l></lg>

<lg type="ottava">
<l>E 'n tai parole il fere e la percossa,</l>
<l>qual martel dall'incude indietro riede;</l>
<l>né il magnanimo re la spalla ha mossa</l>
<l>più che saldo troncon, cui Borea fiede;</l>
<l>ma riversata in lui tutta sua possa,</l>
<l>sopra l'alto cimier tal colpo diede,</l>
<l>che la fronte s'aperse in quella guisa,</l>
<l>che pianta alpestre dalla scure incisa.</l></lg>

<lg type="ottava">
<l>Cadde il fero guerrier, col volto pieno</l>
<l>d'atro sangue mischiato e di cervella,</l>
<l>e con grave romor batte il terreno,</l>
<l>abbandonando al fin l'aurata sella;</l>
<l>e di sé dispogliato il crudo seno</l>
<l>sen gìo ratta a colui l'alma rubella,</l>
<l>a cui del nostro oprar ragion si rende,</l>
<l>e dovuta mercé da lui si prende.</l></lg>

<lg type="ottava">
<l>Fugge nel suo cader la gente intorno,</l>
<l>ch'avea sperando in lui fermato il passo;</l>
<l>come quando il falcon fere uno storno,</l>
<l>che poi tutto il drappel si getta in basso,</l>
<l>e si nasconde, ove sia il bosco adorno</l>
<l>di folte spine, al più serrato passo,</l>
<l>poi senza oprare il volo addrizza il piede</l>
<l>alla più oscura, occulta e chiusa sede.</l></lg>

<lg type="ottava">
<l>Così quella, al perir del sommo duce,</l>
<l>si scernea dileguar per corta strada;</l>
<l>e tutta inverso Avarco si conduce,</l>
<l>né la può fosso o rio tenere a bada:</l>
<l>ma il possente Clodin la fama induce,</l>
<l>ove questi fuggiano, in cui la spada</l>
<l>opra poi che non val prego o minaccia,</l>
<l>a rivolger le spalle ov'han la faccia.</l></lg>

<lg type="ottava">
<l>Né molto sta fra lor che sopra giunge</l>
<l>il chiaro Galealto in quella parte,</l>
<l>che 'nverso la vittoria il destrier punge,</l>
<l>in seno ardendo del furor di Marte;</l>
<l>come il vide Clodin poco a lui lunge,</l>
<l>desio d'onore e 'l dever proprio in parte</l>
<l>di girlo a rincontrar ratto lo spinge,</l>
<l>pur d'antico timor la fronte pinge.</l></lg>

<lg type="ottava">
<l>E dice al ciel guardando: “O sommo Giove,</l>
<l>se mai di larghi don ti fu cortese,</l>
<l>se il sacro nome tuo quinci ed altrove</l>
<l>il mio cor d'onorar mai sempre intese,</l>
<l>dammi quella virtù che da te piove</l>
<l>in chi ferma di te fidanza prese,</l>
<l>che in un colpo, in un'ora mi permetta</l>
<l>di tali e tanti miei chiara vendetta”.</l></lg>

<lg type="ottava">
<l>Così detto, il destrier bramoso sprona,</l>
<l>e la lancia, ch'avea, si reca a resta;</l>
<l>ma nel candido scudo in basso dona</l>
<l>il colpo, che drizzava alto alla testa;</l>
<l>il colle intorno e la campagna suona,</l>
<l>e veniva al nemico anco molesta,</l>
<l>se il legno era più duro; ma fu tale,</l>
<l>che 'n mille brevi tronchi in aria sale.</l></lg>

<lg type="ottava">
<l>Così non gli giovò l'aver vantaggio,</l>
<l>che contra il brando sol mosse la lancia;</l>
<l>né al chiaro Galealto oscurò raggio</l>
<l>dell'ardito valor, ma il prende in ciancia,</l>
<l>dicendo: “A voi medesmo fate oltraggio,</l>
<l>e ne devreste aver rossa la guancia,</l>
<l>non a me, cui mill'aste insieme accolte</l>
<l>di mille pari a voi non sarien molte”.</l></lg>

<lg type="ottava">
<l>E 'n tai detti ritruova, che ritorna</l>
<l>già indietro col destriero a nuova guerra;</l>
<l>ivi l'ira e 'l furore alza le corna,</l>
<l>e 'l desio dell'onor gli stringe e serra;</l>
<l>fu il primo Galealto, che l'adorna</l>
<l>chioma del pino aurato abbatte in terra,</l>
<l>che sovra il bel cimier Clodino avea,</l>
<l>perch'al regno paterno succedea.</l></lg>

<lg type="ottava">
<l>né rimase ivi il colpo; che discende,</l>
<l>e con più grave suon l'elmo percuote,</l>
<l>no 'l rompe già, ma sì il nemico offende,</l>
<l>che gli sembra veder fulgenti ruote;</l>
<l>non s'arresta perciò, ma il brando stende</l>
<l>inverso Galealto e quanto puote</l>
<l>gli spinge alla visiera una tal punta,</l>
<l>che con morte di lui veniva aggiunta;</l></lg>

<lg type="ottava">
<l>se non fora incantato il fino acciaro,</l>
<l>e che doppio venia dove ella colse;</l>
<l>pur' il sentirne in sé dolore amaro</l>
<l>per la fera percossa non gli tolse;</l>
<l>ma qual torbo Aquilon, che di gennaro</l>
<l>tutto il superbo fiato in sen raccolse,</l>
<l>per affondar quel legno, che varcare</l>
<l>vuol, mal grado di lui, d'Icaro il mare;</l></lg>

<lg type="ottava">
<l>stringe ogni forza insieme Galealto,</l>
<l>e 'nverso il cavalier ratto s'avventa;</l>
<l>e senza mai posar, mortale assalto</l>
<l>gli dà col brando e quinci e quindi il tenta,</l>
<l>tanto ch'al quarto colpo, che vien d'alto,</l>
<l>pur su la fronte, ov'ha la voglia intenta,</l>
<l>in tal modo il percuote, che conviene,</l>
<l>ch'e' caggia al fin sovra le trite arene;</l></lg>

<lg type="ottava">
<l>non già morto o ferito; ch'assai duro</l>
<l>fu l'elmo a sostener la cruda forza;</l>
<l>ma la vista ha ravvolta un velo oscuro,</l>
<l>che gli spirti vitali alquanto ammorza;</l>
<l>rovina appar d'un mal fondato muro</l>
<l>lungo il fiume talor, che l'onda sforza</l>
<l>sormontando all'autunno e della valle</l>
<l>rimbomba al suo cader l'erboso calle:</l></lg>

<lg type="ottava">
<l>giunse tardo al soccorso il pio Margondo,</l>
<l>che menò quei del lito Provenzale,</l>
<l>ove al Rodan più largo e più profondo</l>
<l>mischia Nettunno in sen lamaro sale;</l>
<l>e pensando in fra sé, che ad altro mondo</l>
<l>sia passato Clodin, pietà l'assale,</l>
<l>e come fido amico a Galealto</l>
<l>muove intorno co' suoi novello assalto.</l>
<l>020075</l>
<l>ma 'l magnanimo re tra lor si stringe,</l>
<l>come il fero leon tra i vili armenti;</l>
<l>e con nuovo rossor la valle pinge</l>
<l>del largo sangue delle uccise genti;</l>
<l>poscia al fero Margondo, che s'accinge</l>
<l>in guerra contro a lui, non altrimenti</l>
<l>gli cacciò per le tempie il brando fero;</l>
<l>ch'al cervo che giacea, saetta arciero.</l></lg>

<lg type="ottava">
<l>cadde egli ancor e quel della Vallea,</l>
<l>che Gracedono il forte nominaro,</l>
<l>che nel medesmo loco impero avea,</l>
<l>ove in ver l'oriente irriga il Varo</l>
<l>cercando vendicar la sorte rea</l>
<l>de' compagni e signori, il fine amaro</l>
<l>di se stesso trovò; ch'al primo intoppo</l>
<l>frale al disegno si conobbe e zoppo.</l></lg>

<lg type="ottava">
<l>Perché mentre al ferirlo s'apparecchia,</l>
<l>il magnanimo re già in capo il fere,</l>
<l>e 'l colpo rio fra l'una e l'altra orecchia</l>
<l>fino a i denti partito il fa cadere;</l>
<l>l'altro stuol più che mai l'usanza vecchia</l>
<l>riprende del fuggir; né sostenere</l>
<l>il può fren di guerriero o d'altro duce,</l>
<l>infin che sotto Avarco si conduce:</l></lg>

<lg type="ottava">
<l>E l'un l'altro impedisce e serra il passo,</l>
<l>come quando all'agosto il ciel riversa</l>
<l>sì larghe piogge, che correndo in basso</l>
<l>l'un torrente con l'altro s'attraversa;</l>
<l>ch'ogni campagna, ogni arbore, ogni sasso,</l>
<l>ogni opera mortal giace sommersa;</l>
<l>e di sì gravi arene hanno il mar carco,</l>
<l>che non pon ritrovar l'usato varco:</l></lg>

<lg type="ottava">
<l>e 'l forte Galealto ancora il segue,</l>
<l>e già tocca con lor le regie mura,</l>
<l>alle quai non vuol dar paci, né tregue,</l>
<l>ma d'espugnarle il dì prenderia cura;</l>
<l>ch'a lui non par, ch'al suo valor s'adegue</l>
<l>cosa mortal, né si ritruove dura</l>
<l>impresa contr'a lui; né 'l crede invano,</l>
<l>se 'l nemico fatal gli era lontano.</l></lg>

<lg type="ottava">
<l>Ma il crudo Seguran tosto che intende</l>
<l>di tanti e tai guerrier la morte acerba,</l>
<l>e che quasi Clodin l'anima rende</l>
<l>riversato e negletto sovra l'erba;</l>
<l>il corso, ove ciò avvien, veloce stende,</l>
<l>e 'n vista minacciosa, aspra e superba</l>
<l>a quanti incontra dice: “Ogni uom mi mostri</l>
<l>ov'è 'l bianco guerrier ch'uccise i nostri”.</l></lg>

<lg type="ottava">
<l>Risponde Marabon della Riviera,</l>
<l>che 'l cercava per tutto: “Egli è vicino</l>
<l>della porta d'Avarco e quella spera</l>
<l>col fuoco aprir, se ciò vorrà il destino;</l>
<l>ma temo senza voi l'estrema sera</l>
<l>veder del vecchio padre di Clodino,</l>
<l>che con la figlia, lasso, e con la sposa</l>
<l>di temenza e di duol non trova posa.</l></lg>

<lg type="ottava">
<l>E pur dice piangendo: “Ove or si trova</l>
<l>il nostro Seguran? la nostra speme?</l>
<l>Com'esser può, ch'al qui venir no 'l muova</l>
<l>di noi lassi pietade e del suo seme?</l>
<l>Ma forse il buon voler poco ne giova,</l>
<l>ch'oscura morte o dura piaga il preme”;</l>
<l>e 'n tal timore e 'n tale angoscia oppresso,</l>
<l>ch'io vi debba cercar m'avea commesso”.</l></lg>

<lg type="ottava">
<l>Fecesi in vista e 'n cor l'altero Iberno</l>
<l>all'udir le pungenti e pie parole,</l>
<l>quale il fero mastin, ch'al fosco verno</l>
<l>udìo la gregge che si lagna e duole;</l>
<l>ch'ave il lupo vicin, che prende a scherno</l>
<l>la guardia antica, che salvar la suole;</l>
<l>che 'n rabbioso gridar ratto s'avventa,</l>
<l>ove chi spera in lui piange e paventa.</l></lg>

<lg type="ottava">
<l>E più veloce assai ch'a Pelio in fronte</l>
<l>il folgore dal ciel l'autunno cade,</l>
<l>il traportan le vogli acerbe e pronte,</l>
<l>ove per lui trovar mostran le strade;</l>
<l>ma poi ch'omai vicin l'egregie e conte</l>
<l>fattezze scerne, in cui l'altere e rade</l>
<l>virtù di Lancilotto esser si crede,</l>
<l>raffrena alquanto in sé l'animo e 'l piede.</l></lg>

<lg type="ottava">
<l>Qual scarco viator, che 'n fretta corre</l>
<l>leve il colle varcando e la campagna,</l>
<l>ch'al fin pervegna, ove al traverso scorre</l>
<l>profondo e largo rio che 'nriga e bagna;</l>
<l>che si vede in un punto il passo accorre,</l>
<l>e dal ratto pensier l'alma scompagna;</l>
<l>poi dell'oltra passar l'arte e la guisa</l>
<l>con più tardo consiglio in seno avvisa.</l></lg>

<lg type="ottava">
<l>Tale al gran Segurano allora avvenne,</l>
<l>quando il famoso re già presso scorge;</l>
<l>che mentre al suo volar l'ali ritenne,</l>
<l>con più aguto mirare il guardo porge;</l>
<l>e vedendol ferir, per certo tenne,</l>
<l>o che 'l primo valor più lento insorge,</l>
<l>ch'ei non soleva o ch'alcun altro indotto</l>
<l>sotto la forma sia di Lancilotto.</l></lg>

<lg type="ottava">
<l>E riveste speranza e 'n sen riprende</l>
<l>l'intermesso furor, l'ira e l'ardire,</l>
<l>e grida in alto suon, ch'ogni uom l'intende:</l>
<l>“Lassate il vile stuol securo gire;</l>
<l>apprendasi a' miglior, cui l'alma incende</l>
<l>della fama immortal caldo desire;</l>
<l>volga pure il suo brando a Segurano</l>
<l>il magnanimo erede del re Bano”.</l></lg>

<lg type="ottava">
<l>Quando ciò ascolta il chiaro Galealto,</l>
<l>ben che pien di valor, si cangia alquanto,</l>
<l>ché sculto serba in cor di saldo smalto</l>
<l>quel, di che Lancilotto il pregò tanto;</l>
<l>pur s'apparecchia al suo fatale assalto,</l>
<l>e d'ogni altro desio spogliando il manto,</l>
<l>quanto più leve può torna il destriero</l>
<l>contra il superbo Iberno cavaliero.</l></lg>

<lg type="ottava">
<l>E quali aspri leon, che 'ntorno stanno</l>
<l>alla comune lor già vinta preda,</l>
<l>che 'ncontra irati l'uno a l'altro vanno,</l>
<l>perché 'l compagno a lui la parte ceda;</l>
<l>che per l'unghia, o di morso estremo danno,</l>
<l>alcun non è de' duoi, che 'ndietro rieda,</l>
<l>in fin che ucciso l'uno, il vincitore</l>
<l>del combattuto premio è possessore.</l></lg>

<lg type="ottava">
<l>Col medesmo furor gli alti guerrieri,</l>
<l>e col medesmo fin dell'altrui morte,</l>
<l>spronan tutti animosi i lor destrieri,</l>
<l>ove gli sospingea valore e sorte;</l>
<l>e furo ambi al colpir sì grave e feri,</l>
<l>che non apparve ben, chi sia più forte;</l>
<l>ché l'uno e l'altro d'essi indietro scorse,</l>
<l>e di a terra cader si mise in forse.</l></lg>

<lg type="ottava">
<l>Ma il candido Nifonte in un momento,</l>
<l>quasi ontoso fra sé, vigor riprende,</l>
<l>né quel del negro Eton rimase spento,</l>
<l>che più che fosse mai ratto s'accende;</l>
<l>e quale al minor di rabbioso vento,</l>
<l>il passo questo a quel di nuovo stende;</l>
<l>e 'l buon re di Canaria fu il primiero,</l>
<l>che ferì Seguran d'un colpo fero;</l></lg>

<lg type="ottava">
<l>fero assai sopra l'elmo, ma non quale</l>
<l>si credea di sentir l'invitto Iberno;</l>
<l>che già da Lancilotto n'ebbe tale,</l>
<l>che scender si pensò più giù ch'Averno;</l>
<l>ora a quel comparaggio il trova frale</l>
<l>sì, ch'ogni suo ferir quasi ave a scherno;</l>
<l>e nel medesmo loco il batte in guisa,</l>
<l>che la fronte gli avria rotta o divisa;</l></lg>

<lg type="ottava">
<l>se non fora il fin'elmo e 'l sacro incanto,</l>
<l>a cui forza mortal non nocque mai;</l>
<l>non poté far che non piegasse alquanto,</l>
<l>e non sentisse allor dogliosi guai;</l>
<l>pur l'onore e 'l valor l'aiutò tanto,</l>
<l>che vie più che da prima ardito assai</l>
<l>alla sinistra spalla il ripercosse</l>
<l>sì, che del loco suo lo scudo mosse:</l></lg>

<lg type="ottava">
<l>e non picciola piaga in essa stampa,</l>
<l>non tal però che l'impedisca molto,</l>
<l>ma il crudo cavalier, che d'ira avvampa,</l>
<l>gli risospinge il brando a mezzo il volto;</l>
<l>ma la doppia visiera anco lo scampa;</l>
<l>pur così dritto a pien gli venne colto,</l>
<l>che se ben non l'impiaga, l'aspro peso</l>
<l>gli ha la fronte e 'l veder soverchio offeso.</l></lg>

<lg type="ottava">
<l>Onde alla destra parte alquanto inchina;</l>
<l>poi la grossa armadura e l'elmo grave</l>
<l>più ch'a lui non convien, d'aspra ruina</l>
<l>gli fur cagion, che doppiamente aggrave,</l>
<l>e così lentamente s'avvicina</l>
<l>sopra il duro sabbion; qual tronco o trave,</l>
<l>cui mancando il sostegno a poco a poco</l>
<l>va sforzata dal pondo in basso loco.</l></lg>

<lg type="ottava">
<l>ma non prima il buon re segnò la terra</l>
<l>con la fronte e con l'omer, che risorse,</l>
<l>e 'mbracciato lo scudo a nuova guerra</l>
<l>contra il nemico suo veloce corse;</l>
<l>il qual del suo caval tosto s'atterra,</l>
<l>e d'Osco il suo scudiro in mano il porse,</l>
<l>dicendo: “Io non ricerco altro vantaggio,</l>
<l>che quel che di valore e d'ardir aggio”.</l></lg>

<lg type="ottava">
<l>E quale aspro leon, ch'aggia impiagato</l>
<l>possente tauro di mortal percossa,</l>
<l>che ritirando il piè sia riversato</l>
<l>nel più profondo sen d'ascosa fossa;</l>
<l>che d'un salto leggier l'ha seguitato,</l>
<l>e di condurlo a fin mette ogni possa,</l>
<l>pria che la sua sventura intorno udita,</l>
<l>di pastori o di can gli giunga aita.</l></lg>

<lg type="ottava">
<l>Tal l'Iberno crudel leve l'assale,</l>
<l>e l'animoso re non ferma il piede;</l>
<l>ma il percuoter l'un l'altro a nulla vale,</l>
<l>ché 'l ferro onde son cinti in van si fiede;</l>
<l>ma il fero Seguran, ch'omai mortale</l>
<l>la battaglia in tal modo esser non vede,</l>
<l>senza il brando e lo scudo oltra si caccia,</l>
<l>e 'l famoso avvarsario intorno abbraccia.</l></lg>

<lg type="ottava">
<l>Fa il medesmo il gran re, ch'anco lui stringe,</l>
<l>e di por sotto altrui ciascuno adopra;</l>
<l>or l'un l'altro solleva, or si sospinge,</l>
<l>or la forza, ch'egli ave, or l'arte è in opra;</l>
<l>ma con fierezza tal l'Iberno il cinge,</l>
<l>che 'l distende per terra e riman sopra;</l>
<l>poi con tutto il poter sotto il mantiene,</l>
<l>e 'l pugnal nella destra stretto tiene.</l></lg>

<lg type="ottava">
<l>Col quale in ogni parte il va tentando,</l>
<l>s'ei ritrovasse in esso aperta via,</l>
<l>onde il potesse por di vita in bando,</l>
<l>e vendicar de' suoi la sorte ria;</l>
<l>né Galealto ancor s'arresta, quando,</l>
<l>e la vita e l'onor servar desia;</l>
<l>quanci e quindi movendo con la spada</l>
<l>cerca anch'egli al ferir novella strada.</l></lg>

<lg type="ottava">
<l>Ma perch'era assai lunga e che si truova</l>
<l>ben gravato da lui, può nuocer poco;</l>
<l>l'altro che vede pur che nulla giova,</l>
<l>e ch'all'arme squarciar la forza è gioco,</l>
<l>d'impiagarlo alla fin si mette in prova,</l>
<l>ove senza difesa appare il loco,</l>
<l>delle coscie il di dentro a cui l'arcione</l>
<l>stando sopra il destrier la guardia pone.</l></lg>

<lg type="ottava">
<l>Lì del forte pugnal che non s'arresta,</l>
<l>con la sua destra man di sotto il punge,</l>
<l>con la sinistra poi l'armata testa,</l>
<l>che non possa levarse al terren giunge;</l>
<l>alla terza ferita agra e funesta</l>
<l>dall'infelice vel l'alma disgiunge;</l>
<l>tagliando i nervi con mortale affanno,</l>
<l>che i moti al nostro andar diversi danno.</l></lg>

<lg type="ottava">
<l>Così traendo i piè, torcendo il volto,</l>
<l>il ferreo sonno e sempiterno oppresse</l>
<l>il miser Galealto, lunge molto</l>
<l>dal lito in cui nascendo l'orma impresse;</l>
<l>l'altero vincitor, poi che disciolto</l>
<l>dal mondo il vide, con le man sue stesse</l>
<l>trionfatrici omai dell'altrui doglia,</l>
<l>per ornarne il trofeo, l'arme gli spoglia.</l></lg>

<lg type="ottava">
<l>Con desio di veder chi costui fosse,</l>
<l>il lucid'elmo pria gli toe di fronte;</l>
<l>ma il crudo core a gran pietà si mosse,</l>
<l>come il conobbe alle fattezze conte;</l>
<l>ché in molte parti seco ritrovosse</l>
<l>con le voglie al suo bene amiche e pronte,</l>
<l>allor che dal felice suo paese</l>
<l>con mille navi o più Brettagna offese.</l></lg>

<lg type="ottava">
<l>Duolsi della sua sorte e ben vorria</l>
<l>il suo fido compagno in vece avere;</l>
<l>pur gli dispoglia il resto e tutto invia,</l>
<l>ove il possa Clodasso e i suoi vedere;</l>
<l>il corpo nudo poi mandar desia</l>
<l>non men che l'altro appresso per potere</l>
<l>dargli sepolcro ornato a gran memoria</l>
<l>d'altrui lorda vergogna e di sua gloria.</l></lg>

<lg type="ottava">
<l>Ma in questa ecco venire il pio Tristano,</l>
<l>che avea veduto il candido corsiero,</l>
<l>che senza il cavalier, traverso al piano</l>
<l>dell'albergo cercando iva il sentiero;</l>
<l>e poi ch'a ritenerlo adoprò invano,</l>
<l>il lassa andare al suo signor primiero,</l>
<l>et esso, onde venia, rivolge il corso,</l>
<l>per dargli, se potea, ratto soccorso.</l></lg>

<lg type="ottava">
<l>E trova il miserel che tutto nudo</l>
<l>già in man de' suoi guerrier l'Iberno il pone,</l>
<l>che 'l portino, ove l'arme e 'l bianco scudo</l>
<l>han condotto in Avarco altre persone;</l>
<l>et ei cinto di sangue, altero e crudo</l>
<l>era già rimontato su l'arcione,</l>
<l>pensando, come avvenne, ch'altra gente</l>
<l>devesse ivi arrivare immantenente.</l></lg>

<lg type="ottava">
<l>Tosto che 'l caso acerbo e dispietato</l>
<l>di Tristano alla vista s'appresenta,</l>
<l>di doglia e di furor tutto infiammato</l>
<l>inverso chi 'l tenea ratto s'avventa;</l>
<l>quel morto, quel ferito ha riversato</l>
<l>dell'aspra turba all'empia cura intenta;</l>
<l>et a cui con la spada non fa guerra</l>
<l>col voltar del caval distende a terra.</l></lg>

<lg type="ottava">
<l>Qual tigre irata che ritrove il figlio,</l>
<l>che 'n mezzo a i cacciator legato giace,</l>
<l>che di questo e di quel molle e vermiglio</l>
<l>il campo intorno furiando face;</l>
<l>né con l'aguto morso e con l'artiglio</l>
<l>lassa i crudi avversari in tregua o 'n pace,</l>
<l>fin che quanti vi son veggia cadere,</l>
<l>e 'l desiato pegno aggia in potere.</l></lg>

<lg type="ottava">
<l>Tal l'armorico re sembrava allora,</l>
<l>e sopra Seguran già il corso stende,</l>
<l>e 'l trova su 'l caval mal fermo ancora,</l>
<l>e da traverso e d'improviso il prende,</l>
<l>sì che 'l possente Eton non ben dimora</l>
<l>saldo al grand'urto e 'n terra si distende;</l>
<l>e pria che torne in piè, Tristan richiama</l>
<l>i guerrier, ch'ivi avea di maggior fama.</l></lg>

<lg type="ottava">
<l>Che fu il re Galganese di Norgallo,</l>
<l>e 'l gran re Sinadosso d'Estrangorre,</l>
<l>e 'l re Rion, che nel paese Gallo</l>
<l>fu di sommo valor fondata torre;</l>
<l>e ciascun già lassato il suo cavallo</l>
<l>al più fido scudier, veloce corre,</l>
<l>e 'l miser Galealto accoglie in seno</l>
<l>d'atro sangue e di polve intorno pieno.</l></lg>

<lg type="ottava">
<l>E d'ogni guerra intanto gli assicura</l>
<l>l'alto guerriero, e 'n voce gli conforta:</l>
<l>“Non aggia in sì bell'opera paura,</l>
<l>chi questo acuto brando ha per iscorta;</l>
<l>che pria mi spegnerà la morte oscura,</l>
<l>che del mio padiglion trovi la porta</l>
<l>senza il buon Galealto; se non vivo,</l>
<l>poi ch'ha voluto il ciel, di spirto privo.</l></lg>

<lg type="ottava">
<l>Che dir non possa il figlio del re Bano,</l>
<l>ch'abbandonato sia pegno sì chiaro;</l>
<l>ove sia stato il fido suo Tristano</l>
<l>vie più di larghi onor, che d'anni avaro”.</l>
<l>Così dicendo, al fero Segurano</l>
<l>dà sopra l'elmo ancor colpo sì amaro,</l>
<l>ch'ove surger credea di nuovo in piede,</l>
<l>col sinistro ginocchio in terra fiede.</l></lg>

<lg type="ottava">
<l>Ma in questo tempo già son molto avanti</l>
<l>col doloroso peso i tre gran regi,</l>
<l>ch'han già più duci e cavalieri erranti</l>
<l>ritrovati in cammin di nomi egregi;</l>
<l>e gli fan compagnia con larghi pianti,</l>
<l>e ricoperto l'han d'oscuri fregi;</l>
<l>e 'l conducono al fin con sommo onore,</l>
<l>ove al campo svegliaro alto dolore.</l></lg>

<lg type="ottava">
<l>E 'l famoso Tristan, poi che s'accorge,</l>
<l>come in secura parte è Galealto,</l>
<l>e vede, ch'animoso omai risorge</l>
<l>il fero Segurano a nuovo assalto,</l>
<l>e con lui nuove schiere accolte scorge,</l>
<l>sì che 'n periglio vien gravoso et alto</l>
<l>di rimaner ravvolto stanco e solo</l>
<l>da numeroso, fresco e forte stuolo;</l></lg>

<lg type="ottava">
<l>va cedendo alla forza a poco a poco,</l>
<l>senza volger però già mai le spalle;</l>
<l>e ritirando il piè di loco in loco</l>
<l>viene, ove l'Euro più stringea la valle;</l>
<l>ivi securo omai si prende in gioco</l>
<l>il difender da lor l'angusto calle,</l>
<l>ché tra le liquid'onde e tra le schiere,</l>
<l>che conducea Gaven, si può vedere.</l></lg>

<lg type="ottava">
<l>Va dietro Seguran con torto sguardo,</l>
<l>qual lupo che 'l montone avea predato,</l>
<l>che mentre schiva il can, dal leve pardo</l>
<l>l'ha sentito furar d'ascoso lato</l>
<l>che 'l vorria racquistar, ma il passo ha tardo</l>
<l>al suo veloce gir; che 'l core irato</l>
<l>sfoga seguendo pur con lento corso,</l>
<l>sopra i roghi e gli spini oprando il morso.</l></lg>

<lg type="ottava">
<l>Tal era egli in quel punto, e poi che vede,</l>
<l>come ogni disegnar gli torna vano,</l>
<l>il suo chiaro Brunoro e Palamede</l>
<l>ritrova su 'l sentier poco lontano;</l>
<l>i quai tanto il pregar, ch'ei ferma il piede</l>
<l>sciolto di speme omai d'aver Tristano,</l>
<l>dicendo: “Assai faceste in questo assalto,</l>
<l>poi ch'uccideste il nobil Galealto”.</l></lg>

<lg type="ottava">
<l>Poi seguitò Brunoro: “A me parrebbe,</l>
<l>quantunque il sole ancor sia in alta parte,</l>
<l>che 'l miglior richiamare omai sarebbe</l>
<l>le genti intorno al guerreggiare sparte;</l>
<l>ché più là con ragion non si devrebbe</l>
<l>oggi per noi tentar l'ira di Marte,</l>
<l>sendo i nostri già stanchi ed a i nemici</l>
<l>quei, che sdegnati fur, tornati amici.</l></lg>

<lg type="ottava">
<l>Voi potete veder ne i nostri danni</l>
<l>del figliol del re Ban l'insegne chiare,</l>
<l>senza le quali ancor non brevi affanni</l>
<l>aveste il vostro campo a conservare;</l>
<l>or sendo morto quel cui già tanti anni</l>
<l>più che 'l cor proprio suo si vide amare,</l>
<l>non debbiam noi pensar, ch'alla vendetta</l>
<l>con genereoso cor tosto si metta?</l></lg>

<lg type="ottava">
<l>E quantunque il valor ch'io veggio in voi,</l>
<l>non men punto di quello essere stimi,</l>
<l>ei verrà intero e fresco ed avrà noi</l>
<l>lassi e 'mpiagati negli assalti primi;</l>
<l>i cavalieri erranti e i sommi eroi</l>
<l>di sangue alteri e di virtù sublimi</l>
<l>uscir vedreste allor che sol di lui</l>
<l>riconoscon l'impero e non d'altrui.</l></lg>

<lg type="ottava">
<l>E voi sapete ben che questo giorno</l>
<l>per combattere il vallo uscimmo fuore,</l>
<l>né pensammo in campagna avere intorno</l>
<l>delle schiere novelle aspro furore;</l>
<l>e s'e' n'ha dato il ciel, che danno e scorno</l>
<l>venne a' nemici ed a noi largo onore,</l>
<l>sappiamlo mantenere a miglior'uso,</l>
<l>ove il nostro ordinar sia men confuso”.</l></lg>

<lg type="ottava">
<l>Tal diceva Brunoro e benché fosse</l>
<l>al fero Segurano aspro consiglio,</l>
<l>il pregar pure e la ragione il mosse</l>
<l>a non tentar de' suoi certo periglio;</l>
<l>così arrestaro il corso e le sue fosse,</l>
<l>poi che l'oste nemico assai vermiglio</l>
<l>ha fatto e che da lui ne va lontano,</l>
<l>passò il Britanno esercito e Tristano.</l>
</lg></div1>

<div1><head>CANTO XXI</head>


<lg type="ottava">
<l>Or mentre questi e quelli in tale stato</l>
<l>han l'uno stuolo e l'altro ricondotto,</l>
<l>già il re Rion securo era arrivato</l>
<l>col miser Galealto a Lancilotto;</l>
<l>a cui nessun narrar l'acerbo fato</l>
<l>non s'avea per timor l'animo indotto;</l>
<l>però, qual nuovo inaspettato danno,</l>
<l>più doglioso gli apporta e crudo affanno.</l></lg>

<lg type="ottava">
<l>Il qual sempre restato era, dapoi</l>
<l>che 'l suo diletto amico era partito,</l>
<l>lungo l'albergo che chiudeva i suoi,</l>
<l>fuor d'ogni fosso in solitario lito;</l>
<l>or quando scorge il re, con gli altri duoi,</l>
<l>ch'han gli occhi molli e 'l volto sbigottito,</l>
<l>e 'n fra lor l'aspra soma hanno divisa,</l>
<l>che sia quel, ch'era in ver, subito avvisa;</l></lg>

<lg type="ottava">
<l>e gridò di lontano: “O signor miei,</l>
<l>è quel che scorgo qui, l'eletto amico,</l>
<l>che mi renda infelici e giorni e rei,</l>
<l>e 'l viver, lasso, al mio voler nemico?</l>
<l>Deh come volentier tosto morrei</l>
<l>pria che risposta aver di quel ch'io dico;</l>
<l>ch'io so, che 'l rio destin mi pose al mondo</l>
<l>per non lassarmi mai tempo giocondo”.</l></lg>

<lg type="ottava">
<l>Risponde il re Rion: “Chiaro signore,</l>
<l>a quanto piace al cielo a noi conviene</l>
<l>quetamente adattar l'animo e 'l core,</l>
<l>e tutto in grado aver che da lui viene;</l>
<l>il gran re Galealto in sommo onore</l>
<l>ha del mondo schivate omai le pene,</l>
<l>e dell'alto Motor, Fattore e duce</l>
<l>gode lieto or lassù l'eterna luce.</l></lg>

<lg type="ottava">
<l>E del possente e fero Segurano,</l>
<l>doppo aver lui mostrata alta virtude,</l>
<l>ucciso fu dalla spietata mano,</l>
<l>che troppo gran valor per esso chiude;</l>
<l>e 'l lassò al fin su l'arenoso piano,</l>
<l>con le membra reali scarche e nude</l>
<l>dell'armi vostre infino ad ora invitte</l>
<l>in mille parti già chiamate e scritte.</l></lg>

<lg type="ottava">
<l>E se non era ancor la chiara aita</l>
<l>del famoso Tristan, che non fu parco</l>
<l>già mai di sangue suo, d'altrui rapita</l>
<l>questa spoglia mortal fora in Avarco;</l>
<l>ma mentre in altro affar tenne impedita</l>
<l>la schiera Iberna e noi pietoso incarco</l>
<l>di lui prendemmo, e con veloce piede</l>
<l>qui il conduciamo all'infelice sede”.</l></lg>

<lg type="ottava">
<l>Poi ch'ha detto così, del peso scosso</l>
<l>ha sé medesmo e gli altri e posa in terra</l>
<l>il grave scudo allor di Sinadosso,</l>
<l>che 'l miser Galealto ascoso serra;</l>
<l>mentre ch'al discoprirlo era già mosso</l>
<l>l'afflitto Lancilotto, in cui fan guerra</l>
<l>tra loro ira, pietà, sdegno e furore,</l>
<l>e di pari ciascun gli ingombra il core.</l></lg>

<lg type="ottava">
<l>E poi ch'egli ha la candida bandiera,</l>
<l>onde celato gìa, di sopra tolta,</l>
<l>e l'ha squarciata in vista orrida e fera,</l>
<l>le braccia intorno al caro collo avvolta;</l>
<l>indi con voce oltra l'usato altera</l>
<l>in tal duro parlare al ciel si volta:</l>
<l>“Deh perché mi serbasti, invida sorte,</l>
<l>vivo a cosa veder peggior che morte?</l></lg>

<lg type="ottava">
<l>E' questo il ben, che alcun predetto m'ave,</l>
<l>che da voi mi verria, crudeli stelle?</l>
<l>Ch'oggi danno sì amaro, acerbo e grave</l>
<l>mostrate a gli occhi miei spietate e felle,</l>
<l>che l'incarco terren più nulla pave,</l>
<l>ch'a i suoi brevi desir siate rubelle;</l>
<l>che tanto in un sol dì gli avete tolto,</l>
<l>che non vi resta omai da torgli molto.</l></lg>

<lg type="ottava">
<l>Ma se de' miei dolor fuste sì vaghe,</l>
<l>perché almen non volgeste in queste membra</l>
<l>l'armi nemiche e le medesme piaghe,</l>
<l>e 'l fin ch'ogni mortale in uno assembra?</l>
<l>Deh come del suo mal talor presaghe</l>
<l>son nostre menti, ohimé? Che mi rimembra,</l>
<l>che all'apparir dell'alba mi destai</l>
<l>tutto tremante di futuri guai.</l></lg>

<lg type="ottava">
<l>E tu spirto real, ch'or sei nel cielo,</l>
<l>e che del mio dolor forse hai pietade,</l>
<l>non ti sovvien con che fraterno zelo</l>
<l>del guardarti d'altrui mostrai le strade?</l>
<l>Dicendo, ahi lasso, e sotto ascoso velo,</l>
<l>per non offender tue virtù sì rade,</l>
<l>che devessi schivar la cruda mano</l>
<l>del fatale avversario Segurano?</l></lg>

<lg type="ottava">
<l>Ma il troppo tuo valor, la troppa altezza</l>
<l>del magnanimo cor t'indusse a questo,</l>
<l>per furarmi dal mondo ogni dolcezza,</l>
<l>e per lassarmi a me gravoso e mesto;</l>
<l>ma con quel cor, che sol piacerti apprezza,</l>
<l>ti promett'io, s'al ciel non fia molesto,</l>
<l>che tu potrai veder con chiara sorte</l>
<l>larga di te vendetta o di me morte.</l></lg>

<lg type="ottava">
<l>Che nessun possa dir, che Lancilotto,</l>
<l>doppo il crudo partir di Galealto,</l>
<l>non aggia o il percussore o sé condotto</l>
<l>sotto aspro incarco di marmoreo smalto;</l>
<l>che 'l fil saldar, che dalla Parca è rotto,</l>
<l>sol si conviene a chi ne scorge d'alto;</l>
<l>che nel perder gli amici a noi promette</l>
<l>solo i pianti, le lodi e le vendette.</l></lg>

<lg type="ottava">
<l>Il pianto avrai ma non da gli occhi miei,</l>
<l>ch'al generoso spirto si disdice;</l>
<l>ma da chi scorgerà gli acerbi e rei</l>
<l>casi del popol suo morto e 'nfelice;</l>
<l>le lodi altri ned io donar potrei</l>
<l>simili a quelle ognor che canta e dice</l>
<l>delle bell'opre tue l'alta memoria,</l>
<l>ch'ovunque cinge il mare empie di gloria”.</l></lg>

<lg type="ottava">
<l>Poi ch'alquanto è sfogato, intorno chiama</l>
<l>Sinadosso, Galnese e 'l re Rione,</l>
<l>dicendo: “A cavalier di tanta fama,</l>
<l>cui soggiacea sì larga regione,</l>
<l>per chi perfettamente il cole ed ama,</l>
<l>e del tutto adempir sua cura pone,</l>
<l>non si dee di ministro adoprar mano,</l>
<l>che di sangue e virtù non sia sovrano.</l></lg>

<lg type="ottava">
<l>Però vi prego umil, per quello amore</l>
<l>che sì chiaro di lui vi scalda il seno,</l>
<l>che noi non disdegnam rendere onore,</l>
<l>qual più si puote, al carcer suo terreno;</l>
<l>che sia ridotto al pristino candore</l>
<l>dalla polve e dal sangue ond'egli è pieno,</l>
<l>da noi medesmi e nessun altro sia</l>
<l>in tale uficio indegna compagnia”.</l></lg>

<lg type="ottava">
<l>Poi ch'ha finito, il nobil Sinadosso</l>
<l>per preghiera degli altri a lui risponde:</l>
<l>“Quanto pon questi duci e quanto io posso</l>
<l>al dever vostro e nostro corrisponde”.</l>
<l>Così dicendo il bel drappello è mosso</l>
<l>con ricche urne dorate, ove con l'onde</l>
<l>bagna d'Euro il ruscel l'erbose rive,</l>
<l>del lungo guerreggiar già fatte schive.</l></lg>

<lg type="ottava">
<l>E dove più profonda e chiara appare,</l>
<l>e men rotta da' carri e da' destrieri,</l>
<l>cerca intento ciascun la sua colmare</l>
<l>di quelli illustri e rari cavalieri;</l>
<l>indi a vedergli carchi ritornare</l>
<l>ingombravan le vie gli altri guerrieri,</l>
<l>che ripien di lugubre meraviglia</l>
<l>alzano inverso il ciel l'umide ciglia.</l></lg>

<lg type="ottava">
<l>Poi giunti al padiglion fra terra e sassi,</l>
<l>pur di lor propria man fan ricco il foco</l>
<l>di tronchi e frondi, che in veloci passi</l>
<l>hanno accolti vicin d'intorno al loco;</l>
<l>pendente in mezzo ov'ampio vaso stassi,</l>
<l>in cui givan versando a poco a poco</l>
<l>tra mille erbe odorifere e sacrate</l>
<l>l'acque dal picciol fiume ivi portate.</l></lg>

<lg type="ottava">
<l>Al qual d'alto romor fremendo in giri</l>
<l>fan le montanti fiamme orrida guerra,</l>
<l>mentre s'ode lontano alti sospiri</l>
<l>muover l'onda crollante ch'ei riserra,</l>
<l>in fin che 'n freddo loco si ritiri</l>
<l>vuol Lancilotto e si ripose in terra</l>
<l>tanto, che 'l suo calor termine prenda,</l>
<l>che la man di chi 'l tocca poco offenda.</l></lg>

<lg type="ottava">
<l>Poi sopra mensa aurata collocate</l>
<l>le membra quasi incognite a chi vede,</l>
<l>fur le spietate piaghe pria lavate,</l>
<l>indi il corpo real dal sommo al piede;</l>
<l>sì ch'all'esser di prima omai tornate</l>
<l>le fattezze divine, ch'eran sede</l>
<l>d'ogni virtù immortal, si dimostraro</l>
<l>come fosser giamai nel viver chiaro.</l></lg>

<lg type="ottava">
<l>Non poté fare allor l'invitto amico,</l>
<l>che con grave sospir non gli parlasse:</l>
<l>“Ov'era, alto mio re, l'amore antico,</l>
<l>ch'al me sempre seguir fra noi vi trasse?</l>
<l>Che dal nostro comune aspro nemico</l>
<l>almeno a mia cagion non vi ritrasse,</l>
<l>dicendo: 'Or sieno in me scolpite e fisse</l>
<l>quelle estreme parole, ch'ei ne disse'.</l></lg>

<lg type="ottava">
<l>Ma dove me tenea l'aspra mia sorte,</l>
<l>che, qual sempre solea, non v'era a lato?</l>
<l>Ch'a mille Seguran dava io la morte</l>
<l>pria che lasso vedervi in tale stato,</l>
<l>o che le mie giornate eran sì corte,</l>
<l>come a voi l'ordinò l'acerbo fato,</l>
<l>sì che l'uficio estremo, ch'or fo a voi,</l>
<l>il faceva altra mano ad ambe duoi”.</l></lg>

<lg type="ottava">
<l>Così lasso dicendo intorno intorno</l>
<l>l'abbraccia e stringe a sé la chiara fronte;</l>
<l>indi con vel di bei trapunti adorno</l>
<l>per onorate man nobili e conte,</l>
<l>che gli fu dato in quel felice giorno,</l>
<l>ch'egli abbatté le forze al nuocer pronte</l>
<l>del fero Ancaldo, che la bionda Isotta</l>
<l>sotto il suo crudo impero avea condotta;</l></lg>

<lg type="ottava">
<l>che fra mill'altri don, gli fu cortese</l>
<l>di questo, ch'ei vorrebbe a più lieta opra</l>
<l>aver servato, in cui tutto il paese</l>
<l>dell'armorico regno pinse sopra;</l>
<l>come ha nell'ocean le braccia stese,</l>
<l>le quali or lassi nude, or tutte cuopra,</l>
<l>secondo il vario corso ch'ave in cielo</l>
<l>la sorella di quel che nacque in Delo.</l></lg>

<lg type="ottava">
<l>Con quel dunque l'asciuga e puro e netto</l>
<l>d'ogni sangue e di polve tutto il rende;</l>
<l>poi tra le piume stese in aureo letto</l>
<l>sovra fino ostro e seta, esso distende;</l>
<l>l'asconde appresso dal mortale aspetto</l>
<l>da tappeto ricchissimo, che pende</l>
<l>da ciascun lato, in cui varia riluce</l>
<l>e di gemme e di perle altera luce:</l></lg>

<lg type="ottava">
<l>là dove il ciel pareva e le sue stelle</l>
<l>ben distinte fra loro ad una ad una,</l>
<l>poco men che le vere ardenti e belle,</l>
<l>quando più scarca sia la notte bruna;</l>
<l>ma qual regina poi tra tutte quelle,</l>
<l>di candidi adamanti era la luna</l>
<l>cinta il volto divin, che 'ntero mostra</l>
<l>al pio Germano ed alla vista nostra.</l></lg>

<lg type="ottava">
<l>Questa una fu dell'onorate prede</l>
<l>di Lancilotto già infinite allora,</l>
<l>ch'a forza vincitor l'ardito piede</l>
<l>pose in Benicco e ne ritrasse fuora</l>
<l>la vaga donna d'ogni grazia erede,</l>
<l>di cui chiara beltà larga dimora;</l>
<l>la vaga Claudiana, che poi volse</l>
<l>rendere al padre e premio non ne tolse:</l></lg>

<lg type="ottava">
<l>la qual diè poi Clodasso per isposa</l>
<l>al fero Segurano, onde alfin nacque</l>
<l>dell'invido Gaven la lite odiosa,</l>
<l>che in altrui man vederla gli dispiacque;</l>
<l>or poi che dalla veste preziosa</l>
<l>il miser Galealto occulto giacque,</l>
<l>dal dolore incredibile condotto</l>
<l>gìo da gli altri in disparte Lancilotto</l></lg>

<lg type="ottava">
<l>e lungo il rio dell'arenoso lito</l>
<l>duro seggio si feo pensoso e solo;</l>
<l>et or prigion s'immagina, or ferito</l>
<l>per le sue man tra 'l suo gradito stuolo</l>
<l>il forte Seguran; né sbigottito,</l>
<l>benché gli doni al cor travaglio e duolo,</l>
<l>l'ha il ritrovarse allor quell'arme tolte,</l>
<l>che trionfare il fecer mille volte;</l></lg>

<lg type="ottava">
<l>che s'ei fosse mestier l'andare ignudo,</l>
<l>per vendetta cotale anco il faria;</l>
<l>che 'l suo più fino acciaro e 'l forte scudo</l>
<l>era l'invitto ardir che 'n seno avia;</l>
<l>ma rampognando il sol, l'appella crudo,</l>
<l>che si tosto ent'a 'l mar tuffato sia;</l>
<l>e gli par che l'indugio di una notte</l>
<l>tutte le sue speranze aggia interrotte.</l></lg>

<lg type="ottava">
<l>E mentre d'uno in altro aspro pensiero</l>
<l>il dolore e 'l furor la mente guida,</l>
<l>scorge vicino il piè sopra il sentiero</l>
<l>della nutrice sua famosa e fida;</l>
<l>questa è la sua Viviana, a cui leggiero</l>
<l>fu 'l vedere il cordoglio, che s'annida</l>
<l>nell'alma invitta e che d'altrui sien prede</l>
<l>l'arme incantate pria, ch'ella gli diede;</l></lg>

<lg type="ottava">
<l>che in sollecito core avea provvisto</l>
<l>di quanto uopo facea nel gran bisogno:</l>
<l>così dove sedea pensoso e tristo,</l>
<l>quasi imagine appar che venga in sogno;</l>
<l>e 'n volto amaro e di dolcezza misto</l>
<l>comincia: “O figliuol mio, cui solo agogno</l>
<l>veder sovra il mortal lieto e contento,</l>
<l>qual ti affligge di nuovo aspro tormento?”</l></lg>

<lg type="ottava">
<l>A cui rivolto il figlio del re Bano</l>
<l>risponde: “Or non sapete, alma nutrice,</l>
<l>come il brando crudel di Segurano</l>
<l>fosse al mio Galealto agro e 'nfelice?</l>
<l>Et a me molto più; ch'ogni altro invano</l>
<l>accidente mortal chiaro e felice</l>
<l>per mio restauro può venirmi omai,</l>
<l>ch'io non spero altro più, che tragger guai.</l></lg>

<lg type="ottava">
<l>Ma ben bramo dal ciel per somma grazia,</l>
<l>che innanzi al mio morir, ch'è lunge poco,</l>
<l>mi faccia don ch'io renda l'alma sazia</l>
<l>di sua larga vendetta in questo loco,</l>
<l>a fin ch'or chi ne strugge e chi ne strazia</l>
<l>non molto il nostro mal si prenda in gioco,</l>
<l>e che 'l mio dolce amico intenda scorto,</l>
<l>che qual vivo l'amai, l'amo anco morto.</l></lg>

<lg type="ottava">
<l>Dogliomi io ben, che delle fatai arme,</l>
<l>che mi venner da voi, diletta madre,</l>
<l>non potrò, lasso, nell'aurora armarme,</l>
<l>e sorta averle all'opere leggiadre;</l>
<l>ma sia che può; ché non potrà vietarme,</l>
<l>se non solo il voler del Sommo Padre,</l>
<l>contra il qual nulla puosse, ch'io non vada</l>
<l>nudo e di vetro ancor porti la spada;</l></lg>

<lg type="ottava">
<l>ch'assai mi basta il cor, ch'io porto in seno,</l>
<l>e l'onore e l'amor di Galealto,</l>
<l>che tanto pon, ch'io non gli apprezzo meno,</l>
<l>ch'arme incantate, al periglioso assalto;</l>
<l>e se pur ne morrò; sovra 'l sereno</l>
<l>accolta fia dal suo Fattore in alto</l>
<l>quest'alma afflitta con perpetua lode,</l>
<l>tra 'l chiaro stuol, ch'eternamente gode”.</l></lg>

<lg type="ottava">
<l>Tal dice Lancilotto, a cui rispose</l>
<l>la nobil donna del famoso Lago:</l>
<l>“Il grave duol delle avvenute cose</l>
<l>vi fa di lamentar soverchio vago;</l>
<l>né ben conviene a menti gloriose</l>
<l>d'alcun futuro mal l'esser presago,</l>
<l>ma il passato soffrir costante e forte,</l>
<l>sperando all'avvenir più amica sorte.</l></lg>

<lg type="ottava">
<l>Né temer già devreste, ov'io mi trove,</l>
<l>che vi mancasser mai l'armi pregiate,</l>
<l>né per vostra salute aite nuove,</l>
<l>onde al sommo d'onor salir possiate;</l>
<l>che com'io intesi l'infelici prove</l>
<l>di Galealto e come restavate</l>
<l>del ferro privo, ond'io vi feci adorno</l>
<l>quando varcaste il mar nel primo giorno;</l></lg>

<lg type="ottava">
<l>tosto all'oscura tomba, dov'io tegno</l>
<l>l'incantator Merlino a me suggetto,</l>
<l>n'andai pregando, che voi fesse degno</l>
<l>d'altro acciar rivestire e più perfetto;</l>
<l>et ei, ch'ancor per me soggiace al regno</l>
<l>cieco d'amor, col più benigno aspetto,</l>
<l>che faceste ancor mai, mi disse: 'Donna,</l>
<l>che sete a' miei pensier ferma colonna;</l></lg>

<lg type="ottava">
<l>egli è gran tempo omai, che le mie carte,</l>
<l>e gli spirti miglior, che meco stanno,</l>
<l>mi mostraro e narraro a parte a parte</l>
<l>il presente di voi caduto danno,</l>
<l>perch'io fei fabbricar con divina arte</l>
<l>arme celesti, che virtude avranno</l>
<l>sopra quante mai furo e di beltade</l>
<l>non vide a loro eguali alcuna etade.</l></lg>

<lg type="ottava">
<l>E nel nobile scudo fei scolpire</l>
<l>di Lancilotto poi la larga prole,</l>
<l>che dee di tempo in tempo riuscire</l>
<l>alta e famosa ovunque allume il sole,</l>
<l>perch'ei possa per lor gli sdegni e l'ire</l>
<l>temprar mirando e ciò che pesa e duole</l>
<l>far leve e lieto e 'l mal presente oscuro</l>
<l>rischiarar con l'onor ne' suoi futuro.</l></lg>

<lg type="ottava">
<l>Or le prendete adunque e dite a lui</l>
<l>che non gli può mancar chiara vendetta;</l>
<l>ché fia cotal, ch'ogni alta gloria altrui</l>
<l>s'udirà al par di lei, bassa e negletta;</l>
<l>e si conforti in contemplar de' sui</l>
<l>la regia stirpe, dalle stelle eletta</l>
<l>per alzar con la spada e col consiglio</l>
<l>al quinto e sesto ciel l'aurato giglio'.</l></lg>

<lg type="ottava">
<l>Così dicendo allora il gran profeta</l>
<l>il desiato don mi pose in mano;</l>
<l>et io quanto esser puosse di ciò lieta</l>
<l>grazie gli rendo con sembiante umano;</l>
<l>e volando ove l'aria è più quieta,</l>
<l>e 'l seren dalle nubi più lontano,</l>
<l>quale il fulgure ardente in basso cade,</l>
<l>ho segnato al venir l'altere strade.</l></lg>

<lg type="ottava">
<l>E per quant'io v'apprezzo e per suo nome</l>
<l>con tutto il mio desir grazia vi chieggio,</l>
<l>che del passato omai le dure some</l>
<l>scarcar vi piaccia e non temer di peggio;</l>
<l>ché se ben pria che 'mbianchin queste chiome,</l>
<l>il vostro ultimo fin venuto veggio,</l>
<l>sarà con tale onor quel breve tempo,</l>
<l>ch'assai dolce vi fia partir per tempo.</l></lg>

<lg type="ottava">
<l>Ma se voleste voi restando in pace, </l>
<l>dentro al patrio terren menar la vita,</l>
<l>trapassar si porria quel che vi face</l>
<l>di questi anni la via corta e spedita;</l>
<l>ma cercando d'onor l'accesa face, </l>
<l>come il vostro volere ognor v'invita,</l>
<l>me lasserete e i vostri in larga doglia, </l>
<l>richiamando di voi la sciolta spoglia”.</l></lg>

<lg type="ottava">
<l>Così diceva e 'l fero Lancilotto</l>
<l>risponde: “Assai mi fia, madre pietosa,</l>
<l>che 'l cielo infino a qui m'aggia condotto,</l>
<l>s'io posso vendicar la morte odiosa</l>
<l>del caro amico e poi mi spinga sotto</l>
<l>là, dove ogni mortal perpetuo posa;</l>
<l>e di vita aggia un'ora questa salma,</l>
<l>pur che viva in onor poi sempre l'alma”.</l></lg>

<lg type="ottava">
<l>Qui si tacque egli ed ella oltra seguendo</l>
<l>gli dice: “Poi ch'a voi questo non piace,</l>
<l>col voler di lassuso in grado il prendo</l>
<l>presta al tutto soffrir col core in pace;</l>
<l>e 'l ferro invitto in poter vostro rendo,</l>
<l>ché sia al chiaro desir guida verace;</l>
<l>e così ragionando stende a terra</l>
<l>l'arme, cui simil mai non scese in guerra.</l></lg>

<lg type="ottava">
<l>Quando venne al buon duce lo splendore</l>
<l>a percuoter la vista, che l'abbaglia,</l>
<l>sentì tanta dolcezza il tristo core,</l>
<l>che in estrema allegrezza se ne saglia;</l>
<l>e più raccresce in lui l'ardente amore</l>
<l>di tosto ritrovarse alla battaglia;</l>
<l>e tutte ad una ad una in man si prese</l>
<l>le parti altere del celeste arnese.</l></lg>

<lg type="ottava">
<l>Guarda l'elmo onorato, ove il cimiero</l>
<l>d'una crinita stella ardea d'intorno</l>
<l>di bel piropo, ch'avanzava il vero</l>
<l>quando il ciel più seren si mostre adorno;</l>
<l>allor che minacciar provincia o impero</l>
<l>di danno intende o di novello scorno,</l>
<l>ché 'l popol tra temenza e meraviglia</l>
<l>alza divoto al ciel l'umide ciglia.</l></lg>

<lg type="ottava">
<l>La pesante corazza appresso prende,</l>
<l>che di finissim'oro ha largo fregio,</l>
<l>in cui davanti un sol lucido splende</l>
<l>di fiamme avvolto di colore egregio,</l>
<l>e i raggi ardenti d'ogn'intorno stende</l>
<l>tra carbonchi e topazi d'alto pregio,</l>
<l>e sì vaghi al mirar, che mostran bene,</l>
<l>che da divin martel tal'opra viene.</l></lg>

<lg type="ottava">
<l>Tutte l'altre arme poi, che son difesa</l>
<l>delle braccia e del resto infino al piede,</l>
<l>con mente allegra e di dolcezza accesa,</l>
<l>qual desiato don, meneggia e vede;</l>
<l>e l'apprezza cotal, che non gli pesa,</l>
<l>ch'or sia dell'altre Segurano erede;</l>
<l>ché tanto a queste son le prime eguali,</l>
<l>quanto son le terrene alle immortali.</l></lg>

<lg type="ottava">
<l>Poscia il brando celeste in mano ha preso,</l>
<l>e del foder gemmato ha tratto fuore;</l>
<l>troval di tempra tal, che mal difeso</l>
<l>ogni incanto saria dal suo furore;</l>
<l>né di lui si spaventa al grave peso,</l>
<l>cui non men convenia, che 'l suo valore;</l>
<l>e già vorria vicin, com'ha lontano,</l>
<l>il crudele avversario Segurano.</l></lg>

<lg type="ottava">
<l>Il duro scudo alfin possente e greve</l>
<l>con ardente desio leva da terra,</l>
<l>com'un altro faria la scorza leve</l>
<l>d'arido salcio, ch'Aquilone atterra;</l>
<l>in cui di fino acciar cerchio non breve</l>
<l>cinque scorze durissime riserra,</l>
<l>le quai regger porrien contra le prove</l>
<l>delle folgori asprissime di Giove.</l></lg>

<lg type="ottava">
<l>Dentro d'argento e d'or tutte coverte</l>
<l>eran le ornate pelli, onde s'appende</l>
<l>al collo o al braccio, dove a guerre incerte</l>
<l>di lancia o spada il cavaliero intende,</l>
<l>con fermissimi chiodi in esso inserte,</l>
<l>e di ciascun de' quai la fronte splende</l>
<l>di rubin, di diamanti e di zaffiri</l>
<l>da abbagliare il veder di chi gli miri.</l></lg>

<lg type="ottava">
<l>Di fuor sovra l'acciar commessa d'oro</l>
<l>guarda la stirpe sua l'altero duce,</l>
<l>distesa intorno in sì sottil lavoro,</l>
<l>che bisogna al mirar del sol la luce;</l>
<l>ivi son quei miglior, che primi foro,</l>
<l>i quai virtude invitta riconduce</l>
<l>alla insegna real del giglio aurato,</l>
<l>per difetto d'altrui già in basso stato.</l></lg>

<lg type="ottava">
<l>Ivi scorgea ne' suoi gli eterni onori,</l>
<l>e le chiare opre loro al mondo sole;</l>
<l>né pure in Gallia i guadagnati allori,</l>
<l>ma i Germani anco, ove men scalda il sole,</l>
<l>congiunta co' più illustri imperadori</l>
<l>di tempo in tempo la felice prole;</l>
<l>ma poi ch'al regno Sassone discese,</l>
<l>ritornò in Gallia al suo natìo paese.</l></lg>

<lg type="ottava">
<l>Alto apparia 'l magnanimo Ruberto,</l>
<l>che del famoso Angiero scettro avea,</l>
<l>in arme, in senno ed in valore esperto</l>
<l>sì, che i crudi vicini a fren tenea,</l>
<l>e 'l popol lasso e de' suoi beni incerto</l>
<l>col medesmo suo sangue difendea;</l>
<l>che liberando quel d'acerba sorte,</l>
<l>trionfò de' Normanni con sua morte.</l></lg>

<lg type="ottava">
<l>Indi il minor Ruberto d'esso usciva,</l>
<l>che regnò tra 'l Pirene e la Garona,</l>
<l>e 'l saggio Odon, che per bontade schiva</l>
<l>dell'onorata Gallia la corona;</l>
<l>ma non già quel, che la quieta Uliva,</l>
<l>per acquistar cipresso n'abbandona;</l>
<l>ché mantenendo il pria gustato onore,</l>
<l>lungo il fertil Sesson tra l'arme muore.</l></lg>

<lg type="ottava">
<l>Di cui giovin rimaso il grande Ugone</l>
<l>contra i nemici suoi fu ardente foco;</l>
<l>ch'ora al gallico re temenza pone</l>
<l>dispogliandol talor di più d'un loco,</l>
<l>or gastigando il rio cognato Otone,</l>
<l>ché 'l legame del sangue stimò poco,</l>
<l>quando al Neustrio terren la chiara Sena</l>
<l>feo del sangue German vermiglia e piena.</l></lg>

<lg type="ottava">
<l>Di costui nato poscia Ugo il secondo</l>
<l>che 'l popol per onor Capeto appella,</l>
<l>ch'ebbe il destin più amico e più giocondo,</l>
<l>e più cortese in ciel ciascuna stella,</l>
<l>lì si vedea; ch'all'affannato mondo</l>
<l>riportava l'età fiorita e bella,</l>
<l>levando i gigli d'or negletti e bassi,</l>
<l>colpa de' suoi rettor di virtù cassi,</l></lg>

<lg type="ottava">
<l>degenerato essendo il divin seme</l>
<l>del glorioso erede di Pipino</l>
<l>doppo il volger duo secoli e che preme</l>
<l>con loro il terzo al mezzo suo cammino.</l>
<l>E quale al freddo ciel nell'ore estreme</l>
<l>porta dolce restauro nel mattino</l>
<l>il risurgente sol, non punto meno</l>
<l>venn'ei bramato al gallico terreno:</l></lg>

<lg type="ottava">
<l>ma perché rare volte o mai non viene,</l>
<l>che sia in ciascun mortale il veder sano,</l>
<l>ivi era sculto come a lui conviene</l>
<l>muover contra i più rei l'arme e la mano;</l>
<l>abbatte il Lotteringo e 'n vita il tiene</l>
<l>con la sposa e i figliuoi cortese e piano,</l>
<l>poi tra 'l popol miglior di lui contento</l>
<l>prende il reale scettro e 'l sacro unguento.</l></lg>

<lg type="ottava">
<l>Poi nell'anno secondo fa il figliuolo</l>
<l>Ruberto coronar, lui vivo ancora,</l>
<l>per far lieto di quel l'amico stuolo,</l>
<l>che 'n gelosa temenza ne dimora;</l>
<l>questi il sommo Fattor dell'alto polo</l>
<l>con sì devoto cor mai sempre adora,</l>
<l>ch'al buon popol fedel fu vero essempio</l>
<l>di coltivar di Dio l'eletto tempio.</l></lg>

<lg type="ottava">
<l>Doppo costui venia chi 'l chiaro nome</l>
<l>tra 'l legnaggio real primiero porta,</l>
<l>ch'oggi sostien d'onor famose some</l>
<l>et a chi spira al ciel si mostra scorta;</l>
<l>fu questi Enrico, che le forze ha dome</l>
<l>al Normanno drappel, ch'alla via torta</l>
<l>trasse la spada indarno e cinse l'elmo</l>
<l>contra il duce illustrissimo Guglielmo.</l></lg>

<lg type="ottava">
<l>del medesmo seguir gli alti vestigi,</l>
<l>giunta alla sorte lor la virtù vera,</l>
<l>gli onorati Filippi e i gran Luigi</l>
<l>potean vederse in gloriosa schiera,</l>
<l>l'un doppo l'altro; in cui gli oscuri stigi</l>
<l>non potero adombrar la fama altera,</l>
<l>come roder del tempo i crudi tarli</l>
<l>non potero il valor de i quattro Carli.</l></lg>

<lg type="ottava">
<l>Lì si scerne in Valese e in Orliense</l>
<l>il sacro arbor real con sommo onore</l>
<l>i rami avere e le sue frondi estense,</l>
<l>poi riducerle in sé con chiaro amore;</l>
<l>quelle in Filippo il settimo, che spense</l>
<l>più d'una volta l'anglico furore,</l>
<l>queste in Luigi l'ultimo, ch'a freno</l>
<l>tenne primier l'Insubrico terreno;</l></lg>

<lg type="ottava">
<l>de i buon duci del qual mostrava uscire</l>
<l>la famosa ava sua, qual certa erede;</l>
<l>e chi a gran torto gliel volea disdire</l>
<l>menar prigion tra le famose prede,</l>
<l>e più volte calcar con molto ardire</l>
<l>l'alpi nevose altissime si vede,</l>
<l>or contra il chiaro Veneto, or per torre</l>
<l>le discordie a Liguria e 'n pace accorre.</l></lg>

<lg type="ottava">
<l>Di sacra maestà la fronte cinta</l>
<l>si vedea doppo lui giungere al regno</l>
<l>il gran genero suo; quel che l'estinta</l>
<l>bontà ridusse al pria lassato segno;</l>
<l>quel ch'ogni alta virtù già in terra accinta</l>
<l>per fuggirse da noi per giusto sdegno,</l>
<l>con le bell'opre sue quaggiù ritenne,</l>
<l>e lieta e felicissima mantenne.</l></lg>

<lg type="ottava">
<l>Il celeste Francesco era costui,</l>
<l>che del nome onorato fu il primiero,</l>
<l>come il primiero ancora appar de' sui</l>
<l>di valor, di bontà, d'animo altero;</l>
<l>ivi il saggio Merlino avea di lui</l>
<l>più che d'ogni altro bel pinto l'impero;</l>
<l>e di più dotta man più bei colori</l>
<l>adombravano iv'entro i rari onori.</l></lg>

<lg type="ottava">
<l>Vivo ancor l'alto suocero, apparia</l>
<l>scacciar sovente le nemiche squadre;</l>
<l>e mentre la sua vece sostenia,</l>
<l>fare in consiglio e in arme opre leggiadre;</l>
<l>né pur la gioventù, ch'allor fioria,</l>
<l>ma l'età ferma ed ogni antico padre</l>
<l>nel senno e nel valor di sì bell'alma</l>
<l>del suo verde sperar locò la salma.</l></lg>

<lg type="ottava">
<l>Giunta poi la stagione, ove il ciel volse,</l>
<l>poi ch'al quarto suo lustro era il natale,</l>
<l>porlo al gallico impero e 'n man gli accolse</l>
<l>degli indorati fior l'asta reale;</l>
<l>il magnanimo re l'arme s'avvolse,</l>
<l>e del chiaro desio spiegando l'ale,</l>
<l>per non lassar de' suoi l'antica forma,</l>
<l>nell'italico seno stampò l'orma.</l></lg>

<lg type="ottava">
<l>Lì si scorgea per lui l'Elvezio, invitto</l>
<l>giudicato dal mondo infino allora,</l>
<l>con le dure falange essere afflitto</l>
<l>e di vita e d'onor privo in un'ora;</l>
<l>ché difendendo il mal negato dritto</l>
<l>di chi Eridan, Tesino ed Adda irrora,</l>
<l>l'altrui gran torto e 'l suo voler superbo</l>
<l>ebber qual convenia lor fine acerbo.</l></lg>

<lg type="ottava">
<l>E 'l famoso Francesco in arme fero,</l>
<l>come in pace a' miglior soave e piano,</l>
<l>di Marte esercitando il sommo impero</l>
<l>ben mostrava d'ogni altro esser sovrano;</l>
<l>ch'or questo suo stancando, or quel destriero,</l>
<l>or' ch'avea 'l piè da lunge, or prossimano</l>
<l>or d'una schiera, or d'altra, or prima , or dopo,</l>
<l>come al bel guerreggiar veniva da uopo.</l></lg>

<lg type="ottava">
<l>Né appresso il faticar di quanto è 'l giorno,</l>
<l>si rivedea la notte essere in posa;</l>
<l>ma col ferro real tra' suoi d'intorno</l>
<l>non meno oprar nella stagione ombrosa,</l>
<l>fin ch'al secondo sol di raggi adorno</l>
<l>colse l'intera palma gloriosa,</l>
<l>quando apparia la terra a maraviglia</l>
<l>dell'avversario sangue esser vermiglia.</l></lg>

<lg type="ottava">
<l>Doppo il qual largo onor; cortese epio,</l>
<l>come verso i figliuoi l'annoso padre,</l>
<l>ogni offesa maggior posta in oblio</l>
<l>si mostrò amico alle nemiche squadre;</l>
<l>le quali in porto al suo terren natio</l>
<l>dalle fere tempeste oscure ed adre</l>
<l>feo secure menar, senz'altro affanno</l>
<l>fuor ch'al primo di Marte avuto danno.</l></lg>

<lg type="ottava">
<l>Cinger si scorge poi la forte sede</l>
<l>di fossi inghirlandata e d'alte mura,</l>
<l>ch'avea d'inespugnabile tal fede,</l>
<l>ch'alla forza mortal vivea sicura:</l>
<l>ma quando il re magnanimo ivi assiede,</l>
<l>non conosciuta pria sente paura,</l>
<l>s' che se stessa e l'insubre suo duce</l>
<l>sotto al gallico impero riconduce.</l></lg>

<lg type="ottava">
<l>A lui quanti han gl'italici terreni</l>
<l>principi illustri e chiare libertati,</l>
<l>venir qui si vedean d'amor ripieni,</l>
<l>come al vero signore i servi grati,</l>
<l>queste mandar degli adeguati seni</l>
<l>di virtude e di senno i più pregiati,</l>
<l>come al pio difensor dell'alme vaghe,</l>
<l>ché del viver disciolto altri s'appaghe.</l></lg>

<lg type="ottava">
<l>Et ei con quello amor tutti gli accoglie,</l>
<l>che 'l buon voler d'altrui fa il sommo Giove;</l>
<l>e raffrenando in sé le avare voglie,</l>
<l>ché spesso al vincitor vittoria muove,</l>
<l>contento sol delle sue antiche spoglie</l>
<l>non vuol l'armato stuol drizzare altrove,</l>
<l>poi ch'al sommo pastor di Pietro erede</l>
<l>con dovuta umiltà s'inchina al piede.</l></lg>

<lg type="ottava">
<l>Poi nel belgico sen poco oltra appare</l>
<l>con le schiere a bataglia e con l'insegne</l>
<l>indarno il suo avversario richiamare, </l>
<l>di marziale ardor le voglie pregne;</l>
<l>e quello il passo indietro ritornare</l>
<l>qual lupo ove il leon vestigio segne,</l>
<l>che per più angusta via spinosa e fosca</l>
<l>spesso intorno ascoltando si rimbosca.</l></lg>

<lg type="ottava">
<l>Poco oltra anco apparia, dove il Tesino</l>
<l>va il terreno irrigando erboso e molle, </l>
<l>quando il fato maligno e 'l rio destino</l>
<l>della intera virtù la palma volle;</l>
<l>da l'un lato apparia 'l valor divino,</l>
<l>che 'l famoso Francesco in alto estolle,</l>
<l>dall'altro l'empia ed invida fortuna,</l>
<l>ch'ogni forza ch'avea contr'esso aduna.</l></lg>

<lg type="ottava">
<l>Sopra l'alto corsier di ferro adorno</l>
<l>con la lancia arrestata sembra un Marte,</l>
<l>e facendo a' nemici oltraggio e scorno</l>
<l>si vedea questa urtare e quella parte;</l>
<l>poi 'l fugace de' suoi sinistro corno</l>
<l>ratto insieme ripon con bellica arte,</l>
<l>e con l'istessa man vie più d'un duce</l>
<l>delle nemiche squadre a morte induce.</l></lg>

<lg type="ottava">
<l>Ma non potendo al fin l'estrema possa </l>
<l>sostener lasso e solo, ond'egli è cinto,</l>
<l>dell'alma invitta ogni viltade scossa,</l>
<l>si vedea 'n altrui forza, ma non vinto;</l>
<l>ché di contraria sorte alta percossa</l>
<l>il naturale ardire non ha più estinto,</l>
<l>che faccia unto liquor l'ardente fiamma,</l>
<l>ch'al suo primo arrivar vie più s'infiamma.</l></lg>

<lg type="ottava">
<l>Indi aggiunto alto senno alla fortezza,</l>
<l>e l'onesto soffrir con degnitade,</l>
<l>nel crudo vincitor l'empia durezza</l>
<l>rompe e truova il cammin di libertade;</l>
<l>in cui di vendicar l'usata asprezza</l>
<l>onorate ritrova e belle strade,</l>
<l>consentendo pietoso il giogo torre</l>
<l>a gl'italici campi e i lacci sciorre.</l></lg>

<lg type="ottava">
<l>E 'l vicario di Cristo e quella soglia,</l>
<l>in cui primo sedeo l'antico Piero,</l>
<l>poi ch'esser vede vergognosa spoglia</l>
<l>del Germano infedel, del crudo Ibero,</l>
<l>il medesmo re, di chiara voglia</l>
<l>ripieno il giusto core e d'amor vero,</l>
<l>le pie galliche insegne a Roma stende,</l>
<l>e dell'iniquo stuol libera rende.</l></lg>

<lg type="ottava">
<l>Ivi sculto era ancor più d'una volta</l>
<l>l'empio avversario suo del terren gallo</l>
<l>esser fugato e con la gente folta</l>
<l>a gran danno e disnor pagarne il fallo,</l>
<l>e 'ndarno sempre aver con pena molta</l>
<l>sforzato muro in esso, argine o vallo;</l>
<l>e tenerse felice, chi potea</l>
<l>rifuggendo schivar la morte rea.</l></lg>

<lg type="ottava">
<l>Nè di Pallade in lui mostrava ascosa</l>
<l>l'arte onorata e la sua verde Oliva,</l>
<l>ma sì vaga, sì bella e speciosa,</l>
<l>che nel colle più aprico o 'n caida riva;</l>
<l>ogni Musa, ogni Grazia, qual la rosa</l>
<l>in seno al dolce april seco fioriva;</l>
<l>e dolcemente si vedeano intorno</l>
<l>spirargli amor d'ogni virtude adorno.</l></lg>

<lg type="ottava">
<l>La nobil Gallia si vedea per lui</l>
<l>di toga ornata e del solare alloro</l>
<l>avanzar di savere i vicin sui</l>
<l>nel greco e nel latino ampio tesoro;</l>
<l>e contra i colpi e 'l vaneggiar d'altrui,</l>
<l>come l'annoso pino all'Austro e 'l Coro,</l>
<l>tener ben ferme le radici prime</l>
<l>dell'alte leggi del Fattor sublime.</l></lg>

<lg type="ottava">
<l>Al collo gli avvolgea le braccia caste,</l>
<l>e 'l bianco manto suo la pura fede,</l>
<l>quasi dicendo:”Alcun non mi contraste</l>
<l>di lui fermar d'ogni mio regno erede”;</l>
<l>e per ciò ben chiarir, l'essempio baste</l>
<l>di quel ch'ivi vicin sculto si vede;</l>
<l>in cui vien l'avversario, il quinto Carlo,</l>
<l>disarmato e soletto a visitarlo.</l></lg>

<lg type="ottava">
<l>E lui poste in oblio l'aspre contese,</l>
<l>i ricevuti oltraggi e l'odio antico,</l>
<l>essergli d'ogni ben largo e cortese,</l>
<l>com'unico germano e caro amico;</l>
<l>e qual trionfator del suo paese,</l>
<l>che più volte calcò fero nemico,</l>
<l>il menò sicurissimo in quel loco,</l>
<l>ove ogni bene oprar conobbe poco.</l></lg>

<lg type="ottava">
<l>Assedea doppo lui l'altero figlio</l>
<l>Enrico invitto, al nome suo secondo,</l>
<l>ch'a i tre lustri compiti, l'aureo giglio</l>
<l>di famosa vittoria fea fecondo;</l>
<l>e dell'aquila cruda il fero artiglio</l>
<l>che parea minacciar l'afflitto mondo,</l>
<l>sol mostrandosi al Rodano feo tale,</l>
<l>che più tosto che quello adopra l'ale.</l></lg>

<lg type="ottava">
<l>Non molto andata ancor la verde etade,</l>
<l>l'Alpi oltra varca al più nevoso verno,</l>
<l>e del serrato passo apre le strade</l>
<l>con suo sommo valore ed altrui scherno;</l>
<l>scaccia il nemico e rende le contrade</l>
<l>furate allora al gallico governo,</l>
<l>e sgombrando le nubi oscure et adre</l>
<l>chiaro e quieto il ciel dimostra al padre.</l></lg>

<lg type="ottava">
<l>Squarciata poi la mal tessuta pace,</l>
<l>duce rimena ancor l'armate schiere,</l>
<l>ove in tra i Pirenei la terra giace,</l>
<l>che 'l Nerbonese mar porria vedere;</l>
<l>torna indi poi contra l'ardente face,</l>
<l>che parea sormontar l'ultime spere,</l>
<l>della guerra mortal, ch'aduna insieme</l>
<l>il belgico, il germano e l'anglo seme.</l></lg>

<lg type="ottava">
<l>E così giovinetto, ove Matrona</l>
<l>le piagge erbose dolcemente bagna,</l>
<l>ove il fren saggio accoglie, or'oltra sprona,</l>
<l>ove più aperto il sen dia la campagna;</l>
<l>e ch'a tema o furor non s'abbandona,</l>
<l>il vecchio imperadore in cor si lagna,</l>
<l>e ch'egli aggia alla fin s'accorge in vano</l>
<l>di Fabio l'occhio e di Marcel la mano.</l></lg>

<lg type="ottava">
<l>Onde all'estremo andar forzato appare</l>
<l>d'altra novella pace a consentire,</l>
<l>con promesse a lui dure ad altrui care,</l>
<l>ma con mente fermata di fallire:</l>
<l>poscia ivi al ciel tra l'anime più chiare</l>
<l>l'alto parente suo vedea salire</l>
<l>il grande Enrico, con la pietà stessa,</l>
<l>che debbe in nobil core essere impressa.</l></lg>

<lg type="ottava">
<l>Doppo il cui lagrimar, l'invitto core</l>
<l>i danni andati a vendicar s'appresta,</l>
<l>e dell'anglico stuol contra il furore</l>
<l>la già indormita spada altero desta,</l>
<l>e l'adopra cotal che 'n sì poche ore</l>
<l>ogni salda muraglia afflitta resta,</l>
<l>che dir puote: “In tal fato l'arme cinsi,</l>
<l>che in un momento venni, vidi e vinsi”.</l></lg>

<lg type="ottava">
<l>Poi che ridotto al pristino suo impero</l>
<l>ivi apparia il gran lito de' Morini,</l>
<l>non men pietoso mostra il suo pensiero</l>
<l>a chi fuor sia de' gallici confini:</l>
<l>sentendo in preda dell'ogoglio fero</l>
<l>di chi indotti gli avea gli aspri vicini</l>
<l>il buon duce Romano afflitto e solo,</l>
<l>qual germano il soccorre o qual figliuolo.</l></lg>

<lg type="ottava">
<l>E 'l difende e mantien da quello istesso,</l>
<l>che gli devria donar contr'altri aita;</l>
<l>ahi crudo cor, dal suocero, ch'oppresso</l>
<l>il tenea, lasso, e' suoi nemici invita;</l>
<l>e poi che al miser padre avea permesso,</l>
<l>che tolta fosse l'insidiata vita,</l>
<l>la medesma pia figlia e i suoi nepoti</l>
<l>d'ogni paterno ben fea cassi e vòti.</l></lg>

<lg type="ottava">
<l>Ma il magnanimo Enrico del suo sangue,</l>
<l>e de' suoi gran tesori è sì cortese,</l>
<l>ch'ei riduce a salute il quasi esangue</l>
<l>chiaro corpo illustrissimo Farnese;</l>
<l>poi l'alma libertà, che morta langue</l>
<l>pur dal ferr'empio delle Ispane offese,</l>
<l>ritornar viva fa, integra e serena</l>
<l>tra l'alme mura della etrusca Siena.</l></lg>

<lg type="ottava">
<l>Tal che quanti hanno dei le tirrene onde,</l>
<l>quante ninfe e driade ha il terren Tosco,</l>
<l>ornando quei le sue salate sponde,</l>
<l>queste il chiaro cristallo e 'l verde bosco,</l>
<l>ciascun divotamente a Giove infonde</l>
<l>preghi, che mai non sia più ch'allor fosco</l>
<l>del buon re Gallo all'onorata voglia,</l>
<l>sì che tutto il terren da i lacci scioglia.</l></lg>

<lg type="ottava">
<l>Non molto lunge a questo sculto appare</l>
<l>il medesimo Enrico sovra il Reno</l>
<l>l'invittissimo esercito menare,</l>
<l>e dell'alma Germania il largo seno</l>
<l>d'ogni furor tirannico sgombrare,</l>
<l>e dell'empio signor, romperle il freno;</l>
<l>e dall'infide braccia riconduce</l>
<l>l'uno e l'altro di lei famoso duce.</l></lg>

<lg type="ottava">
<l>E lassando i suoi campi e 'l patrio nido,</l>
<l>si vede in fuga aver l'infermo volo</l>
<l>del magnanimo Gallo al primo grido</l>
<l>di Giove il fero uccello afflitto e solo,</l>
<l>mentre quel trionfante sovra il lido</l>
<l>di Mosella e di Mosa il franco stuolo</l>
<l>rimena; al cui valor non fu securo</l>
<l>ferro, foco, montagna, argine o muro.</l></lg>

<lg type="ottava">
<l>Scolpito ha intorno l'uno e l'altro frate,</l>
<l>il secondo Francesco e 'l chiaro Carlo,</l>
<l>quel furaron le Parche, congiurate</l>
<l>di coronare Enrico e 'n cielo alzarlo,</l>
<l>quest'altro giunto a più perfetta etate</l>
<l>tosto il tolse colui che potea farlo,</l>
<l>con soverchio dolor del padre pio,</l>
<l>del gran germano e del terren natio.</l></lg>

<lg type="ottava">
<l>i quai tutti vivean con ferma speme</l>
<l>di veder sormontare il suo valore,</l>
<l>e di render più illustre il divin seme,</l>
<l>e più splendido far l'aurato fiore,</l>
<l>come seppe il terren che Mosa preme,</l>
<l>che mal contrasta al giovine furore,</l>
<l>qual ben descritto lì potea vederse,</l>
<l>che ratto al suo venir le strade aperse.</l></lg>

<lg type="ottava">
<l>Né il gran vate divino ivi entro ascose</l>
<l>del frutto femminil le piante chiare;</l>
<l>del gran Francesco la sorella pose</l>
<l>sovra quante fur' alme altere e rare;</l>
<l>e quale i minor fior le vaghe rose,</l>
<l>le vincea tal, che in tutte l'altre avare</l>
<l>parean le stelle; che versaro in lei</l>
<l>quanto bene al mortal donan gli dei.</l></lg>

<lg type="ottava">
<l>Scritto avea nella fronte a lettre d'oro,</l>
<l>l'alma Regina, che i Navarri affrena;</l>
<l>cingela Apollo del suo sagro alloro</l>
<l>in vista più che mai lieta e serena;</l>
<l>non lontan poscia a così bel tesoro</l>
<l>si leggea 'l nome pio di Maddalena,</l>
<l>di Francesco primier progenie degna,</l>
<l>che nel scoto terren non molto regna.</l></lg>

<lg type="ottava">
<l>Da tutte l'altre poi solo in disparte</l>
<l>il nome alto surgea di Margherita,</l>
<l>ove il saggio scultor ripose ogn'arte</l>
<l>in mostrarla a ciascun vaga e gradita;</l>
<l>né lasserien le stelle alcuna parte</l>
<l>in farla oltra 'l mortal rara e compita</l>
<l>di virtù, di valor, di cortesia,</l>
<l>saggia, casta, gentile, onesta e pia;</l></lg>

<lg type="ottava">
<l>e che merti con l'opre drittamente</l>
<l>d'esser chiamata poi figliuola e suora</l>
<l>di Francesco e d'Enrico, onde sovente</l>
<l>l'uno e l'altro di lei se stesso onora;</l>
<l>mostrava in vista dalla bassa gente,</l>
<l>che sol false ricchezze e 'mperi adora,</l>
<l>andar sì lunge con la nobil'alma,</l>
<l>che quel tutto era a lei negletta salma.</l></lg>

<lg type="ottava">
<l>E quanto al ciel poteva assimigliarse</l>
<l>col giovare a' mortai de' ben ch'avea,</l>
<l>tanto in vista parea beata farse</l>
<l>questa del secol suo terrena dea;</l>
<l>e perché nel mirare, a gli occhi apparse</l>
<l>di Lancilotto allor, ch'ella devea</l>
<l>regger d'Avarco il suo nativo regno,</l>
<l>dimostrò di dolcezza aperto segno.</l></lg>

<lg type="ottava">
<l>Poi si vede lasciar dov'Arno bagna,</l>
<l>dell'alma Etruria il più fiorito nido</l>
<l>la real Caterina e s'accompagna</l>
<l>col grande Enrico al gallico suo lido;</l>
<l>dal cui sommo valor non si scompagna</l>
<l>virtù, senno, onestade ed amor fido,</l>
<l>che la fanno al gran re pregiata e cara,</l>
<l>a tutto il mondo poi lodata e chiara.</l></lg>

<lg type="ottava">
<l>E su 'l mar provenzale accor si vede</l>
<l>dal gran suocero suo, dal pio consorte,</l>
<l>come d'alta bontà suprema erede,</l>
<l>e degna al tutto di celeste sorte;</l>
<l>l'altera nobiltà, che 'ntorno assiede,</l>
<l>par che 'n suo cor mirando si conforte</l>
<l>di speranza immortal, che da lei scenda</l>
<l>chi 'l gallico terren beato renda.</l></lg>

<lg type="ottava">
<l>Et ella in vista alteramente umile</l>
<l>secondo i merti lor ciascuno appaga;</l>
<l>poi de' verdi anni suoi passato aprile</l>
<l>larga prole produce ornata e vaga,</l>
<l>che del paterno onor l'antico stile,</l>
<l>come intagliato avea la man presaga,</l>
<l>immiteria cotal, che 'l grido fora</l>
<l>dal vecchio Atlante al nido dell'Aurora.</l></lg>

<lg type="ottava">
<l>Lì si vedea, mentre ch'Enrico al Reno</l>
<l>con l'armato suo stuol gran cose adopra,</l>
<l>ella regger per lui di Gallia il freno,</l>
<l>né temere il furor, che a lei vien sopra;</l>
<l>ma il Belgico crudel d'orgoglio pieno</l>
<l>rispinge indietro dalla spietata opra,</l>
<l>e le pria per insidia avute spoglie</l>
<l>per magnanima forza a lui ritoglie.</l></lg>

<lg type="ottava">
<l>Poi con la gran bontà, che sia commista</l>
<l>con la dolcezza pia, che lega i cori,</l>
<l>de' maggiori e minor gli animi acquista,</l>
<l>sì che i privati e pubblici tesori</l>
<l>di riversarle in sen nessun s'attrista,</l>
<l>più che fa il buon de i trionfali allori;</l>
<l>et ella adorna di benigno aspetto</l>
<l>quanto può mostra loro il regio affetto.</l></lg>

<lg type="ottava">
<l>Di tali onor de' suoi rimira ornato</l>
<l>il divin Lancilotto il forte scudo,</l>
<l>con l'alma lieta e rende grazie al fato,</l>
<l>ché di lunga memoria no 'l feo nudo;</l>
<l>e certo in core omai, che vendicato</l>
<l>saria del chiaro amico il caso crudo,</l>
<l>poi che si corca il sol nell'occidente,</l>
<l>ov'è il suo Galealto andò dolente.</l>
</lg></div1>

<div1><head>CANTO XXII</head>


<lg type="ottava">
<l>D'argentato color l'alba splendea,</l>
<l>a' mortali e gli dei menendo il giorno,</l>
<l>quando, accusando ancor la sorte rea,</l>
<l>al morto Galealto era d'intorno</l>
<l>l'invitto Lancilotto e s'assedea</l>
<l>sovra lo scudo de' suoi beni adorno;</l>
<l>ma come lei spuntar di fuora vede,</l>
<l>lassa ogni lamentare e quella sede.</l></lg>

<lg type="ottava">
<l>E con alto chiamar risveglia i suoi,</l>
<l>che non molto lontano a lui si stanno,</l>
<l>dicendo a tutti: “O più famosi eroi,</l>
<l>ch'ebbe ancor mai l'esercito Britanno;</l>
<l>men ch'a quanti altri son conviene a noi,</l>
<l>ché deviam vendicar lo scorno e 'l danno</l>
<l>di sì altera corona e sì famosa,</l>
<l>che 'l dì quasi vicin ne trove in posa.</l></lg>

<lg type="ottava">
<l>Or raccogliete in un le vostre schiere,</l>
<l>ch'ogni duce de' suoi la cura prenda,</l>
<l>mentr'io vò il grande Arturo a rivedere;</l>
<l>acciò che il mio voler più certo intenda;</l>
<l>ch'io non vo' più lo sdegno ritenere,</l>
<l>poi che l'irato ciel per se n'offenda;</l>
<l>e seguane che può, che di lui solo</l>
<l>sarò sempre guerrier, servo e figliuolo”.</l></lg>

<lg type="ottava">
<l>Così dicendo, solo e disarmato</l>
<l>al padiglion reale a piè s'invia;</l>
<l>truova il buon re dal sonno già svegliato,</l>
<l>ché 'l romor, benché lunge, udito avia;</l>
<l>entra l'araldo Amaso e ch'arrivato</l>
<l>era ivi Lancilotto gli dicia:</l>
<l>fecel subito entrare e sovra il letto,</l>
<l>onde non move ancor, l'abbraccia stretto.</l></lg>

<lg type="ottava">
<l>E pien di dolci lagrime l'accoglie,</l>
<l>dicendo: “Or non morrò se non contento;</l>
<l>or la speme ch'avea dell'altrui spoglie,</l>
<l>non temo più, che se ne porte il vento”:</l>
<l>in questo mezzo omai lì si raccoglie</l>
<l>l'altro drappel de' duci in un momento,</l>
<l>ché del venir di lui senton la fama,</l>
<l>e 'l compagno e 'l vicin l'un l'altro chiama.</l></lg>

<lg type="ottava">
<l>Venner tra' primi i folgori di guerra</l>
<l>Maligante e Boorte a lento piede,</l>
<l>sopra l'aste appoggiandosi alla terra,</l>
<l>ché 'l dolor delle piaghe ancor gli fiede;</l>
<l>e Lionello entrambe si riserra,</l>
<l>perché degli omer suoi si faccian sede,</l>
<l>questo a sinistra e quello a destra mano;</l>
<l>poi seguiva il re Lago e 'l pio Tristano.</l></lg>

<lg type="ottava">
<l>Doppo i quai Gargantino e Pelinoro,</l>
<l>Abondano, Uriano ed Agraveno,</l>
<l>Landone, il Brun, Mandrino e Talamoro,</l>
<l>e 'n tra i primi onorati iva Gaveno,</l>
<l>che del sommo piacer, che scerne in loro,</l>
<l>un non picciol dolor s'asconde in seno;</l>
<l>sol restò Florio e 'l cavalier Norgallo</l>
<l>di soverchio impediti e Persevallo.</l></lg>

<lg type="ottava">
<l>Or nel cospetto lor l'alto guerriero,</l>
<l>poi che baciato avea la regia mano,</l>
<l>così dicea: “Gran re, di cui l'impero</l>
<l>ha di gloria ripien presso e lontano,</l>
<l>il terren gallo, il betico e l'ibero,</l>
<l>il nobil seno italico e 'l germano;  </l>
<l>eccovi il traviato Lancilotto,</l>
<l>ch'al suo dritto cammino è ricondotto:</l></lg>

<lg type="ottava">
<l>onde i passi torcea, non per orgoglio,</l>
<l>ma menato, credea, da giusto sdegno;</l>
<l>né per tama maggior di quel ch'io soglio,</l>
<l>al gran seggio reale umile vegno,</l>
<l>ma perché tardo omai troppo mi doglio,</l>
<l>ché del pio core uman passato ho il segno,</l>
<l>di lassar tanto stuol lasso perire,</l>
<l>e sì onorati duci a morte gire.</l></lg>

<lg type="ottava">
<l>Deh quanto era il miglior per ambeduoi,</l>
<l>che non fosse mai nata Claudiana:</l>
<l>o ch'ella fosse morta e 'nsieme i suoi</l>
<l>frati, usciti quaggiù di stirpe strana?</l>
<l>Quel dì che prigionier gli fé di noi</l>
<l>fortuna, de' miei ben sempre lontana;</l>
<l>ché mi diè gran vittoria e ricche spoglie,</l>
<l>perché mi fosser poi tristezza e doglie;</l></lg>

<lg type="ottava">
<l>perch'io vedessi poi di morte avvolto,</l>
<l>degli avversari suoi trionfo e scherno,</l>
<l>del mio buon Galealto il regio volto</l>
<l>per la funesta man del crudo Iberno;</l>
<l>nudo, di polve e d'atro sangue avvolto</l>
<l>di tutti i miei pensier tormento eterno;</l>
<l>ch'ovunque io volga mai gli occhi e la mente,</l>
<l>qual'io 'l rividi ier mi sta presente.</l></lg>

<lg type="ottava">
<l>Ma poi ch'altro non puosse, a noi conviene</l>
<l>por con necessità l'animo in pace</l>
<l>in quel ch'è già seguito; perché avviene</l>
<l>dal voler di colui che tutto face,</l>
<l>e dentro alle cui braccia il male e 'l bene</l>
<l>de' miseri mortali accolto giace;</l>
<l>e 'l soverchio dolerse a donna aggrada,</l>
<l>ch'altro a sfogare il cor non ave strada.</l></lg>

<lg type="ottava">
<l>Ma il forte cavalier col vendicarse</l>
<l>debbe aprire il sentiero al suo dolore;</l>
<l>e se trova in ciò far le stelle scarse,</l>
<l>sappia il mondo lassar con dritto onore:</l>
<l>or se in altra stagion questa fiamm'arse</l>
<l>d'altro offeso guerriero un nobil core,</l>
<l>arde ora il mio, che d'Etna il monte sembra,</l>
<l>se del suo Galealto gli rimembra.</l></lg>

<lg type="ottava">
<l>E però tutto umile a voi ritorno,</l>
<l>ogni sdegno primier posto in oblio,</l>
<l>pregando, ch'a voi piaccia in tal soggiorno</l>
<l>prender tra i peggior vostri il brando mio,</l>
<l>ch'io possa ristorar l'avuto scorno</l>
<l>dall'empio Segurano e 'l fato rio</l>
<l>del dolce amico, che vedrà dal cielo,</l>
<l>che di lui mi riman l'istesso zelo”.</l></lg>

<lg type="ottava">
<l>Qui finio Lancilotto; e quei che stanno</l>
<l>d'intorno ad ascoltar, ferma fidanza</l>
<l>han già di ricovrar l'antico danno,</l>
<l>tal della sua virtude è la speranza;</l>
<l>e 'l lieto bisbigliar, che 'ntorno fanno,</l>
<l>empiea d'alto romor la regia stanza,</l>
<l>fin ch'amico silenzio Amaso impose,</l>
<l>et allora il gran re così rispose:</l></lg>

<lg type="ottava">
<l>“Valoroso figliuol del gran re Bano,</l>
<l>io non posso negar, che di ragione</l>
<l>non fosse il mio parlar tanto lontano,</l>
<l>che di farvi sdegnar mi diè cagione;</l>
<l>ma sappia il mondo pur, ch'alfin sia vano</l>
<l>de' più saggi mortali ogni sermone;</l>
<l>ché spesso in questo o in quel la colpa stende</l>
<l>di ciò che 'l ciel fra noi dispone e intende.</l></lg>

<lg type="ottava">
<l>Vero è ch'e' non adempie il suo volere</l>
<l>sciolto d'ogni altro mezzo assai sovente,</l>
<l>ma dal bene o del mal dona il potere</l>
<l>in cui gli aggrada dell'umana gente;</l>
<l>l'altr'ier gli piacque delle nostre schiere</l>
<l>una parte, qual feo, render dolente,</l>
<l>e consentì fra noi l'ira e lo sdegno,</l>
<l>per conducer' al fin l'aspro disegno.</l></lg>

<lg type="ottava">
<l>Com'or forse bramando, a quel ch'io spero,</l>
<l>d'abbassar di Clodasso il duro orgloglio,</l>
<l>il fin per Segurano acerbo e fero</l>
<l>condusse in Galealto, in voi cordoglio,</l>
<l>onde spento riman lo sdegno altero,</l>
<l>ch'al nostro navigar si facea scoglio;</l>
<l>ma in tal guisa adoprando, scorta fida</l>
<l>è più sempre di quel, che 'n lui s'affida.</l></lg>

<lg type="ottava">
<l>Però, caro figliuol, grazie rendemo</l>
<l>al suo santo volere, onore e lode;</l>
<l>ché pria che 'l danno suo giunga all'estremo,</l>
<l>del britannico stuol le preghiere ode;</l>
<l>il qual del nuovo amore, in che noi semo,</l>
<l>racconsolato in cor s'allegra e gode,</l>
<l>e per la vostra man bramoso aspetta</l>
<l>gloria, trionfo, onor, pace e vendetta.</l></lg>

<lg type="ottava">
<l>E quanto oggi e poi sempre amica e cara,</l>
<l>e gioconda mi sia la pace vostra,</l>
<l>ve 'l mostrerà la man, che non fia avara</l>
<l>di quanto v'offeriro in vece nostra</l>
<l>Maligante e i compagni, poi che chiara</l>
<l>farem tornata alle paterne chiostra;</l>
<l>in cui voi tutto solo avrò più in pregio,</l>
<l>che quanti altri mai fur di nome egregio”.</l></lg>

<lg type="ottava">
<l>Così parlava; e 'l chiaro Lancilotto</l>
<l>rispondea: “Assai mi fia quel puro maore,</l>
<l>ch'or mi mostrate; il qual m'ha solo indotto,</l>
<l>non desio di tesor, né d'altro onore;</l>
<l>or pria che 'l sole in alto ricondotto</l>
<l>sovra il nostro terren riscaldi l'ore,</l>
<l>chiamin l'altere trombe la battaglia,</l>
<l>e riprenda ciascun l'antica maglia.</l></lg>

<lg type="ottava">
<l>Et io 'ntanto fra' miei farò ritorno,</l>
<l>e vestirò volando l'armadura,</l>
<l>e di spinger'avanti il nostro corno</l>
<l>sì che vada il primier, prenderò cura,</l>
<l>vago di sciorre omai l'empio soggiorno</l>
<l>delle genti aspre e delle acerbe mura,</l>
<l>ove alberga colui, che tolto m'ave</l>
<l>chi solo il viver mio rendea soave.</l></lg>

<lg type="ottava">
<l>E mostrerò, sper'io, se la virtude</l>
<l>di Lancilotto è morta o se indormita</l>
<l>fu dallo sdegno ardente, che si chiude</l>
<l>in lei, s'al suo signor poco è gradita;</l>
<l>e si potran veder tant'alme nude</l>
<l>prender nuovo sentier da questa vita,</l>
<l>ché maledetta ancor di Segurano</l>
<l>da mille madri fia la cruda mano.</l></lg>

<lg type="ottava">
<l>Or non si lasse indarno il tempo gire,</l>
<l>moviam pur tosto ove il voler mi sprona”.</l>
<l>Ma il famoso re Lago a questo dire</l>
<l>si volge e parla: “Altissima corona,</l>
<l>poi ch'al vostro giustissimo desire</l>
<l>soccorre il ciel, che i buon non abbandona,</l>
<l>in farvi ritornar congiunto e fido,</l>
<l>chi d'ogn'altro gran duce avanza il grido;</l></lg>

<lg type="ottava">
<l>mi par che omai si debba, quale ha detto,</l>
<l>tosto a battaglia uscir, ma in mente avere,</l>
<l>che non fia mai guerrier così perfetto,</l>
<l>che vaglia il lungo affanno a sostenere</l>
<l>assetato e con fame, a cui disdetto</l>
<l>dalla natura al fin non sia il potere;</l>
<l>e però il faticar, che molto fia,</l>
<l>prenda d'esca e di vin sostegno pria.</l></lg>

<lg type="ottava">
<l>Vadan dunque gli araldi e 'n vostro nome</l>
<l>comandin che ciascun l'albergo trove,</l>
<l>solva il digiun; poi di lucenti some</l>
<l>d'arme esca carco alle battaglie nuove;</l>
<l>e questi regi e duci, ch'han le chiome</l>
<l>di lauri ornate in mille altere prove,</l>
<l>faran ghirlanda alla rotonda mensa,</l>
<l>ch'agguagliati gli onor per voi dispensa”.</l></lg>

<lg type="ottava">
<l>Così disse il re Lago; e 'l grande Arturo</l>
<l>con lietissimo volto l'acconsente,</l>
<l>seguendo: “Poi che 'l fato acerbo e duro</l>
<l>impiagato mi tien, lasso, e dolente,</l>
<l>che ne assereni almen l'animo scuro</l>
<l>in veder qui di sì famosa gente</l>
<l>lo sconsolato e vedovo soggiorno,</l>
<l>e del suo Lancilotto essere adorno”.</l></lg>

<lg type="ottava">
<l>Qui finito il parlar, già in mezzo appare</l>
<l>chi la mensa e chi l'esca conducea,</l>
<l>quando il figlio di Ban: “Certo mi pare</l>
<l>ottimo ogni consiglio”, rispondea;</l>
<l>“Che pochi pòn fra gli uomini durare   </l>
<l>lunga stagion contra la fame rea,</l>
<l>ch'ogni vigor, ch'ogni valore ammorza,</l>
<l>e ch'al tartareo seno andar ne sforza;</l></lg>

<lg type="ottava">
<l>pur vi supplico umil, ch'e' non vi spiaccia,</l>
<l>glorioso mio re, che 'ndietro rieda,</l>
<l>a ciò che al voto mio non contraffaccia;</l>
<l>il quale è ch'al digiun già mai non ceda,</l>
<l>in fin che questa man vendetta faccia</l>
<l>di quel re miserel di morte preda;</l>
<l>e doppo lei, se 'n vita sarò ancora,</l>
<l>poco andrò poi di vostra vista fuora”.</l></lg>

<lg type="ottava">
<l>Ma il saggio re dell'Orcadi, che 'ntese</l>
<l>il dannoso consiglio, gli risponde:</l>
<l>“La natura mortal mai sempre intese,</l>
<l>che la giovine età di forza abbonde;</l>
<l>la qual degli anni poi sentendo offese,</l>
<l>al più canuto viver si nasconde;</l>
<l>e però in questa parte non vorrei</l>
<l>indarno contrastarvi e cedo a lei.</l></lg>

<lg type="ottava">
<l>Non è il senno così, ch'ei vien da gli anni,</l>
<l>e nel cor giovinil mal può trovarse,</l>
<l>ma da i passati sol travagli e danni,</l>
<l>e di se stesso e d'altri può impararse;</l>
<l>né sia chi indarno mai pensi o s'affanni</l>
<l>per grave studio in breve saggio farse,</l>
<l>che non meno è ingannato, ché chi spera</l>
<l>saper l'arte in un dì del fabbro intera.</l></lg>

<lg type="ottava">
<l>E però s'io dicessi esser di voi</l>
<l>in questo per l'etade assai sovrano,</l>
<l>non vi sia sdegno il consentirlo a noi,</l>
<l>perché dal vostro onor non fia lontano;</l>
<l>e mi crediate quetamente poi,</l>
<l>ch'a voler bene adoprar l'arme e la mano</l>
<l>convien con l'esca fermo mantenere</l>
<l>il vigor, che di lei privato pere.</l></lg>

<lg type="ottava">
<l>D'amarissime lagrime un sol giorno</l>
<l>render si deve onore a chi sia morto,</l>
<l>d'esse indi sendo e di sepolcro adorno,</l>
<l>prender'al faticar dolce conforto;</l>
<l>che per l'altrui doler non fa ritorno,</l>
<l>chi di morte al cammin dal fato è scorto;</l>
<l>e s'arme in chi l'uccise la vendetta,</l>
<l>non sopra il ventre suo, che 'l cibo aspetta.</l></lg>

<lg type="ottava">
<l>Non cercate voi stesso in grado porre,</l>
<l>che non possiate poi seguir la voglia</l>
<l>così onorata in voi, di luce torre</l>
<l>a chi vi diè cagion di tanta doglia;</l>
<l>ma per ogni cammin tutta raccorre</l>
<l>la forza invitta, che i nemici addoglia,</l>
<l>donando or qui fra noi gioconda salma</l>
<l>d'esca alle membra e di dolcezza all'alma”.</l></lg>

<lg type="ottava">
<l>Il gran figlio di Ban cortese in vista</l>
<l>al buon rettor dell'Orcadi rispose:</l>
<l>“Il vostro saggio dir tal fede acquista,</l>
<l>che riveder mi fa le strade ascose;</l>
<l>ma del mio fido ben la morte trista</l>
<l>ogni ragione al cor per modo rose,</l>
<l>che la salute sua gli sembra amara,</l>
<l>e la dannosa via soave e cara.</l></lg>

<lg type="ottava">
<l>Né gli poss'io disdir, né voglio ancora;</l>
<l>però vi prego umil, che mi sia dato</l>
<l>girne all'albergo mio, dove dimora</l>
<l>tutto lo stuol, che già m'attende armato;</l>
<l>et io spero con lui, che 'n ciel s'adora,</l>
<l>pria che sia nell'occaso il dì corcato,</l>
<l>vendicar Galealto e scarco poi</l>
<l>alla mensa reale esser con voi”.</l></lg>

<lg type="ottava">
<l>E dicendo così fece ritorno,</l>
<l>ove in ordin ritruova le sue schiere,</l>
<l>ch'han le squadre a cavallo fuor del corno,</l>
<l>e nel mezzo spiegate le bandiere:</l>
<l>va il tutto ratto visitando intorno,</l>
<l>e dicendo a ciascuno: “Ogni uomo spere</l>
<l>di fare oggi tal pruova, che sia ditto,</l>
<l>che 'l vostro alto valor fu sempre invitto:</l></lg>

<lg type="ottava">
<l>e non senza cagione al mondo sembri,</l>
<l>ch'a voi servata sia la prova estrema,</l>
<l>e del buon Galealto vi rimembri,</l>
<l>l'alma chiara di cui di spoglia è scema;</l>
<l>ché de' suoi sanguinosi e 'ncisi membri</l>
<l>sol la speranza in voi loca suprema,</l>
<l>che la vendetta sia così per tempo,</l>
<l>che non ne rida Avarco lungo tempo”.</l></lg>

<lg type="ottava">
<l>Così detto, ritorna al suo soggiorno,</l>
<l>ove giacea disteso Galealto;</l>
<l>il qual discopre e pon le braccia intorno,</l>
<l>poi doppo un gran sospir focoso ed alto</l>
<l>gli dice: “Anima eletta, in questo giorno,</l>
<l>o ch'io sarò dal doloroso assalto</l>
<l>teco congiunto in cielo o che vedrai</l>
<l>in altrui più che in noi terrestri guai”.</l></lg>

<lg type="ottava">
<l>Indi appella Santippo il suo scudiero,</l>
<l>che le sue celesti arme gli appresenta,</l>
<l>ond'ei ratto si cuopre e 'n su 'l destriero</l>
<l>tutto snello e leggier poscia s'avventa:</l>
<l>al qual ragiona: “O mio Nifonte altero,</l>
<l>non sia in te la virtù per oggi spenta,</l>
<l>ch'alzò già il nome tuo per ogni loco,</l>
<l>ove del guerreggiar più ardesse il foco.</l></lg>

<lg type="ottava">
<l>E 'n questo ultimo dì ti risovvegna,</l>
<l>quanto al mio, lasso, anzi al tuo stesso onore</l>
<l>fallisti ier; ché chi nel mio cor regna,</l>
<l>lassati in preda all'altrui rio furore;</l>
<l>sì ch'or più bello oprar convien, che spegna,</l>
<l>la tua larga vergogna e 'l mio dolore;</l>
<l>riportando di lui la spoglia opima,</l>
<l>ché posti n'ha d'ogni miseria in cima.</l></lg>

<lg type="ottava">
<l>O t'appresta animoso ad esser privo</l>
<l>oggi insieme, quand'io, di questa luce;</l>
<l>ch'e' non s'intenda mai che resti vivo</l>
<l>doppo il primo signor sott'altro duce”.</l>
<l>Così parlando e d'ogni indugio schivo,</l>
<l>dell'arme squadra la splendente luce,</l>
<l>onde sovra 'l mortal lieto si goda,</l>
<l>poi le braccia e le spalle accoglie e snoda.</l></lg>

<lg type="ottava">
<l>E prova ad uno ad un se stringa o grave,</l>
<l>o se 'l moto da lor vegna impedito;</l>
<l>ma il tutto gli è più acconcio e più soave,</l>
<l>che di serico filo il drappo ordito;</l>
<l>prende poi l'asta in man sì grossa e grave,</l>
<l>che non fu mai guerriero in alcun lito,</l>
<l>che crollar la potesse, se non solo</l>
<l>ei, che par non avea sott'altro polo.</l></lg>

<lg type="ottava">
<l>Indi fra' suoi si spinge a' quali apparse</l>
<l>Marte, quando più irato a terra scende;</l>
<l>nulla cometa in ciel sì lucida arse</l>
<l>qual'essa il dì, ch'al suo cimiero splende;</l>
<l>presso all'aurato scudo erano scarse</l>
<l>le chiome vaghe, che l'aurora stende;</l>
<l>parean l'elmo e l'altr'arme fiamme vere</l>
<l>scese a lui intorno dalle stelle altere.</l></lg>

<lg type="ottava">
<l>Ma Gaveno, il re Lago e 'l pio Tristano</l>
<l>con gli altri duci poi le genti accoglie;</l>
<l>che parean da gli alberghi uscendo al piano</l>
<l>api, ch'al gran mattin le regie soglie</l>
<l>lassan, quando l'april resta sovrano</l>
<l>del tempo rio; che fior novelli e foglie</l>
<l>van depredando avare, ovunque intorno</l>
<l>l'almo prato o 'l giardin si mostre adorno.</l></lg>

<lg type="ottava">
<l>Poi da' destrier percossa alta fremea</l>
<l>la bassa valle e la sua nuda arena</l>
<l>d'argentato colore esser parea,</l>
<l>e d'ardenti faville intorno piena;</l>
<l>che si come la torma il piè movea,</l>
<l>sembrava tutta il ciel, quando balena</l>
<l>più sovente la notte, onde si vede</l>
<l>ora il chiaro ora il brun che l'aria fiede.</l></lg>

<lg type="ottava">
<l>Né le schiere d'Avarco d'altro lato</l>
<l>stanno al muover di quei nel sonno avvolte,</l>
<l>ma per l'onor primiero guadagnato</l>
<l>han più larghe speranze in core accolte;</l>
<l>e 'l trionfante Iberno s'era ornato</l>
<l>delle chiare armi al gran nemico tolte;</l>
<l>e riducendo a' suoi la forma antica</l>
<l>salutava ciascun con voce amica.</l></lg>

<lg type="ottava">
<l>Dicendo: “Oggi è quel dì, ch'aperto spero,</l>
<l>che l'intera vittoria in noi pervegna,</l>
<l>se 'l giovin Lancilotto irato e fero</l>
<l>del miser Galealto a guerra vegna;</l>
<l>ch'or più non ave, ond'egli andava altero,</l>
<l>l'arme incantata, che securo il tegna,</l>
<l>sì come già gli avvenne altra fiata</l>
<l>con l'aiuto immortal della sua fata”.</l></lg>

<lg type="ottava">
<l>E così ragionando, innanzi sprona</l>
<l>con Clodino e Brunoro e Palamede,</l>
<l>Gallinante e Rossano e tutta dona</l>
<l>la cura a Terrigan degli altri a piede:</l>
<l>or già da tutti i lati s'abbandona,</l>
<l>per l'altrui guadagnar, la propria sede;</l>
<l>solo il gran Lancilotto il piè ritarda,</l>
<l>e dove aggia a ferir d'intorno guarda.</l></lg>

<lg type="ottava">
<l>Quale ardito leon, ch'al prato scorge</l>
<l>di cervette e di damme e vili armenti,</l>
<l>che non degna seguirli e innanzi porge</l>
<l>gli occhi, ch'a maggior preda erano intenti;</l>
<l>poi ch'aspro orso o cinghial vede, che insorge,</l>
<l>arma sol contr'a quei gli artigli e i denti,</l>
<l>e i fianchi percotendosi e la terra</l>
<l>con la setosa coda muove a guerra.</l></lg>

<lg type="ottava">
<l>Tale il gran Lancilotto acceso d'ira;</l>
<l>e d'ardente desio d'alta vendetta,</l>
<l>s'ei vedesse l'Iberno gli occhi gira,</l>
<l>perché contr'a lui sol trovarse aspetta;</l>
<l>poi conoscendo in sé, che 'ndarno mira,</l>
<l>né 'l porria riveder, tanto era stretta</l>
<l>la turba che veniva e tal la polve,</l>
<l>che 'l sabbioso sentier di nube involve;</l></lg>

<lg type="ottava">
<l>Or chi potrà narrar, senza l'aita,</l>
<l>che vien sola da voi, di Giove figlie,</l>
<l>il valor sommo e la virtù gradita</l>
<l>di Lancilotto e l'alte meraviglie,</l>
<l>che tanti chiari cor privò di vita,</l>
<l>e fé l'onde dell'Euro adre e vermiglie?</l>
<l>Siate dunque al mio dir sostegno fido,</l>
<l>ch'ei se ne senta almen dappresso il grido.</l></lg>

<lg type="ottava">
<l>Muove il piè innanzi a' suoi con quel furore,</l>
<l>che Giove irato il folgore n'avventa;</l>
<l>percuote entr'a i nemici col romore,</l>
<l>ch'Etna le piagge sicule spaventa;</l>
<l>trova Antifate, Alcanore ed Antore,</l>
<l>Catillo, Erminio, Remulo e Tarpenta</l>
<l>l'un doppo l'altro a sorte e tutti e sette</l>
<l>nel suo primo arrivar per terra mette.</l></lg>

<lg type="ottava">
<l>Morti i quattro; impiagato poscia il resto</l>
<l>con l'urto del caval rotto e fiaccato,</l>
<l>dell'asta intera ancor venne molesto</l>
<l>a Polidoro, Oronte, Erdo ed Asato,</l>
<l>gli altri tre riversati e sopra questo</l>
<l>della forte asta sua riman privato;</l>
<l>solo il troncon gli resta in man, col quale</l>
<l>l'altro stuol che gl'incontra, intorno assale;</l></lg>

<lg type="ottava">
<l>ch'ei si sdegna di trar l'altera spada</l>
<l>sovra il popol vicin, che vil gli sembra,</l>
<l>e si facea lassar larga la strada,</l>
<l>or le fronti rompendo or l'altre membra;</l>
<l>passa oltra sempre innanzi e nulla bada</l>
<l>a quel che faccia altrove; e gli rimembra,</l>
<l>che sol contra il nemico Segurano,</l>
<l>non contra altro, che sia, s'armi la mano.</l></lg>

<lg type="ottava">
<l>Ma fa quale il villan, che gire intende</l>
<l>nella selva a tagliar la querce annosa,</l>
<l>che quella spiana e questa a basso stende,</l>
<l>ch'al passare in cammin gli vien noiosa;</l>
<l>tal Lancilotto face a chi contende</l>
<l>il ritrovar quel loco, ove si posa</l>
<l>quel ch'ei sol cerca e che vorrebbe solo,</l>
<l>perdonando ogni colpa all'altro stuolo.</l></lg>

<lg type="ottava">
<l>Ma no 'l può rivedere, ovunqu'ei muova</l>
<l>con ratto corso il candido destriero;</l>
<l>or quinci or quindi con desio rinuova</l>
<l>dalla speme fallita il suo sentiero;</l>
<l>or mentre ancide e fiacca si ritruova</l>
<l>con Gallinante, il giovinetto altero</l>
<l>di Giron nato e della bianca Arana,</l>
<l>ch'era de' suoi pensier donna e sovrana.</l></lg>

<lg type="ottava">
<l>Quando il vede vicin, ch'ardito viene</l>
<l>col grande scudo d'oro traversato</l>
<l>sol di porporea riga, risovviene</l>
<l>al chiaro Lancilotto in altro lato</l>
<l>d'averlo visto e 'l suo troncon ritiene,</l>
<l>per non far'onta a cavaliero ornato</l>
<l>d'una insegna sì nobil, ch'apparisse,</l>
<l>che dal franco Girone in lui venisse.</l></lg>

<lg type="ottava">
<l>Il quale ebbe in onor sovra ciascuno,</l>
<l>e morto più che mai l'apprezza e cole;</l>
<l>né gli cangia pensier l'esser del Bruno,</l>
<l>sì come Segurano, onde si duole;</l>
<l>e pria che fare al giovin danno alcuno,</l>
<l>con cortesi preghiere intender vuole</l>
<l>chi sia, dicendo: “Non vi spiaccia, ch'io</l>
<l>sappia il nome di voi, come desio,</l></lg>

<lg type="ottava">
<l>valoroso signor, da poi che degno</l>
<l>di portar tale scudo vi stimate</l>
<l>del famoso guerrier, che ne fé degno</l>
<l>il secol nostro e qualunque altra etate;</l>
<l>e per qual sia cagion, che 'l picciol segno</l>
<l>del color porporino vi mischiate;</l>
<l>perch'io intenda primier da cui riporte</l>
<l>onorata vittoria o trista morte”.</l></lg>

<lg type="ottava">
<l>Risponde il giovinetto: “Volentieri;</l>
<l>glorioso figliuol del gran re Bano;</l>
<l>Gallinante son'io, tra i liti feri</l>
<l>nato d'Ibernia, al padre mio lontano,</l>
<l>che fu Girone e per istran sentieri</l>
<l>ho seguito il cugin mio Segurano,</l>
<l>sperando esser con voi, non con Clodasso,</l>
<l>ma di quanto bramai son nudo e casso;</l></lg>

<lg type="ottava">
<l>ch'avendo egli sposata la figliuola,</l>
<l>in Avarco e tra' suoi mi tiene a forza,</l>
<l>ma l'alma ho con voi sempre e riman sola</l>
<l>di me con lor la rilegata scorza;</l>
<l>la quale aver sotto la vostra scuola</l>
<l>così tosto sper'io, come s'ammorza</l>
<l>alquanto il guerreggiar; ch'e' non si dica,</l>
<l>che mi scacce il periglio e la fatica,</l></lg>

<lg type="ottava">
<l>che se ben mi fé il ciel di madre Iberna,</l>
<l>vien la parte miglior dal terren gallo,</l>
<l>ch'avrà sempre di noi memoria eterna,</l>
<l>e fora il lui lassar soverchio fallo;</l>
<l>or perché in nulla guisa non si scerna</l>
<l>macchiato il mio dever, sendo a cavallo</l>
<l>in favor di Clodasso, alla battaglia</l>
<l>di dimostrarvi bramo quant'io vaglia”.</l></lg>

<lg type="ottava">
<l>Così parlando, a guerra s'apparecchia;</l>
<l>ma il nobil Lancilotto sorridendo</l>
<l>dice: “Il perfetto amor, quanto più invecchia,</l>
<l>più si deve affinar, s'io ben comprendo;</l>
<l>onde all'ultimo dir chiuder l'orecchia,</l>
<l>e d'oprar con voi spada non intendo;</l>
<l>vi prego io ben, quando l'onore il porta,</l>
<l>che deggiate d'Arturo essere scorta:</l></lg>

<lg type="ottava">
<l>e che vi piaccia or qui per nostro amore</l>
<l>di portar sempre in guerra questa spada,</l>
<l>che m'ha fatto talor sì largo onore,</l>
<l>che i nemici maggior m'han fatto strada;</l>
<l>e si face ivi addur d'alto valore</l>
<l>da Santippo fedel, che intento bada,</l>
<l>un fortissimo brando e la cintura</l>
<l>piena di gemme vaghe oltra misura.</l></lg>

<lg type="ottava">
<l>La qual sempre portava s'avvenisse</l>
<l>della miglior ch'avea, fortuna ria,</l>
<l>che tra quante più fine erano affisse</l>
<l>alla dogliosa guardia presa avia;</l>
<l>il giovinetto a lui non contradisse,</l>
<l>ma se la cinse allor con voglia pia,</l>
<l>e quell'altra, ch'avea, cerca con preghi,</l>
<l>che di prenderla in vece non gli nieghi:</l></lg>

<lg type="ottava">
<l>dicendo: “Ella fu già del mio Girone,</l>
<l>della qual don mi fé quando morio,</l>
<l>e per narrare il vero, altra stagione</l>
<l>più matura convienle al poter mio;</l>
<l>ch'oggi ha il terz'anno pur, che 'n su l'arcione</l>
<l>montai, partendo dal terren natio,</l>
<l>e di tre lustri soli era il natale,</l>
<l>sì che meglio è per voi brando cotale”.</l></lg>

<lg type="ottava">
<l>Prendela Lancilotto e ponla in mano,</l>
<l>poi che grazie rendeo, dello scudiero;</l>
<l>poscia il domanda: “E 'l vostro Segurano,</l>
<l>che del nostro dolor va così altero,</l>
<l>ov'or si sta, che presso né lontano</l>
<l>non si vede apparir sovra il sentiero?</l>
<l>Dite per cortesia, dove il lassaste,</l>
<l>tra cavalieri armati o pedestri aste?”</l></lg>

<lg type="ottava">
<l>Risponde Gallinante: “Ei non è lunge</l>
<l>con Clodin, con Brunoro e Palamede,</l>
<l>e verso il buon Tristano il destrier punge,</l>
<l>vicino ove l'Euro ha l'umida sede;</l>
<l>ch'or questi spinge innanzi, or ricongiunge</l>
<l>quei ch'e' vede ire sparsi e ben provvede</l>
<l>ove il bisogno vien, da poi ch'ha inteso,</l>
<l>che sete in guerra voi di sdegno acceso”.</l></lg>

<lg type="ottava">
<l>Il ringrazia egli allor; poi ratto sprona</l>
<l>verso la destra mano, ove ha sentito,</l>
<l>ch'è l'avversario suo; né spinge e tuona</l>
<l>più il cruccioso aquilon nel tracio sito,</l>
<l>quand'Eolo al più gran verno lo sprigiona</l>
<l>a percuoter crudel questo e quel lito,</l>
<l>e nell'aria e nel cielo movendo guerra</l>
<l>abbata i legni in mar, le mura in terra.</l></lg>

<lg type="ottava">
<l>Incontra al cominciar la gente stretta</l>
<l>sì, che non può trovar sì tosto strada;</l>
<l>che da quei, che son doppo, in guisa eretta,</l>
<l>ché non si vede alcun, che 'ndietro vada;</l>
<l>ma Lancilotto allora il troncon getta,</l>
<l>e pon la mano alla divina spada,</l>
<l>di cui l'ardente e 'nsolito splendore</l>
<l>empiea ciascun d'orribile terrore.</l></lg>

<lg type="ottava">
<l>Sì come al peregrin talora avviene,</l>
<l>che si ritrove sol la notte fosca,</l>
<l>che sovra l'orizzonte accesa viene</l>
<l>con la fiamma crudel, che 'l mondo attosca,</l>
<l>l'empia cometa; che 'ngombrata tiene</l>
<l>del ciel gran parte ed ei non la conosca,</l>
<l>ma tema il miserel, che da quel loco</l>
<l>tutto il mondo di poi si volga in foco;</l></lg>

<lg type="ottava">
<l>tale avvien tra costoro e ciascun fugge</l>
<l>col core almen, poi che col piè gli è tolto;</l>
<l>ma qual fero leone, intorno rugge,</l>
<l>che da cani e pastor si trove avvolto,</l>
<l>e tutto il miser popolo distrugge,</l>
<l>percotendogli il cor, le spalle, il volto,</l>
<l>come prima s'avvien, sì che i sentieri</l>
<l>empie d'uomini, d'arme e di destrieri.</l></lg>

<lg type="ottava">
<l>Sembra alla calda estate, quando cade</l>
<l>grandine spessa e subita tempesta,</l>
<l>che tronca e fiacca le mature biade,</l>
<l>che né spiga né paglia intera resta,</l>
<l>ma si vede calcar l'afflitte strade</l>
<l>quella in polve conversa e trita questa;</l>
<l>che la pia villanella grida e piange,</l>
<l>e si squarcia i capelli e 'l volto frange.</l></lg>

<lg type="ottava">
<l>E dal fero Nifonte, in core acceso</l>
<l>di far vendetta anch'ei di Galelalto,</l>
<l>era l'afflitto stuol non meno offeso,</l>
<l>ch'or de' piedi, or de' denti innuova assalto;</l>
<l>quel sopra il volto e quel supin disteso</l>
<l>fa nella trista valle orrido smalto;</l>
<l>et ei dove più d'essi scorge insieme,</l>
<l>con più caldo furor la terra preme.</l></lg>

<lg type="ottava">
<l>Quasi come il cultor che adeguar vuole,</l>
<l>per le biade mondar, l'eletta parte,</l>
<l>che le sue rozze genti al caldo sole</l>
<l>a calcarle il terreno ha in cerchio sparte;</l>
<l>poi con rotondi marmi spiegar suole</l>
<l>in grave rivoltar la forza e l'arte,</l>
<l>tal che più nullo in lei, ch'offenda il piede,</l>
<l>sasso, gleba, né sterpo esser si vede.</l></lg>

<lg type="ottava">
<l>Così facea il destrier; che s'alcun vivo</l>
<l>degli abbattuti ancor rimane in terra,</l>
<l>si ritrovava poi di spirto privo</l>
<l>dal secondo aspro peso, che l'afferra;</l>
<l>e benché Lancilotto appaia schivo</l>
<l>d'uccider gente tal; poi che gli serra</l>
<l>il cammin di trovar l'Iberno altero,</l>
<l>vien contra l'uso suo spietato e fero.</l></lg>

<lg type="ottava">
<l>Era il brando già lucido ricinto</l>
<l>di cervella atre e di sanguigno orrore;</l>
<l>di lordissime macchie era dipinto</l>
<l>dell'altro arnese il candido splendore;</l>
<l>l'argentato suo scudo parea tinto</l>
<l>nell'onde stigie d'infernal colore;</l>
<l>gli occhi già dolci e 'l grazioso volto</l>
<l>in quel d'aspe mortal parea rivolto.</l></lg>

<lg type="ottava">
<l>E per nuovo timor la gente molta,</l>
<l>ch'all'invitto furor forza non ave,</l>
<l>qual'era in schiera numerosa e folta</l>
<l>dentro all'onda si pone armata e grave,</l>
<l>e di doppio periglio insieme avvolta</l>
<l>più Lancilotto assai, che morte pave;</l>
<l>e tanti in un si gettan dall'arena,</l>
<l>che la riviera omai n'è intorno piena.</l></lg>

<lg type="ottava">
<l>Sembran come talor che 'l cielo ingombra</l>
<l>d'affamate locuste i lieti campi,</l>
<l>che 'l villanel da' frutti suoi le sgombra</l>
<l>con alta fiamma, che 'l terreno avvampi;</l>
<l>ch'elle tra 'l foco e 'l fumo, che l'adombra,</l>
<l>non trovando altra guisa, che le scampi,</l>
<l>del fiume più vicin, ch'ivi si mostri,</l>
<l>empion saltando in lui gli umidi chiostri.</l></lg>

<lg type="ottava">
<l>Né per empier del rio le placide onde</l>
<l>quella squadra nemica, ch'è infinita,</l>
<l>può il famoso guerrier lungo le sponde</l>
<l>trovare al suo desir la via spedita;</l>
<l>tal che l'ira maggior, che Marte infonde,</l>
<l>a mischiarse con lei ratto l'invita;</l>
<l>e con sì gran romor s'avventa ivi entro,</l>
<l>ch'ei fé, credo, tremar Pluton nel centro.</l></lg>

<lg type="ottava">
<l>Fersi l'acque spumose e in aria alzarse</l>
<l>al profondo saltar del gran destriero,</l>
<l>e la chiarezza lor vider cangiarse</l>
<l>in aspetto per lui sanguigno e fero;</l>
<l>sta sotto alquanto e poi di sopra apparse,</l>
<l>come mostro marin pronto e leggiero;</l>
<l>e dove scorga più le calche strette,</l>
<l>col sanguinoso brando ivi si mette.</l></lg>

<lg type="ottava">
<l>Né per leve fuggir, che 'l popol faccia,</l>
<l>al disegnato fin secur riesce,</l>
<l>ch'ei senza abbandonar l'umida traccia,</l>
<l>or con questi or con quei ratto si mesce,</l>
<l>qual rapace dalfin, che segua in caccia</l>
<l>doppo il lungo digiuno il minor pesce,</l>
<l>ch'or rifugge nel porto, or sotto il sasso</l>
<l>dello scoglio vicin più stretto e basso.</l></lg>

<lg type="ottava">
<l>Tal rifuggendo quei, su l'altra riva</l>
<l>cercan levi posar l'afflitto piede;</l>
<l>ma il feroce guerrier prima gli arriva,</l>
<l>ch'e' sien montati alla più asciutta sede;</l>
<l>e numero cotal di vita priva,</l>
<l>che con grave dolor, lasso, si vede</l>
<l>già l'Euro miserello avere il seno</l>
<l>vie più di sangue assai, che d'onde pieno:</l></lg>

<lg type="ottava">
<l>e di tant'arme colmo e di tant'aste,</l>
<l>di tanti elmi, di scudi e di destrieri,</l>
<l>che la forza impedita omai non baste</l>
<l>per distender più il corso a' suoi sentieri;</l>
<l>le vaghe ninfe sue nitide e caste</l>
<l>lamentando fuggir gli assalti feri;</l>
<l>et ei per non veder, l'erbosa fronte</l>
<l>ascosa avea sotto al Cemenio monte.</l></lg>

<lg type="ottava">
<l>Poi ch'ha sfogato alquanto Lancilotto</l>
<l>contra il popol laggiù l'avuto sdegno,</l>
<l>sopra l'asciutta terra ricondotto</l>
<l>in ritrovar l'Iberno opra l'ingegno;</l>
<l>e dove è men lo stuol fugato e rotto,</l>
<l>scorge un gran cavalier, che mostra segno</l>
<l>di nobiltade insieme e d'alte prove,</l>
<l>e che 'nverso di lui correndo muove.</l></lg>

<lg type="ottava">
<l>Fecesi lieto in core e seco spera,</l>
<l>ch'esser potesse il chiesto Segurano;</l>
<l>poi che gli vide in man l'insegna altera</l>
<l>del leon brun, conosce Dinadano,</l>
<l>e gli dice: “Signor, per quella vera</l>
<l>virtù dovuta a gran guerriero umano,</l>
<l>non mi negate il dire, ove or dimora</l>
<l>il vostro Seguran, ch'ogni uomo onora”.</l></lg>

<lg type="ottava">
<l>Risponde il cavaliero in vista acerba:</l>
<l>“Io non son qui, signor, per cura avere</l>
<l>qual loco Seguran ne rende o serba,</l>
<l>ma per alte spiegar le mie bandiere,</l>
<l>e per largo punirte, alma superba,</l>
<l>d'aver percosse le germane schiere,</l>
<l>qual lupo al bosco le smarrite gregge</l>
<l>senza il cane o 'l pastor, che le corregge.</l></lg>

<lg type="ottava">
<l>Ché mentre in altra parte io stava inteso</l>
<l>a drizzar di Clodino il destro corno,</l>
<l>udì lontano il nostro stuolo offeso</l>
<l>da stran nuovo guerrier di bianco adorno;</l>
<l>e 'l cammin verso lui volando ho preso,</l>
<l>per vendicar de' miei l'avuto scorno;</l>
<l>e questo è il Seguran, ch'ite cercando,</l>
<l>il qual vi mostrerrò con questo brando”.</l></lg>

<lg type="ottava">
<l>Risponde Lancilotto: “Io non rifiuto</l>
<l>a chi mi invita mai nuova battaglia;</l>
<l>ma ben di Segurano avrei voluto</l>
<l>più tosto che di voi, tentar la maglia;</l>
<l>ché da voi nullo oltraggio ho ricevuto,</l>
<l>ma da lui tal, che nullo gli s'agguaglia;</l>
<l>or s'ei vi piace pur, facciasi presto,</l>
<l>ché 'l soverchio indugiar saria molesto”.</l></lg>

<lg type="ottava">
<l>Così detto alza il brando e dallo scudo</l>
<l>l'oscuro suo leon per terra getta,</l>
<l>e 'l forte Dinadan di quello ignudo</l>
<l>pensa di tosto far larga vendetta,</l>
<l>e di colpo qual può più acerbo e crudo</l>
<l>nel lucid'elmo il fere, che saetta</l>
<l>faville tante, che d'ardente foco</l>
<l>fece intorno avvampare il vicin loco.</l></lg>

<lg type="ottava">
<l>Ma bisogna altro colpo, che mortale,</l>
<l>o che di Dinadan la forza passe,</l>
<l>per fare a Lancilotto sì gran male,</l>
<l>che pur la fronte alquanto se n'abbasse;</l>
<l>la spada indietro rimontando sale,</l>
<l>quasi che 'l duro porfiro toccasse;</l>
<l>ma il figliuol del re Bano il ripercuote,</l>
<l>ove di scudo avea le spalle vòte.</l></lg>

<lg type="ottava">
<l>E 'l trova a punto in quel medesmo nodo,</l>
<l>ove il braccio era all'omero commesso;</l>
<l>e 'l getta in terra in quello istesso modo,</l>
<l>che suol ramo di faggio o di cipresso</l>
<l>il pastor, che vuol far selvaggio chiodo</l>
<l>per la mandra dubbiosa, che sia presso</l>
<l>del bosco folto o delle alpestri rupi,</l>
<l>ove insidie maggior tendano i lupi.</l></lg>

<lg type="ottava">
<l>Tale il sinistro braccio si disciolse</l>
<l>dal famoso guerriero e 'n basso cade,</l>
<l>e tra le arene misero s'avvolse,</l>
<l>e del sangue che versa empieo le strade;</l>
<l>raddoppia il colpo Lancilotto e 'l colse</l>
<l>in loco onde convien che a morte vade,</l>
<l>ove appunto la testa al collo assiede,</l>
<l>e del suo gran destrier la pose al piede:</l></lg>

<lg type="ottava">
<l>e fé dentro al terren profonda stampa,</l>
<l>qual faro suol, che 'l popol pio ripose</l>
<l>sovr'alta torre, a far notturna lampa</l>
<l>al nocchier dubbio alle stagioni ombrose;</l>
<l>che 'l folgore crudel, che 'l cielo avvampa,</l>
<l>col possente furore in basso pose</l>
<l>dalla parte contraria alle sals'onde,</l>
<l>che nel lito arenoso il mezzo asconde.</l></lg>

<lg type="ottava">
<l>Come il vede cader, chiamando i suoi  </l>
<l>Lancilotto dicea: “Diletti amici,</l>
<l>di riportar pongh'io la cura in voi</l>
<l>costui, con quanti avrò duci nemici</l>
<l>condotti a morte, al padiglion di noi</l>
<l>con tutte l'arme, a ciò che l'infelici</l>
<l>essequie sian di tai guerrieri ornate,</l>
<l>e di chiare vendette a i morti grate”.</l></lg>

<lg type="ottava">
<l>Risponde un suo scudier, chiamato Eleno:</l>
<l>“Non fia 'l vostro desir vòto d'effetto”;</l>
<l>e di quattro de' suoi l'ha posto in seno,</l>
<l>che assai tosto il portaro, ove gli ha detto;</l>
<l>ma il cavaliero Ercinio, il pio Drumeno,</l>
<l>vedendo allor con doloroso affetto</l>
<l>morire il buon vicino, il caso rio</l>
<l>di vendicar, potendo, avea desio;</l></lg>

<lg type="ottava">
<l>ma perché non ha speme essendo solo</l>
<l>di poter contrastare a forza tale,</l>
<l>Estero e 'l suo Faran con largo stuolo</l>
<l>del suo corno german, che in arme vale,</l>
<l>chiamando dice: “Ora sproniamo a volo</l>
<l>sovr'a questo crudel, che i nostri assale</l>
<l>in così stran furor, che par ch'e' voglia</l>
<l>sol di noi riportar trionfo e spoglia.</l></lg>

<lg type="ottava">
<l>Or leviamlo di terra e si dimostre,</l>
<l>ch'anco nudre virtù l'Albi e Visera,</l>
<l>che lunge inondan le campagne nostre</l>
<l>non men ch'or faccian qui la Sena e l'Era;</l>
<l>e se la lancia mia con l'altre vostre</l>
<l>andando verso un sol non avrà intera</l>
<l>la gloria, assai ne fia l'avere spento</l>
<l>chi sembra oggi di noi morte e spavento”.</l></lg>

<lg type="ottava">
<l>In cotal ragionar, son giunti insieme</l>
<l>venti chiari guerrier, ch'uniti vanno</l>
<l>contra il gran Lancilotto e ciascun preme,</l>
<l>o di lancia o di brando a mortal danno;</l>
<l>ma non crollan le membra o l'alma teme</l>
<l>del fero Gallo a i colpi che gli danno;</l>
<l>ché di valor fornito e d'alta spene</l>
<l>con magnanimo ardir tutto sostiene.</l></lg>

<lg type="ottava">
<l>Sì come orso talor nell'alpe suole;</l>
<l>se di rozzi mastini ha schiera intorno;</l>
<l>ché mentre questo e quel ferir lo vuole,</l>
<l>fa più a sé, ch'al nemico, oltraggio e scorno,</l>
<l>e di offendere in van si lagna e duole</l>
<l>l'ispido vel d'ogni fortezza adorno;</l>
<l>ned ei si muove pria, che veggia tutto</l>
<l>ristretto il cerchio in un con poco frutto:</l></lg>

<lg type="ottava">
<l>poi surge in piede e le nodose braccia</l>
<l>ambe in giro menando, quanti arriva,</l>
<l>o latrando feriti a terra caccia,</l>
<l>o morti stende alla nevosa riva;</l>
<l>salvo è sol chi lo scampo si procaccia</l>
<l>col ratto corso e l'altra gregge priva</l>
<l>riman di spirto; ed ei rabbioso in vista</l>
<l>contro a chi si fuggia rugge e s'attrista.</l></lg>

<lg type="ottava">
<l>Così il figlio di Ban, poi ch'ha lassato</l>
<l>l'arme sfogar de' miseri Germani,</l>
<l>il suo estremo potere ha riversato</l>
<l>in essi ad uno ad un, ch'ha men lontani;</l>
<l>Farano il primo fu ch'egli ha trovato,</l>
<l>che già, rotta la lancia, ad ambe mani</l>
<l>alza 'l brando a ferir, ma pria ch'abbasse,</l>
<l>feo le voglie ch'avea di forza casse;</l></lg>

<lg type="ottava">
<l>ch'una punta gli pose, ove le coste</l>
<l>dan curvate su 'l petto al ventre loco;</l>
<l>l'eterne nubi alle sue luci imposte</l>
<l>furo, e spento nel cor lo spirto e 'l foco;</l>
<l>Estero poi, che di Clodasso l'oste</l>
<l>con quei di Sclesia rallumò non poco,</l>
<l>trova il secondo, e 'l parte dal cimiero</l>
<l>in fin dov'egli inforca il suo destriero.</l></lg>

<lg type="ottava">
<l>Drumeno è il terzo, che degli altri duce</l>
<l>fu in questo assalto e con più ardir si muove;</l>
<l>ma nell'istessa forma esso conduce,</l>
<l>né gli giovar con lui l'antiche prove;</l>
<l>ché Lancilotto alla sinistra luce</l>
<l>gli mise il brando e passa, ove ritrove</l>
<l>della memoria il seggio; onde partio</l>
<l>tinto avanti al morir d'eterno oblio.</l></lg>

<lg type="ottava">
<l>Sovra gli altri da poi stende la mano</l>
<l>l'ardito Lancilotto, infin ch'egli ave</l>
<l>tutto il drappello omai versato al piano,</l>
<l>fuor solo alcun, che rifuggendo pave;</l>
<l>e 'l suo fidato Eleno a mano a mano</l>
<l>fa la schiera che 'l segue intorno grave</l>
<l>del peso di ciascun, ch'ivi era duce,</l>
<l>ch'al padiglion con gli altri gli conduce.</l></lg>

<lg type="ottava">
<l>Ma il fello Arvin, che quelli in guerra avea</l>
<l>nati, ove alla Pomeria è il mare aggiunto,</l>
<l>dell'aspra sorte de' compagni e rea</l>
<l>di dovuto dolor l'alma compunto,</l>
<l>ove il nobil Brunoro combattea</l>
<l>col possente Tristan, volando è giunto,</l>
<l>e gli dice: “Il protervo Lancilotto</l>
<l>ha il corno ove noi semo a fin condotto.</l></lg>

<lg type="ottava">
<l>Egli ha, chiaro signore, il fratel vostro,</l>
<l>l'altero Dinadan sospinto a morte,</l>
<l>il quale in van contra l'orrendo mostro</l>
<l>si vide più ch'altrove ardito e forte;</l>
<l>ma né 'l suo gran valor, né l'altro nostro</l>
<l>più riverito stuol, ch'ivi era a sorte,</l>
<l>poteo ben rintuzzar di lui la rabbia,</l>
<l>ch'ha di spirto infernal le fosche labbia.</l></lg>

<lg type="ottava">
<l>Ch'oltra molti ha Drumen della Fontana,</l>
<l>con Estero e Faran dal mondo tolto;</l>
<l>or tra la gente misera germana</l>
<l>è qual fero leon nel sangue avvolto;</l>
<l>ch'ha la strada a' suoi danni aperta e piana</l>
<l>sendo ogni duce suo di vita sciolto,</l>
<l>tal che 'n brevissima ora il popol tutto,</l>
<l>senza aiuto novel, sarà distrutto”.</l></lg>

<lg type="ottava">
<l>Quando il fero Brunor l'aspre novelle</l>
<l>dell'amato fratel misero intende,</l>
<l>alzando gli occhi al ciel, contra le stelle</l>
<l>lo spietato parlar cruccioso stende:</l>
<l>“Crude faci” - dicendo - “inique e felle,</l>
<l>dalle quali ogni mal fra noi discende,</l>
<l>e nel cui duro sen, d'ogni virtude</l>
<l>somma invidia e velen lassù si chiude.</l></lg>

<lg type="ottava">
<l>Voi non potete far danno maggiore</l>
<l>al germanico lito e al mondo tutto,</l>
<l>or che per vostro oprar, l'alto valore</l>
<l>nel mio buon Dinadan giace distrutto;</l>
<l>ma seguane che può, che brevi l'ore</l>
<l>saran della mia vita o del mio lutto;</l>
<l>ché questo istesso dì lui vendicato,</l>
<l>o me seco vedrà cangiando stato”.</l></lg>

<lg type="ottava">
<l>Poi rivolto ad Arvin, dice: “Or vi piaccia</l>
<l>di menarmi ov'è il figlio del re Bano,</l>
<l>ch'al volere e 'l dever si satisfaccia</l>
<l>per sì famoso duce e pio germano”.</l>
<l>Così parlando, alla famosa traccia</l>
<l>si mettono ambedue; né 'l fanno in vano,</l>
<l>che poco andar, ch'apparve Lancilotto,</l>
<l>che 'l popolo uccidea fugato e rotto.</l></lg>

<lg type="ottava">
<l>Come il vide Brunoro, in vista fasse,</l>
<l>qual lupa irata, che 'l leon scorge,</l>
<l>che dal nido a lei lunge i figli trasse,</l>
<l>e che cibo ne fa tardi s'accorge;</l>
<l>che quantunque a tal fera umili e lasse</l>
<l>sue forze estimi, tale ardir le porge</l>
<l>la materna pietade, e 'l duol che stringe,</l>
<l>ch'a disperata guerra il dente accinge.</l></lg>

<lg type="ottava">
<l>Tal l'irato German, ch'aperto vede</l>
<l>troppo alto al suo potere il guerrier Gallo,</l>
<l>pur pensando al fratello, al dolor cede,</l>
<l>e quanto può ver lui muove il cavallo,</l>
<l>gridando: “Il seguitar sì basse perde</l>
<l>in cavalier d'onore è troppo fallo;</l>
<l>torni a me il volto Lancilotto e prove</l>
<l>se chi l'agguaglie o 'l vinca si ritrove”.</l></lg>

<lg type="ottava">
<l>Volgesi al suo chiamare il gran guerriero,</l>
<l>e che ciò sia Brunor gli è tolto avviso</l>
<l>al bianco scudo, in cui tra rosso e nero</l>
<l>ha il surgente leone il pel diviso;</l>
<l>tutto umil poscia al suo parlare altero</l>
<l>“Signor” - risponde - “se 'l mio brando ucciso</l>
<l>ha del popol più vile, anco sentiti</l>
<l>han talor de' suoi colpi i più graditi.</l></lg>

<lg type="ottava">
<l>E se di lui tentar desio v'assale,</l>
<l>mi parria rifiutando oltraggio farme;</l>
<l>pur con altro guerrier, che non men vale,</l>
<l>molto più che con voi, vorrei provarme;</l>
<l>perch'al nobile spirto mai non cale</l>
<l>contr'a chi non l'offese muover l'arme,</l>
<l>com'or farò con voi, che mai nemico</l>
<l>non tenni in questo o in altro tempo antico”.</l></lg>

<lg type="ottava">
<l>Ma il superbo Brunoro allora irato</l>
<l>più ch'ancor fosse mai crudo favella:</l>
<l>“Se voi non sète a noi nemico stato,</l>
<l>a voi son'io per la cagion novella,</l>
<l>ché del caro fratel resto privato;</l>
<l>il qual l'aspra fortuna empia e rubella,</l>
<l>non la vostra virtù, condusse a morte,</l>
<l>ché più d'altro e di voi fu ardito e forte.</l></lg>

<lg type="ottava">
<l>E con fermo voler di vendicarlo</l>
<l>vengh'io, se foste ben tutto adamante;</l>
<l>e se 'l mio reo destin negherà il farlo,</l>
<l>morrò qual duce e cavaliero errante;</l>
<l>e che mi roda il cor, qual legno tarlo,</l>
<l>non mi fia mai sempre il gran germano avante</l>
<l>la notte e 'l giorno e mi rammente ch'io</l>
<l>debba per lui compir l'uficio pio”. </l></lg>

<lg type="ottava">
<l>Al parlar disperato di Brunoro</l>
<l>Lancilotto alla fin così risponde:</l>
<l>“Se 'l cipresso cercate o ver l'alloro,</l>
<l>né vi cal qual si sia delle sue fronde,</l>
<l>agevol vi sarà l'una di loro</l>
<l>meco trovar; che in questa man s'asconde</l>
<l>di quei la morte, ch'ostinati vanno</l>
<l>bramosi contra lei del proprio danno”.</l></lg>

<lg type="ottava">
<l>Tacque il fero German d'ira e di doglia</l>
<l>premendo il chiuso core e 'l brando scarca</l>
<l>in Lancilotto, il qual più che mai soglia</l>
<l>sente la destra spalla esserne carca,</l>
<l>ma il sacro acciaro e l'incantata spoglia</l>
<l>al securo difender non fu parca,</l>
<l>et oprò sì, ch'alla percossa stanca</l>
<l>nel suo primo arrivar la forza manca.</l></lg>

<lg type="ottava">
<l>Ma raddoppia il crudel presso al cimiero</l>
<l>del lucid'elmo in su 'l medesmo lato,</l>
<l>sì che d'esser sì forte ebbe mestiero,</l>
<l>ch'ogn'altro ne saria rotto e fiaccato,</l>
<l>e quel rimase pur sì saldo e 'ntero,</l>
<l>che non più ch'adamante, cangiò stato;</l>
<l>ripone il terzo colpo al proprio loco,</l>
<l>e sol d'ampie faville accese il foco.</l></lg>

<lg type="ottava">
<l>In così gran prestezza e 'n tal furore</l>
<l>i colpi van, che Lancilotto a pena</l>
<l>puote armar verso lui la mano e 'l core,</l>
<l>e ripigliar la traviata lena;</l>
<l>pur rivestendo alfin l'usato ardore,</l>
<l>onde gli ha il quinto ciel l'alma ripiena,</l>
<l>mena il brando ver lui con quella forza,</l>
<l>ch'ogni possa mortale abbatte e scorza:</l></lg>

<lg type="ottava">
<l>e gli vien sovra l'elmo, che non dura</l>
<l>più ch'a grave martel vetro ben frale:</l>
<l>partegli il capo e 'nfino alla cintura</l>
<l>scese squarciando il ferro aspro e mortale:</l>
<l>di sangue aspersa e d'atra nube oscura</l>
<l>l'anima diperata aperse l'ale,</l>
<l>e del regno tartareo volò in seno,</l>
<l>lassando aperto il carcere terreno.</l>
</lg></div1>

<div1><head>CANTO XXIII</head>


<lg type="ottava">
<l>Il subito cader di sì gran duce,</l>
<l>ch'era d'ogni suo ben la prima speme,</l>
<l>ne i germanici cor tal tema induce,</l>
<l>che per tosto fuggir l'un l'altro preme;</l>
<l>ciascun con ratto piè si riconduce,</l>
<l>ove vedea de' suoi più gente insieme;</l>
<l>e ch'apparia la strada più secura,</l>
<l>per gir d'Avarco alle bramate mura.</l></lg>

<lg type="ottava">
<l>Ma in questa arriva il fero Brunadasso,</l>
<l>ch'avea seco i guerrieri, ove Eno e Lico</l>
<l>s'accompagna con l'Istro e scende in basso,</l>
<l>ove il Retio terren più viene aprico;</l>
<l>e con gran cura il fuggitivo passo</l>
<l>di quel popol vicino e dolce amico</l>
<l>d'arrestar cerca; e tutto andava in vano,</l>
<l>ch'ei senz'altro ascoltar giva lontano.</l></lg>

<lg type="ottava">
<l>Né potendo altro far, rivolge il piede,</l>
<l>ove non lunge a lui dal destro lato</l>
<l>contra il re Lago il nobil Palamede</l>
<l>in intricata guerra avea lassato;</l>
<l>quinci e quindi spronò tanto, che 'l vede,</l>
<l>e 'n parlar basso a tutti altri celato</l>
<l>disse: “O gran re dell'Ebridi, noi semo</l>
<l>senza il vostro soccorso al punto estremo.</l></lg>

<lg type="ottava">
<l>Morto è Farano, Estero e 'l suo Drumeno,</l>
<l>e 'l peggio è Dinadan poscia e Brunoro</l>
<l>dal crudo Lancilotto, che 'l terreno</l>
<l>ha bagnato pur or del sangue loro,</l>
<l>e già sopra i German trionfa a pieno,</l>
<l>qual sovra le giovenche, ch'han del toro</l>
<l>già smarita la guardia e del pastore,</l>
<l>sfoga il lupo famelico il furore.</l></lg>

<lg type="ottava">
<l>E però se di noi punto vi cale,</l>
<l>del vostro Segurano e di Clodino,</l>
<l>venite a dar riparo all'aspro male,</l>
<l>ch'al mortal nostro danno è già vicino”.</l>
<l>Grave e noioso duol l'Ebrido assale,</l>
<l>l'altrui biasmando e 'l proprio suo destino,</l>
<l>e riman dubbio alquanto, s'egli sproni</l>
<l>ver Lancilotto e i suoi quivi abbandoni;</l></lg>

<lg type="ottava">
<l>o se pur segua l'opra, ove ha speranza</l>
<l>danneggiare il re Lago e 'l figlio Eretto;</l>
<l>ma il pensier, che d'onor quel primo avanza,</l>
<l>scaldò più il cor nell'animoso petto,</l>
<l>e di poter gli reca alta baldanza</l>
<l>riportar la vittoria al fin perfetto,</l>
<l>se Lancilotto spegne; che sol'era</l>
<l>degli avversari lor la luce intera.</l></lg>

<lg type="ottava">
<l>Così fremo in tra sé, Safaro il frate,</l>
<l>che non lunge era a lui, chiama in disparte,</l>
<l>e gli dice: “Or' il tutto riguardate,</l>
<l>che sia ben provveduto in ogni parte,</l>
<l>mentre ch'io vò dove ha rotte e fugate</l>
<l>le nostre genti ed ha per terra sparte</l>
<l>le germaniche insegne Lancilotto,</l>
<l>e con molti Brunoro a morte indotto”.</l></lg>

<lg type="ottava">
<l>Tremò tutto nel core il pio Germano,</l>
<l>quando udio del guerrier la dura impresa,</l>
<l>e risponde: “A me par, ch'adopre in vano,</l>
<l>chi sé abbandona per l'altrui difesa;</l>
<l>e chi più, che 'l suo stesso, ama lo strano,</l>
<l>caritade ha di torta fiamma accesa;</l>
<l>volete voi lassar per altrui scorno</l>
<l>senza il suo proprio duce il vostro corno?</l></lg>

<lg type="ottava">
<l>Et or, che quasi in man certa vittoria</l>
<l>già degli Orcadi avete e di Gaveno,</l>
<l>per dubbiosa, dannosa e vana gloria</l>
<l>la volete lassar nell'altrui seno?</l>
<l>quando fia lunga e chiara la memoria</l>
<l>nel patrio nostro e nobile terreno,</l>
<l>quando saran degli Ebridi le soglie</l>
<l>degli Orcadi vicin carche di spoglie?</l></lg>

<lg type="ottava">
<l>Come fia più gran suon del nostro nome,</l>
<l>che d'aver vinto sol di Bano il figlio?</l>
<l>e d'infiniti aver le forze dome,</l>
<l>che del sangue d'un solo esser vermiglio?</l>
<l>per qualli ornati avrem l'Ebridi chiome</l>
<l>dal britannico fior, dal Franco giglio,</l>
<l>abbattendo color, che 'n su la cima</l>
<l>tien di valore il mondo e invitti estima;</l></lg>

<lg type="ottava">
<l>non per aver' ucciso un guerrier solo</l>
<l>di furor più ripien, che di virtude,</l>
<l>giovine e traportato d'alto duolo,</l>
<l>che del morto compagno in lui si chiude;</l>
<l>prenda il vostro desio più altero volo;</l>
<l>cerchi il vostro affannar più degna incude;</l>
<l>e la spada famosa in ogni terra</l>
<l>sia posta in opra a più lodata guerra”.</l></lg>

<lg type="ottava">
<l>Il fero Ebrido allor, che 'ntende e vede,</l>
<l>che 'l timor, ch'ha di lui, muove il suo dire,</l>
<l>risponde irato: “Or dunque a Palamede,</l>
<l>che di portar due spade ha solo ardire,</l>
<l>fallirà l'alto cor, la mano e 'l piede</l>
<l>dell'una e l'altra impresa oggi fornire,</l>
<l>d'uccider quello e d'esser presto poi</l>
<l>a distrugger qui Lago e tutti i suoi?</l></lg>

<lg type="ottava">
<l>Rimanete pur voi, prendendo cura</l>
<l>a' bisogni più gravi, in fin ch'io rieda</l>
<l>da trarre il nostro popol di paura,</l>
<l>che d'un sol cavaliero è fatto preda;</l>
<l>mostrando altrui, come a virtù matura</l>
<l>il giovinil furor piegando ceda,</l>
<l>e gran fiamma, che vien da picciol foco,</l>
<l>al tempestoso ciel contraste poco”.</l></lg>

<lg type="ottava">
<l>Così detto si parte e 'l fratel lassa</l>
<l>pien di dubbio dolor di tale impresa;</l>
<l>e col suo Brunadasso oltra trapassa,</l>
<l>ove il figlio di Ban fa grave offesa</l>
<l>alla gente d'Avarco in guisa lassa,</l>
<l>che posta ha nel fuggire ogni difesa,</l>
<l>mentr'ei volgendo a questa e a quella amno</l>
<l>l'odiato Seguran ricerca in vano.</l></lg>

<lg type="ottava">
<l>E mirando, vicin vede a lui farse</l>
<l>l'altera coppia, che spronando viene;</l>
<l>ch'al primo riguardar degna gli parse,</l>
<l>che d'esser l'un de' duoi gli accenda spene;</l>
<l>e di sì gran desir nell'animo arse,</l>
<l>che d'alquanto aspettargli non sostiene,</l>
<l>ma incontra spinge il candido corsiero,</l>
<l>lassando a lui del fren l'arbitrio intero.</l></lg>

<lg type="ottava">
<l>Ma poi che più s'appressa e bianco e bruno</l>
<l>in quadri minutissimi distinto</l>
<l>scorge lo scudo in alto, sa che l'uno</l>
<l>sia Palamede, che ne viene accinto;</l>
<l>e di due spade, onde mai fu nessuno,</l>
<l>sopra il sinistro fianco il vede cinto;</l>
<l>dell'altro il cancro aurato in negra sede,</l>
<l>che Brunadasso sia gli ha fatto fede.</l></lg>

<lg type="ottava">
<l>In guisa di levrier resta smarrito,</l>
<l>che da lunge venir damma o cervetta</l>
<l>seco stimando, per l'erboso lito</l>
<l>or si fa incontra ed or nascoso aspetta;</l>
<l>ché sdegna in sé, del suo pensier fallito,</l>
<l>poi che vide, ch'ei fu correndo in fretta</l>
<l>un cornuto monton, che a quella strada</l>
<l>d'alcun lupo vicin dubbioso vada.</l></lg>

<lg type="ottava">
<l>Tale avviene al guerrier, da poi chè certo,</l>
<l>che 'l ricercato Iberno ivi non sia,</l>
<l>e ragiona in suo core: “Or veggio aperto</l>
<l>quanto ho ne' miei desir la sorte ria;</l>
<l>che mi face il sentier sassoso ed erto,</l>
<l>ch'ad altrui piano e dolce diverria,</l>
<l>di ritrovar colui, che in ogni loco</l>
<l>suol non meno apparir, ch'all'ombra il foco”.</l></lg>

<lg type="ottava">
<l>E 'n tai duri pensier la coppia trova,</l>
<l>a cui parla: “Signor, le vostre insegne</l>
<l>conosco io ben, che mille volte in prova</l>
<l>quant'altre mai d'onor le vidi degne;</l>
<l>né con lor cercherei battaglia nuova;</l>
<l>ma se le voci mie non sono indegne,</l>
<l>di mostrarmi il cammin vi pregherrei</l>
<l>da 'ncontrar Seguran, ch'io sol vorrei”.</l></lg>

<lg type="ottava">
<l>Ma il ferocissimo Ebrido, che vuole</l>
<l>di Lancilotto il dì la palma avere,</l>
<l>risponde alle cortesi sue parole:</l>
<l>“Lunge è molto di qui con le sue schiere,</l>
<l>e troppo in basso omai cadrebbe il sole</l>
<l>pria che 'l poteste in ozio rivedere;</l>
<l>ma per non trapassar quest'ora in vano,</l>
<l>armate in vece sua ver me la mano”.</l></lg>

<lg type="ottava">
<l>E così detto; il brando ch'alto avea,</l>
<l>sopra la testa scarca a Lancilotto</l>
<l>sì ch'ogn'altro guerriero a morte rea</l>
<l>con l'infinita forza avria condotto;</l>
<l>ma l'intrepido cor, che 'n sen tenea</l>
<l>l'offeso cavalier, non resta sotto</l>
<l>il grave peso estinto, ma s'accende</l>
<l>qual fiamma al vento, ove il vigor riprende.</l></lg>

<lg type="ottava">
<l>E dice tutto irato: “Io non pensai</l>
<l>da sì chiaro guerrier ricever questo;</l>
<l>né che 'l cortese affetto, ch'io mostrai,</l>
<l>a sì gran cavalier fosse molesto;</l>
<l>ma il ciel chiude la vista a cui dar guai</l>
<l>dispone e gli apparecchia aspro e funesto</l>
<l>fine al viver mortal; come a voi face,</l>
<l>poi che 'l torto adoprar meco vi piace”.</l></lg>

<lg type="ottava">
<l>E 'n questa alto la fronte gli percuote,</l>
<l>ove prima esso lui nel proprio loco,</l>
<l>e gli fece tremare ambe le gote,</l>
<l>e gli occhi empieo di sfavillante foco;</l>
<l>fur le parti miglior di forza vòte,</l>
<l>e che i sensi smarrisser mancò poco;</l>
<l>pur dell'elmo il valore, e 'l core invitto</l>
<l>il piegante vigor sostenne dritto.</l></lg>

<lg type="ottava">
<l>E più saldo che mai, di punta il fiede,</l>
<l>dove scudo non ha, dal destro lato,</l>
<l>dicendo: “Discortese Palamede</l>
<l>in alcuno atto suo non fu trovato,</l>
<l>né ascosamente a voi percossa diede,</l>
<l>poi che vi ritrovò su 'l campo armato,</l>
<l>ove adoprar convien la mano e 'l brando,</l>
<l>non andare altre fole raccontando”.</l></lg>

<lg type="ottava">
<l>Tacesi Lancilotto e l'ira asconde,</l>
<l>che 'l parlare e 'l ferir gli ha doppia acceso;</l>
<l>che quanto fosse unquanco stato altronde,</l>
<l>si sentì il destro lato essere offeso;</l>
<l>ma qual leva Nettuno in alto l'onde,</l>
<l>che nell'aperto Egeo rabbioso peso</l>
<l>del soffiar d'aquilon nel verno sente,</l>
<l>tal di sdegno al guerrier bollia la mente.</l></lg>

<lg type="ottava">
<l>E presta al vendicar cala la spada,</l>
<l>che gli venne a ferir sopra lo scudo;</l>
<l>di cui convien, che alcuna parte vada</l>
<l>volando a terra e di sé il lasse ignudo;</l>
<l>e passando per quel si face strada</l>
<l>nell'omer ch'ei copriva e 'l ferro crudo</l>
<l>squarcia l'altre arme appresso e tanto scende,</l>
<l>che i nervi ch'ivi son non poco offende.</l></lg>

<lg type="ottava">
<l>Né smarrito è però l'Ebrido altero,</l>
<l>che con più grande ardir ritorna a guerra;</l>
<l>ma il possente Nifonte al suo corsiero</l>
<l>la destra orecchia con la bocca afferra,</l>
<l>e crollando la fronte iniquo e fero,</l>
<l>come rabbioso can, l'affligge e serra,</l>
<l>e gli dà tal dolor e 'l tien sì basso,</l>
<l>ch'ei non s'arrischia sol muovere il passo.</l></lg>

<lg type="ottava">
<l>Disposto pure in sé da lui disciorse</l>
<l>in qual guisa men rea discerner puote,</l>
<l>cotale adopra al fin che si dismorse,</l>
<l>ma senza orecchia avere indi si scuote,</l>
<l>e levatosi in alto, tanto scorse</l>
<l>tirato dal furor, che poi percuote</l>
<l>riversandosi indietro su l'arena,</l>
<l>con grave del signor periglio e pena.</l></lg>

<lg type="ottava">
<l>S'aggiunge or nuovo alla primiera piaga</l>
<l>colpo da non sprezzar sopra la testa;</l>
<l>né per questo anco il suo valor si smaga,</l>
<l>né pensa al dolor doppio che il molesta;</l>
<l>ma più che fosse mai tutto s'indraga,</l>
<l>e si rivolge in quella parte e 'n questa</l>
<l>tal, che come il buon animo e 'l ciel volse,</l>
<l>dal caduto caval tosto si sciolse.</l></lg>

<lg type="ottava">
<l>Or già del suo destrier disceso è in terra</l>
<l>il chiaro Lancilotto e 'n pace attende,</l>
<l>mentre che dal gran fascio, che l'atterra,</l>
<l>si discarca il nemico e 'n dubbio pende;</l>
<l>ma intanto Brunadasso della guerra</l>
<l>dal compagno intermessa il carco prende;</l>
<l>e ben ch'a piede il Franco si ritrove,</l>
<l>il corsiero spronando in esso muove.</l></lg>

<lg type="ottava">
<l>No 'l teme il gran guerrier, ma fermo aspetta,</l>
<l>in fin che sopra lui se 'l vede accorso;</l>
<l>nel destro lato poi leve si getta,</l>
<l>e con la manca man gli prende il morso;</l>
<l>né gli giova il volar, come saetta,</l>
<l>che mal grado di lui finisce il corso;</l>
<l>e volto è in tal furor, poi ch'e' s'arresta,</l>
<l>ch'ove le groppe avea torna la testa.</l></lg>

<lg type="ottava">
<l>Indi con l'altra mano il buon guerriero,</l>
<l>riposto il brando pria, di Brunadasso</l>
<l>stringe il braccio sinistro e del destriero</l>
<l>senza rimedio avere il tira in basso;</l>
<l>e sopra l'arenoso aspro sentiero</l>
<l>là, dove ei giacque abbandonato e lasso,</l>
<l>ritratta fuor la spada al collo il fere,</l>
<l>a cui lontano il capo feo cadere.</l></lg>

<lg type="ottava">
<l>Già il fero Palamede in piè risorto</l>
<l>parte del breve assalto avea veduto,</l>
<l>ma come cavalier cortese e accorto</l>
<l>non sostenne al bisogno dargli aiuto;</l>
<l>ché più tosto il compagno così morto</l>
<l>volse, che l'onor suo veder perduto,</l>
<l>sendo due contro ad uno, oltra ch'egli ave</l>
<l>di tal guerra con lui disdegno grave.</l></lg>

<lg type="ottava">
<l>E con detti umilissimi si scusa,</l>
<l>dicendo: “L'altrui colpa in me non vegna,</l>
<l>nel cui buon cor nulla viltade è chiusa,</l>
<l>e la cui man non fé mai cosa indegna;</l>
<l>se nel suo stran paese questo s'usa,</l>
<l>sia del fallir la penitenza degna;</l>
<l>ché chi assale il nemico in simil sorte</l>
<l>non merta punizion minor che morte”.</l></lg>

<lg type="ottava">
<l>Lancilotto cortese gli rispose:</l>
<l>“Non può il fallir di lui macchiare in parte</l>
<l>del vostro alto valor l'opre famose,</l>
<l>al quale in tal favore aspira Marte”.</l>
<l>Qui finito il parlar, ciascun ripose</l>
<l>all'assalto novel la forza e l'arte;</l>
<l>ciscun dal collo già lo scudo ha tolto,</l>
<l>e 'l suo braccio sinistro in esso accolto;</l></lg>

<lg type="ottava">
<l>e s'acconcia al ferire; e fu il primiero</l>
<l>l'Ebrido, che di punta in mezzo il petto</l>
<l>drizza all'alto avversario un colpo fero,</l>
<l>che se 'l ferro finissimo e perfetto</l>
<l>cui di tempra immortal gli spirti fero,</l>
<l>era men saldo allora; alto sospetto</l>
<l>aver potea ciascun di Lancilotto,</l>
<l>ch'all'estremo suo dì fosse condotto.</l></lg>

<lg type="ottava">
<l>Ma qual crudo leon, quando si senta</l>
<l>dal rozzo orso impiagar più che non soglia,</l>
<l>che sdegnoso e rabbioso ne diventa,</l>
<l>e d'ira micidiale arma la voglia;</l>
<l>poi doppiato il furor, ratto s'avventa</l>
<l>di morir fermo o di portarne spoglia,</l>
<l>e ruggendo e fremendo fa temere </l>
<l>quanti il ponno ivi udire uomini e fere.</l></lg>

<lg type="ottava">
<l>Tale il figlio onorato del re Bano</l>
<l>tutta d'ira infiammato a lui si getta,</l>
<l>gridando: “Tronchi il ciel la pigra mano,</l>
<l>se del nostro dolor non fa vendetta”;</l>
<l>e percuote il guerriero, e non in vano,</l>
<l>nel braccio, onde tenea la spada stretta;</l>
<l>che fé piega profonda, ma non tale,</l>
<l>che 'l danno che ne vien gli sia mortale.</l></lg>

<lg type="ottava">
<l>Opra ben sì, che 'l brando, che non era,</l>
<l>come solea, di valida catena</l>
<l>congiunto al braccio, la percossa fera</l>
<l>scorra da lui lontan sopra l'arena;</l>
<l>ma quella alma onorata, invitta, altera,</l>
<l>che non cura periglio o sente pena,</l>
<l>impedito qual è, l'altro riprende,</l>
<l>che d'un'altra cintura al collo pende;</l></lg>

<lg type="ottava">
<l>e gli viene a cader su 'l lato manco,</l>
<l>più alto alquanto, ove impedir non puote</l>
<l>quella, che vien più bassa sotto il fianco;</l>
<l>e dell'albergo suo ratto lo scuote;</l>
<l>indi senza mostrarse afflitto o stanco,</l>
<l>più che mai l'avversario suo percuote;</l>
<l>ma 'l colpo, che scendea dritto alla testa,</l>
<l>dallo scudo interrotto in alto resta.</l></lg>

<lg type="ottava">
<l>E fu tale il furore, ond'egli scese,</l>
<l>che non ebbe a' suoi dì simile assalto;</l>
<l>e quanto il taglio fulminando prese,</l>
<l>che fu il terzo di lui né cadde d'alto;</l>
<l>e Lancilotto a più spietate offese</l>
<l>armato ha il nobil cor di crudo smalto;</l>
<l>e per dar fine alla dubbiosa guerra,</l>
<l>vie più stretto che mai con lui si serra.</l></lg>

<lg type="ottava">
<l>E senza altra di sé cura tenere</l>
<l>raddoppia i colpi e non s'arresta mai;</l>
<l>or sopra l'elmo, or nella spalla il fere,</l>
<l>or fa al braccio sentir nuovi altri guai;</l>
<l>non s'abbandona quel, quantunque intere</l>
<l>non aggia il miserel le forze omai,</l>
<l>perché 'l braccio ha pur frale e 'n più d'un loco</l>
<l>sente il sangue versarse a poco a poco.</l></lg>

<lg type="ottava">
<l>E Lancilotto al fin di cruda punta</l>
<l>gli ha drizzata la spada nella gola;</l>
<l>ch'ove gli spirti van, vibrando spunta,</l>
<l>per formar tra le labbra la parola.</l>
<l>All'estremo confin l'anima giunta</l>
<l>trista e rabbiosa in altra parte vola,</l>
<l>libera in tutto del corporeo nodo,</l>
<l>che a terra scorse in miserabil modo.</l></lg>

<lg type="ottava">
<l>Tosto che 'l vide steso Lancilotto,</l>
<l>del suo fero destin mosso a pietade</l>
<l>seco si duol d'avere a tale indotto</l>
<l>un de' miglior guerrier di quella etade;</l>
<l>e per chiaro saver, se 'l fil gli ha rotto</l>
<l>la Parca ria, dall'arenose strade</l>
<l>aiutato da' suoi l'innalza e scioglie</l>
<l>l'elmo d'intorno e dalla fronte il toglie.</l></lg>

<lg type="ottava">
<l>Indi, che scorge pur pallido il volto,</l>
<l>le labbra essere esangui e gli occhi attorti,</l>
<l>dice quasi piangendo: “O mondo stolto,</l>
<l>che 'nganni ancor quei, che più sieno accorti,</l>
<l>oggi è di vita parimente sciolto</l>
<l>il fior de i cavalieri arditi e forti,</l>
<l>come il più vil suo servo, né gli valse</l>
<l>l'alta virtù, di cui sola gli calse”.</l></lg>

<lg type="ottava">
<l>E così ragionando Elen richiama,</l>
<l>e gli dice: “Or si porti al padiglione</l>
<l>fra molti anco costui che d'alta fama</l>
<l>di preporsi ad ogni altro è ben ragione,</l>
<l>con Brunadasso”; e quel, come chi brama</l>
<l>d'obbedire al signor, tosto ripone</l>
<l>sopra gli omer di molti il doppio incarco,</l>
<l>che 'l portar tosto al comandato varco.</l></lg>

<lg type="ottava">
<l>Il chiaro Lancilotto su 'l destriero,</l>
<l>che gli presenta appresso, rimontato,</l>
<l>più che fosse ancor mai gravoso e fero</l>
<l>a ricercar l'Iberno torna irato;</l>
<l>e seco si dolea dentro al pensiero</l>
<l>delle palme, onde allor giva onorato,</l>
<l>dicendo: “Or fia però questa mia mano</l>
<l>in ogni altro crudel, che 'n Segurano?</l></lg>

<lg type="ottava">
<l>E ch'uccisi aggia omai cotanti amici,</l>
<l>e sì gran cavalier di sommo onore,</l>
<l>ch'io bramava vedere alti e felici,</l>
<l>e che cari mi fur quanto il mio core?</l>
<l>E questo sol per tutte le pendici,</l>
<l>ov'or m'avvolga il mio fallace errore,</l>
<l>non possa ritrovare in alcun loco,</l>
<l>tal prende i miei desir fortuna in gioco?”</l></lg>

<lg type="ottava">
<l>E 'n tale immaginare il cammin prende,</l>
<l>ove fuggia ciascun verso le mura;</l>
<l>or già Clodin da Bustarino intende</l>
<l>dell'Ebrido rettor la morte dura,</l>
<l>il qual gli dice: “Or sovra noi distende,</l>
<l>se 'l ciel non ha di ciò più larga cura,</l>
<l>fortuna in tutto l'ultima ruina,</l>
<l>che minacciosa omai ratta s'inchina.</l></lg>

<lg type="ottava">
<l>Morto è il gran Brunadasso e morto ancora,</l>
<l>ch'a gli stessi occhi miei do fede a pena,</l>
<l>quel che del vecchio Atlante e della aurora</l>
<l>ciascuna riva del suo nome ha piena;</l>
<l>l'altero Palamede, che 'n brev'ora</l>
<l>vid'io, lasso, disteso su l'arena</l>
<l>dal crudo Lancilotto in guisa tale,</l>
<l>ch'è dal fero leone aspro cinghiale.</l></lg>

<lg type="ottava">
<l>Né molto pria Brunoro e Dinadano</l>
<l>con molti altri famosi cavalieri,</l>
<l>che contro al suo poter corsero in vano,</l>
<l>bagnar di sangue gli aridi sentieri;</l>
<l>tal che sol resta il nobil Segurano,</l>
<l>ch'omai non so quel che si faccia o speri,</l>
<l>e voi sommo signor, dal quale aspetta</l>
<l>salute il vivo e chi morì vendetta.</l></lg>

<lg type="ottava">
<l>Né vi convien tardar; ché lo spietato</l>
<l>della fugace turba tanti atterra,</l>
<l>che n'è colma la valle in ogni lato</l>
<l>sì che 'l volto è nascoso della terra;</l>
<l>e chi puote scampare, infin ch'entrato</l>
<l>non sia nel cerchio, che la villa serra,</l>
<l>securo non si tiene; onde là entro</l>
<l>pianto è maggior, che nel tartareo centro”.</l></lg>

<lg type="ottava">
<l>Ascoltandolo attento il giovinetto,</l>
<l>ch'oltra il poter' umano ode novelle,</l>
<l>timor, duolo e pietà gli ingombra il petto,</l>
<l>e si lagna nel cor dell'aspre stelle;</l>
<l>pur per non dare a' suoi certo sospetto,</l>
<l>che le voglie d'ardire aggia rubelle,</l>
<l>con voce alta risponde: “Non si puote</l>
<l>contrario andare alle celesti ròte.</l></lg>

<lg type="ottava">
<l>A cui poi che ciò piace, a noi conviene</l>
<l>del lor volere a sofferenza armarse,</l>
<l>e nel presente aver l'alme ripiene</l>
<l>d'alto e chiaro desio di vendicarse,</l>
<l>e rivestire il sen di certa spene,</l>
<l>ch'oggi non sien le nostre forze scarse</l>
<l>più che fossero ier né che d'un solo</l>
<l>men vaglia un tanto e sì onorato stuolo.</l></lg>

<lg type="ottava">
<l>Or moviam lieti adunque a ritrovare</l>
<l>quel, cui più che virtù, fortuna aita”.</l>
<l>E così detto; subito chiamare</l>
<l>fa, ch'a lui vegna, dal famoso Ortrita</l>
<l>Agrogero crudel; quel, che dal mare</l>
<l>di Nerbona ha la gente intorno unita;</l>
<l>al qual giunto gli dice: “Or di voi sia,</l>
<l>mentre io sarò lontan, la vece mia.</l></lg>

<lg type="ottava">
<l>Ch'a me forza è di gire, ove gran danno</l>
<l>il crudo Lancilotto a i nostri face,</l>
<l>con securo sperar, che il breve affanno</l>
<l>tosto rivolgeremo in lunga pace”.</l>
<l>L'altro, ch'è de' primier, che molti fanno</l>
<l>per pruova e per etade, allor non tace,</l>
<l>e gli dice: “Signor, lodo ogni impresa,</l>
<l>pur ch'al pubblico ben vegna in difesa;</l></lg>

<lg type="ottava">
<l>ma come al mio gran re sommo e sovrano</l>
<l>vi dirò ancor, ch'egual l'esperienza</l>
<l>non avete al gran figlio del re Bano,</l>
<l>né di forza alla sua pare eccellenza;</l>
<l>ché quel, che nulla cosa adopra in vano,</l>
<l>giusto comparte alla mortal semenza</l>
<l>le virtù rare e mai per nulla etate</l>
<l>furo in un petto sol tutte adunate.</l></lg>

<lg type="ottava">
<l>A voi dieder le stelle oro e terreno,</l>
<l>e 'n dorati capei canuto senno,</l>
<l>e gran forza e valor, ma certo meno,</l>
<l>ch'a Lancilotto e Seguran non denno;</l>
<l>or ciascun con la grazia, ond'egli è pieno,</l>
<l>segua il cammin, che gli mostrò col cenno</l>
<l>il cielo al suo venir; non quel ch'altrui</l>
<l>apertissimo è dato e chiuso a lui.</l></lg>

<lg type="ottava">
<l>Pria ch'ora esporvi alla dubbiosa impresa,</l>
<l>se vi cal del fidato mio consiglio,</l>
<l>devreste presso aver salda difesa</l>
<l>di Segurano in sì mortal periglio,,</l>
<l>che sia possente scudo all'aspra offesa,</l>
<l>che far vi possa del re Bano il figlio;</l>
<l>che 'l valor di due tali aggiunto insieme</l>
<l>può il furore affrenar, che tutti preme”.</l></lg>

<lg type="ottava">
<l>Gli risponde Clodin: “Grazie vi rendo</l>
<l>de i buon saggi ricordi e dell'amore,</l>
<l>ch'esser di me per lunga prova intendo</l>
<l>ora e molti anni pria nel vostro core,</l>
<l>e tutto in grado dolcemente prendo</l>
<l>il vostro ragionar, quantunque fore</l>
<l>del dritto sia, poi che 'n sì larga sorte</l>
<l>Lancilotto di me stima più forte.</l></lg>

<lg type="ottava">
<l>E vi prometto qui, che tutto solo</l>
<l>lui, dovunque io 'l ritrovi, assalir voglio,</l>
<l>in mezzo ancor del suo Francesco stuolo,</l>
<l>e qual nave, che carca orrido scoglio</l>
<l>trove, dall'aquilon sospinta a volo,</l>
<l>tosto il farò tornare; e pur mi doglio</l>
<l>che 'l cugin suo Boorte e Lionello</l>
<l>non saran seco e tutto il loro ostello.</l></lg>

<lg type="ottava">
<l>Or prendete pur qui la cura intera</l>
<l>di tener salda e stretta questa gente”.</l>
<l>Così parlando, irato e 'n vista altera</l>
<l>rivolge e sprona il suo corsier possente;</l>
<l>ma Terrigano il grande e lunga schiera</l>
<l>de' maggiori e miglior che all'alma sente</l>
<l>del suo gir contro a tal temenza grave,</l>
<l>pur malgrado di lui seguito l'ave.</l></lg>

<lg type="ottava">
<l>Vanno oltra ratti e Bustarin gli scorge</l>
<l>lungo il cammin d'Avarco, ove l'Orone</l>
<l>su la man destra il lento corso porge</l>
<l>di destrier morti colmo e di persone;</l>
<l>né molto van, che già vicin si scorge,</l>
<l>chi del lor' ivi andare era cagione,</l>
<l>il chiaro Lancilotto, in mezzo entrato</l>
<l>del popolo infelice e sconsolato.</l></lg>

<lg type="ottava">
<l>Quando il mira Clodin, che proprio appare</l>
<l>l'accorto mietitor, che 'l verde fieno</l>
<l>fa nell'april disteso riversare</l>
<l>con la falce mortal de' prati in seno;</l>
<l>quel vedea morto e quel ferito andare</l>
<l>dal brando micidial sovra 'l terreno,</l>
<l>né i miser contrastare a morte acerba</l>
<l>più che faccia al villan la spiga o l'erba;</l></lg>

<lg type="ottava">
<l>si fa nel volto pallido e smarrito,</l>
<l>ch'oltra ogni creder suo le prove vede;</l>
<l>e già dentro al pensier resta pentito</l>
<l>del vendicare il morto Palamede;</l>
<l>ma l'onore e 'l devere il rende ardito</l>
<l>sì, che pur verso lui muove anco il piede,</l>
<l>ma in sì cangiata forma, ch'appario</l>
<l>più freddo in parte il caldo suo desio.</l></lg>

<lg type="ottava">
<l>Quale il giovine alan, che 'l rabido orso</l>
<l>scorge dagli alti colli entro la valle,</l>
<l>che 'n ver lui quanto può si sprona al corso</l>
<l>per più dritto, spedito e breve calle;</l>
<l>che poi che vede oprar l'artiglio e 'l morso</l>
<l>or nel capo, or nel petto, or nelle spalle</l>
<l>degli altri suoi compagni, volentieri</l>
<l>prenderebbe al tornar nuovi sentieri;</l></lg>

<lg type="ottava">
<l>ma lo stormo de' molti e l'alte grida,</l>
<l>e 'l voler giovinil gli porge ardire</l>
<l>tal, che più d'altro semplice s'affida</l>
<l>senza riguardo alcun quello assalire;</l>
<l>il qual lunge trovandol d'ogni guida,</l>
<l>onde possa a buon porto riuscire,</l>
<l>con le gravi unghie nella tempia il fere,</l>
<l>e latrando lontano il fa cadere.</l></lg>

<lg type="ottava">
<l>Tale al miser Clodino allora avvenne,</l>
<l>poi ch'al certo periglio era condotto;</l>
<l>ma pur dritto il cammin correndo tenne,</l>
<l>ove i molti abbatteva Lancilotto;</l>
<l>e d'Avarco vicin tanto pervenne,</l>
<l>ch'alla porta e la torre era già sotto,</l>
<l>ove con molti il misero Clodasso</l>
<l>tutto scernea, che si faceva in basso.</l></lg>

<lg type="ottava">
<l>E con amare lagrime piangea</l>
<l>con quanti ivi ha con lui, per la pietade</l>
<l>di quei ch'a morte gir, lassi, vedea</l>
<l>di sangue empiendo l'arenose strade;</l>
<l>e quasi a sé medesmo non credea,</l>
<l>ch'una sola apparia tra tante spade</l>
<l>voltarse in larghi giri e l'altre tutte</l>
<l>di forza e di valor morte e distrutte.</l></lg>

<lg type="ottava">
<l>Ma infino a questo punto di lontano</l>
<l>non aveva ogni parte conosciuta,</l>
<l>se non la fuga e 'l contrastare in vano</l>
<l>della turba maggior, ch'era perduta;</l>
<l>or più vicino il figlio del re Bano</l>
<l>all'insegna famosa, che veduta</l>
<l>più volte altrove avea, discerne e trema</l>
<l>per l'antica memoria e nuova tema.</l></lg>

<lg type="ottava">
<l>Or tosto ch'apparir vede non lunge</l>
<l>il pino aurato e persa la bandiera,</l>
<l>ch'aveva il suo figliuol, che ratto giunge</l>
<l>sotto alle mura omai con larga schiera,</l>
<l>tale acerbo dolor l'alma gli punge</l>
<l>immaginando il ver, sì come egli era,</l>
<l>che la barba svegliendosi dal mento</l>
<l>quasi muor di dolore e di spavento.</l></lg>

<lg type="ottava">
<l>Or si vuole avventar dall'alte mura</l>
<l>per difender laggiù l'amato figlio,</l>
<l>or ratto andar per via larga e sicura</l>
<l>senz'arme a lui salvar col suo periglio,</l>
<l>or da molti impedito a' suoi si fura,</l>
<l>e vuol render di sé 'l ferro vermiglio;</l>
<l>ma poi che questo e quel d'altrui gli è tolto,</l>
<l>chiama il figliuol con lagrimoso volto.</l></lg>

<lg type="ottava">
<l>E spingendosi avanti, quanto lice</l>
<l>a chi ben ritenuto e stretto sia,</l>
<l>gridava: “Or dove vai nato infelice?</l>
<l>Quale spietata stella, oimé, l'invia</l>
<l>verso quel micidial che la felice</l>
<l>già bella e numerosa prole mia</l>
<l>ha sì bassa condotta, che tu solo</l>
<l>con quattro altri minor mi sei figliuolo?</l></lg>

<lg type="ottava">
<l>E con quei pochi ancor rendevi queta</l>
<l>questa canuta e debile vecchiezza;</l>
<l>e tutto il regno mio, che 'n te s'acqueta,</l>
<l>pur attendeva un dì pace e dolcezza;</l>
<l>or non tentar, che morte acerba mieta</l>
<l>l'ultima nostra speme e la ricchezza;</l>
<l>non voler porre in rischio il nostro bene,</l>
<l>che sol di tutti in vita ne mantiene”.</l></lg>

<lg type="ottava">
<l>Ma perché ha fral la voce e pur s'avvede,</l>
<l>ch'udire il suo parlar non può Clodino;</l>
<l>che tal grido e romor l'orecchie fiede,</l>
<l>che 'n van l'ascolteria, chi gli è vicino;</l>
<l>questo e quel chiama intorno, in cui più fede</l>
<l>aggia per lunga prova; e basso e 'nchino</l>
<l>umile il prega e non con regie note;</l>
<l>ch'ogni spirto orgoglioso il duolo scuote.</l></lg>

<lg type="ottava">
<l>E dice: “Or gite insieme, amici rari,</l>
<l>là dove il mio figliuol co' suoi s'aduna,</l>
<l>e gli narrate i miei dolori amari,</l>
<l>a cui simil non vide sole o luna;</l>
<l>e se i paterni preghi ebbe mai cari,</l>
<l>che non tenti oggi l'invida fortuna</l>
<l>contra il figlio di Ban, ma dentro vegna</l>
<l>a salvar la città con quella insegna”.</l></lg>

<lg type="ottava">
<l>Van tutti quelli ed è di loro il duce</l>
<l>il suo pimo scudier, detto Amillano;</l>
<l>che con gli altri volando si conduce,</l>
<l>ove trova Clodin, ma giunse in vano,</l>
<l>ché già corso era alla dorata luce</l>
<l>dell'arme illustri, che splendea lontano,</l>
<l>l'ardito Lancilotto, ch'avea speme</l>
<l>di trovar Seguran con questi insieme.</l></lg>

<lg type="ottava">
<l>E conosciuto al fin, ch'egli era solo</l>
<l>il grande erede del famoso Avarco,</l>
<l>qual'aquila affamata mosse il volo</l>
<l>d'ira in un punto e d'allegrezza carco;</l>
<l>ché 'l figliuol riveder gli apporta duolo</l>
<l>di chi 'l padre gli avea di vita scarco;</l>
<l>fassi lieto al trovarlo in parte, dove</l>
<l>possa di trarlo a fin porsi alle prove.</l></lg>

<lg type="ottava">
<l>E come giunse a lui, senz'altro dire</l>
<l>in mezzo a quanti avea dona alla testa</l>
<l>di colpo tal, che allor potea finire</l>
<l>la vita in tutto, ch'a passar gli resta;</l>
<l>ma Bustarino il grande, ch'al ferire</l>
<l>di lui ben guarda e che la spada ha presta,</l>
<l>con quella il gran furor, che 'n basso scende,</l>
<l>raffrenando Clodin sicuro rende.</l></lg>

<lg type="ottava">
<l>Non però tanto fa, ch'ei non si senta</l>
<l>della percossa sì che ne rimane</l>
<l>stordito alquanto, ma non giacque spenta</l>
<l>la virtù regia o le sue forze vane;</l>
<l>ch'ardito più che mai ver lui s'avventa,</l>
<l>come contro al cinghial ferito cane,</l>
<l>che ne' compagni suoi ponendo speme</l>
<l>il crudo offenditor di nuovo preme.</l></lg>

<lg type="ottava">
<l>E con quanto ha vigor presso al cimiero</l>
<l>non aspettata allor gli pòn la spada;</l>
<l>Bustarin, Terrigano e 'l forte Nero</l>
<l>fan seco a pruova, chi più innanzi vada;</l>
<l>quel nell'omero destro un colpo fero</l>
<l>gli diè da lato, mentre ad altro bada,</l>
<l>il secondo nel collo e 'l Ner Perduto</l>
<l>d'una punta nel petto l'ha feruto.</l></lg>

<lg type="ottava">
<l>Lungo altro stuol di cavalieri è mosso,</l>
<l>che del suo giovin re la guardia avea,</l>
<l>e con ogni poter va tutto addosso</l>
<l>al prode Lancilotto; e tal facea,</l>
<l>ch'ogni altro ne saria di lena scosso,</l>
<l>e preda fatto omai di morte rea;</l>
<l>ma quella anima invitta la virtude</l>
<l>fa in più doppi maggior, che dentro chiude.</l></lg>

<lg type="ottava">
<l>E quale avvien se ad espugnar le mura</l>
<l>al nemico castel, di orribil polve</l>
<l>di nitro e zolfo un'ampia fossa oscura</l>
<l>ben chiusa intorno il saggio duce involve,</l>
<l>poi dà in preda a Vulcan, ch'oltra misura</l>
<l>sforzando ogni ritegno, apre e dissolve</l>
<l>il monte altero e 'n paventoso tuono</l>
<l>getta i sassi lontan, che in esso sono.</l></lg>

<lg type="ottava">
<l>Tale il fero guerrier, ch'oppresso e stretto</l>
<l>da tanti e tai nemici si ritrova,</l>
<l>d'ira infiammando l'animoso petto, </l>
<l>con l'istesso furor par che si muova;</l>
<l>gira il forte corsiero e 'n sé ristretto</l>
<l>spiega le braccia alla incredibil pruova,</l>
<l>e del sinistro l'empio Terrigano</l>
<l>con un roverso sol distese al piano.</l></lg>

<lg type="ottava">
<l>Col collo di Nifonte Bustarino</l>
<l>insieme col caval posto ha per terra;</l>
<l>indi il Nero Perduto, che vicino</l>
<l>più l'impedisce ancor, con molti atterra;</l>
<l>poi con più rabbia al misero Clodino,</l>
<l>che soletto riman, si muove a guerra;</l>
<l>né mai restò con lupo a tal flagello</l>
<l>da cani e da pastor lassato agnello.</l></lg>

<lg type="ottava">
<l>Ma pure il giovin re, ch'altro non vede,</l>
<l>fuor che 'l fuggire a quel periglio scampo,</l>
<l>e più tosto che 'ndietro accorre il piede,</l>
<l>vuol fine aver su 'l destinato campo;</l>
<l>si fa innanzi spronando e nulla cede,</l>
<l>e fa qual lume, che più ardente lampo</l>
<l>mostra che non solea, quando più scemo</l>
<l>ha il nutrimento suo giunto all'estremo.</l></lg>

<lg type="ottava">
<l>Così fece egli e molti colpì in vano</l>
<l>su lo scudo, su l'omer, su la fronte</l>
<l>dona al figlio onorato del re Bano,</l>
<l>ma nuoce meno assai, ch'al Pelio monte</l>
<l>non fan l'arme temprate da Vulcano,</l>
<l>quando ha Giove al ferir l'ire men pronte;</l>
<l>ché gli pòn ben crollar gli arbori e i sassi,</l>
<l>ma il suo rigido dorso immoto stassi.</l></lg>

<lg type="ottava">
<l>Rompe alquanto lo scudo, alquanto scorza</l>
<l>delle men dura maglia e del cimiero,</l>
<l>gravagli il capo e lentamente sforza</l>
<l>il braccio in basso, che più giva altero;</l>
<l>ma Lancilotto al fin, con quella forza,</l>
<l>ch'avea più intensa e più spietato e fero</l>
<l>che fusse forse ancor, verso esso sprona,</l>
<l>e 'n cotale aspro dir seco ragiona:</l></lg>

<lg type="ottava">
<l>“Non può spietato re da me scamparte,</l>
<l>se non l'alto Fattor che tutto puote;</l>
<l>chiama invan pure il bellicoso Marte,</l>
<l>ch'hai tanto in pregio e le sue quinte ròte;</l>
<l>ché ti convien volare in quella parte,</l>
<l>ove udirai le dolorose note</l>
<l>di più d'un tuo fratel, cui la mia spada</l>
<l>sospinse acerbo alla tartarea strada”.</l></lg>

<lg type="ottava">
<l>Così parlando ancor, vibra una punta</l>
<l>con tutto il suo valor contra lo scudo,</l>
<l>la qual con quel furor per esso spunta,</l>
<l>come un'altra faria, chi fosse nudo;</l>
<l>squarcia anco l'arme e tra le coste giunta</l>
<l>corre in mezzo del core e 'l colpo crudo</l>
<l>ivi non resta, ma dall'altro lato</l>
<l>per lo spinoso dorso ha trapassato.</l></lg>

<lg type="ottava">
<l>Fuggesi l'alma afflitta e disdegnosa</l>
<l>di partir' indi alla stagione acerba;</l>
<l>cade il gran busto e duramente posa</l>
<l>riversato tra' suoi sovra arida erba:</l>
<l>né lungo tempo al vecchio padre ascosa</l>
<l>del figliuol l'aspra fin, lassa, si serba;</l>
<l>ch'ei con l'occhio medesmo scerse il tutto,</l>
<l>nunzio non mentitor del proprio lutto.</l></lg>

<lg type="ottava">
<l>Ma in quello istesso punto, che 'l destriero</l>
<l>lasciò, morendo, il misero figliuolo,</l>
<l>esso i sensi smarriti, su 'l sentiero,</l>
<l>no 'l sostenendo alcun, cadde di duolo;</l>
<l>ma il chiaro vincitore ardito e fero</l>
<l>contra quei, ch'ivi son, addrizza il volo;</l>
<l>e 'l primier fu il superbo Bustarino,</l>
<l>che risurto il cavallo è il più vicino.</l></lg>

<lg type="ottava">
<l>E dove pria donar pensava aita,</l>
<l>or del suo giovin re s'arma a vendetta,</l>
<l>e baldanzoso sprona e gli altri invita,</l>
<l>né però alcun di lor tardando aspetta;</l>
<l>arriva, ove la man forte et ardita</l>
<l>tenea contro al suo gir la spada stretta;</l>
<l>ma per esser colui più grande assai,</l>
<l>no 'l può sopra la spalla aggiunger mai.</l></lg>

<lg type="ottava">
<l>E quello alteramente sovra lui</l>
<l>il può sempre ferir dritto alla testa,</l>
<l>nella qual raddoppiando i colpi sui</l>
<l>or quinci or quindi di ferir non resta;</l>
<l>ma il Franco invitto, ch'ha virtude, in cui</l>
<l>nulla forza mortal verria molesta,</l>
<l>basso e ristretto in sé tutto sostiene</l>
<l>tanto ch'al suo disegno al fin perviene.</l></lg>

<lg type="ottava">
<l>Che allor, che 'l grave brando in basso scende</l>
<l>per impiagarlo ancora alza lo scudo,</l>
<l>e dall'aspra percossa si difende;</l>
<l>poi gli addrizza di punta un colpo crudo,</l>
<l>e sotto il destro braccio proprio il prende,</l>
<l>ove il loco di piastra è sempre ignudo,</l>
<l>solo armato di maglia, che men resse,</l>
<l>che tela al grandinar, ch'aragne tesse.</l></lg>

<lg type="ottava">
<l>Che trapassa entro al cavo di quell'osso,</l>
<l>ove all'omero il braccio si congiunge,</l>
<l>e seguendo il cammin ch'ha in alto mosso,</l>
<l>in fin nel collo per la spalla aggiunge;</l>
<l>ma no 'l vedendo ancor di vita scosso,</l>
<l>tragge indi il brando e nuovamente punge</l>
<l>nelle coste più basse al lato manco,</l>
<l>che fan l'arco minor vicino al fianco:</l></lg>

<lg type="ottava">
<l>e squarciò l'intestin, che primo accoglie</l>
<l>quel ch'avanza a nodrir la vita umana;</l>
<l>così dal suo gran vel l'anima scioglie,</l>
<l>che di crudele orgoglio era sovrana;</l>
<l>ma già vien Terrigan, che delle spoglie</l>
<l>di Lancilotto ha in sé speranza vana,</l>
<l>pensando: “Così stanco è questo omai,</l>
<l>che sarà il mio valor più saldo assai”.</l></lg>

<lg type="ottava">
<l>Cotal dicendo in sé, ver lui s'avventa</l>
<l>quasi intricato ancor con Bustarino,</l>
<l>e con la spada d'improviso il tenta,</l>
<l>ove il collo alla testa è più vicino;</l>
<l>ma d'impiagarlo indarno s'argomenta,</l>
<l>ché 'l ferro al suo poter fu troppo fino;</l>
<l>allor di sdegno pien l'alto guerriero</l>
<l>verso ove il colpo vien, torna il destriero.</l></lg>

<lg type="ottava">
<l>E gridando altamente: “O disleale,</l>
<l>non ti fieno anco d'utile i tuoi inganni,</l>
<l>né schivar ti porran l'ora fatale,</l>
<l>che 'n su 'l lor bel fiorir ti tronchi gli anni”;</l>
<l>e 'n questa viene il colpo micidiale,</l>
<l>ch'alla perpetua notte gli condanni</l>
<l>l'umana luce, che traverso il prende,</l>
<l>ove il collo più basso al petto scende:</l></lg>

<lg type="ottava">
<l>e 'l troncò tutto; e la feroce testa</l>
<l>assai d'ivi lontana andò per terra,</l>
<l>di papavero in guisa a cui molesta</l>
<l>la verga fosse, che per gioco serra</l>
<l>la fanciullesca man; che sciolto resta</l>
<l>dal suo sostegno e pallido s'atterra</l>
<l>intra l'erba più vil, ma ch'al suo piede</l>
<l>avea presa di lui più ferma sede.</l></lg>

<lg type="ottava">
<l>Cadde appresso il gran busto e fé la valle</l>
<l>risonare e tremar d'alto romore,</l>
<l>quando l'arena dell'armate spalle</l>
<l>oppressa fu dal subito furore;</l>
<l>or gli altri cavalier cercano il calle</l>
<l>per trarsi omai di tal periglio fuore,</l>
<l>né si trova di tutti alma secura,</l>
<l>fin che non sia d'Avarco entro alle mura.</l></lg>

<lg type="ottava">
<l>Ma il Ner Perduto, che sovra il destriero</l>
<l>rimontato più tardo si ritrova,</l>
<l>l'ultimo fu di lor, che 'l braccio fero</l>
<l>del crudo Lancilotto miser prova;</l>
<l>drizzagli irato un colpo su 'l cimiero,</l>
<l>cui finissimo acciar niente giova;</l>
<l>ché col capo in due parti su le spalle</l>
<l>fu orrendo incarco all'arenosa valle.</l></lg>

<lg type="ottava">
<l>Fa il chiaro vincitor, che sia portato</l>
<l>il gran regio figliuol, questo e quei dui,</l>
<l>ove morto di lor rimanga ornato</l>
<l>chi più d'ogni altro vivo è caro a lui:</l>
<l>or già di duci tali il duro stato,</l>
<l>e di molti altri amici e cugin sui</l>
<l>pervenuto alle orecchie era lontano</l>
<l>per più d'un nunzio certo a Segurano.</l></lg>

<lg type="ottava">
<l>E fu in fra molti il giovin Polibone</l>
<l>mandato ultimo a lui dal re Vagorre,</l>
<l>poi che Clodasso alla real magione</l>
<l>condotto avea dalla famosa torre;</l>
<l>il qual pungendo con più aguto sprone,</l>
<l>che possa, il suo caval, cercando corre</l>
<l>del grande Iberno e l'ha trovato in breve,</l>
<l>ch'avea col re Tristan battaglia greve.</l></lg>

<lg type="ottava">
<l>La quale a punto allor condotta a tale</l>
<l>per l'una e l'altra parte si vedea,</l>
<l>che poco potea gir, ch'era mortale</l>
<l>per chi più avversa la fortuna avea;</l>
<l>però che la virtù fu tanto eguale,</l>
<l>ch'assai poco il vantaggio si scernea;</l>
<l>pur di Meliadusse il franco erede</l>
<l>vie più pronto e leggier talor si vede.</l></lg>

<lg type="ottava">
<l>Rompe allor Polibon l'aspra battaglia,</l>
<l>gridando: “O re d'Ibernia, e' vi conviene</l>
<l>altrove arme squarciare e romper maglia,</l>
<l>ove morti i miglior son gli altri in pene;</l>
<l>e se del nostro onor punto vi caglia,</l>
<l>e di chi scettro in man d'Avarco tiene,</l>
<l>venite a dar soccorso a quelle mura,</l>
<l>in cui pur Claudiana è mal sicura.</l></lg>

<lg type="ottava">
<l>Morto è 'l buon Dinadano, morto è Brunoro,</l>
<l>Palamede il gran duce e Bustarino;</l>
<l>ma quel ch'aggrava più, morto è fra loro</l>
<l>il vostro caro e misero Clodino;</l>
<l>e 'l gran suocero vostro il suo tesoro</l>
<l>vide condotto all'ultimo confino,</l>
<l>ché sopra all'alta torre scerse il tutto,</l>
<l>chiamando sempre voi con pianto e lutto.</l></lg>

<lg type="ottava">
<l>Gridando: 'Ov'or si trova ogni mia speme,</l>
<l>il gran genero mio? Perché non viene</l>
<l>a soccorrer quel resto del mio seme,</l>
<l>che la fortuna ancor vivo ritiene?'</l>
<l>E 'n questa, chi l'assalta e preme,</l>
<l>poi che gli ha tratto il sangue di più vene,</l>
<l>ferirlo in mezzo il cor con l'empia spada,</l>
<l>e riversar senz'alma su la strada.</l></lg>

<lg type="ottava">
<l>Al cui crudo cader cadde egli ancora</l>
<l>sopra le nostre braccia afflitto e smorto;</l>
<l>e 'l re Vagorre mi comanda allora,</l>
<l>ch'io vi cercassi per cammin più corto,</l>
<l>e narrassi il gran danno, ove dimora</l>
<l>la misera città, senza conforto,</l>
<l>senza sostegno omai d'alcun de' suoi,</l>
<l>senza speranza aver se non di voi;</l></lg>

<lg type="ottava">
<l>chè 'l crudo Lancilotto in tale orgoglio,</l>
<l>in tal rabbia e furore oggi è salito,</l>
<l>che di romper di Scilla il duro scoglio</l>
<l>col brando, ch'ei sostien, sarebbe ardito;</l>
<l>pien di spavento insomma e di cordoglio</l>
<l>tutto il campo in Avarco è rifuggito;</l>
<l>sol questa parte di timor si sgombra,</l>
<l>che del vostro valor combatte all'ombra”.</l></lg>

<lg type="ottava">
<l>Mentre il feroce Iberno le parole</l>
<l>del tristo messaggier tacendo ascolta,</l>
<l>non fu di sì grand'ira al caldo sole</l>
<l>offesa dal villan mai serpe avvolta,</l>
<l>com'egli allora ed or nel cor si duole</l>
<l>del suo Clodino, or della gloria tolta,</l>
<l>ché mal può ricovrar, poi che lui vivo</l>
<l>sia d'un tanto figliuol Clodasso privo.</l></lg>

<lg type="ottava">
<l>Né sa con quai conforti possa omai</l>
<l>raffrenare il dolor della consorte,</l>
<l>né con la vecchia Albina scusar mai</l>
<l>la lontananza sua da quella morte;</l>
<l>vergogna il punge e gli raccresce guai</l>
<l>pungente invidia in più gravosa sorte;</l>
<l>che 'l giovin Lancilotto ornato vede</l>
<l>di tante illustri e sì famose prede.</l></lg>

<lg type="ottava">
<l>E da' tristi pensier distratto il core,</l>
<l>ove il pensa trovar ratto s'invia,</l>
<l>e 'n un momento uscio di vista fuore</l>
<l>del buon Tristan, che presto il brameria;</l>
<l>pur lui perdendo, sfoga il suo furore</l>
<l>sovr'altra gente e spinge a morte ria</l>
<l>tanti quel dì, che si porrian contare</l>
<l>non più che l'onde dell'Icario mare.</l></lg>

<lg type="ottava">
<l>Ma l'infiammato Iberno al fin condotto</l>
<l>alle sponde vicin della riviera,</l>
<l>come scorge da lunge Lancilotto,</l>
<l>gli dice in voce minacciosa e fera:</l>
<l>“Pria che 'l giorno ch'or luce asconda sotto</l>
<l>l'occaso il volto e si converta in sera,</l>
<l>tremante il petto e lagrimoso il viso</l>
<l>ti pentirai d'aver Clodino ucciso.</l></lg>

<lg type="ottava">
<l>Né ti varrà l'avere arme incantate,</l>
<l>vano e folle guerrier della nutrice;</l>
<l>né mille più di lei sagaci fate</l>
<l>ti porriano scampar l'ora infelice;</l>
<l>e triste oggi per te saranno state</l>
<l>l'alte vittorie, onde ti fai felice;</l>
<l>ché i tuoi chiari trofei, le ricche spoglie</l>
<l>spiegherai di Pluton nell'atre soglie”.</l></lg>

<lg type="ottava">
<l>All'aspro minacciar subito volto</l>
<l>il gran figlio di Ban; tosto che scerne,</l>
<l>ch'egli è pur Seguran, che 'ntorno accolto</l>
<l>più d'uno avea delle sue schiere iberne;</l>
<l>col cor ben lieto e con allegro volto</l>
<l>rende alte grazie alle virtù superne;</l>
<l>tra gli arcion si conferma e sovra il petto</l>
<l>lo scudo addrizza e meglio il brando ha stretto.</l></lg>

<lg type="ottava">
<l>Indi come leon, che dal digiuno</l>
<l>lungamente già oppresso, ha il dì cercato</l>
<l>per boschi e valli, né d'armento alcuno,</l>
<l>né di cerva o di damma orma ha trovato;</l>
<l>che quando ha meno speme, all'aer bruno</l>
<l>se gli mostra un gran tauro al verde prato;</l>
<l>ch'a lui s'avventa, qual saetta soglia,</l>
<l>sbramando ingordo l'affamata voglia.</l></lg>

<lg type="ottava">
<l>Così verso il corrente Segurano</l>
<l>il bramoso guerrier muove il destriero;</l>
<l>l'uno e l'altro di lor l'acerba mano</l>
<l>alza all'istesso punto ardito e fero;</l>
<l>ma l'onorato figlio del re Bano</l>
<l>a ferir l'avversario fu il primiero;</l>
<l>e l'oscuro dragon, che in oro assiede,</l>
<l>sovra il possente scudo altero fiede</l></lg>

<lg type="ottava">
<l>e quantunque d'acciar la sesta scorza,</l>
<l>e finissima e grossa il ricingesse,</l>
<l>del sacro brando all'infinita forza</l>
<l>non come contra gli altri integro resse;</l>
<l>ché 'l partì fino al mezzo e tanto sforza,</l>
<l>che la sinistra spalla ancora oppresse,</l>
<l>e fé in basso piegarse il grande Iberno,</l>
<l>qual l'abeto aquilone al maggir verno.</l></lg>

<lg type="ottava">
<l>Ma non senza vendetta; ch'esso irato</l>
<l>con la spada, ch'ei tolse a Galealto,</l>
<l>tosto percosse lui nel prioprio lato</l>
<l>cotal ch'ebbe acerbissimo l'assalto;</l>
<l>l'argentato suo scudo, fabbricato</l>
<l>d'immortal tempra di porfireo smalto,</l>
<l>pur con tutto il valore al duro peso</l>
<l>col suo nuovo signor fu molto offeso.</l></lg>

<lg type="ottava">
<l>Qui dell'uno e dell'altro in guisa accresce</l>
<l>lo spietato desio di vendicarse,</l>
<l>ché con manco favor s'avvolge e mesce</l>
<l>la fiamma in Mongibel, quando più arse;</l>
<l>ma poi che 'l ferir primo in van riesce,</l>
<l>per tosto vincitore a' suoi mostrarse,</l>
<l>l'uno e l'altro di lor lassa da parte</l>
<l>del marzial lavor la norma e l'arte</l></lg>

<lg type="ottava">
<l>e senza aver riguardo al suo vantaggio,</l>
<l>come l'ira amministra i colpi vanno,</l>
<l>più spessi assai ch'al tempestoso maggio</l>
<l>grandine ch'alle spighe apporti danno;</l>
<l>né così ratto in giro il solar raggio</l>
<l>muove specchio, ch'è mosso; come fanno</l>
<l>le spade lor, che sembrano al sereno</l>
<l>notturno estivo ciel lampo e baleno.</l></lg>

<lg type="ottava">
<l>Il popol ch'a vedere è intorno accolto</l>
<l>dall'una e l'altra parte e stassi in pace,</l>
<l>col cor tremante e con dubbioso volto</l>
<l>or spera or teme quel che più gli spiace,</l>
<l>in sen parlando: “Or n'è concesso o tolto</l>
<l>il fin bramato e la tranquilla pace;</l>
<l>perché in man di costoro è posto solo</l>
<l>il ben perpetuo o 'l nostro eterno duolo”.</l></lg>

<lg type="ottava">
<l>E levando le ciglia in preghi e 'n voti</l>
<l>ciascun quel che desia domada alcielo;</l>
<l>questi con umil cor chiaman devoti</l>
<l>chi del ver prima ascoso squarciò il velo,</l>
<l>quelli i fallaci dei più bassi e noti,</l>
<l>Giove, Marte e 'l pastor che nacque in Delo,</l>
<l>ché al suo donin vittoria per mercede</l>
<l>dell'avuta di lor credenza e fede.</l></lg>

<lg type="ottava">
<l>In questo tempo i nobili guerrieri</l>
<l>sono offesi fra lor di danno eguale;</l>
<l>van di pari al ferirse arditi e feri,</l>
<l>e di pari han partito il bene e 'l male;</l>
<l>son caduti per terra ambe i cimieri,</l>
<l>e l'incantato ferro a pena vale</l>
<l>degli elmi a mentener salva la testa</l>
<l>dalla forza crudel, che gli molesta.</l></lg>

<lg type="ottava">
<l>E senza piaga aver riman sovente</l>
<l>l'uno e l'altro di lor quasi stordito,</l>
<l>ma il core invitto e l'animo possente  </l>
<l>mantiene al corpo il suo vigor sì unito,</l>
<l>che qual gravato più talor si sente,</l>
<l>per vergogna, ch'ei n'ha, più torna ardito,</l>
<l>e tal la mano sprona al vendicarse,</l>
<l>che non gli tornan mai le forze scarse.</l></lg>

<lg type="ottava">
<l>Qual nell'ampio ocean, quando l'offende</l>
<l>il nevoso aquilon con grave assalto;</l>
<l>ch'ove più l'onda spinta in basso scende,</l>
<l>più in minaccioso suon risurge in alto,</l>
<l>e 'l turbato suo corso innanzi stende,</l>
<l>variando il cammin di salto in salto,</l>
<l>sì ch'ora eccelso monte ora umil valle</l>
<l>si lassa indietro alle spumose spalle.</l></lg>

<lg type="ottava">
<l>Tale avvien di costor; ch'or quello appare</l>
<l>quasi esser vincitore e poi si vede</l>
<l>questo con tal valor sopra tornare,</l>
<l>che di lui sol la palma esser si crede;</l>
<l>ma l'orgoglioso Iberno, ch'aver pare</l>
<l>si sdegna al mondo e che si tiene erede</l>
<l>di quanta gloria mai gli antichi suoi</l>
<l>ebbero al mondo e tutti gli altri eroi;</l></lg>

<lg type="ottava">
<l>e ch'omai trarre a fin vuol questa guerra,</l>
<l>e ch'ha vergogna in sé, che tanto dura;</l>
<l>irato ad ambe man la spada serra</l>
<l>per isforzar se stesso e la natura;</l>
<l>drizzala in fronte, ma vaneggia ed erra;</l>
<l>ché 'l saggio Lancilotto, ch'ha pur cura</l>
<l>di quanto avvenir puote, alza lo scudo,</l>
<l>ché non vegna su l'elmo il colpo crudo.</l></lg>

<lg type="ottava">
<l>E bene ad uopo fu; che in cotal guisa</l>
<l>rovinò in basso l'orrida tempesta,</l>
<l>ch'ogni pietra durissima divisa,</l>
<l>non pur di Lancilotto avria la testa;</l>
<l>ma l'incantata guardia non incisa,</l>
<l>né pur segnata di quel colpo resta;</l>
<l>fu ben cotal, che in un la mano e 'l braccio</l>
<l>ne sentir lungamente amaro impaccio.</l></lg>

<lg type="ottava">
<l>Or non fu visto mai salvatico orso</l>
<l>sovra l'Alpi avventarse con tant'ira</l>
<l>verso il fero mastin che l'avea morso,</l>
<l>e di lui paventando il piè ritira;</l>
<l>ché ruggendo e gemendo il tardo corso</l>
<l>muove infiammato e tutto rabbia spira,</l>
<l>in fin che ritornato a nuova guerra</l>
<l>con l'artiglio mortal lo stese a terra;</l></lg>

<lg type="ottava">
<l>come in quel punto fece Lancilotto,</l>
<l>spingendo il suo destrier nel percussore;</l>
<l>e di punta il ferio, che scorse sotto</l>
<l>lo scudo al petto che si mostra fuore;</l>
<l>trapassò il brando adentro, ma condotto</l>
<l>non s'è tant'oltra che trovasse il core;</l>
<l>ché nella quarta costa in basso il prese,</l>
<l>né dritto giìo, ma in alto si distese.</l></lg>

<lg type="ottava">
<l>S'empion l'arme di sangue e non ne cale</l>
<l>all'animoso Iberno, che già il sente,</l>
<l>e con più ardore il gran nemico assale;</l>
<l>ma intanto il negro Eton, che men possente</l>
<l>fu di Nifonte, a contrastar non vale</l>
<l>al furioso urtar, che alteramente</l>
<l>d'improviso gli vien dal destro lato,</l>
<l>sì che sopra il sinistro è riversato.</l></lg>

<lg type="ottava">
<l>E sopra il suo signor tutto si trova,</l>
<l>il qual più presto assai, che leve augello</l>
<l>da lui si scioglie ed a novella prova</l>
<l>si rappresenta minaccioso e fello;</l>
<l>ma il nobil Lancilotto a cui non giova</l>
<l>vantaggio alcuno aver, veloce e snello</l>
<l>salta giù dal destriero e 'n larghi passi,</l>
<l>onde vien l'avversario, innanzi fassi.</l></lg>

<lg type="ottava">
<l>Dicendo: “Or non pensate, altero duce,</l>
<l>che l'amor ch'ho portato al chiaro amico,</l>
<l>e 'l desio di vendetta, che m'induce</l>
<l>a chiamar Segurano aspro nemico,</l>
<l>mi faccia oggi oscurar la pura luce</l>
<l>di virtù vera e del valore antico,</l>
<l>o ricercar di voi bramata morte</l>
<l>per altre che d'onor lodate scorte”.</l></lg>

<lg type="ottava">
<l>Risponde Seguran: “Nulla mi curo</l>
<l>di qual per danno mio prendiate strada; </l>
<l>ché del mondo e di voi vivo securo</l>
<l>mentre in man sostener potrò la spada;</l>
<l>or si dia fine all'opra, anzi che oscuro</l>
<l>lassando il nostro mondo altrove vada</l>
<l>il sol cadente; che m'avanzi ancora</l>
<l>d'espugnare il vostr'oste larga l'ora”.</l></lg>

<lg type="ottava">
<l>E 'n cotal ragionare un colpo dona,</l>
<l>che gli venne a trovar la destra spalla,</l>
<l>e quella inguisa e tutto l'altro intuona,</l>
<l>che in basso rovinar di poco falla;</l>
<l>pur reggendo alta e 'ntegra la persona,</l>
<l>con un ginocchio sol piegando avvalla</l>
<l>il dritto piè, ma tosto ne risorge,</l>
<l>e 'l brando alla vendetta altero porge.</l></lg>

<lg type="ottava">
<l>E sopra al destro braccio per traverso,</l>
<l>che più scoperto aveva, irato il fere;</l>
<l>taglia oltra tanto, che di sangue asperso</l>
<l>quant'ivi ha fino acciar fece cadere;</l>
<l>non si sgomenta il fero o cangia verso,</l>
<l>poi che sente fra sé, che sostenere</l>
<l>può il grave brando ancor, che nervo od osso</l>
<l>impiagato non era o d'indi scosso.</l></lg>

<lg type="ottava">
<l>Ma qual crudo leon, che 'l cacciatore,</l>
<l>o di strale o di dardo aggia ferito;</l>
<l>che scernendo il vermiglio atro colore,</l>
<l>vie più che non solea, diviene ardito,</l>
<l>drizza l'irsuto vello e mostra fuore</l>
<l>l'artiglio e 'l dente e con la coda il lito</l>
<l>battendo intorno a sé, di salto in salto</l>
<l>s'addrizza irato al micidiale assalto.</l></lg>

<lg type="ottava">
<l>Tale il gran Seguran ratto s'avventa</l>
<l>verso il nemico suo pien di dispetto,</l>
<l>e con mille percosse in giro tenta,</l>
<l>e la fronte e le braccia e 'l ventre e 'l petto,</l>
<l>tal che 'l popol Britanno si spaventa,</l>
<l>ché di vederlo ucciso avea sospetto;</l>
<l>ma l'accorto guerrier senza paura </l>
<l>di difendersi sol prendeva cura.</l></lg>

<lg type="ottava">
<l>E col divino scudo or alto or basso</l>
<l>ogni colpo che vien tenea lontano;</l>
<l>né cangiando orma o ritirando il passo</l>
<l>solo in guardia ponea l'arme e la mano,</l>
<l>fin che 'l feroce Iberno frale e lasso</l>
<l>omai conosce il faticar suo vano;</l>
<l>allor più verso lui movendo il piede</l>
<l>con quanto avea potere in fronte il fiede.</l></lg>

<lg type="ottava">
<l>E 'l potea ben finir, ma torta viene</l>
<l>la spada e sovra l'omero discende,</l>
<l>e 'mpiagal sì che a pena più sostiene</l>
<l>lo scudo omai, che da quel lato pende;</l>
<l>perch'avea i nervi incisi e l'altre vene,</l>
<l>onde il braccio sinistro il vigor prende,</l>
<l>spinge una punta poi, che dritta giunge,</l>
<l>ove più il collo al petto si congiunge.</l></lg>

<lg type="ottava">
<l>Ma non venne tal'alta che ritrove</l>
<l>il cavo, in cui mortale il colpo fora;</l>
<l>or dalle prime piaghe e queste nuove</l>
<l>tai sanguinose stille uscivan fuora,</l>
<l>ch'a pena il piede a pena il braccio muove</l>
<l>l'afflitto Iberno e pur si vede ancora</l>
<l>lo spirto invitto ardito dimostrarse,</l>
<l>e quanto oppresso è più, più altero farse.</l></lg>

<lg type="ottava">
<l>E qual veggiam la vincitrice palma,</l>
<l>che 'n famoso edificio posta in opra</l>
<l>quanto sente aggravar maggior la salma</l>
<l>più d'in alto montar le forze adopra;</l>
<l>cotal di Seguran la nobil'alma</l>
<l>in qualunque fortuna a tutte sopra</l>
<l>mai nessun si mantien; né prende cura</l>
<l>della vita mortal, che poco dura.</l></lg>

<lg type="ottava">
<l>Ma il buon figlio di Ban, che vede omai</l>
<l>giacer nelle sue man di lui la morte,</l>
<l>spoglia l'ira crudel degli altrui guai,</l>
<l>e pietoso divien della sua sorte,</l>
<l>e dice: “Alto mio re, se foste mai</l>
<l>per tempo alcun da più cortesi scorte</l>
<l>guidato a far mercede a giusti preghi,</l>
<l>quel, ch'io domanderò, non mi si nieghi.</l></lg>

<lg type="ottava">
<l>Piacciavi oggi trovar l'albergo mio,</l>
<l>del quale e poi di me vi fò signore,</l>
<l>ivi al re Galealto umile e pio</l>
<l>domandar sol la pace e fargli onore;</l>
<l>e vi prometto qui, se son degn'io</l>
<l>d'esser da voi creduto, che 'n brevi ore</l>
<l>vi renderò in Avarco e non vogliate,</l>
<l>ch'io spenga sì gran lume a questa etate.</l></lg>

<lg type="ottava">
<l>Ché potete veder, ch'omai m'è dato</l>
<l>sovra voi questo dì certa vittoria,</l>
<l>la qual non mia virtù, ma vostro fato</l>
<l>stimerò sempre e di noi par la gloria;</l>
<l>ma lassar senza onore in tale stato</l>
<l>non potrei fuor di biasmo la memoria</l>
<l>d'un re sì grande e sì leale amico,</l>
<l>ch'ogni essempio avanzò moderno e antico”.</l></lg>

<lg type="ottava">
<l>Risponde il cavalier tutto sdegnato,</l>
<l>e più che altrove mai, con alto core:</l>
<l>“Tu dunque ardisti, folle e scelerato,</l>
<l>di Seguran tentar l'invitto onore?</l>
<l>Usa la sorte tua; ch'al duro stato</l>
<l>vogl'io più presto d'infernal dolore</l>
<l>per mille morti e mille esser condotto,</l>
<l>che questa vita aver da Lancilotto”.</l></lg>

<lg type="ottava">
<l>Così parlando, col vigor che resta,</l>
<l>che pur poco era omai, torna a battaglia;</l>
<l>e quinci e quindi quanto può molesta</l>
<l>del franco cavaliero or piastra or maglia;</l>
<l>drizzagli al fine il brando su la testa</l>
<l>tal che la vista quasi gli abbarbaglia;</l>
<l>onde il figlio di Ban mosso a giust'ira</l>
<l>per dar fine alla guerra un colpo tira:</l></lg>

<lg type="ottava">
<l>e drittamente il colse, ove la gola</l>
<l>a gli spirti e 'l cibo ha doppia strada;</l>
<l>l'una e l'altra squarciando, innanzi vola</l>
<l>tinta d'altro color l'aguta spada:</l>
<l>col sangue mista rapida s'invola</l>
<l>l'alma, cui vero onor non altro aggrada;</l>
<l>cadde il gran busto e l'arenosa valle</l>
<l>empion d'alto romor l'armate spalle.</l></lg>

<lg type="ottava">
<l>Il chiaro vincitor tosto l'accoglie,</l>
<l>punto il cor di dolcissima pietate;</l>
<l>e con sembiante uman dall'elmo scioglie</l>
<l>le luci già di tenebre adombrate;</l>
<l>lo scudo e 'l chiaro brando indi gli toglie</l>
<l>aprendogli le man, che ancor serrate</l>
<l>così morto tenea, come anco schivo</l>
<l>di sì onorate spoglie ivi esser privo.</l></lg>

<lg type="ottava">
<l>Tutto il popolo Iberno e l'altro insieme,</l>
<l>che quivi era vicin fugge in Avarco,</l>
<l>qual gregge a cui leon col morso preme</l>
<l>il pio pastore e 'l can di morte al varco;</l>
<l>ma il Britannico stuol di certa speme,</l>
<l>e di estrema dolcezza il petto carco,</l>
<l>corre a veder; né che sia crede ancora</l>
<l>dello spietato cor l'anima fuora;</l></lg>

<lg type="ottava">
<l>né s'ardisce appressar, ma di lontano</l>
<l>il fero volto suo, che Marte spira,</l>
<l>il forte petto e la possente mano,</l>
<l>ch'ei teme ancor, con maraviglia mira;</l>
<l>ma doppo alquanto il figlio del re Bano</l>
<l>dal sovrastante vulgo indietro il tira,</l>
<l>e ricoperto poi d'aurati fregi</l>
<l>il fa seco portar fra gli altri regi.</l></lg>

<lg type="ottava">
<l>E condotto all'albergo il fa purgare</l>
<l>d'ogni macchia, ch'avea di sangue o polve,</l>
<l>con tepide acque e dentro dispogliare</l>
<l>di che più tosto in putrido si solve;</l>
<l>poi sotto Galealto il fa locare,</l>
<l>ma pria di tela serica l'involve;</l>
<l>fa il medesmo degli altri e di Clodino,</l>
<l>ch'al forte Seguran fu il più vicino.</l>
</lg></div1>

<div1><head>CANTO XXIV</head>


<lg type="ottava">
<l>Morto il gran Segurano e rifuggito</l>
<l>tutto l'oste avversario dentro Avarco,</l>
<l>lassa il Britanno stuol già d'Euro il lito,</l>
<l>e 'n verso i padiglion di gioia carco</l>
<l>volge il piè vincitore e del gradito</l>
<l>Lancilotto lodar nessuno è parco,</l>
<l>dicendo: “Ei tanto più d'ogni altro vale,</l>
<l>che non si dee stimar cosa mortale:</l></lg>

<lg type="ottava">
<l>e ben si può biasmar l'aspro consiglio</l>
<l>dello sdegnoso Arturo e di Gaveno,</l>
<l>che n'avea tutti posti a gran periglio,</l>
<l>e la parte miglior di morte in seno”.</l>
<l>In tai parole il popolar bisbiglio</l>
<l>correa d'intorno di licenza pieno;</l>
<l>gli altri duci maggior taciti stanno,</l>
<l>e l'invidia di lui celando vanno:</l></lg>

<lg type="ottava">
<l>onde tutti son colmi, fuor che solo</l>
<l>il generoso cor del pio Tristano,</l>
<l>che non teme poter di pari il volo</l>
<l>stender' un dì, che poco avea lontano;</l>
<l>or poi che le sacr'arme e 'n parte il duolo</l>
<l>s'ha dispogliato il figlio del re Bano,</l>
<l>con fresche onde alle mani, al collo, al volto</l>
<l>l'altrui sangue e 'l sudor s'aveva tolto.</l></lg>

<lg type="ottava">
<l>E cangiato il vestir, ma bruno ancora,</l>
<l>il qual sempre portar dispose poi,</l>
<l>s'invia tutto soletto, ove dimora</l>
<l>il re, senza volere alcun de' suoi:</l>
<l>come il sente appressar, portarse fuora</l>
<l>fa il grande Arturo da famosi eroi</l>
<l>sovra un'aurato seggio e 'n su le soglie</l>
<l>qual figlio dilettissimo l'accoglie.</l></lg>

<lg type="ottava">
<l>Dicendo: “Or chi potrà 'l valore invitto</l>
<l>a pien lodar del chiaro Lancilotto?</l>
<l>Che 'l nostro stato misero ed afflitto</l>
<l>al sommo del suo ben solo ha ridotto?</l>
<l>E di chi fea tremar l'India e l'Egitto</l>
<l>oggi ha di vita il fil troncato e rotto,</l>
<l>con tanti altri famosi duci e regi,</l>
<l>che d'onore immortal merita fregi?</l></lg>

<lg type="ottava">
<l>Ma poi ch'altro non posso per mercede</l>
<l>vi dono io 'l nostro scettro e tutto il regno,</l>
<l>e d'esser meco d'ogni cosa erede,</l>
<l>qual'unico figliuol, vi appello degno;</l>
<l>ma il cortese guerrier chinato al piede,</l>
<l>e di somma umiltà mostrando il segno,</l>
<l>doppo il baciar la man, che no 'l volea,</l>
<l>con riverente amor così dicea:</l></lg>

<lg type="ottava">
<l>“Invittissimo re, non la virtute,</l>
<l>non l'ardire o 'l valor, che in me si chiuda,</l>
<l>han portato altrui danno, a noi salute,</l>
<l>ma la voglia del ciel semplice e nuda,</l>
<l>alla qual sol le grazie son dovute,</l>
<l>però che indarno s'affatica e suda</l>
<l>l'oprar nostro mortal, che s'alza o cade</l>
<l>secondo il suo parer per dubbie strade.</l></lg>

<lg type="ottava">
<l>Ma poi che per mia man questo consente,</l>
<l>e che darmene pregio a voi pur piace,</l>
<l>ne voglio un sol, se la cortese mente</l>
<l>oltra ogni merto mio degno mi face;</l>
<l>che per sua regia man sacra e possente</l>
<l>di vittorie e di fé, che in essa giace,</l>
<l>mi sia sprone allacciato e brando cinto,</l>
<l>in memoria di quei, che a morte ho spinto.</l></lg>

<lg type="ottava">
<l>Le corone, i terren, le gemme e l'oro,</l>
<l>l'altre cose maggiori al mondo care</l>
<l>serbate a gran perigli per coloro,</l>
<l>che n'aggian più di noi le voglie avare;</l>
<l>ch'a me sol basta il marzial lavoro</l>
<l>allumar di virtù con l'opre chiare,</l>
<l>e 'mpiegar le mie forze e questa vita</l>
<l>a gli oppressi e i miglior porgendo aita”.</l></lg>

<lg type="ottava">
<l>Così parlando ancor, l'invitto Arturo</l>
<l>con le braccia il sollieva e tienlo stretto, </l>
<l>poi lagrimando dice: “Animo puro</l>
<l>per essempio del ciel fra' nostri eletto,</l>
<l>ogni ben chiaro onor verrebbe oscuro</l>
<l>del vostro alto splendor sendo al cospetto;</l>
<l>ma per far la mia man, non voi più degno,</l>
<l>della cavalleria vi darò il segno”.</l></lg>

<lg type="ottava">
<l>Poi chiamando Agraven sommo scudiero,</l>
<l>gli comanda portar la spada istessa,</l>
<l>che dal gran padre suo famoso Utero</l>
<l>per la propria cagion gli fu concessa;</l>
<l>ch'ha d'or l'albergo e sì lucente e altero</l>
<l>di gemme tutto appar, che a chi s'appressa</l>
<l>la vista abbaglia intorno, come suole</l>
<l>quando è nel dì seren più chiaro il sole.</l></lg>

<lg type="ottava">
<l>Né men di lei la serica cintura</l>
<l>di preziose pietre splende e d'oro;</l>
<l>ché sembra, ove l'april con maggior cura</l>
<l>tesse d'erbe e di fior più bel lavoro,</l>
<l>o 'l ciel quando più appar la notte pura,</l>
<l>ch'aggia di stelle in sen ricco tesoro;</l>
<l>ond'ei fu pria di Vortimero erede,</l>
<l>venuta a lui tra le sassonie prede.</l></lg>

<lg type="ottava">
<l>Con quella gli spron, ch'ebbe allor'anco,</l>
<l>ch'alla guisa medesma erano ornati;</l>
<l>le stelle, ch'al destrier pungono il fianco,</l>
<l>son d'aguti adamanti assai pregiati:</l>
<l>ma in questo mezzo il bel drappello stanco</l>
<l>de' duci al lungo giorno affaticati</l>
<l>doppo alquanto riposo, al proprio punto</l>
<l>desiato dal re quivi era giunto.</l></lg>

<lg type="ottava">
<l>Al cospetto de' quai lieto rivolto</l>
<l>al chiaro Lancilotto gli ragiona:</l>
<l>“Qualunque duce o re mai fosse accolto</l>
<l>a sì gran degnità ch'a voi si dona,</l>
<l>giurar si face, che 'l pio core avvolto</l>
<l>avria di quel desio, ch'al cielo sprona,</l>
<l>confidando in lui sol, che 'l guado mostra</l>
<l>del torrente mortal dell'età nostra;</l></lg>

<lg type="ottava">
<l>né che mai giusta aita negheria</l>
<l>a chi fosse con forza offeso a torto;</l>
<l>e ch'a donne e donzelle onesta e pia</l>
<l>saria difesa e nel dolor conforto;</l>
<l>né che battaglia mai refuteria</l>
<l>fin che sia dal destin battuto e morto;</l>
<l>e più che della vita cura avere</l>
<l>della promessa fede mantenere;</l></lg>

<lg type="ottava">
<l>né mentir mai di sé con torta lode,</l>
<l>né del biasimo altrui rendersi adorno;</l>
<l>scoprire al suo signor l'ascosa frode,</l>
<l>che gli potesse far dannaggio e scorno;</l>
<l>esser sol per virtude ardito e prode,</l>
<l>non per turbare il placido soggiorno</l>
<l>della gente miglior, che in dolce pace</l>
<l>con la famiglia sua secura giace;</l></lg>

<lg type="ottava">
<l>et altre cose assai, ma perché intendo,</l>
<l>che mai sempre per voi viveste tale,</l>
<l>sol di farvi giurar la cura prendo,</l>
<l>che siate ognora a voi medesmo eguale;</l>
<l>poi vi prego, signor, s'io non v'offendo,</l>
<l>o se de' miei desir punto vi cale,</l>
<l>che vi piaccia abbracciar Gaveno omai</l>
<l>con quel candido amor, ch'aveste mai”.</l></lg>

<lg type="ottava">
<l>Risponde Lancilotto: “Il sommo impero,</l>
<l>ch'io voglio aggiate in me quanto avrò vita,</l>
<l>non di spogliarmi sol lo sdegno fero,</l>
<l>che m'avea contro a quel l'alma ferita,</l>
<l>ma forza ha tal, che nullo amico intero,</l>
<l>ond'ogni voglia sua resti compita,</l>
<l>troverrà più di me; così vi giuro</l>
<l>qual guerrier senza biasmo e servo puro.</l></lg>

<lg type="ottava">
<l>Tanto poi più ch'ogni discreto core</l>
<l>quella offesa in oblio lassar devria,</l>
<l>ché non premendo adentro il vero onore</l>
<l>fiamma ardente d'amor cagion ne sia,</l>
<l>come in lui fu; che mosso dal dolore</l>
<l>d'esser di cosa privo, ch'ei desia,</l>
<l>volse più tosto irato il guardo avere</l>
<l>al proprio danno suo, ch'al mio devere”.</l></lg>

<lg type="ottava">
<l>Così detto l'abbraccia e lui Gaveno,</l>
<l>poi fur sempre fra lor fidati e cari;</l>
<l>or già il divo Germano, ornato il seno</l>
<l>qual ne' più festi giorni a i sacri altari,</l>
<l>il santissimo libro ch'è ripieno</l>
<l>de' precetti divini e detti chiari,</l>
<l>porge al figlio di Ban, ch'umile e piano</l>
<l>rivoltandosi al ciel, vi pon la mano.</l></lg>

<lg type="ottava">
<l>Dicendo: “Al sommo Dio giuro e prometto,</l>
<l>se la grazia di lui mi vegna scorta,</l>
<l>di mai non traviar di quanto ha detto</l>
<l>il Britannico re, con voglia torta;</l>
<l>qui l'uno e l'altro arnese all'opra eletto</l>
<l>Agraven nel suo dir correndo porta;</l>
<l>ch'al re Lago gli sproni in guardia ha dato,</l>
<l>come al chiaro Tristano il brando aurato”.</l></lg>

<lg type="ottava">
<l>Il qual baciato in atto riverente</l>
<l>dentro alla regia man tosto il ripone;</l>
<l>Arturo in vista placida e ridente</l>
<l>del nobil Lancilotto al fianco il pone;</l>
<l>diegli nel modo istesso umilemente</l>
<l>l'Orcado invitto l'uno e l'altro sprone</l>
<l>et ei pur di sua man non sdegna ancora</l>
<l>di cingergliene i piè, ch'ei tanto onora.</l></lg>

<lg type="ottava">
<l>Poi ch'è giunto al suo fin l'onore altero,</l>
<l>che suggetto maggior non ebbe unquanco,</l>
<l>non alcun re, non duce o cavaliero</l>
<l>di lodar sue virtù si vide stanco;</l>
<l>ma il buon re Lago a cui dona l'impero</l>
<l>sovra tutti il color canuto e bianco,</l>
<l>cominciò in chiara voce: “Oggi mi tegno</l>
<l>miglior, ch'io non solea, di questo segno;</l></lg>

<lg type="ottava">
<l>poi ch'un sì chiaro duce mi ritrovo</l>
<l>compagno aggiunto per cavalleria,</l>
<l>avvegna io di molti anni ed esso nuovo;</l>
<l>e ch'io d'Utero ed ei d'Arturo sia;</l>
<l>e quantunque a lui pare io non m'approvo,</l>
<l>pur venni anch'io per la medesma via,</l>
<l>il dì, che 'l gran Sadocco a Camelotto</l>
<l>di Pandragon l'esercito avea rotto.</l></lg>

<lg type="ottava">
<l>Ch'io duce sol da quattro miei seguito,</l>
<l>Sibilas, Sinadosso ed Arfazaro,</l>
<l>e Randon Persian, sovra quel lito</l>
<l>fui contra al vincitor scudo e riparo,</l>
<l>in fin che 'l popol nostro sbigottito</l>
<l>co' cavalieri a guerra ritornaro,</l>
<l>poi ch'udir, che Sadocco per mia mano</l>
<l>premea senz'alma l'arenoso piano.</l></lg>

<lg type="ottava">
<l>Perché nel luogo istesso e tutto armato</l>
<l>sovra il destriero ancor da Pandragone</l>
<l>mi fu il proprio suo brando posto a lato,</l>
<l>e di lui cinto a i piè l'aurato sprone;</l>
<l>e 'l duodecimo lustro è già passato</l>
<l>in questa, ove noi siam, calda stagione;</l>
<l>ma piacesse oggi al ciel ch'io fossi ancora</l>
<l>di forza e di valor qual'era allora”.</l></lg>

<lg type="ottava">
<l>Così dicendo, per dolcezza il volto</l>
<l>bagna di larghe lagrime e l'abbraccia;</l>
<l>ma già di servi stuolo insieme accolto</l>
<l>della cena apprestar ratto procaccia;</l>
<l>chi del gran padiglione ha intorno tolto</l>
<l>ciò che 'l fa impuro o che lo spazio impaccia;</l>
<l>chi adorna in giro la rotonda mensa</l>
<l>di delicati lin, chi fior dispensa.</l></lg>

<lg type="ottava">
<l>Quel del frutto di Cerere l'ingombra,</l>
<l>quel di Bacco il liquor pone in disparte</l>
<l>in argentati vasi e ne disgombra</l>
<l>il calor che dà il ciel con onda ed arte;</l>
<l>quel loca i ricchi seggi ove fanno ombra</l>
<l>di seta, d'ostro e d'or cortine sparte;</l>
<l>e già la lunga pompa i passi spande,</l>
<l>ch'apporta in lei le splendide vivande.</l></lg>

<lg type="ottava">
<l>Già schiera di donzelli in urne aurate</l>
<l>all'alte regie mani umil presenta</l>
<l>le chiare acque freschissime odorate</l>
<l>tal che l'aer vicin se ne risenta;</l>
<l>l'imperiali insegne il dì spogliate</l>
<l>Arturo a quanti sono egual diventa,</l>
<l>e questo e quel per suo compagno chiama</l>
<l>re, duce e cavalier di maggior fama.</l></lg>

<lg type="ottava">
<l>Ma il chiaro Lancilotto e 'l buon Tristano</l>
<l>sovra quanti altri sono onora e cole,</l>
<l>l'uno e l'altro di lor tira con mano,</l>
<l>e l'invita in dolcissime parole;</l>
<l>indi il vecchio re Lago in atto umano,</l>
<l>qual suo padre onorato, come suole;</l>
<l>poscia appella Gaven, Florio e Boorte,</l>
<l>che pure infermi ancor vennero a corte.</l></lg>

<lg type="ottava">
<l>Assiso al fine ogni uom tra l'esca e 'l vino</l>
<l>al passato sudor restauro dona,</l>
<l>mentre ch'or altamente, or col vicino</l>
<l>delle fatiche sue basso ragiona;</l>
<l>poi tutti insieme con favor divino</l>
<l>dan della intera palma la corona</l>
<l>al gran figlio di Bano a cui pur piace</l>
<l>il lodar tutti gli altri e di sé tace.</l></lg>

<lg type="ottava">
<l>Or poi che della sete e del digiuno</l>
<l>il natural desio rimane spento,</l>
<l>scarca la mensa al fin, sedea ciascuno</l>
<l>con le membra più salde e 'l cor contento;</l>
<l>solo il pio Lancilotto orrido e bruno</l>
<l>tiene il pensiero al caro amico intento;</l>
<l>e per altro compir, che in mente avea,</l>
<l>già drizzatosi in piè così dicea:</l></lg>

<lg type="ottava">
<l>“Invittissimo re, poi che concesso</l>
<l>m'ha il ciel di vendicar chi tanto amai,</l>
<l>vorrei dar fine a quel che viene appresso,</l>
<l>ch'è di pregio maggior che l'altro assai,</l>
<l>di porger preghi al ciel, che voglia in esso</l>
<l>spiegar la sua bontà, se 'l volse mai</l>
<l>in altro pio guerriero, e le sue colpe</l>
<l>nel sangue del figliuol pietoso scolpe.</l></lg>

<lg type="ottava">
<l>E quantunque lassù niente vaglia</l>
<l>pomposo onor, ma le preghiere umili,</l>
<l>per mostrar pur quanto di lui mi caglia,  </l>
<l>e che i suoi che qui son non tenga vili,</l>
<l>come il sol co' suoi raggi al mondo saglia</l>
<l>vorrei ch'a voi co' nobili e gentili</l>
<l>vostri duci maggiori in negro manto</l>
<l>piacesse esser presente al nostro pianto:</l></lg>

<lg type="ottava">
<l>e dar l'estremo don, che qui si deve</l>
<l>a così altero cor, come il vedeste;</l>
<l>e far poi comandar, che pronto e leve</l>
<l>tutto anco il nostro esercito s'appreste</l>
<l>d'esser' al santo officio e non gli greve</l>
<l>mover le voci pie devote e meste</l>
<l>a Dio per quel guerrier ch'a morte è corso</l>
<l>sendo a' perigli suoi fido soccorso”.</l></lg>

<lg type="ottava">
<l>A sì giusti desir l'alto Britanno</l>
<l>risponde: “Per fratel, padre e figliuolo,</l>
<l>che gli fosse cagion d'eterno affanno,</l>
<l>non pianse alcun già mai con tanto duolo,</l>
<l>come al pubblico nostro estremo danno</l>
<l>di quel, che di bontà fu al mondo solo,</l>
<l>ho fatto il primo giorno e 'l farò sempre,</l>
<l>mentre sia integra in me l'umana tempre.</l></lg>

<lg type="ottava">
<l>E di fargli ogni onor quasi immortale</l>
<l>non cesserò già mai per ogni sorte,</l>
<l>perché l'amor di noi fu del suo male</l>
<l>cagion, come diceste, e di sua morte;</l>
<l>ma quando ciò non fosse, or son'io tale,</l>
<l>che della cortesia chiugga le porte</l>
<l>a Lancilotto mio, dove conviene</l>
<l>il dever, la pietà, l'onore e 'l bene?”</l></lg>

<lg type="ottava">
<l>Così detto, l'araldo Amaso appella,</l>
<l>e gli ragiona: “Voi con gli altri insieme</l>
<l>gite dell'oste in questa parte e 'n quella</l>
<l>comandando a ciascun che m'ama o teme,</l>
<l>tosto che il sol diman caccia ogni stella</l>
<l>vegna in guisa di quel, cui doglia preme,</l>
<l>senz'arme al tempio a far con umil core</l>
<l>a Galealto il re dovuto onore”.</l></lg>

<lg type="ottava">
<l>Dopp'esso il re dell'Orcadi e Tristano</l>
<l>con la schiera famosa ch'ivi assiede,</l>
<l>securo il fan, ch'al giorno prossimano</l>
<l>seco faran nella sacrata sede;</l>
<l>così fermo in fra tutti a mano a mano</l>
<l>ogni uom verso l'albergo volge il piede</l>
<l>col congedo del re, desideroso</l>
<l>d'aver nel sonno omai qualche riposo.</l></lg>

<lg type="ottava">
<l>Ma il famoso Tristan pria che ritrove,</l>
<l>benché assai travagliato, il padiglione,</l>
<l>verso gli ultimi fossi il passo muove,</l>
<l>e l'usate sue guardie intorno pone;</l>
<l>che ancor che 'ntenda, che l'andate prove</l>
<l>d'esser senza timor gli dian cagione,</l>
<l>e bench'ei sia guerrier d'invitto ardire,</l>
<l>della guerra al dever non vuol fallire.</l></lg>

<lg type="ottava">
<l>Già rimbrunito il cielo e la campagna</l>
<l>si ritrova ciascun nel sonno avvolto,</l>
<l>discarco il cor, come chi assai guadagna,</l>
<l>e 'l sospetto e 'l dolor del seno ha tolto;</l>
<l>solo il buon Lancilotto ancor si lagna</l>
<l>di dogliosi pensier l'animo avvolto,</l>
<l>e dispiace a se stesso d'esser vivo,</l>
<l>poi che d'amico tal si sente privo.</l></lg>

<lg type="ottava">
<l>Pure stanco alla fin verso l'aurora</l>
<l>come un leve dormir gli occhi gli ingombra;</l>
<l>più che mai fosse lieto scorge allora</l>
<l>di Galealto suo la placid'ombra,</l>
<l>non men lucente e vaga che l'aurora</l>
<l>quando al ciel più seren la notte sgombra,</l>
<l>e gli dice: “Fratel, perché piangete</l>
<l>del divin, ch'era in me, le sorti liete?</l></lg>

<lg type="ottava">
<l>Io mi trovo or lassù tra le più chiare</l>
<l>anime, che 'l Fattor seco raccoglia,</l>
<l>di quei che d'opre sol lodate e rare</l>
<l>nella vita mortale ornan la voglia,</l>
<l>e ch'alla sua bontà salda fermare</l>
<l>osar la speme lor, ch'a quella soglia</l>
<l>di salire il cammin gli mostreria</l>
<l>per aperta, secura e dritta via.</l></lg>

<lg type="ottava">
<l>Non vi dolete più della mia pace,</l>
<l>e che d'aspra prigion sia fuore omai,</l>
<l>se 'l ben di chi v'onora non vi spiace,</l>
<l>o non piangete i miei, ma i vostri guai;</l>
<l>l'amor ch'ho visto in voi, troppo mi piace,</l>
<l>né vendicato pur mi tengo assai,</l>
<l>ma troppo ancor; perché quassù non spira</l>
<l>il rabbioso furor di sdegno e d'ira.</l></lg>

<lg type="ottava">
<l>Le gloriose pompe e gli altri onori,</l>
<l>che 'n memoria di noi di far bramate,</l>
<l>a schivo non avrò, pur che sien fuori</l>
<l>degli altrui danni e d'empia crudeltate;</l>
<l>ma perché il sol montando, i suoi colori</l>
<l>rende al mondo quaggiù, lieto restate,</l>
<l>senza turbar mai più co' pianti vostri</l>
<l>la pace eterna mia ne gli alti chiostri”.</l></lg>

<lg type="ottava">
<l>Mentre parlava ancor, di Bano il figlio</l>
<l>l'avide braccia a prenderlo stendea;</l>
<l>lagnasi al fin con lagrimoso ciglio,</l>
<l>ch'aria vana e non lui seco stringea;</l>
<l>poi molto più ch'al candido e vermiglio</l>
<l>ciel rivolgere il vol, lasso, il vedea,</l>
<l>dicendo: “E perché m'è sì presto tolto</l>
<l>il quetar gli occhi miei col vostro volto?”</l></lg>

<lg type="ottava">
<l>Ma nel dir questo e porger preghi al cielo,</l>
<l>che 'l lassasse restare alquanto seco,</l>
<l>l'umido sonno già l'oscuro velo</l>
<l>gli scioglie e fugge al suo nascoso speco;</l>
<l>ond'ei surgendo con ardente zelo</l>
<l>gli occhi volge d'intorno e riman cieco,</l>
<l>ché non l'alluma più l'andata luce,</l>
<l>e l'aurora anco acerba poco luce.</l></lg>

<lg type="ottava">
<l>Poi donando al gran sogno fede intera,</l>
<l>dell'amico beato assai s'allegra;</l>
<l>pur seguendo il costume, la sua schiera</l>
<l>tutta fece coprir di vesta negra,</l>
<l>e mostrarse a ciascun come a chi pera</l>
<l>caro padre, o figliuol, dogliosa et egra,</l>
<l>non men di quella, ch'al principio venne</l>
<l>con Galealto e seco si mantenne.</l></lg>

<lg type="ottava">
<l>Or si stava tra lor pensoso e muto</l>
<l>fin che con gli altri Arturo ivi arrivassi;</l>
<l>né fu lungo l'attender, che venuto</l>
<l>e chi il lassa lontan non molti passi;</l>
<l>drizzasi allora in piè, poi che veduto</l>
<l>l'ha presso al padiglion, né 'ncontra fassi,</l>
<l>ma la fronte inchinando, alle sue soglie</l>
<l>tacito e in atto semplice l'accoglie.</l></lg>

<lg type="ottava">
<l>Fecel tosto asseder su 'l manco lato,</l>
<l>ch'ebbe il dì Lancilotto il primo onore;</l>
<l>indi ogni cavaliero e 'l più pregiato</l>
<l>vien primo sempre a dimostrar dolore,</l>
<l>poscia si riponea dove locato</l>
<l>era il seggio per tutti ivi di fuore,</l>
<l>in doppio ordine posto, ove chi siede</l>
<l>di quel che incontra sia la fronte vede:</l></lg>

<lg type="ottava">
<l>assegnata in tra' duoi sì larga strada,</l>
<l>che possa il varco dar, che largo sia</l>
<l>a famoso drappel, che in guisa vada,</l>
<l>che i pedestri guerrieri usan per via,</l>
<l>come ripiena fu l'ampia contrada</l>
<l>della reale e nobil compagnia,</l>
<l>e ch'assisa fu alquanto, in alto dire</l>
<l>comanda il regio araldo indi partire.</l></lg>

<lg type="ottava">
<l>Drizzansi tutti allora e 'l mezzo tiene</l>
<l>del primier rigo il figlio del re Bano,</l>
<l>seco in su 'l destro lato Arturo viene,</l>
<l>il buon re Lago alla sinistra mano;</l>
<l>preme indi appresso le dogliose arene</l>
<l>sotto avendo Gaven, sopra Tristano,</l>
<l>re Soriban, che Galealto solo</l>
<l>amò come fratel, come figliuolo;</l></lg>

<lg type="ottava">
<l>ché d'Andromeda uscito a lui sorella</l>
<l>il seguio fedelmente in ogni sorte;</l>
<l>poscia il giovin Candor, nato anch'ei d'ella,</l>
<l>vien tra il buon Maligante e 'l pio Boorte;</l>
<l>i quai mal fermi, ove pietà gli appella,</l>
<l>volser pure onorar sì chiara morte;</l>
<l>poi seguir tutti quei, che seco furo,</l>
<l>in mezzo a' cavalier del grande Arturo.</l></lg>

<lg type="ottava">
<l>Così taciti van con lento passo</l>
<l>dentro al sacrato tempio, ivi construtto</l>
<l>non di pietra porfirea o Pario sasso</l>
<l>dall'Egeo, né dall'Issico condutto,</l>
<l>ma in marzial lavoro inculto e basso</l>
<l>di più d'uno edificio ch'han destrutto;</l>
<l>pure in tal l'ampio spazio si stendea,</l>
<l>che gran parte dell'oste ricevea.</l></lg>

<lg type="ottava">
<l>Cinto era tutto quel sopra e d'intorno,</l>
<l>chiuso il lume solar, di drappo oscuro,</l>
<l>ma tante faci ha in sen, che fanno scorno</l>
<l>al dì ch'aggia l'april più vago e puro;</l>
<l>poi tutto è in giro mestamente adorno,</l>
<l>per mostrar del suo re l'effetto duro,</l>
<l>do scudi, ove il leon vermiglio assiede</l>
<l>tra perse stelle in argentata sede.</l></lg>

<lg type="ottava">
<l>Giunto il famoso stuol, sì come innanti</l>
<l>trova i seggi ordinati, ove si posa</l>
<l>ascoltando devoto i preghi santi</l>
<l>della sacerdotal turba pietosa;</l>
<l>alle lor note umili, a' tristi canti,</l>
<l>ch'hanno in voce or pienissima, or' ascosa,</l>
<l>chi con tacite labbra e chi col core</l>
<l>va invocando del ciel l'alto favore.</l></lg>

<lg type="ottava">
<l>Poi ch'al sacrato uficio il fin s'impone,</l>
<l>tutti al mondo primier ritorno fanno</l>
<l>del mesto Lancilotto al padiglione,</l>
<l>ove poi che rassisi alquanto stanno,</l>
<l>grida l'araldo allor: “Regie corone,</l>
<l>duci alti e cavalier del preso affanno</l>
<l>vi rendon grazie Lancilotto e i suoi,</l>
<l>e 'l partire e 'l restar sia posto in voi”.</l></lg>

<lg type="ottava">
<l>Drizzasi il primo Arturo e salutati</l>
<l>tutti quei che restaro, indi si parte;</l>
<l>cotal di grado in grado i più pregiati</l>
<l>il seguon tutti alla medesma parte;</l>
<l>ma Lancilotto e gli altri sconsolati</l>
<l>presso al re morto asseggono in disparte,</l>
<l>l'un dall'altro lontan, bagnando il volto</l>
<l>con l'estremo dolor, ch'è in essi accolto.</l></lg>

<lg type="ottava">
<l>E così notte e dì nel nono giorno</l>
<l>questo angoscioso pianto si distese;</l>
<l>come il decimo sol fece ritorno,</l>
<l>fu imposto il fine al lamentar palese;</l>
<l>e 'l buon figlio di Ban per fare adorno,</l>
<l>come l'uso chiedea del suo paese,</l>
<l>il gran funebre onor, subito chiama</l>
<l>Tarquiro araldo suo di maggior fama;</l></lg>

<lg type="ottava">
<l>e gli dice: “Or va intorno a tutto l'oste,</l>
<l>e 'n mio nome dirai, che chi desia</l>
<l>gloria e palme acquistar, che fien proposte</l>
<l>a' giuochi militar, qui tosto sia;</l>
<l>ma primiere al gran re vengano esposte</l>
<l>le mie ambasciate, ed egli in cortesia</l>
<l>voglia di sua presenza addurne onore,</l>
<l>per ch'ogni altro al venir disponga il core”.</l></lg>

<lg type="ottava">
<l>Non ritarda il Tarquiro e 'l cammin prende,</l>
<l>e come al sommo Arturo il tutto ha detto,</l>
<l>per congedo di questo il passo stende</l>
<l>ove sia duce o cavalier più eletto;</l>
<l>or poi che 'l campo le novelle intende,</l>
<l>ogni miglior guerrier s'infiamma il petto</l>
<l>di tosto all'alte prove ritrovarse,</l>
<l>e mostrar che non ha le forze scarse.</l></lg>

<lg type="ottava">
<l>E 'l ciel che favorir l'impresa vuole,</l>
<l>fa che quei che 'mpiagati erano avanti,</l>
<l>il buon Serbin con l'erbe e con parole,</l>
<l>con sacri impiastri e con divini incanti</l>
<l>sanati ha sì, che ciò che aggrava e duole</l>
<l>era fermo e risaldo in tutti quanti,</l>
<l>sì che possan venire in tutte prove,</l>
<l>come facesser mai più forti altrove.</l></lg>

<lg type="ottava">
<l>Or già primo il gran re si rappresenta</l>
<l>con vesti aurate al destinato loco;</l>
<l>ogni altra gente al lui seguire intenta</l>
<l>stampa l'orme reali a poco a poco;</l>
<l>ciascun d'esser più ornato s'argomenta,</l>
<l>che 'l piacere a tal'uom non prende in gioco;</l>
<l>il nobil Lancilotto Arturo accoglie,</l>
<l>né d'onorarlo assai sazia le voglie.</l></lg>

<lg type="ottava">
<l>Fa il medesmo da poi secondo il merto</l>
<l>a quanti eran con lui regi e signori,</l>
<l>sott'ampio padiglion, ch'era coperto</l>
<l>dentro d'oro e di seta e d'ostro fuori;</l>
<l>ov'era il ciel con le sue stelle inserto</l>
<l>con la luna e col sole in tai lavori,</l>
<l>ch'ogni uom dicea con nuova maraviglia,</l>
<l>che non più il vero al vero s'assimiglia.</l></lg>

<lg type="ottava">
<l>Questo fu del re Archindo, che tenea</l>
<l>la dolorosa guardia in suo potere,</l>
<l>il qual già Lancilotto a morte rea</l>
<l>sospinse e vinse l'animose schiere;</l>
<l>e quante altre ricchezze ivi entro avea,</l>
<l>a i compagni e gli amici donò intere;</l>
<l>e sol volle di questo essere adorno,</l>
<l>il qual mai non spiegò fino a quel giorno.</l></lg>

<lg type="ottava">
<l>Sotto del quale allor fece locare</l>
<l>l'aurata mensa, ove soletto assise</l>
<l>il gran Britanno e di vivande rare</l>
<l>fu più volte carcata in varie guise;</l>
<l>poi sotto ombre frondose all'aure chiare</l>
<l>non molto a lui lontana di fuor mise</l>
<l>una rotonda tavola, dov'era</l>
<l>de gli altri cavalier l'ornata schiera.</l></lg>

<lg type="ottava">
<l>Poi per gli altri guerrier, che tanti furo,</l>
<l>che 'l numero contar poteano a pena,</l>
<l>senz'ombra ricercare all'aer puro</l>
<l>avean per seggio l'infiammata arena,</l>
<l>che di gregge e d'armento orrido e duro</l>
<l>fu tutta intorno riccamente piena,</l>
<l>ma tal ridotto al lungo foco e grave,</l>
<l>ch'al popol marzial venia soave.</l></lg>

<lg type="ottava">
<l>Poi di vin preziosi erano sparsi</l>
<l>con misura maggior vasi infiniti,</l>
<l>all'intorno de' quali allegri farsi</l>
<l>s'udian del gran romore i vicin liti;</l>
<l>né di lodar fra loro erano scarsi</l>
<l>di Lancilotto poi gli alti e graditi</l>
<l>atti cortesi e più l'invitta mano,</l>
<l>ch'avea tanti altri uccisi e Segurano.</l></lg>

<lg type="ottava">
<l>Ma in altro grave suon tra i duci e i regi</l>
<l>si sentian fuor venir le sagge note</l>
<l>di senno adorne e di bei detti egregi,</l>
<l>d'invidia in tutto e d'altrui biasmi vòte;</l>
<l>e sovra tutti quel ch'ha mille pregi</l>
<l>tra le propinque genti e le remote,</l>
<l>dico il gran re dell'Orcadi, ogni core</l>
<l>riempiea di dolcezza e di valore.</l></lg>

<lg type="ottava">
<l>Poi che d'esca e di vin queto è il desio,</l>
<l>guardando va l'esercito britanno</l>
<l>i pregi del certar, che lungo il rio</l>
<l>sovra verdi troncon sospesi stanno,</l>
<l>tutti di gran valor; ché 'l guerrier pio</l>
<l>d'amico sì fedel doppo il gran danno</l>
<l>vorria quante ha ricchezze, oro e terreno</l>
<l>del gran feretro suo versare in seno.</l></lg>

<lg type="ottava">
<l>Già di sonore trombe cinto intorno</l>
<l>l'onorato Tarquir si mostra fuori,</l>
<l>di ricco argento e di vemiglio adorno,</l>
<l>che del figlio di Ban sono i colori;</l>
<l>e da poi che tre volte d'ogni intorno</l>
<l>fé risonare il ciel d'alti romori,</l>
<l>grida: “Il gran Lancilotto per memoria</l>
<l>del buon re Galealto e per sua gloria</l></lg>

<lg type="ottava">
<l>oggi intende propor l'ottava prova</l>
<l>a' duci illustri e chiari cavalieri;</l>
<l>il primier fia di chi più ratto muova</l>
<l>il corso steso a i nobili destrieri;</l>
<l>l'altro di chi più saldo si ritrova</l>
<l>nella lutta e più integro e più leggieri;</l>
<l>il terzo poi nell'impiombato cesto</l>
<l>chi col pugno al nemico è più molesto.</l></lg>

<lg type="ottava">
<l>Indi chi armato in bellicose giostre</l>
<l>meglio addrizzi la lancia e 'l brando stringa;</l>
<l>il quinto, chi più pronto il piè dimostre,</l>
<l>ch'al corso velocissimo s'accinga;</l>
<l>poi chi fia quel, che fra le forze vostre</l>
<l>grave e ferreo baston più innanzi spinga;</l>
<l>il settimo sarà, chi 'l segno tocchi</l>
<l>più vicin con lo stral, che d'arco scocchi.</l></lg>

<lg type="ottava">
<l>L'ultimo alfin, chi con più dotta mano</l>
<l>più dritto e più lontano il dardo avventa;</l>
<l>i pregi saran tai, che non in vano</l>
<l>sarà il sudore, ond'altri si ripenta, </l>
<l>sì come allora il figlio del re Bano</l>
<l>a quei, ch'avranno al gir la voglia intenta,</l>
<l>co 'l suo proprio parlar farà palese</l>
<l>in atto benignissimo e cortese”.</l></lg>

<lg type="ottava">
<l>Così detto si tacque, e 'n suono altero</l>
<l>mille tube di nuovo si svegliaro;</l>
<l>sfoga in lieto gridare il suo pensiero</l>
<l>il popol lieto e di vedere avaro;</l>
<l>ogn'altro duce illustre e cavaliero</l>
<l>va rivolgendo in core, onde più chiaro</l>
<l>possa ritrarre onore e chi più stime,</l>
<l>che contenda con lui le palme prime.</l></lg>

<lg type="ottava">
<l>Ma il chiaro Lancilotto in alta sede,</l>
<l>ove lor più spedite sian le viste,</l>
<l>e scernan dritto, chi del pregio erede</l>
<l>sia veramente e per qual via l'acquiste,</l>
<l>il gran re Lago e 'l buon Lambego assiede;</l>
<l>ben che quel dì tal grado si contriste,</l>
<l>dicendo: “Io che già fui più d'altro buono,</l>
<l>or dall'opre d'altrui giudice sono”.</l></lg>

<lg type="ottava">
<l>Con lor Sicambro poi, che d'anni grave</l>
<l>ha l'usato valor volto in consiglio,</l>
<l>e 'l re Rion, ch'amò Benicco e Gave,</l>
<l>e Lancilotto poi qul proprio figlio;</l>
<l>il quinto era Mandrin, che seguito ave</l>
<l>per segno in quella guerra il franco giglio,</l>
<l>il qual per lunga etade e per la prova</l>
<l>d'ogni lite dubbiosa il ver ritrova.</l></lg>

<lg type="ottava">
<l>E perché Lancilotto non volea</l>
<l>sendo il dator de' pregi essere in prova,</l>
<l>al grande Arturo e gli altri umil dicea:</l>
<l>“Spogliate i cor di maraviglia nuova,</l>
<l>s'a me, chiari signor, che pur solea</l>
<l>volentier faticare, or l'ozio giova;</l>
<l>ché di quel, ch'amai più, l'acerba morte</l>
<l>ha chiuse a' miei piacer l'antiche porte.</l></lg>

<lg type="ottava">
<l>Pregovi dunque in quella riverenza,</l>
<l>che 'l mio stato bassissimo richiede,</l>
<l>non sdegniate mostrar vostra eccellenza</l>
<l>in quella arte miglior, che Dio vi diede,</l>
<l>non per me sol, ma per colui che senza</l>
<l>s'e' m'ha fatto di miseria erede,</l>
<l>e che tanto amò voi, che queste arene</l>
<l>d'altrui sangue e di suo lassate ha piene.</l></lg>

<lg type="ottava">
<l>Or chi s'estima aver destrier più leve,</l>
<l>e che quante ne siano al corso passe,</l>
<l>di spronarlo egli stesso non gli aggreve</l>
<l>al presente paraggio, che farasse;</l>
<l>e 'l primo vincitor la fronte greve</l>
<l>avrà d'aurea corona, in cui vedrasse</l>
<l>di beltade e di prezzo gemme assai,</l>
<l>onde il gran re Sassonio dispogliai.</l></lg>

<lg type="ottava">
<l>Né senza premio ancor sarà il secondo,</l>
<l>che del forte corsier di Palamede,</l>
<l>nato in tra' monti Betici, ch'al mondo</l>
<l>pochi ha par di bontade, il faccio erede;</l>
<l>né il terzo ancor con l'animo ingiocondo</l>
<l>si lasserà partir di questa sede,</l>
<l>ch'avrà la sopravesta d'oro fino</l>
<l>del figliol di Clodasso Massimino.</l></lg>

<lg type="ottava">
<l>Avrà il quarto la sella e 'l ricco arnese</l>
<l>del caval di Vittorio il suo germano,</l>
<l>ove il mastro famoso tutta intese</l>
<l>in farlo unico allor l'arte e la mano;</l>
<l>del quinto fia la coppa, in cui l'Inglese,</l>
<l>ch'uccisi in Catanesia, il re Velano,</l>
<l>bevea ne' festi dì, ch'ha l'auro intorno</l>
<l>di mille varie gemme aspro ed adorno”.</l></lg>

<lg type="ottava">
<l>Al dir di Lancilotto in un momento</l>
<l>surge il giovin re Franco, il pio Clotaro,</l>
<l>a cui il vecchio Sicambro fu contento</l>
<l>di donare il destrier pregiato e raro,</l>
<l>leve non men che sovra l'onde il vento,</l>
<l>che dall'Orse ci vi nel verno chiaro,</l>
<l>nato all'orrida Tracia e fu credenza,</l>
<l>che dell'antico Borea era semenza.</l></lg>

<lg type="ottava">
<l>Fu il secondo Gaven, che seco estima,</l>
<l>ch'anco il suo buon corsier non aggia pare;</l>
<l>ch'al britanno terren la palma prima</l>
<l>d'ogni altera tenzon solea portare;</l>
<l>il terzo è Perseval, che tien la cima</l>
<l>di saver regger bene e ben guidare</l>
<l>a tempo e con ragione ogni destriero,</l>
<l>e 'l più grave e 'l più vil fa snello e fero.</l></lg>

<lg type="ottava">
<l>E se ben non ha quel ch'egli amò tanto,</l>
<l>che dal gran Seguran ne fu privato,</l>
<l>spera con l'arte sua d'avere il vanto</l>
<l>sovra ogni altro caval poco onorato;</l>
<l>vien Nestor poi, che men si pregia alquanto;</l>
<l>non però sì che non gli vada a lato;</l>
<l>ch'ove dell'arte altrui temenza il preme,</l>
<l>la bontà del caval gli aggiunge speme.</l></lg>

<lg type="ottava">
<l>Il quinto a presentarse è il forte Eretto,</l>
<l>che di certa fidanza ha cinto il core;</l>
<l>che 'l giovinile ardor gli scalda il petta,</l>
<l>il natural' ardire e 'l gran valore;</l>
<l>ha il paterno destrier che fu perfetto</l>
<l>mentre che 'n lui fiorì l'alto vigore,</l>
<l>or di tre lustri carco era pur tale,</l>
<l>ch'al breve faticar più d'altro vale.</l></lg>

<lg type="ottava">
<l>Quando vede il re Lago che 'l figliuolo</l>
<l>alla lodata prova s'accingea,</l>
<l>in parte il chiama ov'egli ascolti solo,</l>
<l>e in amorose note gli dicea:</l>
<l>“Perché chi affisse l'uno e l'altro polo</l>
<l>m'empie di nobil'arte, ond'io solea</l>
<l>nel corso de' destrieri in simil forma</l>
<l>d'ogni altro cavalier trapassar l'orma;</l></lg>

<lg type="ottava">
<l>e perch'io veggio voi giovin novello</l>
<l>co' più saggi e miglior mettervi in prova;</l>
<l>vi dirò che lo sprone e che 'l flagello</l>
<l>adoprar con furor niente giova,</l>
<l>e 'l passar nel principio questo e quello</l>
<l>al fin gloria dannosa si ritrova;</l>
<l>che a mezzo il corso poi sì frale e stanco</l>
<l>e 'l misero caval ch'ei ne vien manco.</l></lg>

<lg type="ottava">
<l>Non con la forza sola a terra stende</l>
<l>l'arbor, ma più con l'arte, l'architetto;</l>
<l>né spesso traviando il cammin prende</l>
<l>il discreto nocchier, ma dritto e stretto;</l>
<l>più securo il suo gir mai sempre rende</l>
<l>quel che d'ogni periglio aggia sospetto;</l>
<l>tardo sia il cominciar di chi desia</l>
<l>poter salvo compir la lunga via.</l></lg>

<lg type="ottava">
<l>Il primiero spronar sia dolce e piano,</l>
<l>che non faccia al destrier timore o sdegno;</l>
<l>sia il corso dritto e miri di lontano</l>
<l>a cui debbe arrivar l'eletto segno;</l>
<l>stringasi sempre alla sinistra mano,</l>
<l>con ragion vera e debito ritegno</l>
<l>di non urtar la meta o gir sì lunge,</l>
<l>ch'entri fra quella e voi chi dietro punge.</l></lg>

<lg type="ottava">
<l>Ma poi ch'essa varcando al lato manco</l>
<l>per tornar qui fra noi sete rivolto,</l>
<l>allor potete all'uno e l'altro fianco</l>
<l>porre in opra lo spron, di tema sciolto,</l>
<l>che 'l corrente caval divegna stanco;</l>
<l>che 'l sentier, ch'ei dee far, non è poi molto,</l>
<l>e 'n breve spazio al trapassarvi poi</l>
<l>non basterebbe Achille e i destrier suoi”.</l></lg>

<lg type="ottava">
<l>Così detto s'assise e già in brev'ora</l>
<l>i cinque cavalier sono in arcione;</l>
<l>e Lancilotto di ciascuno allora</l>
<l>dentro un elmo serrato i nomi pone,</l>
<l>poi gli trae ben mischiando e 'l primier fuora</l>
<l>venne il giovine Eretto, ch'a ragione</l>
<l>s'empié di gioia, ch'al sinistro lato,</l>
<l>che vien più in ver la meta fu locato.</l></lg>

<lg type="ottava">
<l>Il secondo è Gaven, poi Persevallo,</l>
<l>Nestore il quarto e l'ultimo Clotaro,</l>
<l>ch'è di ciò lieto, perché il suo cavallo</l>
<l>tien sovra quanti fur nel mondo chiaro,</l>
<l>dicendo fra suo cor: “Se maggior fallo</l>
<l>non fa, ch'ei soglia, è mio quel pregio caro,</l>
<l>e se ciò avvien, di appenderlo divoto</l>
<l>al tempio parigin fò certo voto.</l></lg>

<lg type="ottava">
<l>Lì secondo la sorte in breve riga</l>
<l>il proprio Lancilotto gli dispose,</l>
<l>dicendo: “Or sia ciascuno ottimo auriga,</l>
<l>sì come ottimo è sempre in maggior cose”.</l>
<l>Poi questo e quel del popolo gastiga,</l>
<l>che 'n mezzo al lor viaggio s'interpose;</l>
<l>indi col terzo suon, ch'al ciel rimbomba,</l>
<l>ch'omai sproni chi vuol grida la tromba.</l></lg>

<lg type="ottava">
<l>Mosser tutti in un punto, come insieme</l>
<l>fosser legati o fosse un corpo solo;</l>
<l>ogni uom distende il freno e 'l fianco preme</l>
<l>al veloce caval, che fugga a volo;</l>
<l>surge la polve in alto, il terren freme,</l>
<l>e 'ntorno applaude il riguardante stuolo;</l>
<l>van molti passi in un congiunti al paro,</l>
<l>in fin che volse il franco re Clotaro:</l></lg>

<lg type="ottava">
<l>il cui Tracio corsier dal vento sembra,</l>
<l>ch'a tutti gli altri innanzi sia portato;</l>
<l>non par che adopre le correnti membra,</l>
<l>ma qual'aquila in ciel si mostre alato;</l>
<l>il valoroso Eretto a cui rimembra</l>
<l>del paterno ammonire, il manco lato</l>
<l>si va intero servando e con le grida</l>
<l>più ch'oprando lo sprone, il caval guida.</l></lg>

<lg type="ottava">
<l>Il nobil Persevallo che si vede</l>
<l>vie più che di destrier fornito d'arte,</l>
<l>tanto col fren sollecita e col piede,</l>
<l>che 'l primo vien dalla sinistra parte;</l>
<l>poi mentre alquanto di prestezza cede,</l>
<l>al più stretto cammin la via comparte,</l>
<l>lieto che questo e quel nagando giva</l>
<l>perdendo tempo assai per altra riva.</l></lg>

<lg type="ottava">
<l>Ma il giovinetto Franco in cui la speme</l>
<l>già di certa vittoria si nutrìa,</l>
<l>ritrova un fosso in fra le trite arene</l>
<l>sepolto sì che fuor non apparia,</l>
<l>ponvi il Tracio ambe i piedi e gli conviene</l>
<l>batter la fronte su l'ascosa via,</l>
<l>pur senza danno alcun del suo signore</l>
<l>di periglio e d'affanno il trasse fuore.</l></lg>

<lg type="ottava">
<l>Ma il buon Nestor di Gave che lui segue,</l>
<l>quanto fu indietro pria d'avanti acquista;</l>
<l>né lo spron né la sferza han paci o tregue,</l>
<l>che l'una e l'altra vien disgiunta e mista;</l>
<l>ma il risurto corsier par si dilegue</l>
<l>qual nebbia al vento, e subito racquista</l>
<l>il perduto vantaggio pria che vegna</l>
<l>ove indietro tornar la meta insegna.</l></lg>

<lg type="ottava">
<l>Né più il mosse il valor che la vergogna,</l>
<l>che sentia lamentarse il giovinetto,</l>
<l>e che spargendo lagrime il rampogna,</l>
<l>dicendogli: “Or sei tu quel Tracio detto</l>
<l>al mondo senza par, ch'ogni uomo agogna,</l>
<l>e ch'oggi pur da me sei stato eletto</l>
<l>tra mille ch'io n'avea, come il migliore,</l>
<l>per farmi in cotal loco un tal disnore?”</l></lg>

<lg type="ottava">
<l>Passa oltra adunque e nullo omai contende,</l>
<l>mentre a lui ben vicino era Gaveno,</l>
<l>a cui venendo al pari il corso stende</l>
<l>Eretto, ch'ha fermato entro al suo seno</l>
<l>d'altro dì non veder, che quel che splende,</l>
<l>o del pregio secondo ornarse almeno;   </l>
<l>e perché è già vicin molto alla meta,</l>
<l>il sollecito andar non gli si vieta.</l></lg>

<lg type="ottava">
<l>Così quanto può più spinge il destriero,</l>
<l>né men facea Gaven dall'altra parte,</l>
<l>quando han trovato che stringea 'l sentiero,</l>
<l>un'alto sasso che i confin diparte</l>
<l>tra due vicin, per discoprire il vero</l>
<l>a i possessor che vivono in disparte,</l>
<l>dall'altra era il gran vallo, ond'era poco</l>
<l>al caper tutti due l'angusto loco.</l></lg>

<lg type="ottava">
<l>Quando il vede Gaven, con aspro ciglio</l>
<l>grida: “Il vostro corsier fermate alquanto,</l>
<l>né vogliate oggi porne a tal periglio,</l>
<l>ch'a chi ne porta amor ne vegna pianto”.</l>
<l>Allor più sprona del re Lago il figlio,</l>
<l>e di lui non udir si finge in tanto,</l>
<l>e quel seguita ancor: “Voi folle sete</l>
<l>né di voi né d'altrui cura tenete.</l></lg>

<lg type="ottava">
<l>Non si convien sì poco reverire</l>
<l>chi di regno e d'età vi sia maggiore”.</l>
<l>Ma il giovine sprezzando ogni suo dire</l>
<l>al corrente destrier cresce il furore;</l>
<l>onde Gaven temendo ivi perire,</l>
<l>prepon la vita al guadagnato onore,</l>
<l>e 'l lassa avanti gir, né il poté poi</l>
<l>racquistar più con gli argomenti suoi.</l></lg>

<lg type="ottava">
<l>Ma in questo contrastar già Persevalle,</l>
<l>che lor dietro era ancora, innanzi è gito,</l>
<l>e già del mezzo per più accorto calle</l>
<l>il corso primo a tutti avea compito,</l>
<l>ma nel voltar su l'arenosa valle</l>
<l>venne al girar la meta il piè fallito</l>
<l>al suo destriero e l'uno e l'altro in essa</l>
<l>ebbe la manca spalla insieme oppressa.</l></lg>

<lg type="ottava">
<l>Surge tosto il meschin, benché si senta</l>
<l>della percossa asprissima impedito;</l>
<l>ma il suo caval, che a muover s'argomenta,</l>
<l>vie più che non è lui trova impedito;</l>
<l>e doppo lungo aver la forza intenta,</l>
<l>a pena il può drizzar sopra quel lito;</l>
<l>onde accusando il ciel doglioso e lasso</l>
<l>il tira per lo freno a lento passo.</l></lg>

<lg type="ottava">
<l>Or già di Clodoveo l'altero figlio</l>
<l>primo a quanti altri sono al segno arriva,</l>
<l>e 'l popol tutto lieto l'aureo giglio</l>
<l>va innalzando alle stelle in voce viva;</l>
<l>e Lancilotto a lui con lieto ciglio</l>
<l>dice: “Chiaro signor, non vegna schiva</l>
<l>questa corona omai di questa chioma,</l>
<l>che d'altre assai maggiori attende soma”.</l></lg>

<lg type="ottava">
<l>Così di propria man d'essa gli cinge</l>
<l>la nobil fronte e 'l giovinetto adorno</l>
<l>d'onorato rossore il viso pinge,</l>
<l>e 'n fra' suoi tutto lieto fa ritorno;</l>
<l>né il buon vecchio Sicambro anco s'infinge</l>
<l>d'appellar felicissimo quel giorno,</l>
<l>in cui quel ch'ei nodrisce e 'l suo destriero</l>
<l>di così chiaro pregio ir vede altero.</l></lg>

<lg type="ottava">
<l>Vien doppo il franco re l'Orcado Eretto,</l>
<l>che si trova Gaven che sprona a lato,</l>
<l>e correa sì vicin, ch'avea col petto</l>
<l>quasi l'arcion di dietro trapassato,</l>
<l>e se 'l spazio del corso ivi perfetto</l>
<l>si fosse, pochi passi prolungato</l>
<l>era forse il secondo, ma in quell'ora</l>
<l>con grave ira e dolor terzo dimora.</l></lg>

<lg type="ottava">
<l>Fu il quarto all'arrivar Nestor di Gave,</l>
<l>che 'l tirar d'un buon arco indietro viene,</l>
<l>per ch'aveva caval possente e grave,</l>
<l>cui più del corso il guerreggiar conviene;</l>
<l>e 'l suo signor, ch'altissimo cor' ave,</l>
<l>di così basso onor cura non tiene,</l>
<l>ma per far cosa grata a Lancilotto</l>
<l>fu con poca speranza a ciò condotto.</l></lg>

<lg type="ottava">
<l>L'ultimo è Perseval che frale e stanco,</l>
<l>biasmando il suo destin contrario troppo,</l>
<l>conduce il me' che può traendo il fianco,</l>
<l>per la briglia il destrier debile e zoppo,</l>
<l>come bifolco il bue, che venne manco</l>
<l>arando al mezzo dì, che 'l fero intoppo</l>
<l>d'aguto legno entro alla siepe ascoso</l>
<l>al rivolger l'aratro ebbe noioso.</l></lg>

<lg type="ottava">
<l>Del quale a Lancilotto che lontano</l>
<l>già il vedeva apparir, prende pietade,</l>
<l>e dice sorridendo: “Or chi sovrano</l>
<l>vive in quest'arte della nostra etade,</l>
<l>se la sorte ebbe avversa, fia che 'n vano </l>
<l>senza premio calcar debba le strade?”</l>
<l>E 'n tal dire il destrier di Palamede</l>
<l>prende e far ne lo vuol famoso erede.</l></lg>

<lg type="ottava">
<l>Ma l'infiammato Eretto che ciò mira,</l>
<l>tosto al figlio di Ban di mano il toglie;</l>
<l>e con note tremanti e colme d'ira,</l>
<l>e ch'a gran pena dalle labbra scioglie,</l>
<l>gli dice: “Alto signore al torto aspira</l>
<l>chi cortese si fa dell'altrui spoglie;</l>
<l>non più vostro è il caval, ma fatto è mio,</l>
<l>poi ch'io fussi il secondo piacque a Dio.</l></lg>

<lg type="ottava">
<l>E se di sua virtù vi astringe amore,</l>
<l>non vi mancan corsieri, oro ed argento</l>
<l>da dargli anco del mio pregio maggiore,</l>
<l>ond'ei resti più lieto ed io contento”.</l>
<l>Rise del giovinil semplice ardore</l>
<l>il nobil Lancilotto a gloria intento,</l>
<l>et abbracciandol dice: “Io veggio scorto,</l>
<l>caro più che figliuol, ch'oprava il torto.</l></lg>

<lg type="ottava">
<l>Riprendete il caval vostro a ragione,</l>
<l>et io d'altro miglior sarò cortese”.</l>
<l>Poi Tarquir manda tosto al padiglione,</l>
<l>che quel di Seguran, ch'era ivi, prese,</l>
<l>il qual tutto dorato avea l'arcione,</l>
<l>e di prezzo infinito il ricco arnese,</l>
<l>e 'l presenta dicendo: “A Persevalle</l>
<l>questo fia più securo in ogni calle”.</l></lg>

<lg type="ottava">
<l>Or mentre in altra parte il chiaro Eretto</l>
<l>ne mena il pregio suo di gloria pieno,</l>
<l>d'alto sdegno infiammato e di dispetto</l>
<l>all'incontro di lui surge Gaveno,</l>
<l>e dice: “Di tai principi al cospetto</l>
<l>vo' che 'l ver qual'ei sia si senta almeno;</l>
<l>e giudichin da poi, se ragion fia,</l>
<l>che 'l caval più che nostro di voi sia.</l></lg>

<lg type="ottava">
<l>Non consentite voi che per inganno</l>
<l>fuste, non per valor, vittorioso?</l>
<l>Che mentre io mi temea portarvi danno,</l>
<l>ritenni il mio corsier di voi pietose;</l>
<l>e voi spronando mi rendeste affanno</l>
<l>in vece del ben fare; ond'io doglioso</l>
<l>mi trovo il terzo, ove il secondo o 'l primo</l>
<l>potea forse venir, s'io dritto estimo”.</l></lg>

<lg type="ottava">
<l>Quando il re giovinetto il vide irato,</l>
<l>e del padre e d'altrui biasmo temea,</l>
<l>gli dice: “Per tornar nel primo stato</l>
<l>del vostro buono amor, com'io solea,</l>
<l>non sol questo caval, ch'ho guadagnato,</l>
<l>ma quanti mai n'avrò, quanti n'avea,</l>
<l>che sien vostri, signor, contento sono,</l>
<l>e d'ogni mio fallir chieggio perdono”.</l></lg>

<lg type="ottava">
<l>E così ragionando, in man gli pone</l>
<l>la briglia del corsier che seco adduce.</l>
<l>Non alle spighe all'arida stagione</l>
<l>la pioggia estiva più dolcezza induce,</l>
<l>che fé del giovinetto il pio sermone</l>
<l>nel petto irato dell'Orcanio duce;</l>
<l>l'abbraccia e stringe e gli risponde appresso:</l>
<l>“A voi dono il cavallo e poi me stesso.</l></lg>

<lg type="ottava">
<l>E riconosco or ben, ch'è tutta in voi</l>
<l>la paterna virtù che non ha pare;</l>
<l>e prego il ciel, che voglia gli anni suoi,</l>
<l>e l'alta sua fortuna in voi versare”.</l>
<l>Volgesi a Lancilotto e 'l prega poi, </l>
<l>che voglia il terzo pregio a lui donare;</l>
<l>et ei di Massimino in atto umano</l>
<l>la sopravesta allor gli reca in mano.</l></lg>

<lg type="ottava">
<l>Ebbe il suo quarto don Nestor di Gave,</l>
<l>che di Vittorio fu la regia sella;</l>
<l>riman l'altera coppa d'oro grave</l>
<l>e di gemme e di perle ricca e bella,</l>
<l>ch'è il quinto pregio che cursor non ave,</l>
<l>che più possa sperare ornarsi d'ella;</l>
<l>onde il pio Lancilotto in man la prende,</l>
<l>e con essa al re Lago il braccio stende.</l></lg>

<lg type="ottava">
<l>Dicendogli: “Io vi prego tutto umile,</l>
<l>o chiaro re dell'Orcadi famoso,</l>
<l>che non vi sia da noi prendere a vile</l>
<l>il basso don ch'a presentar sono oso;</l>
<l>perché poscia possiate in Bura o in Tile</l>
<l>dentro al bel regno vostro in gran riposo</l>
<l>bevendo tra' miglior del valor'alto</l>
<l>ricordarvi talor di Galealto.</l></lg>

<lg type="ottava">
<l>Né si conviene a voi farne rifiuto,</l>
<l>poi che di guadagnar pregio altramente</l>
<l>vi contendono or gli anni e 'l pel canuto,</l>
<l>che le membra guastando ornan la mente”.</l>
<l>Lieto l'antico re del ricevuto</l>
<l>onor fra tanta e sì fiorita gente</l>
<l>risponde: “Troppo è ver, figlio onorato,</l>
<l>che 'l tempo ogni vigor m'aggia spogliato.</l></lg>

<lg type="ottava">
<l>Deh mi trovass'io tal quale allor'era,</l>
<l>che 'l gran re Catanesio fu sepolto;</l>
<l>ché non fu alcuno in quella festa altera,</l>
<l>che contro al mio poter valesse molto;</l>
<l>feci io del cesto alla battaglia fera</l>
<l>restar quasi Roncon di vita sciolto;</l>
<l>vinsi Ombrone alla lutta e 'l leve Anceo</l>
<l>nel corso a me la palma concedeo,</l></lg>

<lg type="ottava">
<l>nell'avventar del dardo Aficle ed Ati,</l>
<l>ch'avanzavano ogn'uom, privai d'onore;</l>
<l>sol de' destrieri in prova più pregiati</l>
<l>fur di me alquanto Arantico e Fanore;</l>
<l>non dirò più nell'arte ammaestrati,</l>
<l>ma perché il mio corsier nel gran furore</l>
<l>fece al proprio tornar l'istesso fallo,</l>
<l>ch'ora il suo far vedeste a Persevallo.</l></lg>

<lg type="ottava">
<l>Or di natura all'ordine m'arrendo,</l>
<l>pascendo il cor della passata gloria;</l>
<l>e 'l vostro amico don gioioso prendo,</l>
<l>per la vostra e d'altrui chiara memoria;</l>
<l>né di farmene adorno meno intendo,</l>
<l>ch'io facessi unque mai d'altra vittoria;</l>
<l>ch'esser del vostro amor tenuto degno</l>
<l>e d'intera virtù non dubbio segno”.</l></lg>

<lg type="ottava">
<l>Rise il figlio di Ban; rivolto poi</l>
<l>verso i duci più forti e cavalieri,</l>
<l>dice in atto cortese: “Or chi di voi,</l>
<l>che tanti ce ne son di nomi alteri,</l>
<l>fia che luttando gli avversari suoi</l>
<l>stender ad uno ad un su l'erba speri,</l>
<l>surga per onorar morto, chi solo</l>
<l>fu vivo il primo onor di questo stuolo.</l></lg>

<lg type="ottava">
<l>E gli avem destinato il primo pregio</l>
<l>nobil vaso d'argento e cinto d'oro, </l>
<l>in cui scolpio la terra il mastro egregio</l>
<l>fra l'onde accolta con sottil lavoro,</l>
<l>e verso i labbri in alto il ricco fregio</l>
<l>ha Febo in seno e delle Muse il coro;</l>
<l>e grande è sì, che in esso il vincitore</l>
<l>potrà lavar giacendo il suo sudore,</l></lg>

<lg type="ottava">
<l>né il vinto anco sarà senza mercede;</l>
<l>che d'irsuto leone avrà la spoglia,</l>
<l>con la testa d'argento e ciascun piede,</l>
<l>qual'Ercole e Teseo portar si soglia;</l>
<l>e l'uno e l'altra fu tra le mie prede,</l>
<l>ch'acquistai già dentro alla regia soglia</l>
<l>del Cimbrico Pireo, che volea, lasso,</l>
<l>soccorso contra noi dare a Clodasso”.</l></lg>

<lg type="ottava">
<l>Così paralava ancor, quando Malchino,</l>
<l>Malchino il grosso, che gigante appare,</l>
<l>del popol di Moravia, a cui vicino</l>
<l>il porto di Salute affrena il mare;</l>
<l>ivi avanza ciascun, sì come il pino</l>
<l>suol gli altri arbori intorno sormontare;</l>
<l>getta ogni vesta all'arenosa valle,</l>
<l>e mostra nude fuor l'orride spalle.</l></lg>

<lg type="ottava">
<l>E quanti in giro son tanti ne sfida,</l>
<l>dicendo: “Or venga a noi di sì gran gente,</l>
<l>chi più di tutti al suo valor s'affida,</l>
<l>e che si pensi meco esser possente”.</l>
<l>Nessun risponde all'orgogliose grida</l>
<l>per lungo spazio ed ei più fieramente</l>
<l>le voci addoppia e le sue forze pregia,</l>
<l>come quelle d'altrui biasma e dispregia.</l></lg>

<lg type="ottava">
<l>Non sa più il buon Tristano omai soffrire</l>
<l>il superbo parlar, ma poi che vede,</l>
<l>che pure altr'uom non vuole incontra uscire,</l>
<l>verso lui tutto queto addrizza il piede;</l>
<l>quando il mira Malchin, comincia a dire:</l>
<l>“O di Meliadusse invitto erede,</l>
<l>usare il vostro ardir sovra il cavallo,</l>
<l>ch'a piedi e meco poi sarete in fallo”.</l></lg>

<lg type="ottava">
<l>Tace il saggio guerriero e spoglia intanto</l>
<l>ciò che 'l copriva e nudo si presenta;</l>
<l>il gran Malchin poi ch'ha tardato alquanto,</l>
<l>tutto pien di furore a lui s'avventa,</l>
<l>qual' il geloso tauro ch'aggia a canto</l>
<l>la sua cara giovenca e guerra tenta</l>
<l>contra il leone e d'atterrarlo spere,</l>
<l>per aver più di lui le membra altere.</l></lg>

<lg type="ottava">
<l>Cingel sotto le braccia e cerca in vano</l>
<l>d'alzarlo e sentel fermo su l'arena</l>
<l>più ch'aspra quercia il vento Sussolano,</l>
<l>nata in fra dure pietre e d'anni piena;</l>
<l>lo scuote appresso or su la destra mano,</l>
<l>or su l'altra più volte e 'n giro il mena;</l>
<l>né 'l ritrova men saldo in ogni sponda,</l>
<l>ch'alto scoglio marin di Teti all'onda.</l></lg>

<lg type="ottava">
<l>Ma il sagace Tristan, ch'è sempre inteso</l>
<l>di fare un colpo solo e 'l tempo aspetta;</l>
<l>come il vede sforzando esser sospeso,</l>
<l>e non tener co i piè la terra stretta;</l>
<l>alzandolo più ancor, con tutto il peso,</l>
<l>ch'ha di petto e di braccia, ivi si getta,</l>
<l>ove il sente più in aria e tal s'accampa,</l>
<l>che delle spalle fa che il lito stampa;</l></lg>

<lg type="ottava">
<l>con quello alto romor ch'argine o ponte</l>
<l>combattuto dall'onde caggia in esse;</l>
<l>parve un colle minor sovra un gran monte</l>
<l>Tristan, quando Malchin col petto oppresse;</l>
<l>le genti attorno con allegra fronte,</l>
<l>cui nuova maraviglia i cori impresse,</l>
<l>alzan le grida al ciel miste di riso,</l>
<l>di vedere il maggior da lui conquiso.</l></lg>

<lg type="ottava">
<l>Drizzansi entrambi e 'l misero perdente</l>
<l>forbendo in alto l'omero arenoso</l>
<l>di vegogna ripieno è sì dolente,</l>
<l>che 'l cortese Tristan ne vien pietoso,</l>
<l>e dice in alta voce: “Assai sovente</l>
<l>fa la fortuna l'uom vittorioso,</l>
<l>che di minor virtù fornito sia,</l>
<l>come forse oggi a me fatto ha la mia.</l></lg>

<lg type="ottava">
<l>Però, s'a voi paresse, io non rifiuto</l>
<l>d'esser con voi nella seconda prova”.</l>
<l>Risponde quel: “Pria ch'ora ho conosciuto</l>
<l>il magnanimo cor che 'n voi si trova,</l>
<l>siami assai d'una volta esser caduto,</l>
<l>senza cercar da voi percossa nuova;</l>
<l>e basti ch'io vi cedo con lo scudo,</l>
<l>con la lancia, co 'l brando, armato e nudo”.</l></lg>

<lg type="ottava">
<l>Il chiaro figlio allor del gran re Bano</l>
<l>si fa tosto portare il vaso aurato,</l>
<l>e dice: “Or sia condotto al mio Tristano,</l>
<l>che questo ed ogni pregio ha guadagnato,</l>
<l>ove vorrà spigar l'arte e la mano,</l>
<l>e 'l valor suo che per vittorie è nato”.</l>
<l>Risponde a lui Tristano: “E chi porria</l>
<l>Lancilotto agguagliar di cortesia?</l></lg>

<lg type="ottava">
<l>E ben si prova in voi che la virtude,</l>
<l>che si conosce in sé non aver pare,</l>
<l>dell'altrui gloria nulla invidia chiude,</l>
<l>certa di quella e tutte sormontare;</l>
<l>non convien più che s'affatiche o sude</l>
<l>per acquistare omai palme più chiare</l>
<l>la vostra altezza, ch'all'estrema punta,</l>
<l>ove arriva il mortal, d'onore è giunta”.</l></lg>

<lg type="ottava">
<l>Ride il pio Lancilotto e dice: “Assai</l>
<l>mi fia premer di voi l'orma vicina”.</l>
<l>Col vello del leon poi gli aspri guai</l>
<l>di Malchin sana e l'alta sua ruina;</l>
<l>indi si volge a gli altri e dice: “Omai</l>
<l>poi che già il sol dall'alto punto inchina,</l>
<l>venga qualcun con l'impiombato cesto</l>
<l>ad onorar se stesso e 'l giorno festo.</l></lg>

<lg type="ottava">
<l>E pregio simigliante avrà il vittore</l>
<l>all'arme onde acquistò gradita palma,</l>
<l>ch'un nobil cesto fia cinto di fuore</l>
<l>con piastre d'oro fin di grave salma,</l>
<l>di seta ordito d'ostrico colore </l>
<l>dentro, ove della man cuopre la palma;</l>
<l>e se 'l ver di sì lunge si conduce,</l>
<l>fu il più onorato arnese di Polluce.</l></lg>

<lg type="ottava">
<l>L'altro un'anfora d'or di giusta altezza</l>
<l>di preziosi unguenti fido albergo,</l>
<l>per dar conforto alla dogliosa asprezza</l>
<l>di braccio intorto o d'impiagato tergo”.</l>
<l>L'orgoglioso guerrier, ch'ogn'altro sprezza,</l>
<l>tosto ch'ode il parlar si mostra a tergo,</l>
<l>Taulasso è costui della Montagna,</l>
<l>nato dove il Solveo nel mare stagna.</l></lg>

<lg type="ottava">
<l>Quante avea vesti intorno avventa a terra,</l>
<l>e d'impiombati cesti arma le mani,</l>
<l>poi snodando le braccia invita a guerra</l>
<l>quanti ha buon cavalier pressi e lontani,</l>
<l>e dando colpi al cielo or apre or serra</l>
<l>le pugna in giro e dice: “Come vani</l>
<l>saran tutti color che penseranno</l>
<l>altro ritrar da me che morte o danno?</l></lg>

<lg type="ottava">
<l>E piacesse oggi al ciel, ch'a ciò venire</l>
<l>volesse un de' miglior che chiude Avarco,</l>
<l>ch'io 'l potessi percuotere e ferire</l>
<l>d'ogni clemenza e penitenza scarco;</l>
<l>ch'assai mi fia pur duol veder morire,</l>
<l>chi per nostra salute è d'arme carco,</l>
<l>e questa man contra Clodasso accinta</l>
<l>del pio sangue civile aver dipinta”.</l></lg>

<lg type="ottava">
<l>E per ch'al chiamar primo alcun non viene,</l>
<l>ché quel ritien vergogna e quel timore,</l>
<l>prende il gran pregio aurato e si conviene, </l>
<l>dic'egli, a me questo primiero onore;</l>
<l>e l'altro ancor poi che nessun si tiene</l>
<l>possente a contrastar co 'l mio valore;</l>
<l>Risponde Lancilotto: “Io vel consento,</l>
<l>se nullo or di mostrarse aggia ardimento”.</l></lg>

<lg type="ottava">
<l>Quando Florio il Toscan, che vicin'era,</l>
<l>vede tacere ogni uom, pietade il prende</l>
<l>della negletta e vilipesa schiera,</l>
<l>e 'n ver l'inviatore il passo stende,</l>
<l>alto parlando: “Or questa vita pera,</l>
<l>ch'a passo a passo nel suo fine scende,</l>
<l>solo in un punto; prima che soffrire</l>
<l>di tanto e tale stuolo il biasmo udire”.</l></lg>

<lg type="ottava">
<l>Grida il popol d'intorno e lieto fasse,</l>
<l>ch'un sì nobil guerrier si metta in prova;</l>
<l>e 'l famoso Tristano ivi si trasse,</l>
<l>e ciò che fea mestier, per lui ritrova;</l>
<l>non volle ch'altra mano il dispogliasse,</l>
<l>né che 'n porgergli aita altri si muova;</l>
<l>ei sol gli apporta i cesti, ei sol gli cinge,</l>
<l>e la vittoria aperta gli dipinge.</l></lg>

<lg type="ottava">
<l>Or già s'è in guerra posto Taulasso,</l>
<l>e del fato di Florio assai gl'incresce;</l>
<l>ch'al suo colpo primiero ei caggia in basso </l>
<l>sì tosto spera, che con lui si mesce;</l>
<l>drizzasi l'un ver l'altro a largo passo,</l>
<l>e quanto può su 'l piede alto s'accresce;</l>
<l>poi più vicin con sollevate braccia</l>
<l>esamina ciascun ciò ch'altri faccia:</l></lg>

<lg type="ottava">
<l>e con finte percosse va tentando</l>
<l>come trove il nemico acconcio all'opra;</l>
<l>or ferendo leggiero, ora schivando,</l>
<l>più l'occhio e l'arte che 'l valore adopra;</l>
<l>e vanno in giro attorno; ma poi quando</l>
<l>vide il Toscano il suo vantaggio sopra,</l>
<l>che 'l nemico scoperta avea la gola,</l>
<l>di ferirlo aspramente il tempo invola.</l></lg>

<lg type="ottava">
<l>Ma perch'era pur grande, ivi no 'l coglie,</l>
<l>che gli venne a cadere in mezzo al petto,</l>
<l>e 'l ferì tal, che d'ogni carne scioglie</l>
<l>l'osso più in alto in tra le coste astretto;</l>
<l>all'ira il fer Britanno il fren discioglie,</l>
<l>e col folto cader ch'arbore o tetro</l>
<l>batte grandine al maggio, i colpi versa</l>
<l>con l'una e l'altra man dritta e riversa.</l></lg>

<lg type="ottava">
<l>L'ammaestrato Florio che s'accorge,</l>
<l>che conviene al furor conceder loco,</l>
<l>ora il cesto, ora il braccio innanzi porge,</l>
<l>e dell'ira mortal tien lunge il foco;</l>
<l>l'altro mentre s'abbassa e mentre insorge,</l>
<l>va le forze scemando a poco a poco,</l>
<l>e col molto ferir già frale e 'ncerto</l>
<l>or questo loco or quel lassa scoperto.</l></lg>

<lg type="ottava">
<l>Et ei, che qual l'accorto cacciatore,</l>
<l>che nascoso il leon tra frondi aspetta,</l>
<l>che quando gli è più al dritto, in mezzo il core</l>
<l>gli scocca inevitabile saetta;</l>
<l>come vede al Britanno il capo fuore</l>
<l>della dovuta guardia, a lui si getta,</l>
<l>e nella manca tempia in modo il fere,</l>
<l>che co' sensi smarriti il feo cadere.</l></lg>

<lg type="ottava">
<l>Va con la fronte in basso, sì che appare</l>
<l>combattuto dalfino al lito spinto,</l>
<l>quando è più irato e tempestoso il mare,</l>
<l>dal fero austro vernal di nubi cinto;</l>
<l>come il vede in tal guisa a terra andare</l>
<l>il cortese Toscan, da pietà vinto</l>
<l>ratto il sollieva in alto e 'n seno il porse</l>
<l>della schiera de' suoi, che al caso corse.</l></lg>

<lg type="ottava">
<l>E 'l portaro all'albergo, dove sembra,</l>
<l>quantunque vivo pur, peggio che morto;</l>
<l>nullo appar moto all'indormite membra,</l>
<l>e 'l capo inchino e 'n su la spalla intorno;</l>
<l>tutto il popol miglior tosto s'assembra</l>
<l>intorno al vincitor, pien di conforto;</l>
<l>che temea ch'un guerrier sì chiaro e forte</l>
<l>non venisse al suo fin per simil morte.</l></lg>

<lg type="ottava">
<l>Ma sovr'ogn'altro lieto era Tristano,</l>
<l>che più caro il tenea che proprio frate;</l>
<l>né men di quello il figlio del re Bano,</l>
<l>ch'era a lui simil d'anni e di bontate,</l>
<l>e 'l meritato don gli pone in mano</l>
<l>dicendo: “Questo integro riservate</l>
<l>per segno eterno dell'avuta gloria,</l>
<l>e questo altro da poi per mia memoria”.</l></lg>

<lg type="ottava">
<l>E gli fé don di tutta l'armadura,</l>
<l>ch'al superbo Clodino aveva tolta,</l>
<l>con la spada incantata e la cintura</l>
<l>di finissime gemme e d'oro avvolta;</l>
<l>poi che fosse portata prese cura</l>
<l>a chi la guadagnò con pena molta</l>
<l>l'anfora preziosa; indi si muove</l>
<l>per seguitar l'incominciate prove.</l></lg>

<lg type="ottava">
<l>E dice: “Alti signori, in cortesia</l>
<l>e per l'alta virtù di chi s'onora,</l>
<l>quella coppia miglior che di voi sia</l>
<l>più in arme esercitata, si mostri ora</l>
<l>sovra il destriero a giostra e poi che fia</l>
<l>rotta la forte lancia, tragga fuora</l>
<l>la spada micidiale e del primiero</l>
<l>sien l'arme di Brunoro e 'l suo corsiero.</l></lg>

<lg type="ottava">
<l>Del fratel Dinadan le spoglie opime,</l>
<l>che ricchissime son, saran di quello,</l>
<l>che del brando ferir più forte estime</l>
<l>de' gran giudicatori il pio drappello”.</l>
<l>Non finì a pena le parole prime,</l>
<l>che sovra alto caval possente e snello</l>
<l>arrivar Maligante vede armato,</l>
<l>e 'l cavalier Norgallo d'altro lato.</l></lg>

<lg type="ottava">
<l>Ride il gran Lancilotto e dice: “Omai</l>
<l>non fia senza favor la lite nuova,</l>
<l>poi che i miglior guerrier che fosser mai,</l>
<l>per tal giorno onorar vengono in prova;</l>
<l>or di voi l'uno e l'altro, come assai</l>
<l>aggia spazio acquistato, il corso muova”.</l>
<l>Poi di trombe svegliar quel grido face,</l>
<l>per cui Marte s'accende e spegne pace.</l></lg>

<lg type="ottava">
<l>Sprona l'un verso l'altro in tal furore,</l>
<l>che la vista mortal gli segue a pena,</l>
<l>qual austro e borea ch'alle torbid'ore</l>
<l>si vengano a 'ncontrar sovra l'arena;</l>
<l>truovansi a mezzo il corso e del romore</l>
<l>tutta la chiusa valle e l'aria è piena;</l>
<l>troncansi ambe le lancie e l'un destriero</l>
<l>trapassò via volando al suo sentiero;</l></lg>

<lg type="ottava">
<l>ma quel di Maligante al crudo intoppo</l>
<l>di volersi arrestar si mise in forse,</l>
<l>pur' oltra andò con debile galoppo,</l>
<l>non come infino allor, volando corse;</l>
<l>ché l'asta, che per lui fu dura troppo,</l>
<l>dritto al suo buon signore il colpo porse</l>
<l>nel volante frontal sovra la vista,</l>
<l>onde il buon cavalier più lode acquista.</l></lg>

<lg type="ottava">
<l>Il percosso guerrier si piega alquanto</l>
<l>con l'elmo indietro che la testa aggreva;</l>
<l>ma il gran core e 'l vigor gli giova tanto,</l>
<l>che in breve spazio in alto la rileva;</l>
<l>ma più dolor gli apporta, ch'altro tanto</l>
<l>danno il prode avversario non riceva;</l>
<l>ché no 'l ferisce in fronte, ma in quel loco,</l>
<l>che vien sotto la gola basso un poco.</l></lg>

<lg type="ottava">
<l>Volge il caval ciascuno e con la spada</l>
<l>tosto al secondo onor bramoso riede;</l>
<l>l'accorto Maligante opra che vada</l>
<l>ben grave il colpo e sol la fronte fiede;</l>
<l>l'altro ferisce lui per ogni strada,</l>
<l>ove ha più il modo e più scoperto il vede;</l>
<l>mena più spessi i colpi e non gli cale</l>
<l>se quel più che quell'altro in guerra vale.</l></lg>

<lg type="ottava">
<l>Trovagli pure al fin la destra spalla</l>
<l>con forza tale e così viene a pieno,</l>
<l>che 'ndormita la man di poco falla,</l>
<l>che non lass'ire il brando su 'l terreno,</l>
<l>dicendo: “Or prove la virtù Norgalla,</l>
<l>se di quella di Gorre possa meno”.</l>
<l>Ma si rinforza il fero Maligante,</l>
<l>e più saldo e leggier che fosse innante;</l></lg>

<lg type="ottava">
<l>con mille colpi e tutti nella testa,</l>
<l>il cavalier Norgallo ripercuote;</l>
<l>non rivolge tant'onde atra tempesta,</l>
<l>quando più soffia il vento di Boote;</l>
<l>ned ei per tutto ciò queto s'arresta,</l>
<l>né le speranze sue rimangon vòte,</l>
<l>ma col cor'alto e con la spada stretta</l>
<l>fa del duol che gli vien chiara vendetta.</l></lg>

<lg type="ottava">
<l>Ma il nobil Lancilotto, ch'ha timore,</l>
<l>che ne possa avvenir più grave danno,</l>
<l>entra in fra loro e frena quel furore,</l>
<l>che dolce sembra e poi n'apporta affanno;</l>
<l>e 'l re Lago e i compagni il primo onore</l>
<l>al cavalier Norgallo uniti danno;</l>
<l>perch'al correr dell'asta fu sovrano,</l>
<l>come l'altro alla spada oprar la mano.</l></lg>

<lg type="ottava">
<l>Così quel di Brunoro ebbe le spoglie,</l>
<l>l'altro di Dinadan senza contesa;</l>
<l>indi il buon Lancilotto si raccoglie</l>
<l>con l'altra schiera a muover liti intesa,</l>
<l>dicendo: “Qual di voi spronin le voglie</l>
<l>d'esercitare i piedi all'alta impresa</l>
<l>del leggier corso, innanzi si dimostri,</l>
<l>e nessun vòto andrà de' pregi nostri;</l></lg>

<lg type="ottava">
<l>che due famosi cani avrà il primiero,</l>
<l>ch'avanzan di grandezza ogni molosso;</l>
<l>e ciascuno è di lor sì forte e fero,</l>
<l>ch'ave e l'orso e 'l leon di vita scosso;</l>
<l>e d'oro ornate con lavoro altero</l>
<l>tutto armato ha di piastre il petto e 'l dosso;</l>
<l>del medesmo ave al collo aspro monile,</l>
<l>ch'ogni aguto ferir si tiene a vile.</l></lg>

<lg type="ottava">
<l>Avrà il secondo un animoso pardo,</l>
<l>che di spoglia ricchissima è coperto;</l>
<l>al cui correr veloce è il vento tardo,</l>
<l>snello e vago ha il saltare e 'l morder certo;</l>
<l>sarà premio del terzo un leve dardo,</l>
<l>di cui d'ebano è l'asta e 'l ferro ha inserto</l>
<l>di sì incantata e sì mirabil tempre,</l>
<l>che ciò ch'ei può ferir l'uccide sempre.</l></lg>

<lg type="ottava">
<l>Né fien vòti di pregio gli altri ancora,</l>
<l>e sia quanto potrà lunga la schiera;</l>
<l>ch'assai tesor di spoglie mi dimora,</l>
<l>ond'io possa gradir la gloria vera”.</l>
<l>A sì dolce invitar già mostra fuora</l>
<l>la persona ch'avea sciolta e leggiera,</l>
<l>di veste scarca il suo cugin Boorte,</l>
<l>appellando i vicini a quella sorte.</l></lg>

<lg type="ottava">
<l>Surge Landone il destro, che 'n su 'l passo,</l>
<l>che più guarda all'Ibernia, avea la sede,</l>
<l>poscia Alibel di Logres e Finasso</l>
<l>nodrito in Catanesia sol di prede;</l>
<l>vien doppo il bel Nortvallo Meliasso,</l>
<l>alla cui gran beltade ogni altro cede;</l>
<l>poi s'aggiunge Mandoro e Bandegamo</l>
<l>vaghi di riportar di pino il ramo.</l></lg>

<lg type="ottava">
<l>Mettegli Lancilotto insieme eguali,</l>
<l>poi dà il segno la tromba e quei repente,</l>
<l>qual la rigida corda i levi strali,</l>
<l>lassano il seggio lor velocemente;</l>
<l>Boorte va il primiero e s'avess'ali</l>
<l>d'aquila, non porria gire altramente;</l>
<l>seguelo assai vicin Landone il destro,</l>
<l>che tra i primi cursori era maestro.</l></lg>

<lg type="ottava">
<l>Poi venia Bandegamo e presso a quello</l>
<l>il vago Meliasso, che vincea</l>
<l>de' giovinetti il nobile drappello,</l>
<l>che della pari età nell'oste avea;</l>
<l>poco lontan Mandoro ed Alibello;</l>
<l>ma indietro a tutti gli altri rimanea</l>
<l>con suo troppo dolor Finasso il Bianco,</l>
<l>che pur quanto potea veniva al fianco.</l></lg>

<lg type="ottava">
<l>Già nel mezzo del corso avea Landone</l>
<l>racquistato Boorte e innanzi giva;</l>
<l>ch'al cominciare, il fren più che lo sprone,</l>
<l>in sé medesmo usato, or rifioriva</l>
<l>il servato vigor, ma il ciel s'oppone</l>
<l>alla speranza sua già ferma e viva;</l>
<l>ch'ove i destrier giacean di Lancilotto</l>
<l>la notte a rinfrescarse, era condotto.</l></lg>

<lg type="ottava">
<l>E 'n fra l'umida paglia e 'l lordo fimo,</l>
<l>non riguardando ben col passo scorse,</l>
<l>tal che si trova in basso e 'l volto il primo</l>
<l>nel bagnato terren cadendo porse;</l>
<l>ogni uom che rovinar dal sommo all'imo</l>
<l>il quasi vincitor sì presso scorse,</l>
<l>grida per la pietà, poi seco ride</l>
<l>quando il viso asciugarse irato il vide.</l></lg>

<lg type="ottava">
<l>Non s'arresta Boorte e con gran gioia</l>
<l>di ciascun riguardante ha il sommo loco;</l>
<l>ratto spedito dell'avuta noia</l>
<l>arrivato è Landon dopp'esso poco;</l>
<l>vien Bandegamo il terzo e se n'annoia</l>
<l>tale il franco Mandor, che par di foco;</l>
<l>che poi ch'esser non può fra' primi dui,</l>
<l>ferma speranza avea di vincer lui.</l></lg>

<lg type="ottava">
<l>Alibel doppo lor venne e Finasso</l>
<l>così giunti fra lor, che mal porria</l>
<l>alcun ben giudicar chi s'abbia il passo</l>
<l>posto più innanzi o chi 'l perdente sia;</l>
<l>l'ultimo a tutti gli altri è Meliasso,</l>
<l>la cui tenera età la lunga via</l>
<l>mal poté sostenere e 'l volto ha pieno</l>
<l>d'amaro lagrimar di doglia il seno.</l></lg>

<lg type="ottava">
<l>E la vergogna e l'ira in lui raccresce</l>
<l>lo splendor giovinil che 'l face adorno;</l>
<l>volgesi a Lancilotto e lasso mesce</l>
<l>le note tra i sospir con greve scorno,</l>
<l>e dice: “Io veggio ben ch'al ciel rincresce</l>
<l>di chi visse quaggiù più lungo giorno,</l>
<l>se di tutto lo stuol di me più antico</l>
<l>solo abbassando noi si mostra amico”.</l></lg>

<lg type="ottava">
<l>Ride il pio Lancilotto e gli risponde:</l>
<l>maggior d'essi mercede avrete certa,</l>
<l>ch'alto desio che 'n giovin core abbonde,</l>
<l>quanto l'altrui vittorie il pregio merta”;</l>
<l>indi una aurea ghirlanda, che le fronde</l>
<l>agguagglia dell'allor, di gemme inserta,</l>
<l>sovra i biondi capei gli pone e dice:</l>
<l>“Al buon vostro voler portarla lice”.</l></lg>

<lg type="ottava">
<l>I due famosi can Boorte prende,</l>
<l>Landon quasi sdegnoso il leve pardo,</l>
<l>dicendo: “Tale onor, signor, vi rende</l>
<l>più il mio fero destin, che l'esser tardo”;</l>
<l>e l'altro a lui ridendo: “Se v'offende</l>
<l>il cielo e del mio bene ha tal riguardo,</l>
<l>assai mi pregio io più, perché più vale</l>
<l>favor divin ch'ogni virtù mortale”.</l></lg>

<lg type="ottava">
<l>Il prezioso dardo ha Bandegamo,</l>
<l>Lancilotto a Mandoro una cintura</l>
<l>dona arricchita di sottil ricamo,</l>
<l>con la spada ch'è forte oltra misura;</l>
<l>e per mai non aver giusto richiamo,</l>
<l>d'adeguar bene il pregio assai procura</l>
<l>in tra Finasso il Bianco ed Alibello,</l>
<l>senza offender la mente a questo o a quello.</l></lg>

<lg type="ottava">
<l>Et uno aureo monile, il qual gli avea</l>
<l>il gran re Clodoveo l'altr'ier mandato;</l>
<l>che nove volte il collo gli cingea;</l>
<l>per richiesta di lui gli fu portato;</l>
<l>e due d'esso eguai parti ne facea,</l>
<l>poi di par n'ha ciascun cortese ornato;</l>
<l>indi prega la schiera, ch'è più degna,</l>
<l>ch'a nuova altra tenzone innanzi vegna.</l></lg>

<lg type="ottava">
<l>Così fa in mezzo addur di grave peso</l>
<l>grossa sbarra di ferro e dice poi:</l>
<l>“Chi di questa in più spazio avrà disteso</l>
<l>il corso per sua man di tutti voi,</l>
<l>avrà il famoso brando che Galeso</l>
<l>oprò, quantunque indarno, sovra noi,</l>
<l>quando al fin cadde a terra; ed è cotale,</l>
<l>che no 'l può bene alzar forza mortale.</l></lg>

<lg type="ottava">
<l>Dell'altro fia il suo scudo, ch'è sì grande,</l>
<l>che tre simili a noi porria covrire;</l>
<l>qual convenne a gigante, onde si spande</l>
<l>l'aspra fierezza, che facea morire</l>
<l>i guerrier vinti e in orride vivande</l>
<l>sovra la mensa poi gli fea venire;</l>
<l>il terzo avrà di lui l'elmo e 'l cimiero,</l>
<l>ov'ha Marte legato e prigioniero”.</l></lg>

<lg type="ottava">
<l>Non contò gli altri don, che Maligante</l>
<l>era già ratto accorso e Gargantino,</l>
<l>poscia il re Pelinoro poco innante,</l>
<l>all'incontro Agraven che gli è vicino;</l>
<l>più d'un re duce e cavaliero errante</l>
<l>già per esser con lor prende il cammino,</l>
<l>ma vedendo Tristan già surto in piede,</l>
<l>privo d'ogni speranza indietro riede.</l></lg>

<lg type="ottava">
<l>Fu il primo Gargantin, che in man si prende</l>
<l>la salda sbarra e 'ntorno la rimira;</l>
<l>le forze e 'l peso esamina e comprende,</l>
<l>e tutto intento alla vittoria aspira;</l>
<l>alza quanto sa il braccio, indi lo stende,</l>
<l>e col poter quanto ha spingendo tira</l>
<l>la ferrea salma, che volando freme,</l>
<l>e ben lunge da lui l'arena preme.</l></lg>

<lg type="ottava">
<l>Doppo il primo avventar viene Agraveno,</l>
<l>a cui il loco secondo in sorte è dato;</l>
<l>che di manco poter non parve pieno,</l>
<l>che fere al par di lui l'istesso lato,</l>
<l>ma ben d'arte maggior; che nel terreno</l>
<l>meglio è confitta e in modo più lodato;</l>
<l>Pelinoro, ch'è 'l terzo, innanzi passa,</l>
<l>e i colpi d'ambe due più indietro lassa.</l></lg>

<lg type="ottava">
<l>Vien Maligante appresso e certo stima</l>
<l>di potere avanzar quei tre di molto;</l>
<l>ma perché vuole aver la palma prima,</l>
<l>usa tutto il saver ch'ha in sé raccolto;</l>
<l>ch'or la prende al più basso, ora alla cima,</l>
<l>or l'ha nel proprio mezzo il pugno avolto,</l>
<l>e va intorno librando il come e 'l d'onde</l>
<l>al securo avventar meglio risponde.</l></lg>

<lg type="ottava">
<l>Poi chinandosi a terra, dell'arena</l>
<l>rende aspro il ferro e la sudante mano,</l>
<l>stringel ben poscia e la nervosa schiena</l>
<l>forma in arco incurvato, indi pian piano</l>
<l>ritorna in alto e poi con tanta lena</l>
<l>il gettò da' suoi piè così lontano,</l>
<l>ch'al segno de i tre primi innanzi vada</l>
<l>quanto lunga due volte avea la spada.</l></lg>

<lg type="ottava">
<l>L'ultimo fu Tristan ch'a lento passo</l>
<l>alla prova ordinata si presenta;</l>
<l>recasi il ferro in man, che giace in basso,</l>
<l>così leggiero a lui ch'a pena il senta;</l>
<l>poi d'ogni cura il cor mostrando casso,</l>
<l>qual'asta il cacciator, sì forte avventa,</l>
<l>che il nobil Maligante ha superato</l>
<l>quanto tira il baston pastore irato.</l></lg>

<lg type="ottava">
<l>Grida il popol d'intorno e 'l chiaro nome</l>
<l>del vincitor Tristan porta alle stelle;</l>
<l>e Lancilotto a lui: “Le vostre chiome</l>
<l>già di mille corone ornate e belle</l>
<l>non devranno sdegnar, che di vil some</l>
<l>il loro antico onor si rinnovelle”;</l>
<l>e gli porge d'oliva una ghirlanda,</l>
<l>ch'ei guadagnò nella famosa Irlanda.</l></lg>

<lg type="ottava">
<l>Dicendo: “In cotal prova guadagnai</l>
<l>questa nel suo terren dal buon re Claro;</l>
<l>e perch'altro miglior non vidi mai</l>
<l>infino a questo dì, né vissi avaro;</l>
<l>or perché cedo a voi, s'io meritai,</l>
<l>che dono alcun de' miei vi fosse caro,</l>
<l>prendetela, vi prego, e non vi sia</l>
<l>a sdegno il suo valor, poi ch'ella è mia”.</l></lg>

<lg type="ottava">
<l>L'accetta il buon Tristano allegramente,</l>
<l>dicendo: “E come vostra oggi la prendo,</l>
<l>non perch'a voi non ceda interamente,</l>
<l>che 'l vostro al mio valor supremo intendo;</l>
<l>la spada ben'avrò come vincente,</l>
<l>poi che più di quei quattro il ferro stendo”.</l>
<l>Maligante lo scudo e Pelinoro</l>
<l>ha il grand'elmo lucente ornato d'oro.</l></lg>

<lg type="ottava">
<l>Una possente scura ad Agraveno</l>
<l>diede pur Lancilotto, ch'ebbe insieme</l>
<l>del medesmo Galeso e fa sereno</l>
<l>il cor di Gargantin, che d'ira freme,</l>
<l>con la mazza d'acciar ch'avea Drumeno,</l>
<l>che dell'Ircania nelle parti estreme</l>
<l>fu fabbricata in sì mirabil tempre,</l>
<l>che ciò che percotea squarciava sempre.</l></lg>

<lg type="ottava">
<l>Al dritto saettar propone i pregi,</l>
<l>dato a quel fine, il gran figliuol di Bano;</l>
<l>una faretra pria d'aurati fregi</l>
<l>piena di strali e l'arco Soriano;</l>
<l>serba al secondo degli arcieri egregi</l>
<l>un forte anel, che per tirar lontano</l>
<l>la corda incocche, ove un rubin riluce,</l>
<l>che del foco e del sol vincea la luce.</l></lg>

<lg type="ottava">
<l>Una fromba è del terzo ornata e bella,</l>
<l>di serico lavor contesta e d'oro:</l>
<l>già s'appresenta il primo e gli altri appella</l>
<l>il Nortfolco onorato Ganesmoro,</l>
<l>dicendo: “Quei che spinge amica stella</l>
<l>a commetter'a i venti i colpi loro,</l>
<l>vengan senz'aspettar nuova richiesta</l>
<l>a sì onorata impresa come questa”.</l></lg>

<lg type="ottava">
<l>Surge Baveno allora il pio cugino</l>
<l>del chiaro Lancilotto, indi il fratello</l>
<l>del fer Boorte, ch'era a lui vicino,</l>
<l>muove seco anco il Franco Lionello;</l>
<l>son già i tre insieme e ch'al voler divino</l>
<l>chi sia in prova il primiero o questo o quello</l>
<l>consenton si rimetta e i nomi d'essi</l>
<l>al profondo d'un elmo son commessi.</l></lg>

<lg type="ottava">
<l>Fu tratto innanzi il Gallico Baveno,</l>
<l>poi Ganesmoro e Lionello appresso;</l>
<l>ivi congiungon legni alti non meno,</l>
<l>che nell'Ida Cretea pino o cipresso;</l>
<l>pongon poi d'essi nell'estremo seno</l>
<l>una colomba candida, ch'oppresso</l>
<l>ha l'uno e l'altro piè da laccio breve,</l>
<l>ch'esser de' loro strali il segno deve.</l></lg>

<lg type="ottava">
<l>Alza il re Ganesmoro il suo forte arco</l>
<l>con lo stral, ch'alla corda avea la cocca;</l>
<l>poi disegnato assai con l'occhio il varco,</l>
<l>che più dritto il conduce, il nervo scocca;</l>
<l>va la saetta ben, ma il colpo è parco,</l>
<l>che del segno più in basso alquanto tocca;</l>
<l>suona il verde sostegno e per la tema</l>
<l>l'ali il pavido uccel scotendo trema.</l></lg>

<lg type="ottava">
<l>Vien Baveno il secondo e dritto coglie</l>
<l>il laccio che la tien, col forte strale,</l>
<l>tal che senza suo danno la discioglie,</l>
<l>et ella indi fuggendo spiega l'ale;</l>
<l>ma Lionel che scorge le sue spoglie</l>
<l>portarne il vento e l'aspettar non vale,</l>
<l>lo stral che sovra l'arco avea già posto,</l>
<l>ove la vide gire addrizza tosto:</l></lg>

<lg type="ottava">
<l>e quasi in fra le nubi in alto ascosa</l>
<l>il colpo micidial l'ha ritrovata;</l>
<l>percuotela ove all'omero si posa</l>
<l>la sinistra ala, onde riman privata;</l>
<l>tal che poi moribunda e disdegnosa</l>
<l>rivolgendo per l'aria e 'nsanguinata</l>
<l>a i piè del percussor venne a cadere,</l>
<l>e 'l popol riempie il ciel di grida altere.</l></lg>

<lg type="ottava">
<l>Poi molto doppo lei quell'ala ancisa</l>
<l>raggirata dal vento in basso scende;</l>
<l>l'una e l'altra raccoglie in lieta guisa</l>
<l>il nobil Lionello e 'l pregio prende;</l>
<l>così fan gli altri e Lancilotto avvisa,</l>
<l>che 'l dì, che in occidente il corso stende,</l>
<l>non l'ammonisce in van, che l'ottav'opra</l>
<l>prima si rechi a fin, ch'e 'l sol si copra.</l></lg>

<lg type="ottava">
<l>E dice: “Chi vorrà venire in prova</l>
<l>della lancia avventar dritta e lontana,</l>
<l>avrà, sendo il miglior, non d'opra nuova,</l>
<l>ma di mano antichissima e sovrana</l>
<l>lo scudo che donò, se 'l creder giova,</l>
<l>Teti al figliuolo alla città Troiana,</l>
<l>da Vulcan fabbricato ed a me il diede</l>
<l>Viviana e che sia tal mi facea fede.</l></lg>

<lg type="ottava">
<l>L'altro un'asta bellissima ch'ancora</l>
<l>si pensa esser d'Achille in Pelio colta”.</l>
<l>Creuso il Senescial si drizza allora,</l>
<l>e doppo forse poi schiera più folta;</l>
<l>ma il magnanimo Arturo, che vien fuora,</l>
<l>e con la maiestà ch'era in lui molta,</l>
<l>dice: “Io sarò con voi”; fu la cagione, </l>
<l>che non vennero in prova altre persone.</l></lg>

<lg type="ottava">
<l>E Lancilotto stesso, che s'accorge </l>
<l>della troppa umiltà, va riverente,</l>
<l>e lo scudo fatato in man gli porge,</l>
<l>dicendo: “A voi convien veracemente,</l>
<l>perché in voi tal valore o più si scorge,</l>
<l>che già nel suo signor primieramente;</l>
<l>e poi senza provar, tutti intendemo,</l>
<l>che in ogni parte a noi sete supremo.</l></lg>

<lg type="ottava">
<l>Però vi piaccia il prenderlo e volere,</l>
<l>che del vostro Creuso l'asta sia”.</l>
<l>Ride il famoso Arturo e “Dispiacere”,</l>
<l>dice, “Non voglio a tanta cortesia,</l>
<l>e 'n memoria di voi m'aggrada avere</l>
<l>il prezioso dono e per tal via</l>
<l>prenda l'asta Creuso”; e 'l pregio porge,</l>
<l>che gliel serbi Agraven, che presso scorge.</l>
</lg></div1>

<div1><head>CANTO XXV</head>


<lg type="ottava">
<l>Delle prove onorate giunto il fine</l>
<l>dietro al famoso re parte ciascuno,</l>
<l>e dell'albergo umil trova il confine,</l>
<l>ove la sete sua sazia e 'l digiuno;</l>
<l>poi ch'attuffando il sol l'aurato crine</l>
<l>nell'onda occidental vien l'aer bruno,</l>
<l>sovr'aspro letticciuol le membra stende,</l>
<l>e del lungo sudar restauro prende.</l></lg>

<lg type="ottava">
<l>Ma il pio figlio di Ban la nuda terra</l>
<l>presso al buon Galealto ha per sostegno,</l>
<l>pensa a lui sol nè mai le luci serra,</l>
<l>che di riposo aver si chiama indegno,</l>
<l>e di cure mortali eterna guerra</l>
<l>si sente dentro al sen di doglia pregno,</l>
<l>or su questo rivolto or su quel lato,</l>
<l>or supino ora in piè cangiando stato.</l></lg>

<lg type="ottava">
<l>Tornangli tutte in cor l'alte fatiche,</l>
<l>che per terra e per mar seco sofferse,</l>
<l>e dove il ciel con le sue stelle amiche</l>
<l>di vittoria il cammin seco gli aperse;</l>
<l>che 'l trovò sempre tal, che fra l'antiche</l>
<l>coppie fide in amar simil non scerse;</l>
<l>e non vuol più gradir felice sorte</l>
<l>or ch'averla con lui gli ha tolto morte.</l></lg>

<lg type="ottava">
<l>Avvolto in tai pensier, come l'aurora</l>
<l>con le rosate mani il giorno adduce,</l>
<l>risveglia e chiama chi dormiva ancora</l>
<l>della gente gradita ond'egli è duce;</l>
<l>poi con ornata pompa trae di fuora,</l>
<l>accesa intorno ampissima la luce</l>
<l>di candide facelle, il gran re morto,</l>
<l>per locarlo nel tempio al sacro porto.</l></lg>

<lg type="ottava">
<l>Ove con larghe lagrime portato</l>
<l>sovra il gran limitare in alto il pose,</l>
<l>dentro albergo di piombo fuori aurato,</l>
<l>che 'nfra drappi ricchissimi nascose;</l>
<l>d'attorno tutto il loco è circondato</l>
<l>di palme e 'nsegne sue vittoriose;</l>
<l>sotto a lui poscia stan di Segurano</l>
<l>le spoglie appese di sua stessa mano.</l></lg>

<lg type="ottava">
<l>Non perché eternamente ivi dimore,</l>
<l>che per lui non gli par sede assai degna,</l>
<l>ma infin che sia di quella impresa fuore,</l>
<l>e che d'Arturo in mano Avarco vegna;</l>
<l>ch'allora ei proprio con supremo onore</l>
<l>nelle fortunat'Isole ove regna</l>
<l>il buon sangue di lui, per aspro mare</l>
<l>a' suoi liti paterni il vuol portare.</l></lg>

<lg type="ottava">
<l>Or mentre ciò facea, dall'altra parte</l>
<l>il misero Clodasso e la pia moglie,</l>
<l>l'afflitta Claudiana han tante sparte</l>
<l>lagrime a terra in angosciose doglie,</l>
<l>ch'avrian mosso a pietà Bellona e Marte,</l>
<l>e del fero Pluton le crude soglie,</l>
<l>non pur la gente languida ch'ascolta,</l>
<l>or non men che di duol di tema involta.</l></lg>

<lg type="ottava">
<l>Ché l'infelice popolo omai vede,</l>
<l>ch'ogni saldo sperar s'è fatto vano,</l>
<l>morto il suo valoroso Palamede,</l>
<l>che 'l Britanno furor tenea lontano,</l>
<l>poi quel nella cui mano avea più fede,</l>
<l>che 'n tutte l'altre, il fero Segurano,</l>
<l>e 'l giovinetto re Clodin, nel quale</l>
<l>parea fosse il rimedio d'ogni male.</l></lg>

<lg type="ottava">
<l>Pur del suo vecchio re sentendo il pianto,</l>
<l>lagrimando di lui, se stesso oblia;</l>
<l>che 'l vedea dispogliato il real manto</l>
<l>chiamar la morte dispietata e ria,</l>
<l>dicendo: “E perché m'hai lassato tanto </l>
<l>in questo velo, oimé? Che s'io morìa</l>
<l>molti anni sono andati, il più felice</l>
<l>era io del mondo, or sono il più infelice.</l></lg>

<lg type="ottava">
<l>Ma pur potessi almeno in tanto duolo</l>
<l>aver questo crudele aspro conforto,</l>
<l>di vedermi ora innanzi il mio figliuolo,</l>
<l>qual'ei si mostre, insanguinato e morto,</l>
<l>e potergli le piaghe afflitto e solo</l>
<l>di lagrime lavar, poi dargli il porto</l>
<l>ch'alle spogliate membra ultimo dassi,</l>
<l>di terra ornata e di marmorei sassi.</l></lg>

<lg type="ottava">
<l>Sì ch'io fossi securo che le mani,</l>
<l>le mani al mio buon seme crude e fere,</l>
<l>no 'l facciano esca di bramosi cani,</l>
<l>d'avvoltori, di corvi e d'aspre fere;</l>
<l>e che i nemici miei pressi e lontani</l>
<l>il duro scempio vengano a vedere,</l>
<l>dicendo: 'Tale avegna al suo parente,</l>
<l>e di quanta ave intorno amica gente'“.</l></lg>

<lg type="ottava">
<l>Con tai duri lamenti a terra giace</l>
<l>in tra cenere immonda e polve avvolto,</l>
<l>e d'oscuro color macchiati face</l>
<l>i canuti capei, la barba e 'l volto;</l>
<l>né la notte né 'l dì ritrova pace,</l>
<l>senza chiuder le luci o poco o molto;</l>
<l>del cibo prende pur talora a forza,</l>
<l>che alcun servo migliore a ciò lo sforza.</l></lg>

<lg type="ottava">
<l>Ma che 'l dì duodecimo passato</l>
<l>sente Vagorre il re che Lancilotto,</l>
<l>doppo il funebre onore a fin recato,</l>
<l>avea con lunga pompa ricondotto</l>
<l>di Galealto il corpo nel sagrato</l>
<l>tempio al sepolcro; fu da speme indotto</l>
<l>a creder che lo sdegno e l'ira omai</l>
<l>nel generoso cor sia meno assai.</l></lg>

<lg type="ottava">
<l>Però che a mille prove conoscea</l>
<l>quanto era chiaro, nobile e pietoso</l>
<l>degli altrui danni e d'altrui sorte rea,</l>
<l>e di giovare a' miseri bramoso;</l>
<l>onde giunto a Clodasso gli dicea:</l>
<l>“Date al vostro dolor qualche riposo,</l>
<l>ch'io penso di recarvi oggi vicino</l>
<l>il vostro altero genero e Clodino;</l></lg>

<lg type="ottava">
<l>se vorrete, Clodasso, consentire</l>
<l>ch'io mi mostri oratore in vostro nome</l>
<l>al figliuol del re Ban, ch'omai dell'ire</l>
<l>già deposte dal cor le gravi some</l>
<l>voglia lassar da' nostri seppellire</l>
<l>i due regi illustrissimi, sì come</l>
<l>convien di loro all'alta nobiltade,</l>
<l>e d'un tal vincitore alla pietade;</l></lg>

<lg type="ottava">
<l>e ch'oltra il grande onor gli faccia offerta</l>
<l>di preziosi doni in sua mercede,</l>
<l>per l'una e l'altra via mostrare aperta,</l>
<l>ove il supremo onore e 'l premio sede;</l>
<l>che ben d'aspra durezza ha l'alma inserta,</l>
<l>chi dubbioso dell'una al fin non cede,</l>
<l>poi che più volte s'ha rivolto in seno,</l>
<l>ch'elle vengan congiunte, ad ambe almeno”.</l></lg>

<lg type="ottava">
<l>Il doglioso Clodasso poi ch'alquanto</l>
<l>s'ha il cor compresso e che 'l rugoso volto</l>
<l>bagnato ha intorno di più largo pianto,</l>
<l>e di più trista cenere ravvolto,</l>
<l>risponde sospirando: “Ben che tanto</l>
<l>non mi dorria dal mondo essere sciolto,</l>
<l>quanto il pregar quel crudo, onde rimase</l>
<l>son senza tai figliuoi le nostre case;</l></lg>

<lg type="ottava">
<l>pure il paterno uficio e la pietade,</l>
<l>senza speranza aver, fa ch'io consenta,</l>
<l>che voi prendiate in van per noi le strade</l>
<l>a far dolce venir chi ne tormenta;</l>
<l>con fargli offerta di sì grandi e rade</l>
<l>ricchezze che porriano assai contenta</l>
<l>render di Mida ancor l'avara voglia,</l>
<l>che di vita per lor se stessa spoglia”.</l></lg>

<lg type="ottava">
<l>E chiamato Astrabor comanda e dice:</l>
<l>“Gite dove il mio ben giace più caro</l>
<l>e la corona regia, onde felice</l>
<l>mi tenni un tempo e sì pregiato e chiaro,</l>
<l>prendete in prima e sia dono infelice</l>
<l>a chi n'ha qui ripien di pianto amaro;</l>
<l>la qual di sì gran gemme e tali è piena,</l>
<l>ch'altre tante ne son nel mondo a pena.</l></lg>

<lg type="ottava">
<l>Poi la vesta real, là dove l'oro</l>
<l>tra smeraldi e rubin rimane ascoso,</l>
<l>la qual soletta avanza ogni tesoro,</l>
<l>che quell'empio sperar già mai fuss'oso;</l>
<l>lo scettro ancor, che qualunque altri foro</l>
<l>tra' Persi o gl'Indi al tempo più famoso</l>
<l>d'assai pregio trapassa e di lui sia</l>
<l>ogni ornamento della regia mia.</l></lg>

<lg type="ottava">
<l>Che poi che piace al ciel ch'ei m'aggia privo</l>
<l>de' più cari ch'avea del regno eredi,</l>
<l>d'essi e d'ogn'altro ben restando schivo,</l>
<l>ogni cosa mortale ho sotto i piedi;</l>
<l>or gite adunque tosto, acciò ch'io vivo</l>
<l>possa compor dentro a marmoree sedi</l>
<l>i due terrestri vel di quei, che soli</l>
<l>fur di vera virtù lucenti soli”.</l></lg>

<lg type="ottava">
<l>Non molto a ritornar tarda Astraborre,</l>
<l>e i domandati arnesi ivi entro adduce;</l>
<l>dagli in potere appresso di Vagorre,</l>
<l>che dell'aspro viaggio fosse duce;</l>
<l>ei sovra ornato carro gli fa porre,</l>
<l>che d'oro intorno riccamente luce,</l>
<l>da quattro gran destrier tirato, a i quali</l>
<l>non vede altro paese molti eguali.</l></lg>

<lg type="ottava">
<l>Muove esso innanzi e solo in compagnia</l>
<l>Ideo ch'è il primo araldo seco mena,</l>
<l>che ben sapeva omai del gir la via,</l>
<l>ché più volte calcò l'istessa arena;</l>
<l>sovra un picciol caval monta, che sia</l>
<l>di conducerlo a fin possente a pena,</l>
<l>di brun vestito, ma l'araldo intorno</l>
<l>degli usati color si fece adorno.</l></lg>

<lg type="ottava">
<l>Così quei due, con Filigante insieme</l>
<l>giovin d'alto valore e di gran fede,</l>
<l>che in abito assai vile il carro preme,</l>
<l>e i tiranti corsier gastiga e fiede,</l>
<l>vanno oltra pur, come chi spera e teme</l>
<l>di ciò che a lui vicino incontra o vede,</l>
<l>in fin che già del fosso che circonda</l>
<l>il nemico oste lor sono alla sponda.</l></lg>

<lg type="ottava">
<l>Ivi trovan, ch'a caso su 'l mattino</l>
<l>va il campo visitando il pio Tristano,</l>
<l>come la mandra suol fido mastino,</l>
<l>a cui il lupo non sia molto lontano;</l>
<l>riguardagli esso e poi ch'è più vicino,</l>
<l>vede il buon vecchio re ch'alza la mano</l>
<l>d'amicizia per segno e sceso in terra</l>
<l>domanda pace alla perduta guerra.</l></lg>

<lg type="ottava">
<l>Dicendo: “O invitto, altero e chiaro germe</l>
<l>del più onorato tronco che mai fusse,</l>
<l>umil ti prego per le ornate e ferme</l>
<l>virtù del sacro tuo Meliadusse,</l>
<l>che non voglia oggi alle fortune inferme,</l>
<l>ch'al lor più basso fine il ciel condusse,</l>
<l>giunger più peso e vi sovvegna ancora</l>
<l>del re Vagorre che fu vostro ognora”.</l></lg>

<lg type="ottava">
<l>Quand'ode il buon Tristan che questo sia</l>
<l>Vagorre, ch'onorò mai sempre quale</l>
<l>padre e signor, che in bassa compagnia</l>
<l>lì si mostrava a prigioniero eguale,</l>
<l>l'abbraccia e dice: “E quale avversa e ria</l>
<l>sorte al vostro valor tarpate ha l'ale?</l>
<l>Che di sì altero grado oggi vi veggio</l>
<l>d'ogni servo più umil venuto al peggio?”</l></lg>

<lg type="ottava">
<l>Gli risponde Vagorre: “Non mie colpe,</l>
<l>né mio grave tentar soverchie imprese,</l>
<l>ma il troppo amor ch'io porto altrui m'incolpe,</l>
<l>e la pia carità pura e cortese</l>
<l>verso il miser Clodasso e me ne scolpe</l>
<l>la fé sincera e 'l gran desio ch'accese</l>
<l>gli spirti in me di non lassarlo mai,</l>
<l>ma seco aver comune il bene e i guai.</l></lg>

<lg type="ottava">
<l>E pregato da lui vengo in suo nome</l>
<l>a pregar Lancilotto che gli renda</l>
<l>morti il genero e 'l figlio e gravi some</l>
<l>d'oro e di gemme per mercé si prenda,</l>
<l>s'a voi piace il lassarme e dirmi come</l>
<l>in ver lui più securo il passo stenda,</l>
<l>e supplicarlo ancor, s'ad uopo vegna,</l>
<l>che svegli la pietà che in esso regna”.</l></lg>

<lg type="ottava">
<l>Non poté senza lagrime a lui dire</l>
<l>il famoso Tristan: “Padre onorato</l>
<l>non sol potrete voi securo gire,</l>
<l>ove per chiaro amor sete inviato,</l>
<l>ma voglio insieme anch'io con voi venire,</l>
<l>in fin ch'al padiglion v'aggia recato</l>
<l>del nobil Lancilotto, dov'io spero,</l>
<l>che 'l vostro bel desio si compia intero”.</l></lg>

<lg type="ottava">
<l>Così detto comanda che da' suoi</l>
<l>gli sia libero, aperto e largo il varco,</l>
<l>ove esso il primo e gli vien dietro poi</l>
<l>Ideo col carro prezioso carco;</l>
<l>giungon senza trovar chi 'l passo annoi,</l>
<l>ove il gran destruttor di quei d'Avarco</l>
<l>sotto l'abergo suo soletto stasse,</l>
<l>con le pie luci ancor languide e basse.</l></lg>

<lg type="ottava">
<l>Il qual tosto che scorge il suo Tristano,</l>
<l>con dolce salutar vicin gli accorre,</l>
<l>abbraccia il collo e stringeli la mano,</l>
<l>e 'l face in ricco seggio appo sé porre,</l>
<l>quand'ei gli mostra in abito sì strano,</l>
<l>e 'n lugubre dolore il re Vagorre,</l>
<l>dicendo: “Ecco cui manda altrui pietade</l>
<l>a trovar voi per sì dubbiose strade.</l></lg>

<lg type="ottava">
<l>Quando affisa la vista il cavaliero,</l>
<l>e l'onorato re ben raffigura,</l>
<l>surge in piè riverente e poi qual fero</l>
<l>destino avverso o quale aspra ventura </l>
<l>qui conduce or, dicea, l'unico e vero</l>
<l>mio padre antico, in cui posi ogni cura</l>
<l>di servir sempre, avvegna che la sorte</l>
<l>n'ha date al guerreggiar contrarie scorte?</l></lg>

<lg type="ottava">
<l>Indi in più degno seggio collocato,</l>
<l>segue oltra: “Or che comanda il mio signore?</l>
<l>Al qual nulla da me sarà negato,</l>
<l>e sia la vita ancor fuor che l'onore,</l>
<l>che d'alcun dritto amico domandato</l>
<l>non fu già mai che no 'l consente il core,</l>
<l>ch'esser non può, che di virtù ripieno,</l>
<l>poi che candido amor riceve in seno”.</l></lg>

<lg type="ottava">
<l>Allora il vecchio re, poi che l'ha stretto</l>
<l>al collo intorno, come pio figliuolo,</l>
<l>comincia: “O cavalier per gloria eletto</l>
<l>del nostro mondo da chi regge il polo,</l>
<l>non desir di mio ben, né proprio affetto</l>
<l>d'alcun congiunto, disarmato e solo</l>
<l>in tra l'arme nemiche m'ha condotto</l>
<l>al cospetto venir di Lancilotto;</l></lg>

<lg type="ottava">
<l>ma la vera pietà ch'aver si deve</l>
<l>degli avversari ancor, non pur de' suoi;</l>
<l>quando oppressi veggiam da peso greve,</l>
<l>e 'l potergli alleggiar sia posto in noi;</l>
<l>e tanto più s'all'affannarsi breve</l>
<l>lunga e ferma speranza segua poi,</l>
<l>come a me avvien, che 'n pochi passi vegno</l>
<l>a chi di cortesia sostiene il regno:</l></lg>

<lg type="ottava">
<l>e che non ave a schivo l'ascoltare,</l>
<l>chi da' nemici suoi preghiere porti;</l>
<l>né che i duri nemici soglia odiare</l>
<l>poi che gli ha in suo poter battuti o morti,</l>
<l>ma le fortune afflitte consolare,</l>
<l>posti tutti in oblio gli oltraggi e i torti,</l>
<l>stimando che 'l perdono al vincitore</l>
<l>più d'ogn'altra vendetta apporti onore.</l></lg>

<lg type="ottava">
<l>Per tai cagioni adunque e 'n questa speme</l>
<l>negar non volli al misero Clodasso,</l>
<l>peggio or che morto tal dolore il preme, </l>
<l>d'ogni ben nudo e di speranza casso,</l>
<l>di voi pregar per le virtù supreme,</l>
<l>per l'alto cor che già mai sazio o lasso</l>
<l>non fu di bene oprar che 'n voi dimora</l>
<l>più che in altro mortal fiorisse ancora;</l></lg>

<lg type="ottava">
<l>che vi piaccia or ch'avete a pien compito</l>
<l>quanto il dever chiedea del chiaro amico,</l>
<l>che del figlio e del genero finito</l>
<l>sia con la morte loro ogni odio antico;</l>
<l>e non rimangano esca al nudo lito</l>
<l>d'empi cani e di corvi e del nemico</l>
<l>stuol privato quaggiù del lume interno</l>
<l>per così degna mano indegno scherno.</l></lg>

<lg type="ottava">
<l>Ma consentir vogliate che in Avarco,</l>
<l>lodando sovra il cielo il vostro nome,</l>
<l>io torni al miserel, ch'attende, carco</l>
<l>delle due care e sventurate some;</l>
<l>e che invece prendiate il ricco incarco,</l>
<l>che premer gli solea le bianche chiome,</l>
<l>la corona, lo scettro e l'aurea veste,</l>
<l>sì che segno real più non gli reste.</l></lg>

<lg type="ottava">
<l>E non vi sembre un gioco, altero figlio,</l>
<l>ch'un sì famoso re sia fatto umile</l>
<l>a chi del sangue suo veggia vermiglio,</l>
<l>all'orgoglioso odiar cangiando stile;</l>
<l>e chi l'arme d'Arturo e 'l Franco giglio</l>
<l>d'aver seco altra volta tenne a vile,</l>
<l>ora a voi mande in semplici parole</l>
<l>con tai doni a comprar la morta prole”.</l></lg>

<lg type="ottava">
<l>Qui si tacque egli e Lancilotto allora</l>
<l>quanto può reverente a lui risponde:</l>
<l>“La persona degnissima ch'onora</l>
<l>quanto abbraccia ocean con le largh'onde,</l>
<l>di Vagorre il mio re possente fora</l>
<l>con l'aspetto divin che 'l ciel le 'nfonde,</l>
<l>d'aspra tigre acquetar lo sdegno e l'ira,</l>
<l>quando i morti figliuoi presso rimira.</l></lg>

<lg type="ottava">
<l>E ciò tacendo pur, che adunque puote</l>
<l>in me sempre di lui figliuolo e servo,</l>
<l>co' gran ricordi e con le dolci note,</l>
<l>che fisse e sculte nella mente servo?</l>
<l>E che mercé delle superne rote</l>
<l>non son tanto però crudo e protervo</l>
<l>ch'io ricerchi in altrui più dura sorte</l>
<l>poi che l'ha il fato suo condotto a morte.</l></lg>

<lg type="ottava">
<l>E s'or contro a Clodino e Segurano</l>
<l>e molti altri gran duci mi mostrai</l>
<l>spietato forse, poi che qui lontano</l>
<l>così morti dal campo gli portai;</l>
<l>scusimi quello amor, che fu sovrano</l>
<l>a tutti altri veduti o scritti mai,</l>
<l>verso il mio Galealto, che m'indusse</l>
<l>a far ch'esso di loro ornato fusse.</l></lg>

<lg type="ottava">
<l>Ma il fei con quello onor, come si vede,</l>
<l>ch'a sì gran duci e regi convenia,</l>
<l>tutti coperti d'or la fronte e 'l piede,</l>
<l>qual potrebbe adoprar madre più pia;</l>
<l>né del nudo terreno avean la sede,</l>
<l>ma di serici drappi e gli fei pria</l>
<l>purgar le piaghe fuor con l'onde chiare,</l>
<l>e liquor preziosi entro versare.</l></lg>

<lg type="ottava">
<l>Et or ch'ogni dever sento appagato,</l>
<l>in quanto è il mio poter, col caro amico,</l>
<l>lieto mi fò da tale esser pregato</l>
<l>di render quelli al suo signore antico;</l>
<l>e sarà l'uno e l'altro accompagnato</l>
<l>da dieci ancor, che 'l suo destin nemico</l>
<l>non ebber men di lor, quando al ciel piacque</l>
<l>lassarmi insanguinar dell'Euro l'acque.</l></lg>

<lg type="ottava">
<l>Lo scettro e la corona e l'aurea vesta,</l>
<l>che per prezzo di lor portate avete,</l>
<l>sian di Clodasso e sappia che in me resta</l>
<l>di vero onor, non guadagno, sete;</l>
<l>e se la patria mia nuda e funesta</l>
<l>fece a gran torto, ditegli ch'or miete</l>
<l>della sememta ria l'amaro frutto,</l>
<l>che nullo è ancor presso al futuro lutto”.</l></lg>

<lg type="ottava">
<l>Come ha così parlato, Eleno appella,</l>
<l>e gli dice: “Ordinate ch'a noi vegna</l>
<l>de' più vaghi destrier che portin sella,</l>
<l>tra quanti son de' miei schiera più degna;</l>
<l>ornata sì, ma non si scorga in ella</l>
<l>altra che di dolor funebre insegna;</l>
<l>dodici carri poi vengan con essa,</l>
<l>che mostrin nel color la doglia istessa.</l></lg>

<lg type="ottava">
<l>E ciscun di quei duci, onde la palma</l>
<l>mi donò il ciel, la sacra sua mercede,</l>
<l>sia d'essi ad uno ad un famosa salma,</l>
<l>coperto, come sta, la fronte e 'l piede;</l>
<l>a i quai, anco potessi render l'alma</l>
<l>col voler di chi a lor la tolse e diede,</l>
<l>e ritornare in dolci i giorni rei,</l>
<l>con questa istessa man certo il farei”.</l></lg>

<lg type="ottava">
<l>Non si ritenne Eleno, ma in un punto</l>
<l>a quanto comandò l'ordine ha dato;</l>
<l>ch'ad ogni duo corsieri un carro aggiunto</l>
<l>ha innanzi a Lancilotto appresentato;</l>
<l>il qual di pietà e di dolor compunto</l>
<l>in sé piangendo del mortale stato,</l>
<l>secondo il disegnar gli fa disporre,</l>
<l>poi gli loca in poter del re Vagorre.</l></lg>

<lg type="ottava">
<l>Dicendo: “Prima a voi, padre famoso,</l>
<l>oltra 'l divino onor che a ciò ne sprona,</l>
<l>il presente crudele e doloroso,</l>
<l>per aprir quant'io v'ami, oggi si dona;</l>
<l>e per mostrarmi poi largo e pietoso</l>
<l>verso l'avara e perfida corona</l>
<l>del rio Clodasso e che 'n vecchiezza impare</l>
<l>come si den l'offese vendicare.</l></lg>

<lg type="ottava">
<l>E 'n fin che 'l dì duodecimo a venire,</l>
<l>ch'ora incomincierà, non sia compito,</l>
<l>prometto non lassar di fuore uscire</l>
<l>arme contra di voi dal nostro lito,</l>
<l>perché in secura pace seppellire</l>
<l>possa i duci onorati e sia fornito</l>
<l>l'ultimo uficio in lor quaggiù richiesto</l>
<l>verso i morti figliuoi dal padre mesto”.</l></lg>

<lg type="ottava">
<l>Così detto l'abbraccia ed esso allegro</l>
<l>del ricevuto dono a lui risponde:</l>
<l>“Figliuolo io prego il ciel che vivo e 'ntegro</l>
<l>versi ogni bene in voi che 'n lui s'asconde,</l>
<l>né l'ingombre pensier noioso ed egro,</l>
<l>ma qual platan felice lungo l'onde</l>
<l>allarghi e innalzi i chiari onor di voi, </l>
<l>ch'avanzin quanti fur maggiori eroi”.</l></lg>

<lg type="ottava">
<l>Indi baciato a lui l'invitta mano,</l>
<l>con le some bramate si diparte;</l>
<l>e via volando, ancora era lontano,</l>
<l>quando quei, che rimiran d'alta parte,</l>
<l>tosto il conoscon, che calcava il piano,</l>
<l>ove l'Euro con l'onde i liti parte;</l>
<l>e ben ponno stimar che seco avea</l>
<l>il domandato don che s'attendea.</l></lg>

<lg type="ottava">
<l>Onde il popol minor più pronto e leve</l>
<l>varca l'onda d'Oron fuor della porta,</l>
<l>e con voci di duol noioso e greve</l>
<l>al funesto venir s'è fatto scorta;</l>
<l>e tanto va crescendo in tempo breve,</l>
<l>ch'all'andar de i destrier tardanza porta;</l>
<l>pur Vagorre, spronando quanto puote</l>
<l>fa largo il gire alle infiammate ruote.</l></lg>

<lg type="ottava">
<l>Or poi che dentro al fin l'alma cittade</l>
<l>entrati son, da' suoi vicin ristretti,</l>
<l>di donne e vecchierei trovan le strade</l>
<l>colme e l'ampie fenestre e gli alti tetti;</l>
<l>che in triste note invocan la pietade</l>
<l>degli dei lor per aiutargli eletti;</l>
<l>e chi condanna in ciò de' suoi la colpa,</l>
<l>chi 'l re medesmo e chi fortuna incolpa.</l></lg>

<lg type="ottava">
<l>Giunti poscia alla regia, il gran romore</l>
<l>in più doppi s'innalza e vola al cielo;</l>
<l>ché 'l vecchio re piangendo esce di fuore</l>
<l>coperto in sen di ceneroso velo;</l>
<l>e del più ricco carro, ove il colore</l>
<l>cangia l'aurato pin, tratto dal zelo,</l>
<l>poi che l'esser tropp'alto il figlio impaccia,</l>
<l>le ruote e i legni il miserello abbraccia.</l></lg>

<lg type="ottava">
<l>Né per dolce pregare indi si svolge</l>
<l>di chi 'l volesse in alto riportare;</l>
<l>che con men forza polipo s'avvolge</l>
<l>in saldo scoglio quando frange il mare;</l>
<l>e 'n verso il ciel le crude note volge,</l>
<l>dicendo: “O stelle rie, perché furare</l>
<l>mi voleste anco quel ch'al duro fato</l>
<l>de' pegni miei più caro era avanzato?</l></lg>

<lg type="ottava">
<l>E se 'l voleste pur, perché lassarme</l>
<l>in tale età canuta e sbigottita?</l>
<l>Perché non consentir, crude, privarme</l>
<l>innanzi al suo partir di questa vita?</l>
<l>Perché di Lancilotto le fere arme</l>
<l>non mi potean per via corta e spedita,</l>
<l>troppo lor nota omai del nostro sangue,</l>
<l>nel dì stesso che lui, rendere esangue?”</l></lg>

<lg type="ottava">
<l>Così dicea; ma poi che 'n questi e molti</l>
<l>tristi altri detti fu sfogato in parte,</l>
<l>diè loco al fin che da quei seggi tolti</l>
<l>fur riportati i morti in larga parte,</l>
<l>e sovra letti splendidi raccolti,</l>
<l>ov'eran rose e violette sparte,</l>
<l>e 'n tra mille odorati e sacri fumi</l>
<l>rilucea l'aria d'infiniti lumi.</l></lg>

<lg type="ottava">
<l>Ivi all'uso di lor locati intorno</l>
<l>fur molti instrutti del funereo canto,</l>
<l>i quai con modo di tristezza adorno</l>
<l>diero il principio al doloroso pianto;</l>
<l>gli altri restando in tacito soggiorno</l>
<l>sol co i sospir gli accompagnaro alquanto;</l>
<l>ma doppo un breve star, carca di pene</l>
<l>l'afflitta Claudiana innanzi viene;</l></lg>

<lg type="ottava">
<l>discinta e scalza in rozzo abito oscuro,</l>
<l>di lagrime bagnata e l'auree chiome</l>
<l>su 'l collo sparse dell'avorio puro</l>
<l>eran fatte neglette e 'nculte some;</l>
<l>e con alto gridar doglioso e duro</l>
<l>Segurano abbracciando dice: “Or come</l>
<l>ti soffrì il cor già mai, dolce mio sposo,</l>
<l>d'esser ne' danni miei tanto animoso?</l></lg>

<lg type="ottava">
<l>Non vi sovvenne, oimé, quando partiste,</l>
<l>partiste, oimé, per non tornar più vivo</l>
<l>ché queste luci lagrimose e triste</l>
<l>vedeste e questo vel d'anima privo,</l>
<l>che con mille impromesse consentiste</l>
<l>d'esser per amor mio quel tempo schivo</l>
<l>di gloria marzial, per non turbare</l>
<l>chi più che 'l vostro cor diceste amare?</l></lg>

<lg type="ottava">
<l>Non vi sovvenne, oimé, ch'io resterei</l>
<l>col buon frutto di voi, ch'ascoso porto,</l>
<l>trofeo de' Franchi e de' Britanni rei,</l>
<l>senza soccorso, oimé, senza conforto?</l>
<l>Ch'a pena senza voi porrian gli dei</l>
<l>condurmi, ahi lassa, in sì securo porto,</l>
<l>che di mille atrocissime tempeste</l>
<l>col futuro figliuol preda non reste.</l></lg>

<lg type="ottava">
<l>Or non pensaste voi con qual periglio</l>
<l>rimanga ogni smarrita vedovella,</l>
<l>di sostegno nudata e di consiglio,</l>
<l>ov'è più ad uopo, nell'età novella?</l>
<l>Poi già sposa di tal, ch'aggia vermiglio</l>
<l>il terren fatto in questa parte e 'n quella</l>
<l>di sì gran cavalier, di tanti eroi,</l>
<l>i cui figli e congiunti odiano or noi?</l></lg>

<lg type="ottava">
<l>Ma il maggior danno mio fosse pur questo,</l>
<l>che di tosto morir sarei contenta;</l>
<l>ma il viver'oltra voi grave e funesto</l>
<l>assai più d'altra morte mi tormenta;</l>
<l>ben giace in questa man seguirvi presto,</l>
<l>ché da lei posso aver la vita spenta;</l>
<l>ma del vostro figliuol pietà l'affrena,</l>
<l>che dell'altrui fallir non porti pena.</l></lg>

<lg type="ottava">
<l>Rimarrò dunque viva, in fin ch'io mostre</l>
<l>al buon frutto di voi l'umana luce,</l>
<l>sì ch'al mondo per me le glorie vostre</l>
<l>non restin senza erede e senza duce;</l>
<l>poi scorgendo il cammin le Parche nostre,</l>
<l>verrò nel quinto cielo, ove riluce</l>
<l>vostra alma invitta in onorata parte,</l>
<l>nel grembo assisa del superno Marte.</l></lg>

<lg type="ottava">
<l>Ma perché m'ha negato il duro cielo</l>
<l>l'esser con voi nel trapassare insieme?</l>
<l>Ch'al men v'avessi in amoroso zelo</l>
<l>gli occhi composti, ch'atra notte preme;</l>
<l>e 'l da sezzo spirar tratto dal gielo</l>
<l>in sen raccolto con le labbra estreme;</l>
<l>e i detti ultimi vostri uditi avessi</l>
<l>da rimanerme in cor poi sempre impressi”.</l></lg>

<lg type="ottava">
<l>Così dicendo in lagrime e sospiri</l>
<l>in singulti amarissimi si versa,</l>
<l>e con l'unghie spietate in larghi giri</l>
<l>la bella fronte avea di sangue aspersa;</l>
<l>indi per raddoppiar gli aspri martiri,</l>
<l>al misero Clodin ratta conversa,</l>
<l>gli cinge al collo le nudate braccia,</l>
<l>come troncone o muro edera allaccia.</l></lg>

<lg type="ottava">
<l>Dicendo: “O mio dolcissimo germano,</l>
<l>che di tanti il miglior rimaso m'era,</l>
<l>perché col mio famoso Segurano</l>
<l>ricercaste la notte innanzi sera?</l>
<l>Perché ascoltaste, o miserello, in vano</l>
<l>de' due parenti, oimé, la voce vera,</l>
<l>che troppo era il valor giovine e 'ndotto</l>
<l>per opporse con l'arme a Lancilotto?</l></lg>

<lg type="ottava">
<l>Or come il rimembrar, che sì gran regno,</l>
<l>e sì possente e bel del nostro Avarco</l>
<l>non avea, morto voi, guida o sostegno,</l>
<l>non vi fé della vita esser più parco?</l>
<l>Pur vedevate omai vicino al segno</l>
<l>il vecchio padre dell'estremo varco,</l>
<l>doppo il qual, doppo voi, doppo il mio sposo</l>
<l>tolto n'è lo sperar non che 'l riposo.</l></lg>

<lg type="ottava">
<l>Ma non l'aspra fortuna contro a voi,</l>
<l>che vi godete in ciel la pace vera,</l>
<l>sfogò tutto il velen; ma contro a noi,</l>
<l>di cui cruda lassò la vita intera;</l>
<l>per farne preda e scherno esser da poi</l>
<l>dell'empia gente scelerata e fera,</l>
<l>e render queste mura eterno gioco</l>
<l>degli avversari suoi tra sangue e foco”.</l></lg>

<lg type="ottava">
<l>Avria seguito ancor, ma d'indi tolta</l>
<l>fu di vecchie matrone e di donzelle,</l>
<l>ch'erano intono a lei, da schiera folta,</l>
<l>con dolce forza e placide favelle;</l>
<l>ma non men triste della gente accolta</l>
<l>empion l'orecchie già voci novelle;</l>
<l>ché la pia madre, l'infelice Albina,</l>
<l>con dure note al figlio s'avvicina.</l></lg>

<lg type="ottava">
<l>Che co i canuti crin sovra le spalle</l>
<l>sciolti ella ancora in dolorosi giri,</l>
<l>alle voci, alle strida aperto il calle,</l>
<l>a i singulti, alle lagrime, a i sospiri,</l>
<l>Menada appar, che nella Frigia valle</l>
<l>di Berecintia sua la rabbia spiri;</l>
<l>e cinta l'alma d'importabil duolo,</l>
<l>stringe affannosa il misero figliuolo.</l></lg>

<lg type="ottava">
<l>Dicendo: “O mio dolcissimo Clodino,</l>
<l>di tanti altri già figli a me più caro,</l>
<l>ch'assai di qua dal natural confino</l>
<l>m'ha tolti, ahi lassa, il crudo fato avaro;</l>
<l>per man di quel crudel, che 'l rio destino</l>
<l>creato ha solo al nostro sangue amaro;</l>
<l>chi sovra la Tamigia e chi su l'Era,</l>
<l>chi dove il volse la sua sorte fera.</l></lg>

<lg type="ottava">
<l>Ma voi che già il primier di tutti foste,</l>
<l>che per mio sol tormento generai,</l>
<l>medicaste vivendo ognor l'imposte</l>
<l>piaghe di loro e gl'infiniti guai;</l>
<l>perché mai sempre in voi chiuse e riposte</l>
<l>le mie salde speranze collocai;</l>
<l>e col voi sol mirare, in dolce oblio</l>
<l>cadeva ogni pensier doglioso e rio.</l></lg>

<lg type="ottava">
<l>Or dove debb'io più volgere, ahi lassa,</l>
<l>gli occhi o la mente ad ingannarmi almeno?</l>
<l>D'ogni conforto e di sostegno cassa</l>
<l>ritrovandomi, oimé, voi tale in seno?</l>
<l>E per mia maggior pena anco mi lassa</l>
<l>la morte al mondo d'ogni tosco pieno,</l>
<l>e fa contra l'usanza che 'l dolore,</l>
<l>ch'ei non possa mancar sostiene il core”.</l></lg>

<lg type="ottava">
<l>Qui tacque alquanto e poi novellamente</l>
<l>rabbracciando il figliuol doppia le strida;</l>
<l>indi ch'a Seguran volge la mente,</l>
<l>altra viva pietà ver lui la guida;</l>
<l>lo stringe e dice: “O della nostra gente</l>
<l>sola ferma speranza e scorta fida,</l>
<l>in quell'uopo maggior ch'avem di voi,</l>
<l>quale stella crudel v'ha tolto a noi?</l></lg>

<lg type="ottava">
<l>Ov'or ci affiderem senza la mano,</l>
<l>che tenea lunge altrui da queste mura?</l>
<l>E senza il gran valor di Segurano</l>
<l>come giace or fra noi cosa sicura?</l>
<l>Deh perché dal rio seme del re Bano</l>
<l>non v'aveste l'altr'ier più larga cura?</l>
<l>Perché non preponeste all'ardir vostro</l>
<l>della sposa il contento e 'l viver nostro?</l></lg>

<lg type="ottava">
<l>Non si spegnea per rifuggir quell'empio</l>
<l>la fiamma antica della vostra gloria,</l>
<l>né si potea per un contrario essempio</l>
<l>scurar d'altri sì chiari la memoria;</l>
<l>ma ben sovra di noi mortale scempio</l>
<l>cade e sovra i nemici alta vittoria</l>
<l>dal cercar troppo onor che mal conviene</l>
<l>a chi l'esser di molti in sé ritiene.</l></lg>

<lg type="ottava">
<l>Né senza il vostro ardir forse saria</l>
<l>postosi in questa guisa a tal periglio</l>
<l>quel, che più che le luci e l'alma mia</l>
<l>amerò sempre, il mio famoso figlio;</l>
<l>che seguendo di voi l'altera via,</l>
<l>fece il ferro d'altrui di sé vermiglio;</l>
<l>così doppio apportò danno e dolore</l>
<l>il gran vostro ostinato e 'nvitto core”.</l></lg>

<lg type="ottava">
<l>Così diceva ancor, ma la trist'alma</l>
<l>già di vigor mancando, avvinta e frale</l>
<l>cadde l'afflitta vecchia immobil salma</l>
<l>del gener morto e respirar non vale;</l>
<l>l'altre donne d'intorno palma a palma</l>
<l>battendo delle man, grido mortale</l>
<l>spargean per la gran loggia, che durato</l>
<l>fora infino alla notte in tale stato;</l></lg>

<lg type="ottava">
<l>ma con molti altri il saggio re vagorre,</l>
<l>ch'a ciò ch'era da far l'ordine impone,</l>
<l>fa la vecchia regina indi ritorre,</l>
<l>e sovra oscuro letto la ripone;</l>
<l>così fa Claudiana, a cui soccorre</l>
<l>con ricordi paterni e con ragione,</l>
<l>dicendo: “Non conviene a nobil core</l>
<l>darsi in preda soverchia del dolore.</l></lg>

<lg type="ottava">
<l>E vi dee sovvenir, che fuste sposa</l>
<l>di chi d'ogni valor portò l'insegna,</l>
<l>e cercar di far fede in ogni cosa,</l>
<l>che di tal cavalier nasceste degna;</l>
<l>il dimostrarsi trista e dolorosa,</l>
<l>in fin dove arrivar virtude insegna,</l>
<l>merta lode d'altrui, ma il troppo poi</l>
<l>è da vil femminella e non da voi”.</l></lg>

<lg type="ottava">
<l>Così dicendo, a ricercar s'invia</l>
<l>il vecchio afflitto e misero Clodasso,</l>
<l>e 'l trova ascoso in alto, che fuggia</l>
<l>la turba, il mondo e se medesmo lasso,</l>
<l>e gli parla: “Signor, forse saria</l>
<l>il miglior di mandar con ratto passo</l>
<l>dentro al frondoso bosco aguti ferri,</l>
<l>per querce ivi atterrar, frassini e cerri;</l></lg>

<lg type="ottava">
<l>e tutto apparechiar, ché nell'aurora,</l>
<l>cominciamo a drizzar le sacre pire</l>
<l>su la piazza real; ché ogn'altra fora</l>
<l>angusta e 'l fiammeggiar porria impedire</l>
<l>oprando sì che non trapasse l'ora</l>
<l>di poter poi le ceneri coprire,</l>
<l>e far quanto convien pria che ritorni</l>
<l>al fine il sol de i nostri dati giorni.</l></lg>

<lg type="ottava">
<l>Però che Lancilotto al partir mio,</l>
<l>oltra ogni cortesia che volle usarme,</l>
<l>mi promise la fé, chiamando Dio,</l>
<l>nel duodecimo dì non muover'arme,</l>
<l>per darne spazio al santo uficio pio</l>
<l>dovuto a' morti ed al funereo carme,</l>
<l>et io no 'l refutai; però mi pare,</l>
<l>che si debba al bisogno il tempo usare”.</l></lg>

<lg type="ottava">
<l>Risponde il doloroso: “O dolce amico,</l>
<l>fate pur senza me quanto v'aggrada;</l>
<l>che l'angoscia non lassa al senno antico</l>
<l>di partirme da lei trovare strada;</l>
<l>ma il vostro disegnar confermo e dico,</l>
<l>che con passo sollecito si vada</l>
<l>a dispogliar la selva più vicina,</l>
<l>e dar poi loco alla pietà divina”.</l></lg>

<lg type="ottava">
<l>Non ritarda Vagorre e tosto chiama</l>
<l>tutto il popol d'Avarco in ogni loco,</l>
<l>dicendo: “Chi 'l suo re, chi 'l dever'ama,</l>
<l>porti l'esca silvestre al sacro foco,</l>
<l>ove i chiari signor d'eterna fama</l>
<l>per difesa di voi curar sì poco</l>
<l>le proprie vite, che abbattute e spente</l>
<l>rimaser lasse alla nemica gente.</l></lg>

<lg type="ottava">
<l>Né tema alcun l'insidie de' Britanni,</l>
<l>perché di Lancilotto ebb'io la fede,</l>
<l>che sicuri viviam d'onte e di danni</l>
<l>in fin che 'l sol duodecimo non riede”.</l>
<l>non vi rimase alcun di robusti anni,</l>
<l>ch'al suo dolce pregar subito il piede</l>
<l>non rivolgesse a i boschi men lontani,</l>
<l>de' suoi ferri miglior carche le mani.</l></lg>

<lg type="ottava">
<l>Chi possente caval, chi carro adduce,</l>
<l>chi di se stesso ancor grava le spalle;</l>
<l>e 'n fin che 'l nono dì con l'alba luce</l>
<l>si sentìo risonar d'Euro ogni valle,</l>
<l>ché chi torna a pigliar, chi riconduce</l>
<l>gli arbori indietro per l'istesso calle,</l>
<l>chi con la scure sua la selva atterra,</l>
<l>chi l'incarco d'altrui corregge e serra.</l></lg>

<lg type="ottava">
<l>Poi che 'l decimo giorno in cielo apparse,</l>
<l>sopra l'instrutte pire si portaro</l>
<l>i dodici guerrieri, ove fur sparse</l>
<l>molte strida più gravi e pianto amaro,</l>
<l>mentre il sole splendeo; ma poi che scarse</l>
<l>fur di lume le piagge e si mostraro</l>
<l>le stelle aperte in cielo, in più d'un loco</l>
<l>fu d'esse acceso il sacro santo foco.</l></lg>

<lg type="ottava">
<l>E Claudiana, ov'era Segurano,</l>
<l>le biondissime sue famose chiome</l>
<l>tolte al capo real, di propria mano</l>
<l>esser fé, lassa, preziose some;</l>
<l>poscia in suono alto, che s'udìa lontano,</l>
<l>richiamando tre volte il chiaro nome,</l>
<l>disse: “Del nostro amor vi risovvegna</l>
<l>fin ch'a tornar con voi mi senta degna”.</l></lg>

<lg type="ottava">
<l>Ma il feroce Vulcan già verso il cielo</l>
<l>le cornute sue fiamme ravvolgea,</l>
<l>e 'l silenzio, l'umore, il fosco e 'l gielo</l>
<l>dalle notturne tenebre scotea,</l>
<l>né men, che soglia il bel signor di Delo,</l>
<l>Avarco intorno di splendore empiea;</l>
<l>poi compita la notte, in lui s'ammorza</l>
<l>all'arrivar del dì l'esca e la forza.</l></lg>

<lg type="ottava">
<l>Co i generosi vin ciascuno allora</l>
<l>ove ha il più caro pegno si raccoglie,</l>
<l>et al picciol calor, che vive ancora,</l>
<l>con largo riversar gli spirti toglie;</l>
<l>la vecchia Albina in quello in cui dimora</l>
<l>il suo caro Clodin l'anfora scioglie;</l>
<l>la sua figlia all'Iberno; a gli altri poi</l>
<l>i più congiunti van di tutti i suoi.</l></lg>

<lg type="ottava">
<l>Lì di lagrime pie bagnando i volti,</l>
<l>le nude ossa e le ceneri trovate,</l>
<l>in delicati lin di seta avvolti</l>
<l>hanno in più saldi nodi riserrate;</l>
<l>alle quai poscia in vasi aurati e colti,</l>
<l>ove non spiri l'aria, collocate,</l>
<l>dier di lucenti marmi altero albergo,</l>
<l>sculto di lodi lor la fronte e 'l tergo.</l></lg>
</div1></body></text></TEI.2>
