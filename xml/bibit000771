<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Elegie</title>
      <author>Marcantonio Aldegati</author>
    </titleStmt>
    <extent>103 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000771</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Marcantonio Aldegati, poeta latino del Quattrocento</title>
        <author>Bottari, Guglielmo</author>
        <publisher>Il vespro</publisher>
        <pubPlace>Palermo</pubPlace>
        <date>1980</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>400</date>
    </creation>
    <langUsage><language id="lat">Latino</language></langUsage>
    <textClass>
      <keywords scheme="CDD">
        <term>871.4 - POESIA LATINA</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Messina</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Messina</name>
      </respStmt>
      <item>Correzione linguistica</item>
    </change>
    <change>
      <date>2004-03-01T00:00:00.000+02:00</date>
      <respStmt>
        <name>Simona Casciano</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-04-14T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>

<div1 type="sezione">
<head>Dalla <emph>Cynthia</emph></head>
<div2 type="parte">
<head>(C, Pr.)</head>


<opener><salute>Reverendissimo in Cristo patri ac domino meo
singularissimo, domino Francisco de Gonzaga, sanctae Mariae
Novae cardinali et Bononiae legato.</salute></opener>

<lg><l>Mos fuit antiquis, sacrorum maxime princeps,</l>
<l>Barbara cum Romae nupta puella foret,</l>
</lg>
<lg>
<l>Hanc primum ad sacrae Iunonis ducere templa,</l>
<l>Unguibus atque comis tonsis abire simul,</l>
</lg>
<lg>
<l>Ut quos barbaricos mores vel ritus haberet</l>
<l>Linqueret et Romae crederet esse satam.</l>
</lg>
<lg>
<l>Ergo, si qua meis cernes lasciva libellis</l>
<l>Nec satis a sacro principe digna legi,</l>
</lg>
<lg>
<l>Tonde quod incultum est, quod nostrae turpe Thaliae:</l>
<l>Utere Romani tu quoque more ducis.</l>
</lg>
<lg>
<l>Sin aliquid dignum vel quid rude carmen habebit,</l>
<l>Error erit noster, gloria tota tua.</l>
</lg>
</div2>
<div2 type="parte">
<head>(C, XVI)</head>

<argument><p>Scribit adventum Cynthiae, amicae ipsius, Tribraco poetae; petit aquam Heliconis ut Cynthia potet.</p></argument>

<lg><l>O decus Aonidum, doctum cui carmen ab ore</l>
<l>Labitur et Phoebi numina sacra favent,</l>
</lg>
<lg>
<l>Qui facis Euterpen, Clion Cliusque sorores</l>
<l>Ingenio ad Mantus arva venire tuo,</l>
</lg>
<lg>
<l>Pieridas orare precor tu, Tribrace, Musas</l>
<l>(Placantur vatum carmine Pierides),</l>
</lg>
<lg>
<l>Ut mihi sint faciles, ut dent in carmina vires,</l>
<l>Exorare precor, Tribrace, Maeonidas.</l>
</lg>
<lg>
<l>Ad me, nympharum coetu comitata, meavit</l>
<l>Cynthia, quae in flammis pectora nostra tenet.</l>
</lg>
<lg>
<l>Est secum Drymoque Lageaque Philodocheque,</l>
<l>Effusae nitidam per sua colla comam;</l>
</lg>
<lg>
<l>Venerunt hyali fucatae vellere nymphae</l>
<l>Atque Ephire atque Opis et Boreaeque soror,</l>
</lg>
<lg>
<l>Clioque Xanto et flavos incincta capillos</l>
<l>Lycoris, magnis conspicienda deis,</l>
</lg>
<lg>
<l>Cydippeque, novos Lucinae experta labores,</l>
<l>Venit et ad nostros Deiopea Lares</l>
</lg>
<lg>
<l>Venit Asia, etiam velox Arethusaque venit,</l>
<l>Nunc cui nulla manent spicula saeva manu;</l>
</lg>
<lg>
<l>Oceanitides nostram venereque ad aedem,</l>
<l>Incinctae auratis, Tribrace, pelliculis;</l>
</lg>
<lg>
<l>Quas inter Clymene divorum cantat amores,</l>
<l>Personat aurata Calliopesque lyra.</l>
</lg>
<lg>
<l>Elusam canit Europam sub imagine tauri</l>
<l>- Hei mihi, qui taurus vulnera nostra tulit -,</l>
</lg>
<lg>
<l>Cantat et Asterien aquila luctante teneri</l>
<l>Et Laedam cigno concubuisse suo.</l>
</lg>
<lg>
<l>Qualiter ut satyri coelatus imagine pulchram</l>
<l>Anthiopam rapuit Iuppiter ipsa canit.</l>
</lg>
<lg>
<l>Te canit, Alchumene, ficto decepta marito,</l>
<l>Qualiter et Danaen luserit ipse deus.</l>
</lg>
<lg>
<l>Qualiter Aeginam ficto vitiaverit igne,</l>
<l>Messidam pastor, anguis et Aeolidam.</l>
</lg>
<lg>
<l>Et te mutatum flavo, Neptune, iuvenco</l>
<l>Decantat cythara, dum capis Aeolidam.</l>
</lg>
<lg>
<l>Dum gignis Getum et fratrem tu visus Enipheus</l>
<l>Tuque aries dictus, dum capis Aeoliam.</l>
</lg>
<lg>
<l>Sensit equum te flava parens mitissima frugum,</l>
<l>Crudelis Gorgon te quoque sensit equum.</l>
</lg>
<lg>
<l>Te quoque caeruleum sensit delphina Melanto,</l>
<l>Per mare qui Delphin nunc tua plaustra trahit,</l>
</lg>
<lg>
<l>Teque hominum, Thymbrace, canit, genitorque deorum,</l>
<l>Quas capis accipiter, quas capis atque leo.</l>
</lg>
<lg>
<l>Qualiter et pastor Machareida luseris Hyxem,</l>
<l>Qualiter Admeti filia lusa fuit.</l>
</lg>
<lg>
<l>Erigonen quali Liber deceperit uva,</l>
<l>Saturnus Philyram luserit atque suam.</l>
</lg>
<lg>
<l>llla canit Venerem et deprehensum in retia Martem</l>
<l>Quosque alios nescit scribere nostra manus.</l>
</lg>
<lg>
<l>Inde Chyo cantat fugientia bella Gigantum</l>
<l>Numina, cum Clymenes muta manet cythara.</l>
</lg>
<lg>
<l>Emissum de ventre canitque Typhonea Terrae,</l>
<l>Quem propter divi terga dedere fugae,</l>
</lg>
<lg>
<l>Et fessos tenuisse deos Aegiptia tellus,</l>
<l>Hostia qui et septem grandia Nilus habet.</l>
</lg>
<lg>
<l>Huc quoque crudelem venisse Typhonea cantat,</l>
<l>Mostrantem faciem terribilesque manus,</l>
</lg>
<lg>
<l>Et superos variis tunc se coelasse figuris</l>
<l>Ipsa canit: dux est Iuppiter ipse gregis,</l>
</lg>
<lg>
<l>Phoebus et in corvo est, proles Semeleia capro,</l>
<l>Candida Saturni filia vacca fuit;</l>
</lg>
<lg>
<l>Fele soror Phoebi, coelata est Cypria pisce,</l>
<l>Antigones alis Mercurius latuit.</l>
</lg>
<lg>
<l>Et canit offensas divorum quosque fuere</l>
<l>Auctores, magnis qui nocuere deis.</l>
</lg>
<lg>
<l>Threiciam Rhodopem glacialem cantat et Haemum,</l>
<l>Nomina qui magnis eripuere deis.</l>
</lg>
<lg>
<l>Cantat Pigmaeae fatum miserabile matris,</l>
<l>Quondam Iunoni quae fera bella tulit.</l>
</lg>
<lg>
<l>Cantat et Antigonen ausam contendere magna</l>
<l>Cum consorte Iovis, quae modo fata luit.</l>
</lg>
<lg>
<l>Cantat spernentes divorum templa puellae</l>
<l>Qualiter in duro procubuere gradu.</l>
</lg>
<lg>
<l>Haec ubi dicta Chyo est, subito mihi Cynthia fatur,</l>
<l>Cynthia formosior lucidiorque die:</l>
</lg>
<lg>
<l>"Praebe mihi Aonidum lymphas: nam langor in ore est,</l>
<l>Aonidum lymphas sumere magna sitis".</l>
</lg>
<lg>
<l>Hei mihi, quid faciam? nulla est mihi copia lymphas</l>
<l>Sumere Parnassi Pieridumque mihi.</l>
</lg>
<lg>
<l>Non apis Hyblaeo portat mihi littore mella,</l>
<l>Attica necque thymum, Tribrace, portat apis,</l>
</lg>
<lg>
<l>Laurea nec rubeos ornant mihi serta capillos</l>
<l>Altaque Pyrene nec mihi visa fuit,</l>
</lg>
<lg>
<l>Nec mihi Pegasides nec notus Pegasus ipse est,</l>
<l>Non haec ingenio est sarcina digna meo.</l>
</lg>
<lg>
<l>Tu cui sunt Cyrrhae, cui sunt manifestaque Nissae</l>
<l>Omnia quae Phoebus, quae quoque Liber habet;</l>
</lg>
<lg>
<l>Ut mihi sint faciles, ut sint in amore secundae,</l>
<l>Exorare deas, Tribrace, Pieridas,</l>
</lg>
<lg>
<l>Ut placidae semperque ut sint orare secundae,</l>
<l>Castalios fontes ut pateantque mihi;</l>
</lg>
<lg>
<l>Gaudeat ut nostro pulcherrima Cynthia dono </l>
<l>Atque sibi saevam tollat ut unda sitim.</l>
</lg>
<lg>
<l>Fac modo Tantaleam ne sumat Cynthia poenam,</l>
<l>Fac non ante oculos decidat illa meos,</l>
</lg>
<lg>
<l>Fac modo ne pereat vel me contemnat amantem,</l>
<l>Fac modo ne vivam tempus in omne miser.</l>
</lg>
</div2>
<div2 type="parte">
<head>(C, XX)</head>

<opener><salute>Scribit ad dominum Titum Strociam equitem se voluisse fugere ab Amore, nec potuisse.</salute></opener>

<lg><l>Saepe ego tentavi demens amittere tela,</l>
<l>Quae nostro semper pectore fixa manent.</l>
</lg>
<lg>
<l>Saepe per umbrosas silvas, per devia rura,</l>
<l>Fugi ego per montes, per iuga summa, Tite.</l>
</lg>
<lg>
<l>Hei mihi, si ad Teles peteremque ad littora Gangis,</l>
<l>Ad Gangem, ad Telen usque veniret Amor.</l>
</lg>
<lg>
<l>Non si Pegaseo vectarer in aere dorso,</l>
<l>Sive ego talaribus Mercurii fruerer.</l>
</lg>
<lg>
<l>Icare, sive tuas alas mihi fata darentque,</l>
<l>Sive tuas Perseu, Daedale, sive tuas,</l>
</lg>
<lg>
<l>Sive ego Triptholemi currus ascendere possem,</l>
<l>Sive ego Medeae, sive ego, Phoebe, tuos,</l>
</lg>
<lg>
<l>Nil mihi prodessent alae, nil currus amanti:</l>
<l>Adstat Amor semper, dum magis effugio.</l>
</lg>
<lg>
<l>Ocior est vento qui nostra pectora torquet,</l>
<l>Non illi in toto est conditus orbe locus. </l>
</lg>
<lg>
<l>Utitur ille oculis, qui caeco lumine cernunt</l>
<l>Ultra Indum et Calpen ultraque Sauromathas;</l>
</lg>
<lg>
<l>Utitur et manibus puerilibus ipse Cupido,</l>
<l>Quae coelo faciunt saepe timere Iovem;</l>
</lg>
<lg>
<l>Utitur atque alis, quarum violentia ventos</l>
<l>Exuperat, nulla et pectora veste tegit.</l>
</lg>
<lg>
<l>Spicula saeva gerit, duram gerit ille pharetram</l>
<l>Atque arcum, Libyci nobile dentis opus,</l>
</lg>
<lg>
<l>Quem magni timuere duces, timuere deique,</l>
<l>Aequora quemque polus, Tartara quemque timent;</l>
</lg>
<lg>
<l>Quem nunquam vellet vidisse et magnus Apollo,</l>
<l>Qui si non esset, libera cuncta forent.</l>
</lg>
<lg>
<l>Vulnera quaeque facit nullo medicamine possunt</l>
<l>Auferri, magicis non et imaginibus.</l>
</lg>
<lg>
<l>Gramina Medeae doctae, quoque gramina Circes</l>
<l>Nil in amore valent, nil valet ingenium.</l>
</lg>
<lg>
<l>Clam ferit et morimur, quam sit praecognitus hostis</l>
<l>Sunt et in occulto vulnera facta loco.</l>
</lg>
<lg>
<l>Tela petunt oculos, oculi sunt causa furoris</l>
<l>Primaque totius summa ruina mali.</l>
</lg>
<lg>
<l>Inde petunt subito per viscera perque medullas</l>
<l>Pectus, nec medica hinc tela levantur ope.</l>
</lg>
<lg>
<l>Taurum bis Ganges, Taurum bis vidit: ab illa</l>
<l>Quam procul a domina sum miser ipse mea!</l>
</lg>
<lg>
<l>Nec tamen e nostro potuit removere puellam</l>
<l>Pectore dura movens omnia longa dies.</l>
</lg>
<lg>
<l>Longa dies nescit saevum removere furorem,</l>
<l>Non longo aufertur tempore saevus Amor:</l>
</lg>
<lg>
<l>Cynthia sit quamvis oculis abscondita nostris,</l>
<l>In nostro est semper Cynthia corde tamen.</l>
</lg>
<lg>
<l>Si vado, si sto, si dormio, Cynthia mecum est,</l>
<l>Mecum rure manet, mecum et in urbe manet.</l>
</lg>
<lg>
<l>Hei mihi, quod nullo sum liber tempore Amore,</l>
<l>Nullo ego sum vacuus tempore vulneribus.</l>
</lg>
<lg>
<l>Vel sit in occasu, vel sit Tymbraeus in ortu,</l>
<l>Vel teneat medium clarus Apollo polum,</l>
</lg>
<lg>
<l>Uror ego et saevae torquent mea viscera flammae</l>
<l>Et nunquam flammis pectora nostra vacant.</l>
</lg>
<lg>
<l>Tollere crudelem nescit medicina furorem,</l>
<l>Nec formidatis ipse levatur aquis.</l>
</lg>
<lg>
<l>Haec tantum nostrum tollet medicina furorem,</l>
<l>Cynthia si mecum vivet in igne pari.</l>
</lg>
</div2>
<div2 type="parte">
<head>(C, XXIX)</head>

<opener><salute>Illustrissimo et reverendissimo domino, domino Francisco de Gonzaga....</salute></opener>

<lg><l>Cymba tremit pelagus vastum ut conscendere remis</l>
<l>Et dare crudeli carbasa tensa Noto,</l>
</lg>
<lg>
<l>Aethera parva timet volucrisque ascendere ut altum,</l>
<l>Curva quoque ut iuvenis taurus aratra timet,</l>
</lg>
<lg>
<l>Sic mea, Permesso solum quae flumine mersa est,</l>
<l>Nunc timet Ascraeos Musa subire Lares,</l>
</lg>
<lg>
<l>Sic timet, o Latii lux o pulcherrima mundi,</l>
<l>Expectata deis tangere facta tui.</l>
</lg>
<lg>
<l>Te quiconque velit digna laudare Camena</l>
<l>Non sibi Parnassus sufficientque deae:</l>
</lg>
<lg>
<l>Smyrnaeum faceres mutum tu in carmina vatem,</l>
<l>Ausonium faceres Virgiliumque fore.</l>
</lg>
<lg>
<l>Tu decus imperii Romani, gloria gentis</l>
<l>Gonzagiae et candor maximus ecclesiae es.</l>
</lg>
<lg>
<l>Te metuunt Arabes, metuunt tua nomina Teucri,</l>
<l>Te timet Euphrates, Nilus et ipse timet;</l>
</lg>
<lg>
<l>Tu timor in toto es magno notissimus orbe,</l>
<l>Tota tremit pro te maxima barbaria.</l>
</lg>
<lg>
<l>Heu, metuunt quod nos optamus cernere posse:</l>
<l>Luceat ut capiti prima corona tuo;</l>
</lg>
<lg>
<l>Quod fiet, nostris curant si numina votis</l>
<l>Ullaque si nostrae his cura salutis adest.</l>
</lg>
<lg>
<l>Tu potes Ausoniae solus succurrere moestae,</l>
<l>O patriae numen Ausoniaeque salus.</l>
</lg>
<lg>
<l>Non haec immerito quaerit te cernere regem,</l>
<l>Te non immerito cernere Pontificem.</l>
</lg>
<lg>
<l>Sunt vires animique tuo sunt pectore magni,</l>
<l>Ingenio polles consilioque nites.</l>
</lg>
<lg>
<l>Nimirum metuunt si tanto numine Teucri,</l>
<l>Nomine Maumetes si tremit ipse tuo;</l>
</lg>
<lg>
<l>Si eventura sciunt animae post funera nostrae,</l>
<l>In Erebo quanta est gloria quanta polo,</l>
</lg>
<lg>
<l>Laetantur Bruti, laetantur teque Catones</l>
<l>Itque tuo laetus nomine Fabricius.</l>
</lg>
<lg>
<l>Clara testatur Romanis Scipio voce:</l>
<l>"Talis erit Roma qualis ut ante fuit".</l>
</lg>
<lg>
<l>Laetatur magni claves qui servat Olympi</l>
<l>Dignumque offitio te facit esse suo.</l>
</lg>
<lg>
<l>Tres mihi sunt nati, quos alti in rupe Cytheri</l>
<l>Eduxi, o patriae spes et alumne tuae:</l>
</lg>
<lg>
<l>His precor ut faveas, o summi gloria mundi,</l>
<l>Hos tibi commendo cum genitore suo.</l>
</lg>
</div2></div1>
<div1 type="sezione">
<head>Dalla <emph>Raccolta Laurenziana</emph></head>
<div2 type="parte">
<head>(L, Pr.)</head>

<opener><salute>Marci Aldegathi Mantuani elegia ad magnificum et
clarissimum equitem ac iuris utriusque doctorem dominum
Bernardum Bembum dominum praecipuum, Venetae urbis lumen.</salute></opener>

<lg><l>Mos erat antiquis, si quando nupta marito</l>
<l>Barbara Romano foemina, Bembe, foret,</l>
</lg>
<lg>
<l>Hanc ad Iunonis deducere templa, priusquam</l>
<l>Intraret thalamum coniugis illa sui.</l>
</lg>
<lg>
<l>Hac stabat nivea succinctus veste sacerdos,</l>
<l>Huius erat sacrae barbara iuncta manu.</l>
</lg>
<lg>
<l>ldem de nitida tondebat fronte capillos,</l>
<l>Secta suis digitis turpis et unguis erat.</l>
</lg>
<lg>
<l>Denique quod fuerat non aptum corpore toto,</l>
<l>Aere sacro excisum protinus illud erat.</l>
</lg>
<lg>
<l>Hoc erat ut, patrios mores oblita, per omne</l>
<l>Tempus Romano viveret illa modo.</l>
</lg>
<lg>
<l>Sic tu, si qua meis fuerint vitiosa libellis.</l>
<l>Uti Romano more, poeta, velis.</l>
</lg>
<lg>
<l>Te resecare iuvet quod docta non erit aure</l>
<l>Admissum: nam te iudice tutus ero.</l>
</lg>
<lg>
<l>Iudicio laudata tuo mea pagina vivet,</l>
<l>Vivet, nec scombris metuet illa dari.</l>
</lg>
<lg>
<l>Optima laudato laus est quae manat ab ore,</l>
<l>Virtutis vera gloria laude nitet.</l>
</lg>
<lg>
<l>Pagina nostra licet tenerum decantet amorem,</l>
<l>Ne renue: immensum numen et ille tenet.</l>
</lg>
<lg>
<l>Triste Chaos dubias hunc primum misit in auras,</l>
<l>Huius ut imperio subdita cuncta forent.</l>
</lg>
<lg>
<l>Semina concordi rerum sub pace ligavit,</l>
<l>Quas tribuit metas nec superare valent.</l>
</lg>
<lg>
<l>Hoc lumen coeli patuit, sunt omnia nutu</l>
<l>Huius facta dei, qui fera regna quatit.</l>
</lg>
<lg>
<l>Ille deos quoscumque sua face fulminat, arcu</l>
<l>Ignifero humanum concutit ille genus.</l>
</lg>
<lg>
<l>Quicquid conspicuum est, toto quid in aethere lucet,</l>
<l>Hos Amor humanis indicat ingeniis.</l>
</lg>
<lg>
<l>Ille voluptatis comes est, ille omnia novit:</l>
<l>Hei mihi, quod nunquam noscere se potuit!</l>
</lg>
<lg>
<l>Nil est praeclarum in terris quin causa Cupido</l>
<l>Non extet; superum temperat ille vices.</l>
</lg>
<lg>
<l>Elevat hic animas summi ad fastigia coeli,</l>
<l>Cum superisque pari nos facit ire gradu.</l>
</lg>
<lg>
<l>Nulla potest illum violentia tangere, cum sit,</l>
<l>Heu, tamen ex omni parte timendus Amor.</l>
</lg>
<lg>
<l>Huic cessit Phoebus, totum qui illuminat orbem,</l>
<l>Sponte sua huic cedunt numina cuncta deo.</l>
</lg>
<lg>
<l>Artibus ille bonis viget inclytus, ille sorores</l>
<l>Pierides secum semper habere cupit.</l>
</lg>
<lg>
<l>Maximus hic vatum est, nec erit bonus ille poeta,</l>
<l>Liber Amoris erit fulmine si quis erit.</l>
</lg>
<lg>
<l>Facundum me fecit Amor: ni nostra sagittis</l>
<l>Pectora fixisset, segnis inersque forem.</l>
</lg>
<lg>
<l>Fulvia, cuius Amor nitidis se spectat ocellis,</l>
<l>Eripuit saevae stamina nostra neci.</l>
</lg>
<lg>
<l>Et tu, quem voluit nostri tutamen honoris</l>
<l>Esse deus, tantae pars bona sortis eris.</l>
</lg>
<lg>
<l>Te duce sydereos ducar sublimis ad axes,</l>
<l>Aeternus Bembi munere dicar ego.</l>
</lg>
<lg>
<l>Expectent alii praeconia maxima regum:</l>
<l>Est mihi sat Bembo posse placere meo.</l>
</lg>
</div2>
<div2 type="parte">
<head>(L, II)</head>

<argument><p>Amorem creatum in calamitatem mortalium</p></argument>

<lg><l>Nonne satis fuerant quaecunque pericula tellus,</l>
<l>Nonne satis tumidi quae parat unda maris?</l>
</lg>
<lg>
<l>An non mortali generi coelestia praebent</l>
<l>Numina, quo nigros possit adire lacus?</l>
</lg>
<lg>
<l>Si non in nostrum pectus tua tela, Cupido,</l>
<l>Iactaresque faces, altera tela, tuas,</l>
</lg>
<lg>
<l>Hoc etiam nobis deerat, quos omnia vexant</l>
<l>Et nequeunt quorum flectere damna deos.</l>
</lg>
<lg>
<l>Vix ego crediderim coelo sua numina inesse;</l>
<l>Et si sint, surdis auribus esse reor.</l>
</lg>
<lg>
<l>Undique poena manet nos tristes, omnia vexant</l>
<l>Atque aliquid semper quo pereamus inest.</l>
</lg>
<lg>
<l>Hic deus in nostrum bacchatur pectus et omnis</l>
<l>Concutit ille homines, concutit ille deos.</l>
</lg>
<lg>
<l>Et puer et deus est et habet sua iura Cupido:</l>
<l>Quicquid mundus habet sub sua regna trahit.</l>
</lg>
<lg>
<l>Terribile hoc monstrum in terris natura creavit,</l>
<l>Liberius nobis mortis ut esset iter.</l>
</lg>
<lg>
<l>Non tutum coelum, non tutum noscimus aequor,</l>
<l>Ipsa tremit tellus, Tartara saeva tremunt.</l>
</lg>
<lg>
<l>Suggerit hic lachrymas et sunt in amore querelae</l>
<l>Singultusque graves et sine voce dolor.</l>
</lg>
<lg>
<l>Diminuit famam, mentem consumit et omne</l>
<l>Ingenium fuscat vimque decusque rapit.</l>
</lg>
<lg>
<l>Perdit et humanam dulci medicamine gentem,</l>
<l>Immodicas parvo tempore perdit opes.</l>
</lg>
<lg>
<l>Hoc nullum carmen, non haerba nocentior ulla,</l>
<l>Hic hominum mentes in sua vota trahit.</l>
</lg>
<lg>
<l>Non alio socios Ithaci medicamine Circe</l>
<l>Esse boves fecit, fecit et esse lupos.</l>
</lg>
<lg>
<l>Crediderim tali nympham medicamine nautas</l>
<l>Scyllam sub proprio continuisse sinu.</l>
</lg>
<lg>
<l>Non alio cantu Sirenes credere dignum est</l>
<l>In Siculo puppes detinuisse mari.</l>
</lg>
<lg>
<l>Quod neque fas et iura sinunt, natura pudorque</l>
<l>Usus et ipse vetat, saeve Cupido, facis;</l>
</lg>
<lg>
<l>ln te cura placens, in te viget aegra voluptas:</l>
<l>Spicula plus aloes quam tua mellis habent.</l>
</lg>
<lg>
<l>Gaudia quae praebes duro sunt mixta dolore,</l>
<l>Suspectos reddis qui tua castra colunt.</l>
</lg>
<lg>
<l>Iuppiter hamatis quid non tulit ipse sagittis?</l>
<l>Quas non est passus ferre in amore notas?</l>
</lg>
<lg>
<l>Europen rapuit placidi sub imagine tauri,</l>
<l>Mnemosinen pastor, Daelia Parrhasida.</l>
</lg>
<lg>
<l>Hic etiam Coei natam confixus amore</l>
<l>Fulminea testus contemeravit ave.</l>
</lg>
<lg>
<l>Ipseque Thestiaden, pluma circumdatus alba,</l>
<l>Callidus attraxit sub sua iura deus.</l>
</lg>
<lg>
<l>Coniugis Alcmenen decepit imagine falsi,</l>
<l>Decidit et Danaes aureus in gremium.</l>
</lg>
<lg>
<l>Ussit et hic Semelen rapuitque Aeolida serpens,</l>
<l>Tactus et hic Alopes saepius igne fuit.</l>
</lg>
<lg>
<l>Non ille erubuit, sceptri gravitate relicta,</l>
<l>Huius in amplexu concubuisse deae.</l>
</lg>
<lg>
<l>Hic etiam exarsit pueri Ganymedis amore:</l>
<l>Venantem hunc uncis unguibus arripuit.</l>
</lg>
<lg>
<l>Circumstant pavidi Troes, mirantur et ipsum</l>
<l>Ascendentem auras: difugiuntque canes,</l>
</lg>
<lg>
<l>Et nemus omne sonat, clamoribus intonat aether;</l>
<l>Ipsae hostem aspiciunt inter inane ferae.</l>
</lg>
<lg>
<l>Quid medicae inventor curae non passus amore?</l>
<l>Nil valuere artes, nil valuere minae,</l>
</lg>
<lg>
<l>Nil valuit dixisse: "Puer, depone sagittas:</l>
<l>Hae mihi conveniunt, qui fera bella gero".</l>
</lg>
<lg>
<l>Arsit enim gravius quam si cessisset Amori:</l>
<l>Nescit Amor magnis cedere numinibus.</l>
</lg>
<lg>
<l>O quantum est questus, quotiens quaesivit in haerbis</l>
<l>Auxilium, nec opem praestitit haerba deo!</l>
</lg>
<lg>
<l>O quotiens captus pueri vesanus amor</l>
<l>Oebalii, immodicas concidit in lachrymas!</l>
</lg>
<lg>
<l>Gavisus quotiens forti certare palaestra!</l>
<l>Sparthano o quotiens ludere pancratio!</l>
</lg>
<lg>
<l>Omnia perpessus deus est, modo posset amanti</l>
<l>Blandiri et puero tradere suaviolum.</l>
</lg>
<lg>
<l>Quem non vincis Amor, quem non tua spicula laedunt?</l>
<l>Non matri parcunt improba tela tuae.</l>
</lg>
<lg>
<l>Pressa furore gravi Cnidon atque Amathunta reliquit</l>
<l>Et Colchos odit Idaliumque iugum.</l>
</lg>
<lg>
<l>Illi sola fuit curae Panchaica tellus,</l>
<l>Cum faciem vidit, pulcher Adoni, tuam;</l>
</lg>
<lg>
<l>Et fuit huic studium maculoso tegmine lincis</l>
<l>Membra tegi atque humeris retia ferre suis,</l>
</lg>
<lg>
<l>Desertisque aris latebras ambire ferarum</l>
<l>Antraque nexilibus cingere caeca plagis.</l>
</lg>
<lg>
<l>Saepius haec timidas percussit harundine damas,</l>
<l>Saepe vagos lepores illa secuta cane.</l>
</lg>
<lg>
<l>O quotiens passa est venando laedere plantas!</l>
<l>Sentibus o quotiens eviolare manus!</l>
</lg>
<lg>
<l>Saepe legit flores, florum facit illa corollas,</l>
<l>Subtilibus sertis inserit illa rosas.</l>
</lg>
<lg>
<l>Candida si quando laeserunt pectora vepres,</l>
<l>"Haec iuvenis patior - dixit - amore mei,</l>
</lg>
<lg>
<l>Et paterer quaecunque gravi mihi vulnera telo</l>
<l>Infigit qui me cogit amare nimis,</l>
</lg>
<lg>
<l>Brachia dum tenero possem circumdare collo</l>
<l>Et retinere meo gaudia nostra sinu.</l>
</lg>
<lg>
<l>Sed fugit et nostros spernit meus ignis amores</l>
<l>Sectaturque truces in mea damna feras".</l>
</lg>
<lg>
<l>Terrarum Alcidem victorem vicit et asper</l>
<l>Mars tantam haud potuit vincere nequiciam.</l>
</lg>
<lg>
<l>Aequoreis qui regnat aquis te vincere nulla</l>
<l>Arte vel ingenio sive liquore potest.</l>
</lg>
<lg>
<l>Consumunt tantae quemcunque liquamina flammae;</l>
<l>Viribus, heu, nullis improbe cedis Amor!</l>
</lg>
<lg>
<l>Sed cum tota tibi superorum gloria cessit,</l>
<l>Parcere mortali debueras generi.</l>
</lg>
<lg>
<l>Non est armatis aequum concurrere nudos,</l>
<l>Vincere mortalem gloria nulla deo.</l>
</lg>
<lg>
<l>Aurea tela geris, rapido circumdatus igni,</l>
<l>Attrahis in flammas pectora nostra tuas.</l>
</lg>
<lg>
<l>Effugere haud quisquam valet improba tela, nec ulli</l>
<l>Fas est alato te superare pede,</l>
</lg>
<lg>
<l>Ventilat a tergo quoniam tibi penna nitenti</l>
<l>Quam celeres possunt vix superare Noti.</l>
</lg>
<lg>
<l>Caecum lumen habes, cernis tamen, improbe, quae sunt</l>
<l>Arte vel ingenio condita sive fide.</l>
</lg>
<lg>
<l>In nos debueras fatis melioribus uti</l>
<l>Et superas homini conciliare vices.</l>
</lg>
<lg>
<l>Hoc erat imperium maius tibi: vincere summos</l>
<l>Et sinere imbelles vivere more suo.</l>
</lg>
</div2>
<div2 type="parte">
<head>(L, VII)</head>

<opener><salute>Alloquitur unionem qua donat Fulviam.</salute></opener>

<lg><l>Candida bacca, meae digitos tactura puellae,</l>
<l>A cuius concha Cypria vecta fuit,</l>
</lg>
<lg>
<l>Quam faber in Sicula radiavit Mulciber Aetna,</l>
<l>Quam Steropis fulvo clausit in orbe manus,</l>
</lg>
<lg>
<l>Bractea lassarunt cuius fera membra Cyclopum,</l>
<l>Incude in dura dum rude stabat opus,</l>
</lg>
<lg>
<l>Attinges si quando manus, quibus urimur et quis</l>
<l>Ante meum tempus cogor adire necem,</l>
</lg>
<lg>
<l>Fac teneas nostrum niveo sub pectore nomen,</l>
<l>Obses tu fidei pignus et esse velis.</l>
</lg>
<lg>
<l>Ad dominam properas, quae te candore nitenti,</l>
<l>Quae non calcatas vincit in orbe nives,</l>
</lg>
<lg>
<l>Virginea qua lecta manu minus alba videntur</l>
<l>Lilia, qua surgunt alba ligustra minus.</l>
</lg>
<lg>
<l>Non te poeniteat furmosae membra puellae</l>
<l>Tangere: lucidius nam tibi lumen erit.</l>
</lg>
<lg>
<l>Ut matutinis radiis percussa nitescit</l>
<l>Gemma magis, lumen sic tibi maius erit,</l>
</lg>
<lg>
<l>Cum te lustrabunt vincunt quae lumina solem:</l>
<l>Certabis Phariis lumine margaritis.</l>
</lg>
<lg>
<l>Digna Cleopatrae fies gestarier aure,</l>
<l>Romanos bello digna movere duces.</l>
</lg>
<lg>
<l>Tu roseis fueris si quando admota labellis, </l>
<l>Quanta tibi dabitur gratia, quantus honor!</l>
</lg>
<lg>
<l>Syderei nihil arca Iovis te maius habebit, </l>
<l>Par tibi nullus erit purus in orbe lapis.</l>
</lg>
<lg>
<l>Tu quoscumque homines, tali madefacta liquore, </l>
<l>In proprio coges te retinere sinu.</l>
</lg>
<lg>
<l>Te cupient reges amplecti; iis grata voluptas, </l>
<l>Iis erit aeternum conspicuumque decus.</l>
</lg>
<lg>
<l>Ille liquor quoscumque potest sanare dolores, </l>
<l>Ille liquor mentes reddere corporibus,</l>
</lg>
<lg>
<l>Hei mihi, sed duro vinctum per brachia nodo </l>
<l>Me tenet, arbitrio nec sinit esse meo.</l>
</lg>
<lg>
<l>Humida anhelanti pugnantibus oscula linguis</l>
<l>Quae data sunt, memori pectore semper erunt.</l>
</lg>
<lg>
<l>Haec me perpetuis religatum in amore catenis</l>
<l>Oscula non alibi vivere posse sinunt.</l>
</lg>
<lg>
<l>Non Aurora meos seiungere posset amores,</l>
<l>Non quam formosus perculit Endimion;</l>
</lg>
<lg>
<l>Illa nec in sylvis lacerum quae flevit Adonem</l>
<l>Dissolvet collo vincula nexa meo.</l>
</lg>
<lg>
<l>Nulla meos poterit praedari foemina sensus:</l>
<l>In me quod proprium est Fulvia sola tenet.</l>
</lg>
<lg>
<l>Arbitrium haec est sola meum praedata, tenebit</l>
<l>Illud in aeternum, semper et huius ero.</l>
</lg>
</div2>
<div2 type="parte">
<head>(L, VIII)</head>


<opener><salute>Conqueritur quod Fulvia speculi consilio nimium sibi
formosa videatur et eum destituat; admonet formam nimium esse
labilem.</salute></opener>

<lg><l>Illud formosi quo se speculantur ocelli,</l>
<l>Qui sunt aeterni gloria prima Iovis</l>
</lg>
<lg>
<l>Ut videant quanta superent coelestia luce</l>
<l>Lumina dentque mihi grandia saepe mala,</l>
</lg>
<lg>
<l>Aes facit ut miserum spernas me in amore furentem,</l>
<l>Exul et a proprio sim miser hospitio.</l>
</lg>
<lg>
<l>At, si firma meum retinebant vincla furorem</l>
<l>Et tibi si fidei quidve timoris erat,</l>
</lg>
<lg>
<l>Debuerat speculum nunquam mea solvere vincla,</l>
<l>Tam duram nec te reddere luce tua.</l>
</lg>
<lg>
<l>Exemplum vani Narcissi praebeat unda,</l>
<l>Non tali quamvis digna sit haerba rosa.</l>
</lg>
<lg>
<l>Vidi ego pampineis oneratas vitibus ulmos,</l>
<l>Quarum decussit bruma repente decus.</l>
</lg>
<lg>
<l>Vidimus in bifero viridantia germina Paesto,</l>
<l>Pallida quae subito facta fuere gelu.</l>
</lg>
<lg>
<l>Hei mihi, quam miserum est nimium se fidere rebus,</l>
<l>Quas rapit una dies, quas vorat hora brevis!</l>
</lg>
<lg>
<l>Nil est perpetuum in terris: vorat omnia tempus;</l>
<l>Anceps forma bonum est et decus illa breve.</l>
</lg>
<lg>
<l>Tempus obest formae, sunt omnia subdita morti:</l>
<l>Quicquid sub coelo est lurida fata trahunt.</l>
</lg>
<lg>
<l>Qua periere virum tot millia Troia ruitque,</l>
<l>Hanc tandem ad Ditem misit avara dies.</l>
</lg>
<lg>
<l>Aetas cuncta rapit, mors improba destruit omne </l>
<l>Et nihil est de quo non velit esse potens.</l>
</lg>
<lg>
<l>Illa rapit quodcumque placet, quodcumque decorum,</l>
<l>Formosisque solet semper obesse magis.</l>
</lg>
<lg>
<l>Dum rosea est aetas, dum floret culta iuventus,</l>
<l>Utendum est: celeri labitur illa pede.</l>
</lg>
<lg>
<l>In te cum suberit tacito pede fessa senectus,</l>
<l>Moerebis dulcis praeteriisse dies.</l>
</lg>
</div2>
<div2 type="parte">
<head>(L, IX)</head>

<argument><p>Odio dicit habiturum fenestram qua sagittis eum feriit Cupido, dumque vita sit sine labe moriendum esse.</p></argument>

<lg><l>Semper erit nostris oculis invisa fenestra</l>
<l>Unde tot in nostrum tela ruere iecur,</l>
</lg>
<lg>
<l>Cum mortem auratae mihi non tribuere sagittae, </l>
<l>Adsit cum vitae mors nisi laeta bonae.</l>
</lg>
<lg>
<l>Quam nimium poterat felix occumbere Cadmus </l>
<l>Ante cruentatas Martis in angue manus!</l>
</lg>
<lg>
<l>Tot miseros natos, tot pignora chara nepotes, </l>
<l>Vidisset nunquam tam fera fata pati.</l>
</lg>
<lg>
<l>Quam bene rupissent Priamo sua fila sorores, </l>
<l>Cum fuit Herculea dirruta Troia manu!</l>
</lg>
<lg>
<l>Natorum non ille necem, non regna cremari, </l>
<l>Non turpi natas conditione premi,</l>
</lg>
<lg>
<l>Non sua vidisset laniari corpora ferro,</l>
<l>Esset Cisseis non imitata canem.</l>
</lg>
<lg>
<l>Cedendum dum fata sinunt, dum tempora praebent, </l>
<l>Imponit finem dum Libytina malis.</l>
</lg>
<lg>
<l>Nunc vitam infelix extrema per omnia duco,</l>
<l>Inque meum iurant numina cuncta caput.</l>
</lg>
<lg>
<l>Cum vacuus curis et eram cum liber ab omni</l>
<l>Servitio, poteram tunc ego morte premi:</l>
</lg>
<lg>
<l>Non Amor, insidiae, non me vexasset acerbae</l>
<l>Conditio sortis, non genus omne mali.</l>
</lg>
<lg>
<l>Vidi ego qui dulci potuere occumbere morti,</l>
<l>Parva quibus miseram praebuit hora necem.</l>
</lg>
<lg>
<l>Vivimus in lachrymis, vita est nihil: omnia perdunt</l>
<l>Tempora, sors variat quae bona sunt hominum.</l>
</lg>
<lg>
<l>Urimur, in gelida glacie consumimur igni,</l>
<l>Morteque vivaci pectora nostra iacent.</l>
</lg>
<lg>
<l>Omne quod est miserum patimur sub Amore merentes;</l>
<l>Quod sit, amante potest tristius esse nihil.</l>
</lg>
<lg>
<l>Dii faciant tantos possim finire dolores</l>
<l>Et fugiat tristi pectore vita meo,</l>
</lg>
<lg>
<l>Si mea perpetuo debentur corda dolore</l>
<l>Divelli, nec sit qui mihi praestet opem,</l>
</lg>
<lg>
<l>Nullaque mortali generi diuturna voluptas</l>
<l>Detur et hic possit firmius esse nihil.</l>
</lg>
<lg>
<l>Saepe mihi dixi fatis venientibus ultro:</l>
<l>"Non est cur fugias, Marce miselle, necem".</l>
</lg>
<lg>
<l>Optatis non semper adest sors ultima votis;</l>
<l>Felix o nimium qui sine labe cadit!</l>
</lg>
</div2>
<div2 type="parte">
<head>(L, XI)</head>


<argument><p>De Amore fugitivo Venus alloquitur.</p></argument>

<lg><l>Littoreas inter myrtos cum nuda iaceret</l>
<l>Alma Venus, secum nudus et esset Amor</l>
</lg>
<lg>
<l>Et suavi Charites implerent carmine littus</l>
<l>Et Paphiae volucres murmura blanda darent,</l>
</lg>
<lg>
<l>Seposuit viridi nitidissima gramine membra</l>
<l>Et sua sunt somno lumina pressa gravi.</l>
</lg>
<lg>
<l>At se qui facili nescit praebere quieti,</l>
<l>Carpere quem volucris non sinit aura moram,</l>
</lg>
<lg>
<l>Clam fugit et tenerae linquit penetralia matris:</l>
<l>Per freta, per terras et per inane volat.</l>
</lg>
<lg>
<l>Excutitur somno Venus aurea, nec puer ille</l>
<l>Tangitur et vacuo se videt esse thoro;</l>
</lg>
<lg>
<l>Clamat et e roseo suspiria pectore fundit</l>
<l>Et placido tales mittit ab ore sonos:</l>
</lg>
<lg>
<l>"Viderit in triviis errantem si quis Amorem,</l>
<l>Qui mea, nescio quo numine, regna fugit,</l>
</lg>
<lg>
<l>Perculerit nostras verus si nuncius aures,</l>
<l>Immemor obsequii non erit alma Venus:</l>
</lg>
<lg>
<l>Oscula grata dabit, sed si modo duxerit illum,</l>
<l>In se quicquid habet dulcius illa dabit.</l>
</lg>
<lg>
<l>Insignis puer est, nitido non ille colore,</l>
<l>Igne sed ardenti corpora nuda tegit.</l>
</lg>
<lg>
<l>Ardentes oculos huc illuc vertit et acri</l>
<l>Lumine, non qualis nosse sit ille decet.</l>
</lg>
<lg>
<l>Dulcia quae tenero formantur verba palato</l>
<l>Non audita suo verba cadunt domino.</l>
</lg>
<lg>
<l>Irato non est quicquam crudelius illo;</l>
<l>Decipit et ficto pectore verba fluunt.</l>
</lg>
<lg>
<l>Acriter alludit, munitus et arte dolosa est;</l>
<l>Intonsum caput est, nullus in ore pudor.</l>
</lg>
<lg>
<l>Illi parva manus, duro tamen utitur arcu,</l>
<l>Quo superos vexat, quo freta saeva quatit,</l>
</lg>
<lg>
<l>Tartara quo nequeunt securos ducere somnos,</l>
<l>A cuius nemo vulnere sanus abit.</l>
</lg>
<lg>
<l>Explicat a tergo geminas, quibus evolat, alas,</l>
<l>Nil quibus ignotum mundus habere potest.</l>
</lg>
<lg>
<l>Hic caeco tangit mortalia pectora telo:</l>
<l>Unde ictus veniant noscere nemo potest.</l>
</lg>
<lg>
<l>Et pharetra ex humero multo spectabilis auro</l>
<l>Pendet et ardenti fulmine cuncta quatit.</l>
</lg>
<lg>
<l>Omnibus est hostis puer ille, nocentior ipsi;</l>
<l>Quam minima incendit numina magna face!</l>
</lg>
<lg>
<l>Illum forte tuo dabitur si iure tenere,</l>
<l>Tu facito illius verbera saepe domes.</l>
</lg>
<lg>
<l>Riserit? ah, moveat non te puerilis imago;</l>
<l>Frigida sunt risu mixta venena suo.</l>
</lg>
<lg>
<l>Verba dabit? fugias; liquidum mel manat ab ore,</l>
<l>Quo trahit a summo cardine saepe Iovem.</l>
</lg>
<lg>
<l>Arma dabit quaecumque gerit: fuge munus amarum,</l>
<l>Ne tangas Stygio munera tincta lacu.</l>
</lg>
</div2>
<div2 type="parte">
<head>(L, XV)</head>

<opener><salute>Scribit ad Faustum tentasse saepius ab Amore discedere,
sed minime potuisse, cum fuga nihil prosit amanti.</salute></opener>

<lg><l>Saepe ego tentavi duris me solvere nodis,</l>
<l>Implicuit collo quos mihi saevus Amor.</l>
</lg>
<lg>
<l>Saepe per umbrosas sylvas, per devia rura</l>
<l>Fugi ego flammigeri tela cruenta dei.</l>
</lg>
<lg>
<l>Ast ego si peterem Gangem Scythiamque nivosam,</l>
<l>Ad Gangem, ad Scythiam, Fauste, veniret Amor.</l>
</lg>
<lg>
<l>Non si Pegaseo veherer per inane caballo</l>
<l>Vinciretque meos aurea penna pedes,</l>
</lg>
<lg>
<l>Sive ego Triptholemi currus conscendere possem,</l>
<l>Sive ego Medeae, sive ego, Phoebe, tuos,</l>
</lg>
<lg>
<l>Effugere haud possem vibrat quae tela Cupido:</l>
<l>Quo magis effugio, me magis illa petunt.</l>
</lg>
<lg>
<l>Ocyus est vento telum quod mittit ab arcu</l>
<l>Securumque potest hoc nihil esse diu.</l>
</lg>
<lg>
<l>Omnia devincit deus hic, qui lumine caeco</l>
<l>Ultra Indum et Calpen Sauromathasque videt.</l>
</lg>
<lg>
<l>Aurea penna nitet tergo, qua fulgur et auras</l>
<l>Praeterit, in summo qua petit axe Iovem.</l>
</lg>
<lg>
<l>Spicula saeva gerit, Cressam gerit ille pharetram</l>
<l>Atque arcum, nivei nobile dentis opus,</l>
</lg>
<lg>
<l>Quem magni timuere duces, timuere deique;</l>
<l>Qui si non esset, libera cuncta forent.</l>
</lg>
<lg>
<l>Vulnera quae infigit nullo medicamine possunt</l>
<l>Sanari, magicis non et imaginibus.</l>
</lg>
<lg>
<l>Gramina Medeae, Aeaeae gramina Circes</l>
<l>Nil in amore valent, nil valet ingenium.</l>
</lg>
<lg>
<l>Nos necat et morimur, quam sit ferus agnitus hostis</l>
<l>Sunt et in occulto vulnera facta loco.</l>
</lg>
<lg>
<l>Ille oculos in se vertit torquetque medullas;</l>
<l>Nescitur tanti prima ruina mali.</l>
</lg>
<lg>
<l>Non loca, non tempus possunt removere furorem:</l>
<l>Verus amor nulla conditione perit.</l>
</lg>
<lg>
<l>Longa dies rigidos potuit lenire leones,</l>
<l>Longa dies molli saxa liquore terit,</l>
</lg>
<lg>
<l>At non longa dies misero succurrit amanti:</l>
<l>In nostro semper pectore vivit Amor.</l>
</lg>
<lg>
<l>Aetatis licet octo meae sint lustra ruentis</l>
<l>Obnubatque meas aspera barba genas,</l>
</lg>
<lg>
<l>Concutit ille tamen diro mea pectora telo,</l>
<l>Maior et insurgit pectore flamma meo.</l>
</lg>
<lg>
<l>Me duo devincunt oculi, qui sydera vincunt</l>
<l>Et par cum Phoebi lumine lumen habent.</l>
</lg>
<lg>
<l>Iis ego non horam possum sperare quietem,</l>
<l>Iis mea libertas vendita tota fuit.</l>
</lg>
<lg>
<l>Fulvia me duro retinet sub Amore merentem;</l>
<l>Non sinit alterius, non sinit esse mei.</l>
</lg>
<lg>
<l>Me solum illius radii consumere possunt</l>
<l>Et somnum fessis rumpere luminibus.</l>
</lg>
<lg>
<l>Fulvia post Manes, dederint modo fata, placebit:</l>
<l>Divinum in tenebris haec mihi lumen erit.</l>
</lg>
</div2>
<div2 type="parte">
<head>(L, XX)</head>

<argument><p>Alloquitur Guidarellum, equitem Ravennatem, ne miretur eum tam faciles Musas habere quodque semper Amore teneatur; asserit Fulviam istud utrumque facere.</p></argument>

<lg><l>Quod mihi tam faciles veniant in carmina Musae,</l>
<l>Quod nostro numquam pectore cesset Amor,</l>
</lg>
<lg>
<l>Miraris, Guidarelle, mei pars maxima cordis; </l>
<l>Desine mirari: Fulvia utrumque facit.</l>
</lg>
<lg>
<l>Haec mihi conciliat Phoebum doctasque sorores: </l>
<l>Veh misero! causa est cur ego semper amem.</l>
</lg>
<lg>
<l>Non solis nobis datus est Amor, omnia vincit </l>
<l>Numina, non soli pulchra placent homini.</l>
</lg>
<lg>
<l>Hoc ego perpetuo crucior malesanus amore, </l>
<l>Ne nimium superis sit mea grata Venus.</l>
</lg>
<lg>
<l>Humanum variant genus aspera fata, nec ulli </l>
<l>Cras se victurum dicere posse datur.</l>
</lg>
<lg>
<l>Mortales brevis hora rapit, nec tempora possunt </l>
<l>Nec fera sydereis fata nocere choris.</l>
</lg>
<lg>
<l>Quid mirare, meum vexat si foemina pectus? </l>
<l>Infelix quid si semper Amore premar?</l>
</lg>
<lg>
<l>Amphitryoniades, proles fortissima, qui se </l>
<l>Opposuit monstris, victus Amore fuit.</l>
</lg>
<lg>
<l>Caesarie hic puerum insignem formaque decorum</l>
<l>Dilexit, patrio munere fovit Hylam.</l>
</lg>
<lg>
<l>Hic puer excipiens quicquid manabat ab ore</l>
<l>Alcidae, toto clarus in orbe fuit.</l>
</lg>
<lg>
<l>Extaret medio Phoebus licet altus Olympo.</l>
<l>Hic puer Herculeo iunctus erat lateri.</l>
</lg>
<lg>
<l>Hunc illi comitem surgens Aurora tenebat,</l>
<l>Hunc illi comitem Phoebus et occiduus.</l>
</lg>
<lg>
<l>Cum bis cantantes passerculae ad alta ruebant</l>
<l>Tecta, quibus matres concinuere suae,</l>
</lg>
<lg>
<l>Hoc sine non poterat puero Tirynthius esse:</l>
<l>Tam fuit Herculeo pectore fixus Hylas.</l>
</lg>
<lg>
<l>Saepe illum gestare arcum clavamque docebat</l>
<l>Posset ut in fortes connumerare viros.</l>
</lg>
<lg>
<l>Aesonides Colchos, sed cum properaret Iason</l>
<l>Et comes heroum turba verenda foret,</l>
</lg>
<lg>
<l>Iis una intrepidus ditem properavit Iolcon,</l>
<l>Quem tulit Alcmene filia Midatidis.</l>
</lg>
<lg>
<l>Est secum peramatus Hylas, conscendit in Argo</l>
<l>Lecta cohors procerum; nat freta longa ratis.</l>
</lg>
<lg>
<l>Non haec Cyaneas, tetigit ratis; evolat omne</l>
<l>Illa fretum, ad Phasim navigat incolumis.</l>
</lg>
<lg>
<l>Evolat, ut vastum volucrum regina profundum:</l>
<l>Sese firmarunt hac rate Cyaneae.</l>
</lg>
<lg>
<l>Iamque mare attigerant linquentes Pleiades axem,</l>
<l>Agnus et inde novus coeperat esse satur.</l>
</lg>
<lg>
<l>Ver erat: heroum iam flos conscenderat Argo,</l>
<l>Hellespontiacas illa secabat aquas.</l>
</lg>
<lg>
<l>Tertia lux aderat: miscebant aequora venti,</l>
<l>Radebat pelagus nauta Propontiacum.</l>
</lg>
<lg>
<l>Cessarant venti in portu, iamque arva tenebant</l>
<l>Cianeum heroes, pascua laeta bovum.</l>
</lg>
<lg>
<l>Descendunt timidi in littus, convivia circum</l>
<l>Transtra parant, sternunt languida membra solo.</l>
</lg>
<lg>
<l>Commoda stibadiis palus hic per amoena iacebat,</l>
<l>Cyperon pungens vellitur, hic butumon.</l>
</lg>
<lg>
<l>Flavus Hylas quaerebat aquas urnamque gerebat,</l>
<l>Ut dominis potum traderet ille suis.</l>
</lg>
<lg>
<l>Alcidae Thelamon socius fuit: ambo sedebant</l>
<l>Mensa una, ambobus gratus et unus erat;</l>
</lg>
<lg>
<l>Gratus Hylas, madidas qui dum pede conterit herbas,</l>
<l>Invenit in viridi gramine fontis aquam.</l>
</lg>
<lg>
<l>Caeruleum hic surgit chelidonion atque adianton</l>
<l>Et viret hic apium, gramen et omne tenax.</l>
</lg>
<lg>
<l>Stant mediis in aquis nymphae ducuntque choreas</l>
<l>Et non mortali carmina voce canunt.</l>
</lg>
<lg>
<l>Nymphae non mites sed agrestia numina, nymphae</l>
<l>Eunica et Mallis verque Nychia tuens.</l>
</lg>
<lg>
<l>Intendebat aquis urnam puer ipse capacem,</l>
<l>Urna erat et nitidis aurea mersa vadis,</l>
</lg>
<lg>
<l>Cum videre manus et candida brachia nymphae,</l>
<l>Brachia quae poterant exuperare nives.</l>
</lg>
<lg>
<l>Accurrunt, rapiunt puerum merguntque sub undis:</l>
<l>Effera tam subito pectora fixit Amor.</l>
</lg>
<lg>
<l>Totus Hylas in aquis ruit, ut delabitur astrum</l>
<l>Ignitum coelo, quod mare sorbet aquis.</l>
</lg>
<lg>
<l>Aspirant venti: "date vela, insurgite remis",</l>
<l>Typhis ait; socii sydera clara vocant.</l>
</lg>
<lg>
<l>Flebat Hylas; verbis nymphae solantur amicis</l>
<l>Inque suo flentem continuere sinu.</l>
</lg>
<lg>
<l>"Siste puer lachrymas et mollibus utere nymphis:</l>
<l>Nostra sub amplexu est vita salus tuo".</l>
</lg>
<lg>
<l>Iratus furit Alcides, circumdat et omne</l>
<l>Littus et arma gerit sanguinolenta manu.</l>
</lg>
<lg>
<l>Clamat Hylam quantum guttur diffundere vocem</l>
<l>Permittit, puer est saepe vocatus Hylas.</l>
</lg>
<lg>
<l>Saepe vocatur Hylas, clamoribus intonat aether:</l>
<l>Respondit tenui voce petitus Hylas.</l>
</lg>
<lg>
<l>Hac voce Alcides stupet inscius et fluat unde</l>
<l>Cogitat: unda vetat noscere vocis iter.</l>
</lg>
<lg>
<l>Quo petat attonitus nescit, nemora invia lustrat,</l>
<l>Per duros sentes commovet ille gradus.</l>
</lg>
<lg>
<l>Ut leo quem movit summo de vertice montis</l>
<l>Rupibus amissa matre gemens hinulus,</l>
</lg>
<lg>
<l>Sic montes vallesque petit Tirynthius heros,</l>
<l>Sic penetrat sylvas, sic nemus omne terit.</l>
</lg>
<lg>
<l>O miseri, o tristes, o duro sydere nati,</l>
<l>Aliger assiduo quos premit igne deus!</l>
</lg>
<lg>
<l>Quae loca, quos montes, quae non spelaea ferarum</l>
<l>Circuit Alcmenae maxima progenies?</l>
</lg>
<lg>
<l>Non comites subeunt cordi, non fortis Iason: </l>
<l>Est solus tristi mente retentus Hylas.</l>
</lg>
<lg>
<l>Velatae antemnae, remis stat Graia iuventus;</l>
<l>"Alcide" e summa navita puppe vocat.</l>
</lg>
<lg>
<l>Immemor ille sui graditur quo ducit Erinis:</l>
<l>Tota furit toto pectore saeva Venus.</l>
</lg>
<lg>
<l>Dulcis Hylas inter nymphas colludit amantes,</l>
<l>Foelices inter ludit et ille choros.</l>
</lg>
<lg>
<l>Amphitryoniadem profugum putat ipsa iuventus</l>
<l>Velaque dat ventis, puppis et icta volat.</l>
</lg>
<lg>
<l>Ille pedes Colchos lachrymans oculosque retortos</l>
<l>Tendit et innumera voce poposcit Hylam.</l>
</lg>
<lg>
<l>Quid mirum, Alcides tenero cum cessit amori,</l>
<l>Si mea sunt saevis subdita colla iugis?</l>
</lg>
<lg>
<l>Hic pueri exarsit facili vexatus amore,</l>
<l>Improbior nostro pectore flamma viget.</l>
</lg>
<lg>
<l>Non sum ego servitio, non turpi obnoxius igni,</l>
<l>De nihilo non est lauta Minerva mihi.</l>
</lg>
<lg>
<l>Fulvia me miserum nitidis consumit ocellis,</l>
<l>Ipse quibus, cum vult, numina torquet Amor.</l>
</lg>
<lg>
<l>Ludere cum pueris facile est, retinere puellas</l>
<l>Hoc est Herculeum vincere posse robur.</l>
</lg>
<lg>
<l>Forma tumet, nitidae stat iuncta superbia formae,</l>
<l>Foemineum varium est et sine iure genus.</l>
</lg>
</div2>
<div2 type="parte">
<head>(L, XXV)</head>

<opener><salute>Scribit ad dominum Franciscum Siccum Arragonium,
equitem magnificum, de ingratitudine patriae in eum.</salute></opener>

<lg><l>Iam tumefacta volant pluviis mea lintea ventis,</l>
<l>Ut miseram frangant in fera saxa ratem,</l>
</lg>
<lg>
<l>Laedave, quae possint aliquam praebere salutem,</l>
<l>Ostendit nido sydera nulla suo.</l>
</lg>
<lg>
<l>Omnia sunt madidis circumdata lumina nimbis,</l>
<l>Exitiumque meum numina cuncta volunt.</l>
</lg>
<lg>
<l>Haec ego cum videam, votis quid numina tento?</l>
<l>Manat ab irato nostra ruina Iove.</l>
</lg>
<lg>
<l>Quid laceram scopulis conor detrudere puppim?</l>
<l>Expedit imbriferis me dare vela Notis.</l>
</lg>
<lg>
<l>Non ego sum tanti superas qui vertere mentes,</l>
<l>Fortunae valeam qui retinere rotam.</l>
</lg>
<lg>
<l>Quid mea fata moror? coeli fera sydera poscunt</l>
<l>Ut patria caream destituarque mea,</l>
</lg>
<lg>
<l>Exul in ignota tumuler vel vexer arena,</l>
<l>Ossa et inhumanis sint mea fracta feris.</l>
</lg>
<lg>
<l>Effugiam ingrati temeraria murmura vulgi</l>
<l>Exiliumque meum dedecus urbis erit.</l>
</lg>
<lg>
<l>Cognita cum fuerit, superat quae sydera, virtus</l>
<l>Et cui non possunt fata nocere diu,</l>
</lg>
<lg>
<l>In patriam cadet omne scelus, nec dicar ab ullo</l>
<l>Tam miseri exilii conscius esse mei;</l>
</lg>
<lg>
<l>Et mea si quis erit statuet qui iura tueri,</l>
<l>Hoc patrocinio non erit ille reus. </l>
</lg>
<lg>
<l>Estne novus furor hic patriae deperdere civem?</l>
<l>Non ita me divi pignora mater amat.</l>
</lg>
<lg>
<l>Prodessem ut patriae studio mea tempora trivi</l>
<l>Et data sunt patriae quae periere bona,</l>
</lg>
<lg>
<l>Et natale solum miseri nil curat alumni:</l>
<l>Hei mihi sunt sterili semina missa solo!</l>
</lg>
<lg>
<l>Si parvis maiora licet componere rebus,</l>
<l>Est mea sors magnis aequiparanda viris.</l>
</lg>
<lg>
<l>Celsa triumphalis posuit qui moenia Romae,</l>
<l>Milite confossus decidit ille rudi.</l>
</lg>
<lg>
<l>Qui Veios multa furibundos caede subegit,</l>
<l>Ipse peculator pulsus ab Urbe fuit.</l>
</lg>
<lg>
<l>Qui Tyrio patriae morientia moenia bello</l>
<l>Servavit, parvo contegit ossa solo.</l>
</lg>
<lg>
<l>Huius ego immeriti referam quid vincula fratris</l>
<l>Qui bello Anthioci debilitavit opes?</l>
</lg>
<lg>
<l>Ille Numantinum domuit qui Marte furorem</l>
<l>Non necis ultorem sensit adesse suae.</l>
</lg>
<lg>
<l>Qui domuit plebi tribuentem iugera Gracchum,</l>
<l>Inter Pergameos occidit ille Lares,</l>
</lg>
<lg>
<l>Et tantae extinguens incendia maxima flammae,</l>
<l>Publius in Sicula Lentulus urbe perit.</l>
</lg>
<lg>
<l>Improba qui Maelii turbavit vota furentis,</l>
<l>Servilius patrio est iussus abire solo.</l>
</lg>
<lg>
<l>Qui Latii populos foedavit Marte cruento,</l>
<l>Hannibal, e Tyria, ne cadat, urbe fugit.</l>
</lg>
<lg>
<l>Fatidica divum numero qui voce locatus</l>
<l>Percussus saxo est saepeque fusus humo.</l>
</lg>
<lg>
<l>Thesea, quo nimium viguerunt principe Athenae, </l>
<l>Iusserunt parva fata subire Tyro.</l>
</lg>
<lg>
<l>Illum ego non memorem, quem doctum dixit Apollo, </l>
<l>Qui sanctas leges, qui pia iura tulit?</l>
</lg>
<lg>
<l>Attica consilio cuius si freta fuisset</l>
<l>Aeterno imperio terra potita foret.</l>
</lg>
<lg>
<l>Et qui Persarum tot millia tradidit Orco</l>
<l>Extinctus foedo est carcere Milciades.</l>
</lg>
<lg>
<l>Qui Xersem ad Persas cymba migrare coegit</l>
<l>Taurino ante hostem sanguine potus obit.</l>
</lg>
<lg>
<l>Iustus Aristides nimia probitate fugatur</l>
<l>Et secum patriae iura fidemque trahit.</l>
</lg>
<lg>
<l>Alcanori portum patriae qui tradidit urbis,</l>
<l>Haud potuit mortem hic effugere ingenio.</l>
</lg>
<lg>
<l>Tityrus, ingratae quamvis sua traderet urbi</l>
<l>Munera, non potuit pellere ventre famem:</l>
</lg>
<lg>
<l>Formosae at postquam dulces Amaryllidis umbras</l>
<l>Attigit, ille satur venit ad arma virum.</l>
</lg>
<lg>
<l>Sunt etiam vates heroes inter habendi:</l>
<l>Est aliquid sacrum quod tueatur opus.</l>
</lg>
<lg>
<l>Si mea puppis erit vento deducta sereno,</l>
<l>Anchora fundabit si mihi firma ratem,</l>
</lg>
<lg>
<l>Perpetuum nostro carmen manabit ab ore:</l>
<l>Tu mihi Moecenas, tu mihi Caesar eris.</l>
</lg>
<lg>
<l>Tunc monumenta dabo, quae non fera tempora carpent,</l>
<l>Et fiam patriae fama secunda meae.</l>
</lg>
<lg>
<l>Quid queror, o, demens? Virtutis gloria rebus</l>
<l>Noscitur adversis et magis illa nitet.</l>
</lg>
<lg>
<l>Si non vexassent rabidi mea lintea venti,</l>
<l>Ingenium nullus nosset in orbe meum;</l>
</lg>
<lg>
<l>Non mea magnanimo placuisset fistula Bembo,</l>
<l>Aeternum cuius nomen amore feram.</l>
</lg>
<lg>
<l>Haec mala, quae patior, nostrae spes una salutis</l>
<l>Sicce, tibi aeternum nomen in orbe dabunt:</l>
</lg>
<lg>
<l>Namque giganteo referam tua gesta triumpho,</l>
<l>Fiet et aethereo par tua fama Iovi;</l>
</lg>
<lg>
<l>Et si tanto operi tempus nec fata nocebunt,</l>
<l>Non nisi te lecto fama perennis erit.</l>
</lg>
</div2>
<div2 type="parte">
<head>(L, XXXIII)</head>

<opener><salute>Ad Philean Roverellam, archiepiscopum Ravennae, cui auguratur pontificatum.</salute></opener>

<lg><l>Philea, quem sacra suum Capitolia regem,</l>
<l>Martia Pontificem quem sibi Roma cupit,</l>
</lg>
<lg>
<l>Cuius in immensum tollunt se robora coelum,</l>
<l>Robora syderei maxima fama Iovis, </l>
</lg>
<lg>
<l>Auguror en veniet cum tu, fidissime rerum,</l>
<l>Diceris custos Urbis et esse pater;</l>
</lg>
<lg>
<l>Auguror en veniet cum tu, mitissime praesul, </l>
<l>Totius Latii pastor et orbis eris.</l>
</lg>
<lg>
<l>Non hoc fata volunt extendi tempus in aevum;</l>
<l>Tot bona sunt longa non retinenda die.</l>
</lg>
<lg>
<l>Scandere tunc superas auras tua robora cernam, </l>
<l>Pastus et hoc dulci robore mundus erit.</l>
</lg>
<lg>
<l>Haec primum genus humanum pavere sub antris, </l>
<l>Saucia cum nundum vomere terra foret.</l>
</lg>
<lg>
<l>Iuppiter hac viridi cinxit sua tempora fronde:</l>
<l>Naturae est vere Iuppiter ipse pater.</l>
</lg>
<lg>
<l>Glans aluit veteres, hac arbore saecla fuerunt</l>
<l>Aurea, pacem homines hac coluere dape.</l>
</lg>
<lg>
<l>Nullum crimen erat genialis ab arbore glandis,</l>
<l>Insidiae nullae, nullus in orbe labor.</l>
</lg>
<lg>
<l>Sponte cibum tellus, potum praebebat et unda,</l>
<l>Quam minimo fuerat munere quisque satur.</l>
</lg>
<lg>
<l>Quisque suo contentus erat quo viveret agro;</l>
<l>Sulcarat nundum navis onusta fretum,</l>
</lg>
<lg>
<l>Lintea nec Zephyrus tumefecerat ulla nec Eurus,</l>
<l>Turbarant nundum flamina dira Iovem.</l>
</lg>
<lg>
<l>Non mercator opes, non fulvum advexerat aurum,</l>
<l>Nec fuit in rubro bacca reperta mari.</l>
</lg>
<lg>
<l>Non bellum, non ensis erat, pax sola per orbem</l>
<l>Et tranquilla quies, dulcis et ardor erat.</l>
</lg>
<lg>
<l>Tergemino fueris cum tu diademate cinctus,</l>
<l>Te pastore, pius tunc volet esse Deus;</l>
</lg>
<lg>
<l>Illice mella cadent, decurrent flumina lactis;</l>
<l>Hos Astraea Lares tunc habitare volet.</l>
</lg>
<lg>
<l>Tunc ego grandiloquo referam tua gesta cothurno,</l>
<l>Aeternumque meo carmine robur erit. </l>
</lg>
<lg>
<l>Interea nostros fas est cantemus amores, </l>
<l>Detentus quali simque ego servitio.</l>
</lg>
</div2>
<div2 type="parte">
<head>(L, XXXVI)</head>

<opener><salute>Ad magnificum equitem dominum Franciscum Arragonium, cui se plurimum commendat.</salute></opener>

<lg><l>Currimus huc tandem, nostrae spes maxima vitae;</l>
<l>Tu mihi praesidium, tu mihi certa salus.</l>
</lg>
<lg>
<l>Heu, cecidere meae felicia vela carinae,</l>
<l>Traxit in adversas haec ferus Auster aquas. </l>
</lg>
<lg>
<l>Contremit irati pelagi mea puppis in undis;</l>
<l>Deficiunt remi, deficiunt animi.</l>
</lg>
<lg>
<l>Ipse licet pulsem summi pede regna Tonantis,</l>
<l>Clausa mihi sine te regna Tonantis erunt.</l>
</lg>
<lg>
<l>Te sydus clarum infelix ego navita posco,</l>
<l>Certa magis nescit quae petat astra ratis.</l>
</lg>
<lg>
<l>Omnia sunt infesta meae coelestia cymbae</l>
<l>Numina, me iactant in fera saxa Noti.</l>
</lg>
<lg>
<l>Pollucem fracto videam vel Castora malo:</l>
<l>Ducantur placidis lintea syderibus.</l>
</lg>
<lg>
<l>Auxilium miseris et opem praebere deorum est;</l>
<l>In te numen habes: utere more dei.</l>
</lg>
<lg>
<l>Cum venti posuere, ferus nec saevit in undis</l>
<l>Neptunus, quis erit qui Iovis optet opem?</l>
</lg>
<lg>
<l>Cum freta saeva tument, cum surgunt aethere nimbi,</l>
<l>Tunc opus est votis, tunc opus auxilio.</l>
</lg>
<lg>
<l>Me fera iactat hyems, diris iam mergor ab undis,</l>
<l>Auxilium misero deprecor; affer opem,</l>
</lg>
<lg>
<l>Vince meam sortem, rabidum compesce furorem:</l>
<l>Aeolus imperium praestitit omne tibi.</l>
</lg>
<lg>
<l>Dura licet misero dederint mihi fila sorores,</l>
<l>Vince tamen vitae stamina dura meae.</l>
</lg>
<lg>
<l>Omnia cum fuerint nostrae contraria menti</l>
<l>Sydera, si vinces gloria maior erit.</l>
</lg>
<lg>
<l>Alcidae est aliquid nodosam evellere clavam</l>
<l>Deque manu summi fulmina posse Iovis.</l>
</lg>
<lg>
<l>Naufragio liceat certam praebere salutem,</l>
<l>E scopulis laceram trudere velle ratem.</l>
</lg>
</div2>
<div2 type="parte">
<head>(L, XXXVIII)</head>


<opener><salute>Bellum a Noricis Venetis illatum narrat; Ioannem Burgium commendat, qui pedites selegit.</salute></opener>

<lg><l>Barbara turba furit Venetumque miserrima bello</l>
<l>Imperium rigido dilaniare cupit.</l>
</lg>
<lg>
<l>Quid faciat sana secernit mente Senatus,</l>
<l>Omnia consilio discutit ille gravi.</l>
</lg>
<lg>
<l>Eligitur rerum Venetum cui summa potestas:</l>
<l>Burgius, eloquio clarus et ingenio.</l>
</lg>
<lg>
<l>Aera capit cursuque cito petit ille Ravennam;</l>
<l>Hic peditum turbam Marte favente facit.</l>
</lg>
<lg>
<l>Non alit hos Renus, non hos binominis Istri</l>
<l>Arva, sed Aemiliae protulit ora viae.</l>
</lg>
<lg>
<l>Indulgent vino non ii sed Marte cruento</l>
<l>Oppositum est quicquid sub sua iura trahunt.</l>
</lg>
<lg>
<l>Cognati retinent primordia nominis et se</l>
<l>Noscunt Romano sanguine habere genus. </l>
</lg>
<lg>
<l>Ante oculos Marius multo spectabilis auro</l>
<l>Astat et insigni stemmate ad arma vocat.</l>
</lg>
<lg>
<l>Ostentat dederit quantam tibi, Teutone, cladem,</l>
<l>Flumina quaeve tuo tincta cruore cadant.</l>
</lg>
<lg>
<l>Fulminat hic multa clarus virtute Robertus,</l>
<l>Excelsum cuius nomen ad astra volat.</l>
</lg>
<lg>
<l>Hoc solo vires assumit nomine miles,</l>
<l>Hostibus hoc solo nomine tela cadunt.</l>
</lg>
<lg>
<l>Talia credendum est de se monumenta daturum,</l>
<l>Qualia nec prisci contribuistis avi;</l>
</lg>
<lg>
<l>Milite tam forti certa est victoria, tanti</l>
<l>Est ducis insigni nomine certus honos.</l>
</lg>
<lg>
<l>Suffragio Venetum dux est electus ad arma,</l>
<l>Ingenio Burgi miles ad arma venit.</l>
</lg>
<lg>
<l>Quicquid praeclarum vel dignum nomine fiet,</l>
<l>Burgius huius erit non quota causa meus.</l>
</lg>
</div2>
<div2 type="parte">
<head>(L, XLII)</head>


<opener><salute>Ad Pyrrhum Donatum amori nullum esse remedium, nisi uti pacientia.</salute></opener>

<lg><l>Conquereris nimio quod sis vexatus amore,</l>
<l>Quod nequeas uno vivere pace die,</l>
</lg>
<lg>
<l>Daelia quod totam videat te saeva per urbem</l>
<l>Currere, ut algentes qui canis horret aquas;</l>
</lg>
<lg>
<l>Te dira exustum flamma vinctumque catenis</l>
<l>Cernat et haec misero non tibi tradat opem.</l>
</lg>
<lg>
<l>Desine iam vanas effundere, Pyrrhe, querelas:</l>
<l>Est Amor irato surdior ipse freto.</l>
</lg>
<lg>
<l>Ille magis saevit media cum morte teneri</l>
<l>Nos videt; heu, nullo flectitur obsequio.</l>
</lg>
<lg>
<l>Quo magis asper Amor miseros nos torquet amantes,</l>
<l>Tanto maiores ventilat ille faces.</l>
</lg>
<lg>
<l>Blandiciis trahit in flammas, nos urit amantes,</l>
<l>Implicat et visco pectora nostra suo.</l>
</lg>
<lg>
<l>Aucupio capiuntur aves, capiuntur amantes,</l>
<l>Aucupio in saevos ducimur, heu, laqueos.</l>
</lg>
<lg>
<l>Crede mihi, non est tutum se credere amori:</l>
<l>Semper in extrema sorte tenetur amans.</l>
</lg>
<lg>
<l>Quisquis amore tenetur eat semotus ab omni</l>
<l>Munere naturae, se nihil esse putet.</l>
</lg>
<lg>
<l>Lex datur haec illis, vexat quos igne Cupido:</l>
<l>Sint ut ab humana conditione procul.</l>
</lg>
<lg>
<l>Morte iacent vivi in media; torquemur ab omni</l>
<l>Supplicio, nec amor sed furor excruciat.</l>
</lg>
<lg>
<l>Haerbarum inventor Phoebus medicaeque repertor</l>
<l>Artis et horrendas doctus adire feras,</l>
</lg>
<lg>
<l>Heu, nunquam vellet sprevisse Cupidinis arcum:</l>
<l>Sensit ab adducto spicula missa bove.</l>
</lg>
<lg>
<l>Sensit Amyclaeae combustus amore puellae</l>
<l>In magnos possint quam fera tela deos.</l>
</lg>
<lg>
<l>O quotiens dixit: "certe mea dura sagitta,</l>
<l>Est tamen aligeri durior illa dei.</l>
</lg>
<lg>
<l>Ille quidem fixit mea pectora, nec datur ulla</l>
<l>Sanare immensum, veh, mihi vulnus ope.</l>
</lg>
<lg>
<l>Me miserum! sprevi qui saeva Cupidinis arma;</l>
<l>Me miserum! Daphnes uror amore gravi.</l>
</lg>
<lg>
<l>Me fugit illa tamen, nostros nec curat amores,</l>
<l>Me sinit in mediis ignibus illa mori.</l>
</lg>
<lg>
<l>Nympha mane, ne sperne tuum crudelis amantem:</l>
<l>Non hostis sed amans te, mea nympha, sequor.</l>
</lg>
<lg>
<l>Quem fugias nescis, spernas quae gaudia nescis,</l>
<l>Nec quem conaris perdere posse deum.</l>
</lg>
<lg>
<l>Aspera, si scires certe moderatior esses,</l>
<l>Utile narrares ipsa fuisse piam.</l>
</lg>
<lg>
<l>Non de plebe deus, sed sum qui lumina mundo,</l>
<l>Heu, tribuo et quo nil pulchrius orbis habet;</l>
</lg>
<lg>
<l>Haerba nec est oculis quae non sit cognita nostris;</l>
<l>Sanantur nostra vulnera cuncta manu.</l>
</lg>
<lg>
<l>Infelix moeror, non sunt mea pectora telo</l>
<l>Icta gravi? nostra nec relevamur ope.</l>
</lg>
<lg>
<l>Nympha mane, caveas laedant ne candida sentes</l>
<l>Crura tibi, ne sim causa doloris ego.</l>
</lg>
<lg>
<l>Colla nives et labra rosas, tua lumina vincunt</l>
<l>Sydera, me cruciant quae tua membra latent".</l>
</lg>
<lg>
<l>Illa fugit sequiturque deus non passibus aequis,</l>
<l>Iamque manu apprehendit, sed tamen illa fugit.</l>
</lg>
<lg>
<l>Et petit illa deos et opem dent numina poscit,</l>
<l>In manibus Phoebi laurus et illa viret.</l>
</lg>
<lg>
<l>Phoebus in amplexu truncum tenet, oscula ligno</l>
<l>Figit adhuc tremulo, lachrymulaeque cadunt,</l>
</lg>
<lg>
<l>Et fatur lachrymans: "quoniam mea non potes esse</l>
<l>Uxor, eris capiti digna corona meo",</l>
</lg>
<lg>
<l>Carpit et e viridi trepidantes arbore frondes</l>
<l>Et pharetram et cytharam cingit et ille comam.</l>
</lg>
<lg>
<l>Nos decet insanos igitur sufferre dolores,</l>
<l>Nulla datur tanto cum medicina malo.</l>
</lg>
<lg>
<l>Saucius indomiti quicumque Cupidinis arcu est,</l>
<l>Quod iubet asper Amor cogitur ille pati.</l>
</lg>
<lg>
<l>Nemo ab Amore datur liber nec tutus abire</l>
<l>Inde potest; volucres vincit Amor Zephyros.</l>
</lg>
<lg>
<l>Perfer et obdura, tu laenibus utere verbis,</l>
<l>Exorant faciles laenia verba deos.</l>
</lg>
</div2>
<div2 type="parte">
<head>(L, XLIII)</head>

<opener><salute>Epithalamium illustrium Elisae Gonzagae et Guidi Urbini Ducis inclyti.</salute></opener>

<lg><l>Iam Latii resonant montes, iam carmine valles:</l>
<l>Iungenda est Guido dulcis Elisa suo.</l>
</lg>
<lg>
<l>Phoebe, move tua plectra, petit Thetis altera nostrum</l>
<l>Dulcis opus, sacram concute, Phoebe, lyram.</l>
</lg>
<lg>
<l>Nunc sese e medio petulans Elegia Cythero</l>
<l>Suscitet, alterno currat et illa pede.</l>
</lg>
<lg>
<l>En numen demissa Venus, demissa decorum,</l>
<l>Hac dici nympha gestit in orbe minor.</l>
</lg>
<lg>
<l>Ipsa manu sponsam ducit, nec tangere limen</l>
<l>Permittit patrium, servet ut illa decus.</l>
</lg>
<lg>
<l>Clara domus, clarus pater et Gonzaga per orbem</l>
<l>Progenies fulget, sydus ut axe novum.</l>
</lg>
<lg>
<l>Aurea dat Iuno sua munera -Iuno maritis</l>
<l>Praesidet alma thoris, lucis et omen habet-,</l>
</lg>
<lg>
<l>Sese promittit sponso sponsaeque daturam</l>
<l>Pignora, quae poterunt dicier esse Iovis.</l>
</lg>
<lg>
<l>Mars hastam quatit ipse ferox, iungitque marito</l>
<l>Uxorem, ceston solvit et alma Venus.</l>
</lg>
<lg>
<l>Dat crumeram Pallas, viridem dat Flora corollam,</l>
<l>Verbena et vario gramine sponsa viret.</l>
</lg>
<lg>
<l>Fescennii cantant pueri; discedite cuncti,</l>
<l>Arte quibus magica posse nocere datur.</l>
</lg>
<lg>
<l>Flammea iam capiti rubeant, purisque lavetur</l>
<l>Fontibus, ut sponso sponsa sit aequa suo.</l>
</lg>
<lg>
<l>Adsit et hic Genius, rerum cui summa potestas,</l>
<l>Cui data sunt vitae iura tenenda manu.</l>
</lg>
<lg>
<l>Tangat aquas ignemque simul, foecunda vocetur</l>
<l>Sponsa, ferant pueri quinque sub astra faces.</l>
</lg>
<lg>
<l>Este procul lites, procul hinc discordia sese</l>
<l>Amoveat, procul hinc improba fama ruat.</l>
</lg>
<lg>
<l>Ungite vos famulae postes fusumque columque</l>
<l>Ferte simul: castas casta Minerva decet.</l>
</lg>
<lg>
<l>Huc Hymenaee pater, coetu comitante Latino,</l>
<l>Huc pete, purpureis cinge caput rosulis.</l>
</lg>
<lg>
<l>Iam suavem spargat tibi mollis amaracus umbram,</l>
<l>Lutheus et soccus cingat utrumque pedem.</l>
</lg>
<lg>
<l>Haec est alma dies niveo signanda lapillo:</l>
<l>Excitus suavi carmina voce canas.</l>
</lg>
<lg>
<l>Sparge solum pedibus, quatiat manus inclyta taedam,</l>
<l>Alite sit virgo nupta pudica bono.</l>
</lg>
<lg>
<l>Idalium quae diva colit Cyprumque Paphumque,</l>
<l>Est minor a Phrygio iudice visa Venus.</l>
</lg>
<lg>
<l>Dulcis Elisa nitet, veluti cum ramulus aut flos</l>
<l>Myrteus a nymphis est madefactus aqua:</l>
</lg>
<lg>
<l>Quem Dryades tondent, variant quem mille figuris,</l>
<l>Quem solatiolum culta Diana tenet.</l>
</lg>
<lg>
<l>Felix sponse: bonus deus affuit et bona Parcae</l>
<l>Fila tibi nerunt, non soluenda deis.</l>
</lg>
<lg>
<l>En videas quali iungaris, Guide, puellae,</l>
<l>Guide, nitor coeli conspicuumque decus.</l>
</lg>
<lg>
<l>Est oriens Aurora tuum subitura cubile:</l>
<l>Tu non mortali iunctus eris lateri.</l>
</lg>
<lg>
<l>Non non mortali est haec virgo sanguine creta,</l>
<l>Nonque decem menses haec peperere bona:</l>
</lg>
<lg>
<l>Splendet enim in terris, ut ver, cum destitit imber,</l>
<l>Iunctaque sincerae est forma pudiciciae.</l>
</lg>
<lg>
<l>O pulchra, o virgo, nimium placabilis, ingens</l>
<l>Ornamentum orbis, gloria, pompa, nitor,</l>
</lg>
<lg>
<l>Quam bissena suum comitantur sydera solem,</l>
<l>In sociam Charites quam voluere deae,</l>
</lg>
<lg>
<l>Aspice te quanto iunxit fortuna marito:</l>
<l>Hoc nihil in terris clarius esse potest.</l>
</lg>
<lg>
<l>Thessala non talem viderunt Pellea Tempe,</l>
<l>Cum Thetis Aemonias acceleravit aquas.</l>
</lg>
<lg>
<l>Pendeat ex humeris chelis aurea, pendeat arcus</l>
<l>Et pharetra ex humeris aurea: Phoebus erit.</l>
</lg>
<lg>
<l>Splendeat a tergo, volet aurea penna nitenti:</l>
<l>Alter erit Veneris filius, alter Amor.</l>
</lg>
<lg>
<l>Adde quod in niveo viget inclyta pectore virtus,</l>
<l>Cui non longa dies nec fera fata nocent.</l>
</lg>
<lg>
<l>Praetereo excelsi monumenta decora parentis,</l>
<l>Itala cui tellus subdita tota fuit;</l>
</lg>
<lg>
<l>Miliciae palmam cui Mars dedit, omnia forti</l>
<l>Vincere posse manu, vincere consilio.</l>
</lg>
<lg>
<l>Sed patria virtute parum iuvat ire sub astra:</l>
<l>Clarior est propria gloria parta manu.</l>
</lg>
<lg>
<l>Quanta sit in patruum reverentia, quanta voluptas</l>
<l>Noscitur: haud quicquam est quo sine discutiat.</l>
</lg>
<lg>
<l>Illa cadit numquam, numquam cadit illa iuventus,</l>
<l>Sectatur iusti quae monumenta senis.</l>
</lg>
<lg>
<l>O felix nimium, Octavi dum principis aetas</l>
<l>Suggeret imperio tam bona iura tuo.</l>
</lg>
<lg>
<l>Felix Guide, tua talis dum vivet in aula</l>
<l>Princeps, dum monitis illius aequus eris.</l>
</lg>
<lg>
<l>Carior est auro virtuti iuncta senectus;</l>
<l>Tempore qui longo floruit ille sapit.</l>
</lg>
<lg>
<l>Viribus haud unquam superassent Pergama Grai,</l>
<l>Audisset si non Graia iuventa senes.</l>
</lg>
<lg>
<l>I nunc, Guide, tuae lateri te iunge maritae:</l>
<l>Vitis ut adsitis iungitur arboribus,</l>
</lg>
<lg>
<l>Ut teretes hedera nigra nectuntur et ulmi,</l>
<l>Sic tua sint collo brachia nexa suo.</l>
</lg>
<lg>
<l>Gignite et adsimiles vobis, quorum ampla per orbem</l>
<l>Fama volet, patrios quae superet titulos.</l>
</lg>
<lg>
<l>"Io io Hymenaee" canant iuvenesque senesque,</l>
<l>Turba puellarum "io Hymenaee" canant.</l>
</lg>
</div2>
<div2 type="parte">
<head>(L, XLV)</head>

<opener><salute>Ad clarissimum equitem dominum Darium Tibertum,
patricium Cesenatem, poetam doctissimum.</salute></opener>

<lg><l>Ordiar unde tuum, Dari, super aethera nomen</l>
<l>Tollere? quae nostrum Musa fovebit opus?</l>
</lg>
<lg>
<l>Me miserum liquit doctarum turba sororum,</l>
<l>Mi negat auratam pulcher Apollo lyram.</l>
</lg>
<lg>
<l>Circum te cantus, circum te culta choreas,</l>
<l>Circum te plausus turba novena facit.</l>
</lg>
<lg>
<l>Undosum mea cymba tremit conscendere pontum:</l>
<l>Quam durum est parva lintre secare fretum!</l>
</lg>
<lg>
<l>Ille potest tuta qui se statione tenere </l>
<l>Dignus naufragio est si petit ille mare;</l>
</lg>
<lg>
<l>Parva timet volucris proprium quae linquere nidum</l>
<l>Et volat hinc casu digna perire suo est.</l>
</lg>
<lg>
<l>Icarus, aethereas ausus volitare per auras,</l>
<l>Ipse suo infelix nomine signat aquas.</l>
</lg>
<lg>
<l>Hectora qui falsis voluit tentare sub armis</l>
<l>Hectoreae sensit quam potuere manus.</l>
</lg>
<lg>
<l>Troilus, ah nimium dispar, congressus Achilli,</l>
<l>Dira ab inaequali funera Marte tulit.</l>
</lg>
<lg>
<l>Olim Calliope, coetu comitata sororum,</l>
<l>Aethereo doctos movit in axe sonos.</l>
</lg>
<lg>
<l>Numina laetantur dulci modulamine, dulci</l>
<l>Laetantur cantu sydera summa trahi.</l>
</lg>
<lg>
<l>In medio Paean stupet agmine, convocat omnis</l>
<l>Ardalidas, subito mandat ut ima petant</l>
</lg>
<lg>
<l>Et doceant genus humanum quo sidera cantu</l>
<l>Celsa rotent, quales dentur ab axe soni.</l>
</lg>
<lg>
<l>Linquunt astra deae, Parnasia culmina tangunt:</l>
<l>Arguta resonat collis uterque lyra.</l>
</lg>
<lg>
<l>Undique concurrit tellus vicina, sonoro</l>
<l>Audito cantu, vernat amoenus ager.</l>
</lg>
<lg>
<l>Floret Hyampeum redolenti germine, floret</l>
<l>Tithorea et variis Cyrrha rubet rosulis.</l>
</lg>
<lg>
<l>Celsa Cytheronis fervent iuga carmine montis,</l>
<l>Turba puellares ducit honesta choros.</l>
</lg>
<lg>
<l>Incipiunt cantare homines et Linus et Orpheus:</l>
<l>Maeonium resonat carmen utrumque nemus.</l>
</lg>
<lg>
<l>Docta cothurnati petit astra Thalia Maronis,</l>
<l>Tangit et aeternos arma virumque deos;</l>
</lg>
<lg>
<l>Ipseque, littorea redimitus tempora myrto,</l>
<l>Immiti absumptus morte Tibullus amat.</l>
</lg>
<lg>
<l>Usque adeo cantare iuvat, versare choreas,</l>
<l>Usque adeo tristi morte perire iuvat,</l>
</lg>
<lg>
<l>Ut genus humanum oblitum potuque ciboque </l>
<l>Tristia maluerit fata subire iocis.</l>
</lg>
<lg>
<l>Nam postquam ad superos axes se turba recepit,</l>
<l>Turba solent vates qua super astra vehi,</l>
</lg>
<lg>
<l>Mortales periere fame, dulcedine capti</l>
<l>Pieridum cantus Pieridumque soni.</l>
</lg>
<lg>
<l>Non illos Cereris, non illos cura Lyaei,</l>
<l>Non movet a cantu dulcis et alta quies.</l>
</lg>
<lg>
<l>Assistunt mitique cadunt modulamine nec se,</l>
<l>Sint licet in media morte, levant modulis.</l>
</lg>
<lg>
<l>Ii casus tetigere deos, tetigere labores,</l>
<l>Humanumque genus movit ab axe Iovem.</l>
</lg>
<lg>
<l>Forma hominis subito querulae fit imago cicadae,</l>
<l>Quae canit et vitae est immemor usque suae.</l>
</lg>
<lg>
<l>Tu vero nostri splendor tu maxima saecli</l>
<l>Gloria, cui Phoebus Pieridesque favent,</l>
</lg>
<lg>
<l>Solus ab excelso deductum carmen Olympo</l>
<l>Ipse tenes: nobis rauca Minerva datur.</l>
</lg>
<lg>
<l>Unus ego, ex illis quorum attenuata querelis</l>
<l>Forma fuit cantu, sub nova fata trahor;</l>
</lg>
<lg>
<l>Nec mea Permessi tetigerunt labra liquores,</l>
<l>Pegaseum nectar nec mea Musa sapit,</l>
</lg>
<lg>
<l>Ut valeam doctos inter numerarier illos,</l>
<l>Virginea quorum tempora fronde micant.</l>
</lg>
<lg>
<l>Tu, cui pacato coelestia numina vultu</l>
<l>Arrident, doctos pone, poeta, modos.</l>
</lg>
<lg>
<l>Ipse ego, crudeli nimium subiectus Amori,</l>
<l>Cogor inaequali vulnera ferre pede.</l>
</lg>
<lg>
<l>Per varios casus, per iniquae fulmina sortis,</l>
<l>Territa nostra canit Musa suas lachrymas.</l>
</lg>
</div2>
<div2 type="parte">
<head>(L, LII)</head>

<opener><salute>Ad illustrissimum Principem Federicum, Mantuae
Marchionem, pro salute eius instaurata.</salute></opener>

<lg><l>Ardebat Fortuna potens te reddere coelo,</l>
<l>Ut semel humanum laederet illa genus.</l>
</lg>
<lg>
<l>Festinabat Atlas humeris sibi ponere tale</l>
<l>Pondus, eras capiti sarcina chara suo;</l>
</lg>
<lg>
<l>Iamque fere Lachesis dederat tua fila sorori,</l>
<l>Iamque suum flebat patria moesta patrem.</l>
</lg>
<lg>
<l>Talis erat facies urbis, mitissime Princeps,</l>
<l>Qualis Thebarum, cum caperentur, erat.</l>
</lg>
<lg>
<l>Attoniti mussant patres, gemit ipse Senatus</l>
<l>Et lachrymae matrum pectus et ora rigant.</l>
</lg>
<lg>
<l>Stant nati sine mente tui, nec reddere possunt</l>
<l>Verba tibi: tantus comprimit ora dolor.</l>
</lg>
<lg>
<l>Fiunt vota Deo, pia numina quisque precatur,</l>
<l>Dantur thura focis, victima caesa cadit.</l>
</lg>
<lg>
<l>Ipse Deus, summa cum nos spectaret ab arce,</l>
<l>Annuit iis precibus ferre salutis opem.</l>
</lg>
<lg>
<l>Auxilium tibi praesto dedit, dedit ille salutem,</l>
<l>Te patrem patriae reddidit ille tuae;</l>
</lg>
<lg>
<l>Et si iam coeli dignum te sciret honore,</l>
<l>Noluit invito te tamen orbe mori.</l>
</lg>
<lg>
<l>Est etiam superis humani cura laboris,</l>
<l>Flectunturque aliqua numina summa prece.</l>
</lg>
<lg>
<l>In tanto si te rapuissent fata tumultu,</l>
<l>Quo rueret Latium cernere tempus erat.</l>
</lg>
</div2>
<div2 type="parte">
<head>(L, LIII)</head>

<argument><p>Orat Fulviam ut se totam ei manifestet, celet tantum papillas, cum candore pectoris illius consumetur; asserit se interimere ut illi complaceat.</p></argument>

<lg><l>Fulvia bella nimis, nimium mihi candida, vincis</l>
<l>Quae lac vel lilium purpureamque rosam,</l>
</lg>
<lg>
<l>Quam nitidum nec vincit ebur quod mittitur Indis,</l>
<l>Quae superant aurum, pande, puella, comas.</l>
</lg>
<lg>
<l>Stellatos oculos, cedunt quis lumina solis,</l>
<l>Quae vincunt hebenum, pande, supercilia.</l>
</lg>
<lg>
<l>Pande, puella, genas perfusas murice rubro,</l>
<l>Dulcia labra mihi porrige, corralia,</l>
</lg>
<lg>
<l>Daque columbatim mihi basia, da mihi centum,</l>
<l>Dein centum, cedent Attica mella quibus;</l>
</lg>
<lg>
<l>Et bene productum ex humeris mihi candida collum</l>
<l>Pande, puella, tuum: me sint pace frui.</l>
</lg>
<lg>
<l>Vix exurgentes e pectore conde papillas,</l>
<l>Quae nimium dulci lacte modo redolent.</l>
</lg>
<lg>
<l>Candore et luxu nivei me pectoris esse</l>
<l>Cogis in extremo limite, dira, necis.</l>
</lg>
<lg>
<l>Iste tuus sinus expansus mihi spirat amomum;</l>
<l>Ex te proveniunt undique deliciae.</l>
</lg>
<lg>
<l>Quid sugis vivum e venis mihi, saeva, liquorem?</l>
<l>Haec tua mi misero basia cor penetrant.</l>
</lg>
<lg>
<l>Improba, non cernis nimio quod aduror ab igni?</l>
<l>Me miserum media sic nece destituis?</l>
</lg>
<lg>
<l>Sic nece destituis manifesta? nec pudet illum</l>
<l>Spernere, cui proprio es corpore chara magis?</l>
</lg>
<lg>
<l>Ut contenta meo sis funere, pectore condam</l>
<l>Hunc gladium et voti sic modo compos eris.</l>
</lg>
<lg>
<l>Me voluere tibi fata inservire; necesse est</l>
<l>Illa sequi; moriar: tu mihi finis eris.</l>
</lg>
<lg>
<l>Nosco equidem, cernes cum tu mea funera, dices:</l>
<l>"Hic tam crudeli non nece dignus erat".</l>
</lg>
<lg>
<l>Sed frustra miserata meam tunc, perfida, mortem</l>
<l>Heu fueris, sero laenis et esse voles.</l>
</lg>
</div2>
<div2 type="parte">
<head>(L, LVI)</head>

<opener><salute>Ad dominum Darium Tibertum, equitem dignissimum, patricium
Cesenatem poetamque facundissimum.</salute></opener>

<lg><l>Docta Philetaeis ludat redimita corymbis</l>
<l>Et canat aethereos nunc Elegia modos.</l>
</lg>
<lg>
<l>Cingite virginea flaventia tempora lauro,</l>
<l>Spargite, Pierides, per iuga summa rosas.</l>
</lg>
<lg>
<l>Thus, myrrham et costum, redolentia cinnama templis </l>
<l>Liliaque et flores casta Minerva ferat.</l>
</lg>
<lg>
<l>Rideat et cantus Parnasus ad aethera tollat, </l>
<l>Rideat arguta collis uterque lyra.</l>
</lg>
<lg>
<l>Ornentur postes auro nitidoque elephanto </l>
<l>Exhilaretque suum lumen uterque polus.</l>
</lg>
<lg>
<l>Tange chelym: novus ingreditur tua templa sacerdos; </l>
<l>Tange chelym, vireant et tibi, Phoebe, comae.</l>
</lg>
<lg>
<l>Phoebe, comae vireant tibi: iam nova fama per orbem </l>
<l>Crescit et Aonidum fertur ad astra decus.</l>
</lg>
<lg>
<l>Celsa Terapnaeae lustrentur templa Diones, </l>
<l>Nec puer Assyrio dulcis odore vacet.</l>
</lg>
<lg>
<l>Isthmia nunc celebri Venus est cantata cothurno, </l>
<l>Tyrthaeaque lyra floret in orbe Sapis.</l>
</lg>
<lg>
<l>Smyrna suum vatem, nec iactet Thusca Maronem </l>
<l>Mantua, Vergilio Mantua clara suo.</l>
</lg>
<lg>
<l>Desinat excelso cataphractum extollere cantu </l>
<l>Et canere altisona cesset uterque tuba;</l>
</lg>
<lg>
<l>Semine quo surgat Titan nec cantet Aratus, </l>
<l>Quave suos radios luce Diana tegat:</l>
</lg>
<lg>
<l>Darius aeterno fera proelia, sydera versu</l>
<l>Cantat et aligeri tela cruenta dei.</l>
</lg>
<lg>
<l>Ipse repertorem cytharae sermonibus aequat,</l>
<l>Nimirum huic pendens ungula cuncta dedit.</l>
</lg>
<lg>
<l>Virgineum hic Helicona quatit doctasque sorores</l>
<l>Convocat ad cantus sydereamque tubam,</l>
</lg>
<lg>
<l>Cogit et e sacra Phoebum descendere Cyrrha,</l>
<l>Bacchum Nisaeo cogit abire iugo.</l>
</lg>
<lg>
<l>Tanta illi est probitas, tanta illi copia fandi,</l>
<l>Graecia quos iactat vincat ut ille viros.</l>
</lg>
<lg>
<l>Munichiae florent arces, nunc floret Apollo,</l>
<l>Nunc hedera et myrto lingua Latina vires.</l>
</lg>
<lg>
<l>Largius exuberant amnes rosulisque nitentes</l>
<l>Decurrunt valles, nunc viret omnis ager.</l>
</lg>
<lg>
<l>Thespiadum tauri circum ipsa altaria centum</l>
<l>Mactentur, summo victima danda Iovi est.</l>
</lg>
<lg>
<l>Victima danda Iovi est, talem sortita poetam</l>
<l>Cum sit Calliope Calliopesque chorus.</l>
</lg>
<lg>
<l>Iuppiter ipse deus Musis favet, omnia Musis</l>
<l>Debent: aeternum est quicquid ab ore vomunt.</l>
</lg>
<lg>
<l>Non ille aetherei dictus rex esset Olympi</l>
<l>Centimanumque Gigem contemerasse manu,</l>
</lg>
<lg>
<l>Contemerasse manu saevum per inane Typhoea</l>
<l>Atque hunc Nisacis imposuisse iugis,</l>
</lg>
<lg>
<l>Castalidum ni docta cohors, ni magnus Apollo</l>
<l>Aeternis canerent gesta deum modulis.</l>
</lg>
<lg>
<l>Gaudet in Elysiis campis turbamque choreis</l>
<l>Exercet vatum gloria nostra, Maro;</l>
</lg>
<lg>
<l>Et laetus decantat "io" plausuque poetas</l>
<l>Ortatur, vati dent pia verba novo.</l>
</lg>
<lg>
<l>Exultant umbrae per inania Tartara priscae</l>
<l>Conventusque trahunt Ditis et umbra nitet.</l>
</lg>
<lg>
<l>Ditis et umbra nitet: Pluton trahit ipse choreas;</l>
<l>Ipsae etiam Manes fata quieta tenent.</l>
</lg>
<lg>
<l>Ascraeus Siculusque senex, qui ditat agrestes,</l>
<l>Dulciculis implet Tartara nigra sonis.</l>
</lg>
<lg>
<l>Turpia Laedaeae cecinit qui furta puellae,</l>
<l>Personat aurata dulcia verba chely.</l>
</lg>
<lg>
<l>Calcidico volucres qui versu pinxit amores</l>
<l>Te Latia, Dari, nunc canit usque lyra.</l>
</lg>
<lg>
<l>Miratur Sophron, te solum docta Corinna</l>
<l>Miratur; parva te modulamur ope.</l>
</lg>
<lg>
<l>Mirantur nymphae et Dryades Faunique salaces</l>
<l>Mirantur Satyri teque tuamque tubam.</l>
</lg>
<lg>
<l>Tu canis aeternum carmen, tibi Cynthius illud</l>
<l>Temperat et doctis te docet articulis.</l>
</lg>
<lg>
<l>Tu decus es vatum, Romani fama decoris,</l>
<l>Tecum Ithaci floret lingua diserta ducis,</l>
</lg>
<lg>
<l>Tullius et, Latiae facundia maxima linguae,</l>
<l>Nescio quid clarum concinit ore tuo.</l>
</lg>
<lg>
<l>Facundusque color Fabii tibi manat ab ore,</l>
<l>Tu quodcumque canis, dicitur arte tibi.</l>
</lg>
<lg>
<l>At dederint cum tanta tibi monumenta sorores,</l>
<l>Dispensant fusis quae bona nostra suis,</l>
</lg>
<lg>
<l>Fac teneas memori Marci sub pectore nomen</l>
<l>Et mihi Pieridum numina concilies.</l>
</lg>
</div2>
<div2 type="parte">
<head>(L, LVIII)</head>

<opener><salute>Ad Ioannem Aldroandinum, comitem et patricium
Ravennatem, ortatur ut patris mortem pacienter ferat.</salute></opener>

<lg><l>Parce tuis oculis, Ioannes, parce parentem</l>
<l>Flere tuum: mors est finis honesta malis.</l>
</lg>
<lg>
<l>Sat vixit genitor, fuit hic insignis equestri</l>
<l>Ordine, sat clarum gessit in orbe decus. </l>
</lg>
<lg>
<l>Illos flere decet, quorum sunt omnia fato</l>
<l>Extincta et rapuit quos sine honore dies.</l>
</lg>
<lg>
<l>Quo vivat genitor tuus extant alta decoris</l>
<l>Praeconia et famae gloria vera nitet.</l>
</lg>
<lg>
<l>Te genuit, qui, si dederint modo fata, parente</l>
<l>Non minor at claro nomine maior eris.</l>
</lg>
<lg>
<l>Illustris soror est, peperit quae candida solem</l>
<l>Aethereum, summos qui superavit avos,</l>
</lg>
<lg>
<l>Qui Malatestaeum tollet super aethera nomen,</l>
<l>Imperii metas qui sine fine volet. </l>
</lg>
<lg>
<l>Auguror et vatum si quid praeconia veri,</l>
<l>Si quid habent certi, numina si qua favent,</l>
</lg>
<lg>
<l>Eveniet, quoniam puero viget inclyta virtus:</l>
<l>Pandulphus magno nomine clarus erit.</l>
</lg>
<lg>
<l>Crescit enim virtus annis surgentibus ipsa:</l>
<l>Si viret in puero splendet et illa sene.</l>
</lg>
<lg>
<l>Sunt aliae quarum virtus viget alta sorores,</l>
<l>Quae nulla poterunt conditione mori.</l>
</lg>
<lg>
<l>Has immortales virtus facit: omnia possunt</l>
<l>Tempore consumi, stat tamen illa recens.</l>
</lg>
<lg>
<l>Multa tuum aeternum reddunt monumenta parentem:</l>
<l>Vita proba et claro stemmate progenies.</l>
</lg>
<lg>
<l>Ne fle conspicuum patrem, quia vivit et alti</l>
<l>Summa chori petiit, comprime lachrymulas.</l>
</lg>
<lg>
<l>Extinctum plausu Seres risuque sequuntur,</l>
<l>Uxor cum natis carmina laeta canunt.</l>
</lg>
<lg>
<l>Hoc faciunt quoniam credunt hunc esse beatum</l>
<l>Qui vitam hanc fato candidiore fugit.</l>
</lg>
<lg>
<l>Rursus et immodicis lachrymis flent, cum datur ulli</l>
<l>Haec vita, est quoniam subdita tota malis.</l>
</lg>
<lg>
<l>Vita nihil, fugiunt anni, sunt undique morbi;</l>
<l>Ille diu vixit qui sine labe perit.</l>
</lg>
<lg>
<l>Uti more velis Scythico, gratare parenti:</l>
<l>Has liquit tenebras et meliora tenet.</l>
</lg>
<lg>
<l>Parce tuis lachrymis illi turbare quietem,</l>
<l>Fac patris ossa tui molliter ut iaceant.</l>
</lg>
</div2></div1>
<div1 type="sezione">
<head>Dalla <emph>Gigantomachia</emph></head>
<div2 type="parte">
<head>Il ratto di Proserpina.</head>

<bibl>(III, 521-671; ff. 44v-47v)</bibl>

<lg>
<l>Namque ferunt olim, quassatis rupibus Aetnae,</l>
<l>Trinacriam intremuisse omnem latasque cavernas</l>
<l>Viribus igniferis ventoque dedisse furenti,</l>
<l>Et timuisse Iovem Stygium ne Tartara Phoebus</l>
<l>Luce sua hic nunquam visa terreret et umbras.</l>
<l>Ille domos nigras nimio terrore relinquens</l>
<l>Curru iungit equos atra fuligine tinctos,</l>
<l>Exit et a Stygiis antris totamque pererrat</l>
<l>Trinacriam cautusque ambit fundamina terrae;</l>
<l>Sed quom causa metus non sit, loca nulla labare</l>
<l>Quom cernit, trigamque suam quom vertit ad undas</l>
<l>Infernas, saevis stimulis quom pungit Alastrum</l>
<l>Orneumque atrum nimiumque immane frementem,</l>
<l>Atque Etholum et Nyctum, "certe non tutus abibis,</l>
<l>-Alma Venus dixit- certe mea lumina cernes</l>
<l>Quae tibi Phoebeis maiores ignibus ignes</l>
<l>Praebebunt", natumque suum complexa volantem</l>
<l>Et Ditem aspiciens Ericina ab rupe vagantem:</l>
<l>"Nate, meae vires, mea magna potentia -dixit-</l>
<l>Nate, faces atque arma manu, cape tela, Cupido,</l>
<l>Tela, quibus superas coelum quod continet in se</l>
<l>Quodque alti tegit unda freti, quod sustinet ipsa</l>
<l>Tellus; sed Stygium restat te vincere regem.</l>
<l>Quid Pluton cessat duras sentire sagittas?</l>
<l>Ad quid tu differs? magni pars tertia mundi</l>
<l>An erit imperii nostri vel numinis expers?</l>
<l>Ipsi etiam superi incipiunt nos spernere, nostro</l>
<l>Debilitata polo est perditque potentia vires:</l>
<l>Arbitrio quo vult Pallas per inane vagatur,</l>
<l>Nec mea tela timet nec quae fera spicula vibras.</l>
<l>Istud idem Diana facit, spes quaerit easdem</l>
<l>Filia frugiferae Cereris: quod sperat et illud,</l>
<l>Si patiemur, erit; nostri si tangit honoris</l>
<l>Cura animum, vel si qua tui stat gloria regni,</l>
<l>Plutoni coniunge deam, fac sentiat ignes</l>
<l>Illa tuos, nostris flammis uratur uterque".</l>
<l>Nulla mora est: arcum tendit pharetraque sagittam</l>
<l>Extrahit auratam duroque hanc ponit in arcu</l>
<l>Atque illam hamatam Stygii in praecordia regis</l>
<l>Eveit; illa tremens flammas et vulnera fecit.</l>
<l>Est prope Nisaeos colles lacus altus et ingens,</l>
<l>Quem Pergusa vocant: dant hinc per colla canoros</l>
<l>Longa modos cygni; plures non sentit in undis</l>
<l>Dulcibus et volucres aut inter prata Cayster</l>
<l>Edere diversos cantus, non Asia plures</l>
<l>Laeta palus modulos audit, non littora Ponti.</l>
<l>Hunc virides buxi et lauri myrtique coronant</l>
<l>Et ramis laetas spargunt frondentibus umbras;</l>
<l>Flore novo redolent ripae semperque virenti</l>
<l>Gcrmine replentur, sunt hic violaeque rosaeque;</l>
<l>Ver hic perpetuum dices fore: venerat illuc</l>
<l>Nympharum comitata choro Proserpina dulci.</l>
<l>Certatim flores et candida lilia carpunt,</l>
<l>Certatim calathos haerbis redolentibus implent</l>
<l>Certatimque comas viridanti fronde coronant.</l>
<l>Sed forma excellit cunctas Proserpina nymphas</l>
<l>Nec summi est mentita Iovis de semine natam.</l>
<l>Hac visa exarsit Pluton et frena relinquens</l>
<l>Desiliit curru mediamque amplectitur et se</l>
<l>Inferni regem patruum seque esse fatetur;</l>
<l>Et fugit hinc praeceps curruque imponit amatum</l>
<l>Pondus et inde feros duris calcaribus urget</l>
<l>Acceleratque domum Stygiam. Proserpina clamat</l>
<l>Et matrem comitesque vocat, sed nulla vocanti</l>
<l>Tradit opem; lacerat vestes scinditque capillos</l>
<l>Moesta suos, placuit Stygio quibus illa tyranno.</l>
<l>Pungit equos stimulis raptor, diffundit habenas</l>
<l>Acceleratque fugam: per olentia sulfure fertur</l>
<l>Flumina perque lacus, per stagna calentia perque</l>
<l>Anfractus varios, quibus emersere Palisci.</l>
<l>Ausa hic Tartareo Ciane se opponere regi,</l>
<l>Ne gener et Cereris foret ille est ausa parare,</l>
<l>Et sua diversas distendens brachia partis</l>
<l>Obstat; at immensam fundit Saturnius iram,</l>
<l>Terribilesque ortatur equos et nomine quemque</l>
<l>Voce vocat magnoque ferit conamine terram</l>
<l>Et sceptrum valido vibrat regale lacerto,</l>
<l>Gurgitis inque ima fixit: panduntur hiatus</l>
<l>Telluris subito, Stygias queis ivit ad undas.</l>
<l>At Ciane in fontem versa est, quam flevit Anapis</l>
<l>Ingemuitque diu: stultum est contemnere divos.</l>
<l>Alma Ceres moestis ululatibus omnia replet</l>
<l>Perque omnes terras, per totum currit et orbem,</l>
<l>Quaerit et amissam natam numquamve quiescit.</l>
<l>Aspicit hanc ortus, videt hanc occasus euntem;</l>
<l>Irrequieta manet semper noctuque dieque.</l>
<l>Illa sitim patiturque famem et quoscumque labores</l>
<l>Et dolet et queritur quod non invenerit usquam</l>
<l>Persephonen; rursus Siculae telluris hiatus</l>
<l>Tendit et in partis oculos tunc dirigit omnis.</l>
<l>Ad Cianes casu direxit lumina fontem,</l>
<l>Quae, quom non posset Cereri narrare quid olim </l>
<l>Viderat et lingua narrantis et ore careret,</l>
<l>Quod potuit, zonam summa monstravit ab unda</l>
<l>Persephones et signa dedit manifesta quod illa</l>
<l>Partibus his fuerat partisque advenerat illas.</l>
<l>Tunc dea diffudit lacrimas, tunc pectora pugnis</l>
<l>Percussit rapuitque comas, ut cingula novit.</l>
<l>Incusat terras omnes, incusat et undas</l>
<l>Sicaniamque odit, fruges et denegat illi;</l>
<l>Ante alias Siculae telluri denegat arva</l>
<l>Reddere depositum, frangit sata laeta, bovumque</l>
<l>Frangit aratra manu pariterque exosa colonos</l>
<l>Perdit et infoelix lolium consurgit in agris,</l>
<l>Frumentumque negant fuerant quae semina terris</l>
<l>Tradita, vel pereunt primis madefacta sub haerbis,</l>
<l>Vel nimio sub sole cadunt, pascuntur et illa</l>
<l>Et volucres vermesque et labilis officit haerba.</l>
<l>Est Arethusa tamen terrae miserata labores;</l>
<l>Nam Cereri narrat Stygium rapuisse tyrannum</l>
<l>Phersephonen terramque nihil meruisse quod esset</l>
<l>Tam despecta illi, talem at vetuisse rapinam</l>
<l>Conatu potuit quali, sed numinis iram</l>
<l>Tartarei tolerasse diu dirumque furorem</l>
<l>Non potuisse diu et tandem cessisse tyranno.</l>
<l>"Vera loquor: tribuit caros, non Aetna parentes,</l>
<l>Sicelis haud ego sum, Pisa est mihi patria, duco</l>
<l>Elide quod generis nostri, quod sanguinis extat.</l>
<l>Hanc terram peregrina colo, servare rogamus</l>
<l>Quam te, ne pendat tristem sine crimine poenam.</l>
<l>Non audita loquor: visa est tua filia regis</l>
<l>In domibus Stygii, Stygio dum gurgite labor;</l>
<l>Tristis erat nec adhuc totos posuisse timores</l>
<l>Vultu signa dabat stabatque interrita nundum".</l>
<l>Haec postquam audivit mater ceu saxea facta est,</l>
<l>Obstupuit, gelidusque tremor per membra cucurrit,</l>
<l>Et dolor attonitam feeit, nec promere vocem,</l>
<l>Fundere nec lacrimas potuit, sed tristis et amens</l>
<l>Huc illuc errat; sed postquam amentia cessit,</l>
<l>Conscendit currum, iuncti per inane dracones</l>
<l>Quem virides dirique trahunt, ascendit Olympum</l>
<l>Alloquiturque Iovem, sparsis per colla capillis;</l>
<l>Nec lacrimis caruere genae faciesque doloris</l>
<l>Plena fuit, tandem supplex his vocibus usa est:</l>
<l>"Ad te, sancte pater, venio, tua numina posco,</l>
<l>Sanguine mota meo, summum te filia patrem,</l>
<l>Si miserae matris te gratia nulla movebit,</l>
<l>En moveat, vilis precor haec ne sit tibi cura,</l>
<l>Edita ne pigeat quod sit de corpore nostro.</l>
<l>Est quaesita mihi terras mea nata per omnis;</l>
<l>Non inventa tamen, tamen est sed nata reperta,</l>
<l>Si reperire potest amittere dicier esse.</l>
<l>Scimus ubi tantum maneat: stat praeda tyranni</l>
<l>Inferni, natae est communis praedo maritus;</l>
<l>Filia non meruit tales, pater inclyte, taedas.</l>
<l>Fac modo reddatur: raptam nos esse feremus".</l>
<l>His precibus miscet lacrimas, quo gratior esset,</l>
<l>In longum vetuit quas spargere Iupiter illi;</l>
<l>Nam dedit amplexus et consolantia verba</l>
<l>Dixit et inde dedit potum laethale papaver.</l>
</lg>
</div2></div1>
<div1 type="sezione">
<head>Le glorie dei Gonzaga.</head>
<bibl>(X, 431-528; ff. 160v-163r)</bibl>
<lg>
<l>Cernis quo niteat Ludovicus lumine, lunae</l>
<l>Orbe in fulgenti, stant quo sub sidere purae</l>
<l>Magnorum heroum mentes, queis posse subire</l>
<l>Nundum artus dedimus, morsu quos tempora frangunt?</l>
<l>Gonzagum decus immensum Ludovicus avorum</l>
<l>Aeternum et specimen, toto quo iustior alter</l>
<l>Nec probitate aderit virtute et maior in orbe,</l>
<l>Pulcrior aut armis: quam pulcra prole parentem</l>
<l>Aspice se faciet! cernis virtute micantem</l>
<l>Illum, qui claro ingenio transcendere coelum</l>
<l>Prudentique animo quaecumque futura videtur</l>
<l>Vertere et elapsum quod sit sub mente tenere?</l>
<l>Hic Federicus erit, cuius si vita superstes</l>
<l>Orbe diu fiet, nostrum decus ibit in auras</l>
<l>Altius aethereas et divum numina toto</l>
<l>Et magis atque magis mundo manifesta vigebunt.</l>
<l>Cernis cui sacrae circumdant tempora vittae,</l>
<l>Pontificale nitet cuius sub numine sceptrum?</l>
<l>Hic Franciscus erit, Ludovici clara per orbem</l>
<l>Progenies totum, fiet quae moribus aequis</l>
<l>Atque animo elato et miti pietate fideque;</l>
<l>Quem flebit Romana cohors accincta galero</l>
<l>Purpureo, ad coelum nos quom revocabimus illum.</l>
<l>Noscet enim quanto niteat magis inclyta virtus</l>
<l>Nobiliore viro, praeclaro sanguine quam sit</l>
<l>Dignius et nasci virtuti atque addere mores.</l>
<l>Quem fremere ut Mavors cernis sub fortibus armis,</l>
<l>Audet qui fati extremum pro laude subire,</l>
<l>Herois tanti proles est tertia, cuius</l>
<l>Servabunt longo si tempore stamina Parcae,</l>
<l>O quanto in terris superorum gloria fiet</l>
<l>Maior et uberius nostrum decus ibit in auras!</l>
<l>Fata sed humanis semper sunt invida rebus.</l>
<l>Aspice sidereo vultu quam lustret avorum</l>
<l>Nomina et insigni sese super aethera tollat</l>
<l>Virtute armorum, potius qui saeva subire</l>
<l>Fata volet quam luce frui sine munere laudis,</l>
<l>Martis honos Latiique decus lumenque Rodulphus.</l>
<l>Hic res Ausonias, magno vastante tumultu</l>
<l>Gallorum, valido quaeret dum Marte tueri,</l>
<l>Corruet et nostras fatis properantibus arces</l>
<l>Accedet, magno gemitu Latiique dolore.</l>
<l>Ille etiam insigni redimitus tempora mitra,</l>
<l>Quem cernis virtute animi mentisque decorae</l>
<l>Lumine conspicuum, proles est ultima magni</l>
<l>Herois: coelum augebit qui lumine tanto,</l>
<l>Qui nostrum nomen partes ad solis utrasque</l>
<l>Attollet clarumque decus Iovis addet honori.</l>
<l>Cernis se quanto ornabit diademate, quanto</l>
<l>Nomine per totum et fama vulgabitur orbem?</l>
<l>Tunc vides illum cinctum fulgentibus armis,</l>
<l>Cui non esse satis terras, non aequora nonque</l>
<l>Si quid mundus habet maius, reor? inclyta tantum</l>
<l>Huius erunt gesta et tanta virtute beatas</l>
<l>Conscendet superum sedes, ut cernere nundum</l>
<l>Possim ego quae tanti virtuti praemia donem.</l>
<l>Pectore cana fides huius regnabit et auras</l>
<l>Aethereas linquet contenta habitare sub huius</l>
<l>Astraea imperio, pietas nec clarior ullo</l>
<l>Esse loco poterit tanti quam pectore regis;</l>
<l>Largior in cunctos quis erit, quis mitior illo,</l>
<l>Fortior et bello rebusque paratior altis?</l>
<l>O decus aeternum Latii, tota Itala tellus</l>
<l>Debebit semper tibi: nam servire coactam</l>
<l>Hanc video genti externae, ni dextera fortis</l>
<l>Invictusque animus bello tuus et tua virtus</l>
<l>Succurret, virtus adversis vivida rebus.</l>
<l>Tu Franciscus eris, forti qui milite franges</l>
<l>Francorum turmas, Latium et tutabere saeva</l>
<l>Barbarie, stabis qui longo tempore in aevo:</l>
<l>Sic fore fata petunt; non es violabilis ullo</l>
<l>Mortali sed nostra manus super aethera ponet</l>
<l>Et prope te nostras faciam requiescere sedes.</l>
<l>Tu Iovis in terris clara virtute tenebis</l>
<l>Imperium coeloque Iovi te iure secundum</l>
<l>Esse volet coetus divum, nullusque negabit</l>
<l>Has merito partas tantas tibi tradere sedes;</l>
<l>Et fratres aderunt una Gismundus et alter.</l>
<l>Gismundus, quem fata volent imponere coelo,</l>
<l>Purpureo insignem petaso, licet invida rebus</l>
<l>Quae semper magnis obstat fortuna vetare</l>
<l>Hoc volet: at virtus fortunae interrita saevae</l>
<l>Casibus est, fati et morsus nil curat iniqui.</l>
<l>Tempus erit quom tu, Tyrio insignite galero,</l>
<l>Invidia pereunte, Deum sacra numina pones</l>
<l>Sede sua in terris moresque exire malignos</l>
<l>E sancto coetu facies; venientibus annis</l>
<l>Evenit et virtus maior, mutantur honore</l>
<l>Et mores, media et virtus nitet ipsa senecta.</l>
<l>Aspice Ioannis lumen, quem fata secundum</l>
<l>Esse volent Martem, tenera qui saeva iuventa</l>
<l>Arma geret vitamque volet pro laude periclis</l>
<l>Tradere, conspicuum credens magis esse sub armis</l>
<l>Posse mori, turpi quam vivere velle veterno.</l>
<l>O quanta ad superum sedes sub fortibus armis</l>
<l>Virtute extollet sese, nec nomine avorum</l>
<l>Nomen habere minus volet, at quaecumque subire</l>
<l>Ardua bella, magis captus dulcedine laudis.</l>
</lg>
</div1>
<div1 type="sezione">
<head>La campagna di Francesco Gonzaga nel regno di Napoli.</head>
<bibl>(XII, 748-912; ff. 202v-205v)</bibl>

<lg>
<l>Et te dives opum, magnorum dives avorum,</l>
<l>Laudibus immodicis tellus Campania cantat,</l>
<l>Audet teque parem superis summoque Tonanti</l>
<l>Dicere, Phlegraeo stravit quom Marte Gigantes.</l>
<l>Non minus in Gallos vidit te Marte feroces</l>
<l>Irruere et forti vibrantem spicula dextra,</l>
<l>Torsit in obstantem quam fulmina dira Tiphoea</l>
<l>Iupiter et coelum crudeli strage redemit.</l>
<l>Te primi videre Osci nova bella parantem,</l>
<l>In ferrumque sua pro libertate ruentem;</l>
<l>Te Sinuessa tepens, Vulturni cantat et unda,</l>
<l>Teque colunt si qui tacitis servantur Amyclis;</l>
<l>Moenia te Fundi Martem superare fatentur,</l>
<l>Atque habitata Lamo quondam Caieta domusque</l>
<l>Lestrigonum, vicina freto, cinctumque palude</l>
<l>Linternum et Cumae fatorum arcana ferentes.</l>
<l>Nuceria undantes mirata est sanguine campos</l>
<l>Marte tuo et Gaurus, statio tranquilla carinis;</l>
<l>Teque Dicarchei sternentem Gallica castra</l>
<l>Viderunt populi, dicti de nomine iuris,</l>
<l>Parthenope et quondam Grais habitata colonis</l>
<l>Se tibi debere per saecula cuncta fatetur:</l>
<l>Libera nanque fuit flammis ferroque ruinaque</l>
<l>Ingenti virtute tua, qua sidera tangis.</l>
<l>Te medio servatus honos, servata supelex;</l>
<l>Sexus uterque huius vitam diffundere fatis </l>
<l>Debet in aeternum pro te; nec pervia Nola</l>
<l>Annibali meritos semper tibi tradet honores;</l>
<l>Aliphae et vacuae, Clanius quas cingit, Acerrae</l>
<l>Pectore te memori servabunt tempus in omne,</l>
<l>Et quos unda lavat Sarni, quos sulphure Phlegra</l>
<l>Territat, atque ardens Misenus et ore Typhoei</l>
<l>Baiae eructantes flammas, Ithacensia regna.</l>
<l>Immemor antiqui nec erit saxosa Telonis</l>
<l>Insula, barbarici regis servata tumultu</l>
<l>Quod sit Marte tuo, nec te Callatia corde</l>
<l>Expellet, parvis Callatia praedita muris,</l>
<l>Nec te Surrentum, nec te cerealis Avella;</l>
<l>Et Capua, in rebus mensuram ignara serenis</l>
<l>Posse tenere diu, te pectore semper habebit.</l>
<l>Samnites etiam tibi se debere fatentur, </l>
<l>Qui Batuli campos habitant, qui moenia Mucrae,</l>
<l>Et qui caeca plagis cingunt Boviania lustra</l>
<l>Et qui Caudinis exercent faucibus arma</l>
<l>Et qui Rufre habitant et quos Essernia nutrit,</l>
<l>Dumosis et quos Herdonia detinet agris.</l>
<l>Brutius atque tuum praeclarum nomen ad astra</l>
<l>Elevat atque iugis Lucanis nata iuventus,</l>
<l>Hyrpinique viri, quae gens hirsuta ferarum</l>
<l>Cingit lustra plagis habitatque in montibus altis</l>
<l>Venatuque alitur solo fluviique liquore</l>
<l>Pellit ab ore sitim fessique labore quiescunt.</l>
<l>Brundusiique arces Martis te numen habere</l>
<l>Et phrameam saevaeque ferunt te Pallados arma;</l>
<l>Omnes te populi Calabri reverenter adorant;</l>
<l>Leucosii tumuli bellorum gesta tuorum</l>
<l>Mirantur laudatque tuum Picentia nomen,</l>
<l>Laurea serta parant biferique rosaria Paesti,</l>
<l>Poenorumque manu quondam deleta Cerille</l>
<l>Et quos nutrit aquis Sylarus, quo saxea fiunt</l>
<l>Gurgite virgulta et rami durantur in undis,</l>
<l>Te merito laudant; pugnax ut bella Salernus,</l>
<l>Quae valida virtute geris, quae fortibus armis,</l>
<l>Vidit ab incoepto, subito se movit et hostes</l>
<l>Deseruit fideique tuae confisus adhaesit;</l>
<l>Quantus es et bello vidit Buxentia pubes.</l>
<l>Qui Sidium Sanctum gracili cum voce canebant,</l>
<l>Illius atque aris quondam dare thura solebant,</l>
<l>Te super astra ferunt; Latii te voce parentem</l>
<l>Una omnes dicunt, quos inter patria Crispi,</l>
<l>Primus in historia cecinit qui proelia Romae.</l>
<l>Te quoque Casperula et Foruli Cybelique Reate</l>
<l>Sacratum quondam Phrygiae, quo fertur ab aevo</l>
<l>Maiorum Latiae medium telluris inesse,</l>
<l>Non desunt summos axes attollere cantu.</l>
<l>Nursia, Sertori quondam celebrata triumphis,</l>
<l>In Tetrica te rupe canit; te laudibus ornant</l>
<l>Implumesque Cures, posuit queis moenia Sabbus.</l>
<l>Quin et Faunigenae cantant te voce Latini</l>
<l>Laurentumque domus et sacri culta Numici</l>
<l>Et sylva Ausoniae, quondam sacrata Dianae,</l>
<l>Quaeve manus habitant Rutulorum, Daunia regna;</l>
<l>Hostia nec Tusci posita est quae in faucibus amnis</l>
<l>Te sine laude sua merito sinit esse decoro,</l>
<l>Sit quamvis partes Gallorum et signa secuta:</l>
<l>Ipsa etiam virtus laudes acquirit ab hoste.</l>
<l>Tibur ab Argeo positumque in monte colono</l>
<l>Fortunaeque iugis gelidis Praeneste dicatum,</l>
<l>Antemnae et si quid restat, nec Marte nec aevo</l>
<l>Dirruta sit penitus, Gonzagum nomen in astra</l>
<l>Extollit turcaque sonat sonat undique turca;</l>
<l>Nec te Crustumium, nec te silet unda Labici,</l>
<l>Quive Anienis aquas potant, qui Tybridis undas.</l>
<l>Simbrivii et gelidas ripas qui rura coluntque</l>
<l>Et saevis qui rura domant Aequicula rastris</l>
<l>Et quae Pontinos despectat pendula campos</l>
<l>Setia, misceri mensis nisi digna Lyaei,</l>
<l>Nec positae tua gesta silent in valle Velitrae,</l>
<l>Nec Cora, nec miserum nimium stagnantia ventrem</l>
<l>Signia vina ferens, non te Pontina palusque,</l>
<l>Liventi coeno turbat quam squalidus Ufens;</l>
<l>Anxuris et summo tollunt tua nomina coelo</l>
<l>Moenia, sublimi resident quae vertice montis</l>
<l>Hernica saxa canunt; te dives Anagnia voce</l>
<l>Elevat ad superos, profugis habitata Pelasgis;</l>
<l>Atque Ferentinae gentes et Alatria pubes</l>
<l>Privernique cohors, Sorae et malesana iuventus</l>
<l>Te, quamvis hostem credat, sine laudibus esse</l>
<l>Non patitur propriis: cunctis placet inclyta virtus.</l>
<l>Scaptia, si prisci retinet quid nominis, in te</l>
<l>Antiquos oculos vertit gaudetque potenti</l>
<l>Esse duces Latio, tutum hoc qui Marte feroci</l>
<l>Barbarie possint servare et regna tueri,</l>
<l>Regna tuis armis saevo servata tumultu.</l>
<l>Non Frabateriae populus, non monte nivoso</l>
<l>Consita tantorum meritorum Attina negabit</l>
<l>Praemia digna dari cumulis, non territa bellis</l>
<l>Sinuessa aut Frusino non unquam tardus ad arma</l>
<l>Et vada Fibreni Lyris qui iungitur undis,</l>
<l>Quamvis sulphureis tacitoque ad littora cursu</l>
<l>Labitur, Arpinas quem summa spectat ab arce</l>
<l>Pallados, et cinctum viridanti fronde Venafrum,</l>
<l>Non tacita te voce canunt, non voce triumphos</l>
<l>Defraudare volunt: summis te laudat Aquinum</l>
<l>Vocibus, insigni clarum virtute poetae,</l>
<l>Picenique ferunt Martis te numen habere,</l>
<l>A Pico qui nomen habent; scopulosa Numanae</l>
<l>Rura tuum celebrant, quo tendis ad aethera, nomen.</l>
<l>Pro te littoreae fumant altaria Cuprae,</l>
<l>Atque Truentinae si sunt in flumine turres</l>
<l>Te amplexu accipiunt, Veneris te concinit Ancon</l>
<l>Olim sacra domus, nec te silet unda Vamani,</l>
<l>Adriacis quae semper erit memoranda ruinis,</l>
<l>Attollensque Asclum Vepici signa timentis,</l>
<l>Nec te Picenos Esis qui separat Umbris</l>
<l>Iam volet esse suis sine laudibus; addet honores</l>
<l>Ipse Umber, saevis solus non raptus ab undis.</l>
<l>Te Sapis cantu et rapidus super astra Metaurus</l>
<l>Clitumnusque, sacro crescunt quo flumine tauri,</l>
<l>Tollit, et in Tybrim properans albentibus undis</l>
<l>Sulphurea Nar dirus aqua, Tiniasque Clanisque</l>
<l>Et Rubico Senonum et dictae de nomine Senae</l>
<l>Exultat laetis duce te Mevania campis,</l>
<l>Aeterno cantu ad coelum sublata Properti,</l>
<l>Et te victore Hispellum sub rupibus altis</l>
<l>Carmina laeta canit choreasque ex ordine ducit;</l>
<l>Iamque tua nebulae clarescunt luce Nequini,</l>
<l>Si qua paludosi Ingini et nomina restant,</l>
<l>Fulginia et valido quae nunc circumdata muro est</l>
<l>Ingenti te laude canunt; Amerinus et armis</l>
<l>Grande Camers qui nomen habet, qui fortis aratro est,</l>
<l>Te colit, et lactis cessit cui Sarsina dives,</l>
<l>Copia, Romanae facundia Sarsina linguae,</l>
<l>Et qui Gradivi coluerunt signa Tudertes,</l>
<l>Eridani indomitae et gentes super aethera nomen</l>
<l>Gonzagum extollunt; nostrarum antiqua Ravenna</l>
<l>Altrix Musarum summis te laudibus ornat.</l>
<l>Hac stipe conductus sub honesta pace quievi,</l>
<l>Ocia et haec tribuit, canerem quo bella Gigantum,</l>
<l>Bella quibus magnum timuerunt perdere coelum</l>
<l>Ipsi coelicolae, quibus alto incanduit axe</l>
<l>Iuppiter et fractis excussit nubibus ignes,</l>
<l>Centimanumque Gygem vexantemque astra Tiphoea</l>
<l>Viribus infandis immani fulmine adegit</l>
<l>Infernas sedes atque antra subire parentis.</l>
</lg>
</div1>
</body>
</text>
</TEI.2>
