<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Poesie liriche</title>
      <author>Luigi Tansillo</author>
    </titleStmt>
    <extent>304 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001631</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Poesie liriche edite ed inedite</title>
        <author>Tansillo, Luigi</author>
        <editor id="ed">Fiorentino, Fausto</editor>
        <publisher>D. Morano</publisher>
        <pubPlace>Napoli</pubPlace>
        <date>1882</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/></langUsage>
    <textClass>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Roma</name>
      </respStmt>
      <item>Correzione linguistica</item>
    </change>
    <change>
      <date>2003-07-28T00:00:00.000+02:00</date>
      <respStmt>
        <name>Marina Larena</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-09-13T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="parte">
<head>SONETTI</head>
<div2 type="poesia">
<head>I.</head>
<lg type="sonetto">
<lg>
<l>Né lungo esilio il cor, Donna, mi mosse</l>
<l>Unqua da voi, né fia vaghezza alcuna,</l>
<l>che 'l mova mai, mandimi pur Fortuna</l>
<l>Per l'onde azzurre errando, e per le rosse.</l></lg>
<lg>
<l>Se quante schiume fan l'acque percosse</l>
<l>Da' remi nostri al sole ed a la luna,</l>
<l>Tante nascesser Veneri, e ciascuna</l>
<l>Di lor, d'un novo Amor gravida fosse;</l></lg>
<lg>
<l>Tal che dovunque io vo; tutte repente</l>
<l>Partorissero Amor l'onde, che frango,</l>
<l>E fosser le lor cune i pensier miei,</l></lg>
<lg>
<l>Non arderia, più ch'arde, questa mente;</l>
<l>Con tutto ciò talor mi doglio, e piango,</l>
<l>Ch'io non vi possa amar quant'io vorrei.</l></lg>
</lg></div2>

<div2 type="poesia">
<head>II.</head>
<lg type="sonetto">
<lg>
<l>Se 'l Moro, che domò l'Alpe, e 'l romano</l>
<l>Imperio afflisse, e l'avea quasi estinto,</l>
<l>Tra le delizie, onde fu preso e vinto,</l>
<l>GIULIA, su 'l nostro almo terren campano,</l></lg>
<lg>
<l>Veduta avesse voi, ferro africano</l>
<l>Di latin sangue non avria più tinto,</l>
<l>Ch'innanzi a voi s'avria la spada scinto,</l>
<l>E 'l fren de' suoi pensier postovi in mano.</l></lg>
<lg>
<l>E se dato v'avesse Nola albergo,</l>
<l>Quando ebbe di sua fuga il primo onore,</l>
<l>Com'or, che fa di voi tante alme ir vaghe,</l></lg>
<lg>
<l>Volto avria il petto, dove volse il tergo;</l>
<l>Bramoso di portar in mezzo al core</l>
<l>De le belle man vostre, eterne piaghe.</l></lg></lg>
</div2>

<div2 type="poesia">
<head>III.</head>
<lg type="sonetto">
<lg>
<l>È sì folta la schiera de' martìri,</l>
<l>Che in guardia del mio petto ha posti Amore,</l>
<l>Che è tolto altrui l'entrare, e l'uscir fuore,</l>
<l>Onde si moion dentro i suoi sospiri.</l></lg>
<lg>
<l>S'alcun piacer vi vien, perché respiri,</l>
<l>A pena giunge a vista del mio core,</l>
<l>Che dando in mezzo pe' nemici, o more,</l>
<l>O bisogna, che 'n dietro si ritiri.</l></lg>
<lg>
<l>Ministri di timor tengon le chiavi,</l>
<l>E non degnano aprir se non a messi,</l>
<l>Che mi rechin novella, che m'aggravi.</l></lg>
<lg>
<l>Tutt'i lieti pensieri in fuga han messi,</l>
<l>E se non fosser tristi, e di duol gravi,</l>
<l>Non v'oseriano star gli spirti stessi.</l></lg></lg>
</div2>

<div2 type="poesia">
<head>IV.</head>
<lg type="sonetto">
<lg>
<l>Se mai ritrar dal periglioso grembo</l>
<l>Mi fan di Teti il piè stelle seconde,</l>
<l>Sì, che le mie speranze io più non fonde,</l>
<l>Come duo lustri fei, sopra acqua, e nembo;</l></lg>
<lg>
<l>L'orlo appressar del suo ceruleo lembo</l>
<l>Mai più non mi vedranno arene, o sponde,</l>
<l>Se non fusse a solcar le nobil'onde,</l>
<l>Chiare del nascer vostro, o mio gran Bembo.</l></lg>
<lg>
<l>Tra lor ben entrerò, quantunque insano</l>
<l>Adria, per veder voi, cui tanto onora</l>
<l>Italia, e cercan sì le genti esterne,</l></lg>
<lg>
<l>E per baciar quell'onorata mano,</l>
<l>Che toglie altrui di tomba, e fa in un'ora</l>
<l>A la morte, ed al tempo ingiurie eterne.</l></lg></lg>
</div2>

<div2 type="poesia">
<head>V.</head>
<lg type="sonetto">
<lg>
<l>Questa vita sì trista, e sì noiosa,</l>
<l>Ch'a me sembra, ed a voi, Donna, sì lunga,</l>
<l>Non potrà molto andar, ch'ella non giunga</l>
<l>Al varco, ove qua giù corre ogni cosa.</l></lg>
<lg>
<l>Voi, che sete sì dura, che non osa</l>
<l>Man, di pietà trar dardo, onde vi punga,</l>
<l>Quando dal cor quest'alma si disgiunga,</l>
<l>Sarete forse del mio fin pietosa.</l></lg>
<lg>
<l>E gli occhi, a me sì scarsi d'un sol guardo,</l>
<l>Onoreran di lagrime la fossa,</l>
<l>Ch'avrà nel sen la carne fredda, e greve.</l></lg>
<lg>
<l>E se 'l soccorso di quel dì fia tardo</l>
<l>A l'alma già partita, il terren lieve</l>
<l>Farà per sempre al cener di quest'ossa.</l></lg></lg>
</div2>

<div2 type="poesia">
<head>VI.</head>
<lg type="sonetto">
<lg>
<l>L'orribil notte, che le rose asperse</l>
<l>Fur del bel volto tuo d'eterno gelo,</l>
<l>E la bell'alma si spogliò il bel velo,</l>
<l>Onde tre lustri a pena si coperse,</l></lg>
<lg>
<l>L'armonia, Delia, in pianto si converse,</l>
<l>Ch'arder fea il mondo d'onorato zelo,</l>
<l>Coprì di nubi i suoi tanti occhi il cielo,</l>
<l>Che i tuoi veder già spenti non sofferse.</l></lg>
<lg>
<l>Le Ninfe di Sebeto, e di Nereo</l>
<l>Velate il crin di pino, e di cipresso,</l>
<l>Pianser l'indegno fato acerbo, e reo.</l></lg>
<lg>
<l>E tu, dapoi che 'l mondo ti perdeo,</l>
<l>Rallegri i campi elisii, e teco hai spesso</l>
<l>Da l'un lato Anfion, da l'altro Orfeo.</l></lg>
</lg></div2>

<div2 type="poesia">
<head>VII.</head>
<lg type="sonetto">
<lg>
<l>Chiaro Ruscelli, il cui bel corso indarno</l>
<l>Tenta invidia turbar, morte por freno,</l>
<l>Antidoto secur contra il veleno</l>
<l>Letal di Lete, ond'io talor mi scarno,</l></lg>
<lg>
<l>Lodan vostra inclit'opra il Tebro, e l'Arno,</l>
<l>L'Apennin, l'Alpe, il mar d'Adria, e 'l Tirreno;</l>
<l>Ma più che l'acque illustri, e 'l bel terreno,</l>
<l>Il mio Vesevo, il buon Sebeto, e 'l Sarno.</l></lg>
<lg>
<l>Poi che a Donna, ch'ornò l'ardenti falde</l>
<l>A l'un di fior nascendo, a gli altri l'onda</l>
<l>Arse d'amor, sacrate eterno tempio;</l></lg>
<lg>
<l>Quai fur pietre giammai sì vive, e salde,</l>
<l>Come saran le carte, ove ei si fonda,</l>
<l>Contra i denti del tempo ingordo ed empio?</l></lg>
</lg></div2>

<div2 type="poesia">
<head>VIII.</head>
<lg type="sonetto">
<lg>
<l>Piazza del mondo, almo terren, cui fanno</l>
<l>Fossa il mar, l'Alpe mura, Appennin torre,</l>
<l>Nel cui sen piacque al Ciel tutte raccorre</l>
<l>Le merci, che qua giù più care s'hanno,</l></lg>
<lg>
<l>Ove il Franco, e l'Ibero, e l'Alemanno,</l>
<l>E chi 'l nome di Cristo odia ed abborre,</l>
<l>Ed ogni esterno, ingordo a comprar corre</l>
<l>Fama e tesoro, e talor biasmo e danno;</l></lg>
<lg>
<l>Pònti talor dinanzi le passate</l>
<l>Gemme di gloria, ed ogni antico fregio</l>
<l>Di valor, di virtute, e di beltate;</l></lg>
<lg>
<l>Vedrai, che non avesti maggior pregio</l>
<l>Di due ARAGONE illustri, in altra etate,</l>
<l>Ove il men che risplenda, è il sangue regio.</l></lg>
</lg></div2>

<div2 type="poesia">
<head>IX.</head>
<lg type="sonetto">
<lg>
<l>Perché il Tebro, e 'l Tesin vi tengan lunge,</l>
<l>Son dunque d'ira le bell'alme accese?</l>
<l>E vi si gira il Ciel troppo cortese,</l>
<l>Quando spazio maggior non vi disgiunge?</l></lg>
<lg>
<l>Di due nove opre, ove non mai più giunge</l>
<l>La man, che in farle nova gloria attese,</l>
<l>Ornar non ne dovria solo un paese,</l>
<l>Che d'alta invidia il mondo tutto punge.</l></lg>
<lg>
<l>Potea il Ponente far de l'una adorno,</l>
<l>E de l'altra il Levante, onde men bella</l>
<l>Verria forse colei, che guida il giorno.</l></lg>
<lg>
<l>Ovver dovea partir tanta beltade;</l>
<l>Mandar pria questa, indi a mille anni quella,</l>
<l>E non dar doppio pregio ad una etade.</l></lg>
</lg></div2>

<div2 type="poesia">
<head>X.</head>
<lg type="sonetto">
<lg>
<l>Che l'una il Tebro con la fronte onori,</l>
<l>E i pregi antichi a mente li ritorni,</l>
<l>E l'altra su 'l Tesin bella soggiorni,</l>
<l>L'acque accenda d'amor, le rive infiori,</l></lg>
<lg>
<l>Disio di voi non v'arda i casti cori,</l>
<l>E turbi i vostri, e i dolci altrui soggiorni,</l>
<l>Cada il dolor, che de' bei visi adorni</l>
<l>Fa languidi talor quei vaghi fiori.</l></lg>
<lg>
<l>Perché non sia d'Italia parte alcuna</l>
<l>U' non fera coi rai vostra beltate,</l>
<l>Così divide voi saggia Fortuna.</l></lg>
<lg>
<l>Al Sebeto, a l'Aufido, al Tronto, al Crate,</l>
<l>La gloria deste de la nobil cuna,</l>
<l>Or de l'albergo agli altri l'onor date.</l></lg>
</lg></div2>

<div2 type="poesia">
<head>XI.</head>
<lg type="sonetto">
<lg>
<l>L'oro, che 'l mondo sì bramoso adora,</l>
<l>E gli consacra ogni opra, ogni pensiero,</l>
<l>Ben deve a l'altrui forze, che dal vero</l>
<l>Sen de la dura terra il trasser fora,</l></lg>
<lg>
<l>Ma via più al valor vostro, che l'onora</l>
<l>Di nova gloria, Albertin mio, primiero,</l>
<l>E fàllo andar del miglior volto altero,</l>
<l>Che bronzo, o marmo, o gemma ornasse ancora.</l></lg>
<lg>
<l>Giurerei, che la man, ch'a la bell'opra</l>
<l>Intende, talor sente agevolarsi</l>
<l>L'aspro esercizio, onde altre volte avvampa;</l></lg>
<lg>
<l>Che 'l nobil ôr, ch'ha l'alta effigie sopra,</l>
<l>S'intenerisce, e cera desia farsi,</l>
<l>Per prender tosto l'onorata stampa.</l></lg>
</lg></div2>

<div2 type="poesia">
<head>XII.</head>
<lg type="sonetto">
<lg>
<l>Se non può Nola ergervi altari, e tempi,</l>
<l>E rinnovar in voi l'antica usanza,</l>
<l>Col valor di tre figli ella ha speranza</l>
<l>D'oggi sacrarvi a più lontani tempi.</l></lg>
<lg>
<l>L'un fa dal ferro altrui stampar gli esempi,</l>
<l>Sopr'ôr, de la real vostra sembianza,</l>
<l>E vuol, quando ogni età, ch'al mondo avanza,</l>
<l>Il nome udrà, che 'l volto ancor contempi.</l></lg>
<lg>
<l>L'altro qual cera tratta il marmo, e dàlli</l>
<l>Di sua man forma, e, con stupor de l'arte,</l>
<l>De' vostri eccelsi onor l'orna ed intaglia.</l></lg>
<lg>
<l>Io, ch'eternar coi marmi e coi metalli</l>
<l>Non vi posso, v'onoro con le carte,</l>
<l>E se non l'opra, il buon voler mi vaglia.</l></lg>
</lg></div2>

<div2 type="poesia">
<head>XIII.</head>
<lg type="sonetto">
<lg>
<l>Se l'orme belle, che 'l piè vostro imprime</l>
<l>Per la strada d'onor lunga ed alpestra,</l>
<l>Accompagna Fortuna, amica e destra,</l>
<l>Tal, che l'estreme agguaglino le prime,</l></lg>
<lg>
<l>Non pur terrà le più superbe cime,</l>
<l>Ma lasciandosi sotto ogni terrestra</l>
<l>Invidia, in alto il vago nome, ed estra</l>
<l>Le vie del sol, se n'anderà sublime.</l></lg>
<lg>
<l>Aria, che mai né voce d'uom, né penna</l>
<l>D'augello non ferì; contrade ignote,</l>
<l>Ch'a piede umano unqua non dieder via;</l></lg>
<lg>
<l>Scoglio ed onda, ove mai non giunse antenna,</l>
<l>Impareranno a risonar le note</l>
<l>Del nome di TOLEDO, e di GARZIA.</l></lg>
</lg></div2>

<div2 type="poesia">
<head>XIV.</head>
<lg type="sonetto">
<lg>
<l>Qual uom, che giace, e piange lungamente</l>
<l>Su 'l duro letto il pigro andar de l'ore,</l>
<l>Or pietra, or carme, or polve, ed or liquore</l>
<l>Spera, ch'uccida il grave mal, che sente.</l></lg>
<lg>
<l>Ma poi, ch'a lungo andar vede il dolente,</l>
<l>Ch'ogni rimedio è vinto dal dolore,</l>
<l>Disperando s'acqueta, e se ben more,</l>
<l>Sdegna ch'a sua salute altro si tente.</l></lg>
<lg>
<l>Tal di sperar molti anni ebbi ardimento,</l>
<l>Ch'oblio, ragion, disdegno, e lontananza</l>
<l>Saldasser le mie piaghe: or me ne pento.</l></lg>
<lg>
<l>Poiché fin qui fu vana ogni speranza,</l>
<l>Io cedo al mio destino, e mi contento</l>
<l>Languir tutta la vita, che m'avanza.</l></lg>
</lg></div2>

<div2 type="poesia">
<head>XV.</head>
<lg type="sonetto">
<lg>

<l>Or chi non crederà, Spirto gentile,</l>
<l>Che le Muse, onde voi sete sì vago,</l>
<l>Biasmin Fortuna, che fe' prender l'ago</l>
<l>A la man, che sì ben opra lo stile?</l></lg>
<lg>
<l>Questo stato, ch'altrui forse par vile,</l>
<l>Del qual voi come buon vivete pago,</l>
<l>Il re del ciel vi destinò, presago</l>
<l>Del vostro nobil cor, santo, ed umile.</l></lg>
<lg>
<l>Come fe' a tutti gli altri eletti suoi,</l>
<l>Di cui s'onora in terra la memoria,</l>
<l>Che lor died'arte umil, ricchezze interne.</l></lg>
<lg>
<l>Con ago e penna i vostri amici voi</l>
<l>Or d'abito adornate, ed or di gloria,</l>
<l>E fate vesti a tempo, e vesti eterne.</l></lg>
</lg></div2>

<div2 type="poesia">
<head>XVI.</head>
<lg type="sonetto">
<lg>

<l>Questi, che 'l mondo in riverenza tiene,</l>
<l>E terrà sempre, poggi, monti, ed ossa,</l>
<l>Che senza onor di pira, né di fossa</l>
<l>Biancheggian su queste straniere arene;</l></lg>
<lg>
<l>Di qua da Calpe, e di là da Pirene,</l>
<l>Gente nata, sin qui, da valor mossa,</l>
<l>Sen venne a far la terra e l'acqua rossa,</l>
<l>Coi fiumi da l'altrui, e proprie vene.</l></lg>
<lg>
<l>Trecento Fabii estinti, al patrio regno</l>
<l>Dier gloria al Tebro: in sì lontana guerra,</l>
<l>Al grand'Ibero che faran tre mila?</l></lg>
<lg>
<l>Il numero è maggiore, il fin più degno:</l>
<l>Questi troncar del viver lor le fila</l>
<l>Per la patria del ciel, quei de la terra.</l></lg>
</lg></div2>

<div2 type="poesia">
<head>XVII.</head>
<lg type="sonetto">
<lg>

<l>Non perché il vento volga, e l'aria bagne</l>
<l>Qua giù quest'ossa di sepolcro prive,</l>
<l>Bandite andran lungo le stigie rive</l>
<l>L'alme, che fur di lor, donne, e compagne:</l></lg>
<lg>
<l>Elle volâr (ben stolto è chi ne piagne)</l>
<l>In ciel, fra l'alme più lodate e dive,</l>
<l>Lassando l'ossa, e l'altro, onde si vive,</l>
<l>A guisa di trofei per le campagne.</l></lg>
<lg>
<l>Più gloria assai, che sangue le ferite</l>
<l>Loro versaro. O belle, ed immortali</l>
<l>Piaghe, chi non dovrebbe invidia averne?</l></lg>
<lg>
<l>Ciascun tolse per una cento vite</l>
<l>A gli avversari; mentre lor le frali</l>
<l>Vite vendean, da Dio comprâr le eterne.</l></lg>
</lg></div2>

<div2 type="poesia">
<head>XVIII.</head>
<lg type="sonetto">
<lg>
<l>Mentre gli aspri, sassosi, orridi monti,</l>
<l>Che cingon questo mare, e questa terra</l>
<l>Ebbra di sangue uman, terran sotterra</l>
<l>I gravi piedi, e in aria l'alte fronti;</l></lg>
<lg>
<l>Mentre negri torrenti, e chiare fonti,</l>
<l>Correranno nel sen, che qui vi serra,</l>
<l>O siede il mondo in pace, o corra a guerra,</l>
<l>Saran, guerrier di Dio, vostri onor conti.</l></lg>
<lg>
<l>Né pur l'Iberia, che vi diè la cuna,</l>
<l>E la Dalmazia, ch'or vi dà la tomba,</l>
<l>Risoneran di voi fin sovra il Cielo,</l></lg>
<lg>
<l>Ma dove il dì rischiara, o dove imbruna,</l>
<l>Dove ha più forza il sole, o dove 'l gelo,</l>
<l>Malgrado de gli Sciti, udran le trombe.</l></lg>
</lg></div2>

<div2 type="poesia">
<head>XIX.</head>
<lg type="sonetto">
<lg>

<l>Quel cane ingordo, che latrando corse</l>
<l>Da l'oriente a depredare il nido</l>
<l>A l'aquila vittrice, ed a l'Aufido</l>
<l>Non pur diede terror, ma al Tebro forse;</l></lg>
<lg>
<l>Quando rabbioso il piè d'Italia morse.</l>
<l>Del venir vostro a pena inteso il grido,</l>
<l>Signor, che l'onde del calcato lido</l>
<l>Li sembrar fiamma, e il piè timido torse.</l></lg>
<lg>
<l>Di che fronde l'Ibero, e il Tago, chiaro</l>
<l>Via più per voi, che per l'arena d'auro,</l>
<l>Coroneran vostre onorate chiome?</l></lg>
<lg>
<l>Quanti mai capi illustri onor di lauro</l>
<l>Ebber dal Tebro, vinsero e fugaro</l>
<l>Gli avversari con l'arme, e voi col nome.</l></lg>
</lg></div2>

<div2 type="poesia">
<head>XX.</head>
<lg type="sonetto">
<lg>
<l>Signor, non come agli altri, a caso venne</l>
<l>Il nome illustre a voi di Scipione,</l>
<l>Ch'al merto vostro con maggior ragione,</l>
<l>Ch'a quanti il preser mai, forse convenne.</l></lg>
<lg>
<l>Chi mai qual voi la bella Astrea sostenne</l>
<l>In piè, ch'ora iva zoppa, ed or carpone?</l>
<l>Più saldo appoggia, e più secur bastone</l>
<l>Di voi virtù già vecchia unqua non tenne.</l></lg>
<lg>
<l>E 'l mio Signor, del ponderoso Regno</l>
<l>Riposa sopra voi le maggior some,</l>
<l>E riposar le sue vi puote Atlante.</l></lg>
<lg>
<l>Così vedessi io le real sue chiome</l>
<l>Un dì gravar tante corone, a quante</l>
<l>Nel valor vostro ei si faria sostegno.</l></lg>
</lg></div2>

<div2 type="poesia">
<head>XXI.</head>
<lg type="sonetto">
<lg>
<l>Sì come il ricco, ed onorato piede</l>
<l>De la già tanto afflitta Italia nostra,</l>
<l>Gran Scipion, sotto la guardia vostra,</l>
<l>Calcar del maggior Can l'ira si vede;</l></lg>
<lg>
<l>Così il suo nobil capo ch'ognun fiede,</l>
<l>E l'ampio petto, ov'ogni dì si giostra</l>
<l>Col ferro, e 'l fianco, e 'l ventre, ch'ella mostra</l>
<l>Piagati, e a' sordi figli mercé chiede,</l></lg>
<lg>
<l>Ogni suo membro avesse un Scipione,</l>
<l>O del bel corpo, che si straccia e snerva,</l>
<l>Tutta fosse di voi la cura e il pondo;</l></lg>
<lg>
<l>D'ogni fera, che incontro le s'oppone,</l>
<l>Andrìa sicura, e dove or d'altri è serva,</l>
<l>Saria, come già fu, donna del mondo.</l></lg>
</lg></div2>

<div2 type="poesia">
<head>XXII.</head>
<lg type="sonetto">
<lg>
<l>Quando dopo mill'anni, e mille lustri,</l>
<l>Andran le genti ad onorar la tomba,</l>
<l>Giovanni, ond'oggi il nome tuo rimbomba</l>
<l>Sovra quanti fur mai scoltori illustri,</l></lg>
<lg>
<l>Beata man, che col martello illustri</l>
<l>Le glorie altrui, più ch'altri con la tromba,</l>
<l>Diran, pura per l'aria qual colomba</l>
<l>Voli tua fama, e 'l mondo corra e lustri.</l></lg>
<lg>
<l>Lodando ammireran l'alta scoltura,</l>
<l>Che rende un marmo nudo via più caro</l>
<l>Di quante gemme il mar tutto dar possa.</l></lg>
<lg>
<l>Ma via più loderan l'alta ventura</l>
<l>Dal marmo, che le stelle destinaro</l>
<l>Ad esser tomba di sì nobil'ossa.</l></lg></lg>
</div2>

<div2 type="poesia">
<head>XXIII.</head>
<lg type="sonetto">
<lg>
<l>Quanto a voi deve il grande augel di Giove,</l>
<l>Che, col favor di vostre ardite antenne,</l>
<l>Spinge sì lunge l'onorate penne,</l>
<l>E vede nove terre, ed onde nove?</l></lg>
<lg>
<l>Per voi, Signor, sen vola in parte, dove</l>
<l>Mai più presso al Sol gli occhi non tenne,</l>
<l>Da che, scacciato dal suo nido, venne</l>
<l>A rifarlo colà, donde oggi move.</l></lg>
<lg>
<l>L'Ellesponto allargossi, e onor li feo;</l>
<l>Strinsersi insieme, e chinâr l'alte cime</l>
<l>Quante montagne abbraccia il vasto Egeo.</l></lg>
<lg>
<l>A Caria, a Frigia, a quanto il Turco opprime,</l>
<l>Diè speme di spezzar giogo aspro e reo,</l>
<l>E il mondo ornar de le sue leggi prime.</l></lg>
</lg></div2>

<div2 type="poesia">
<head>XXIV.</head>
<lg type="sonetto">
<lg>
<l>Quei rai, ch'a l'aria chiara ed a la bruna,</l>
<l>Ai santi regi fur lampada e scorta,</l>
<l>Che di là, d'onde il dì l'alba ne porta,</l>
<l>Vennero ad adorar l'umil tua cuna;</l></lg>
<lg>
<l>Rettor del Ciel, cui servon sole, e luna,</l>
<l>Scopri al mio corso, onde via lunga e torta</l>
<l>Non calchi il dubbio piè, ma dritta e corta,</l>
<l>E sicura d'agguati di fortuna.</l></lg>
<lg>
<l>E s'al principio e al mezzo del viaggio,</l>
<l>Il mi' avversario, e tuo, m'insidia l'orme,</l>
<l>Fa ch'ira, e scorno ei ne riporti al fine.</l></lg>
<lg>
<l>Perché sicur men vada d'ogni oltraggio,</l>
<l>Manda a l'errante cor, che tra via dorme,</l>
<l>Messo del ciel, che 'l desti, e l'incammine.</l></lg>
</lg></div2>

<div2 type="poesia">
<head>XXV.</head>
<lg type="sonetto">
<lg>
<l>Amor m'impenna l'ale, e tanto in alto</l>
<l>Le spiega l'animoso mio pensiero,</l>
<l>Che, d'ora in ora sormontando, spero</l>
<l>A le porte del ciel far novo assalto.</l></lg>
<lg>
<l>Temo, qualor giù guardo, il vol troppo alto,</l>
<l>Ond'ei mi grida, e mi promette altero,</l>
<l>Che se dal nobil corso io cado, e pero,</l>
<l>L'onor fia eterno, se mortale il salto</l></lg>
<lg>
<l>Che s'altri, cui disio simil compunse,</l>
<l>Diè nome eterno al mar col suo morire,</l>
<l>Ove l'ardite penne il sol disgiunse,</l></lg>
<lg>
<l>Il mondo ancor di te potrà ben dire:</l>
<l>Questi aspirò a le stelle, e s'ei non giunse,</l>
<l>La vita venne men, non già l'ardire.</l></lg>
</lg></div2>

<div2 type="poesia">
<head>XXVI.</head>
<lg type="sonetto">
<lg>
<l>Poi che spiegat'ho l'ale al bel desio,</l>
<l>Quanto più sotto 'l piè l'aria mi scorgo,</l>
<l>Più le superbe penne al vento porgo,</l>
<l>E spregio il mondo, e verso 'l ciel m'invio.</l></lg>
<lg>
<l>Né del figliuol di Dedalo il fin rio</l>
<l>Fa che giù pieghi, anzi via più risorgo:</l>
<l>Ch'io cadrò morto a terra ben m'accorgo;</l>
<l>Ma qual vita pareggia il morir mio?</l></lg>
<lg>
<l>La voce dal mio cor per l'aria sento:</l>
<l>Ove mi porti temerario? china,</l>
<l>Che raro è senza duol, troppo ardimento.</l></lg>
<lg>
<l>Non temer, rispond'io, l'alta ruina,</l>
<l>Fendi Sicur le nubi, e muor contento,</l>
<l>Se 'l ciel sì illustre morte ne destina.</l></lg>
</lg></div2>

<div2 type="poesia">
<head>XXVII.</head>
<lg type="sonetto">
<lg>
<l>D'un sì bel foco, e d'un sì nobil laccio</l>
<l>Beltà m'incende, ed onestà m'annoda,</l>
<l>Che in fiamma, a 'n servitù convien ch'io goda,</l>
<l>Fugga la libertade, e tema il ghiaccio.</l></lg>
<lg>
<l>L'incendio è tal, ch'io m'ardo, a non mi sfaccio;</l>
<l>E 'l nodo è tal, che 'l mondo meco il loda:</l>
<l>Né mi gela timor, né duol mi snoda,</l>
<l>Ma tranquillo è l'ardor, dolce l'impaccio.</l></lg>
<lg>
<l>Scorgo tanto alto il lume, che m'infiamma,</l>
<l>E 'l laccio ardito di sì ricco stame,</l>
<l>Che nascendo il pensier, more 'l disio.</l></lg>
<lg>
<l>Poiché mi splende al cor sì bella fiamma,</l>
<l>E mi stringe il voler sì bel legame,</l>
<l>Sia serva l'ombra, ed arda il cener mio.</l></lg>
</lg></div2>

<div2 type="poesia">
<head>XXVIII.</head>
<lg type="sonetto">
<lg>
<l>Cara, soave, ed onorata piaga</l>
<l>Del più bel dardo, che mai scelse Amore,</l>
<l>Alto, leggiadro, e prezioso ardore,</l>
<l>Che gir fai l'alma di sempre arder vaga,</l></lg>
<lg>
<l>Qual virtù d'erbe, o forza d'arte maga,</l>
<l>Vi torrà mai dal centro del mio core,</l>
<l>Se chi vi porge ognor fresco vigore,</l>
<l>Quanto più mi tormenta, più m'appaga?</l></lg>
<lg>
<l>Dolce mio duol, novo nel mondo, o raro,</l>
<l>Quando io del peso tuo girò mai scarco,</l>
<l>Se 'l rimedio m'è noia, a 'l mal diletto?</l></lg>
<lg>
<l>Occhi, del mio Signor facelle ed arco,</l>
<l>Doppiate fiamme a l'alma, e strali al petto,</l>
<l>Poi che 'l languir m'è dolce, e l'ardor caro.</l></lg>
</lg></div2>

<div2 type="poesia">
<head>XXIX.</head>
<lg type="sonetto">
<lg>
<l>Felice l'alma, che per voi respira,</l>
<l>Porte di perle, e di rubini ardenti,</l>
<l>E gli onesti sospiri, e i dolci accenti,</l>
<l>Che, per sentier sì dolce, Amor ritira.</l></lg>
<lg>
<l>Felice l'aura, che soave spira</l>
<l>Per sì fiorita valle, e l'aria e i venti</l>
<l>Veste d'odor; felici i bei concenti,</l>
<l>Che suonan dentro, e fuor tolgono ogn'ira.</l></lg>
<lg>
<l>Felice il bel tacer, che s'imprigiona</l>
<l>Entro a sì belle mura, e 'l dolce riso</l>
<l>Che di sì ricche gemme s'incorona.</l></lg>
<lg>
<l>Ma più felice me, che intento e fiso</l>
<l>Al bel che splende, a l'armonia che suona,</l>
<l>L'orecchie ho in cielo, e gli occhi in paradiso.</l></lg>
</lg></div2>

<div2 type="poesia">
<head>XXX.</head>
<lg type="sonetto">
<lg>
<l>Animoso, superbo, empio Gigante,</l>
<l>Che a la rocca del ciel guerre movesti,</l>
<l>Or sotto questa terra, e sotto questi</l>
<l>Sassi, del grande ardir teco ti vante;</l></lg>
<lg>
<l>Se tu sapessi quante grazie, e quante</l>
<l>Bellezze, e quai virtù nove e celesti</l>
<l>Premon le spalle tue, forse diresti:</l>
<l>Più bello è il peso mio di quel d'Atlante.</l></lg>
<lg>
<l>Quel che tôr ti dovria, Giove ti porge,</l>
<l>Serbando su 'l gran monte, ond'ei t'atterra,</l>
<l>Quanta ha ricchezza il mondo, e 'l ciel ne scorge.</l></lg>
<lg>
<l>Dentro la pena il guiderdon si serra,</l>
<l>Dal perder tuo maggior vittoria sorge,</l>
<l>Sostieni un novo ciel chiuso sotterra.</l></lg>
</lg></div2>

<div2 type="poesia">
<head>XXXXI.</head>
<lg type="sonetto">
<lg>
<l>Né mar, che irato gli alti scogli fera,</l>
<l>E monti d'onde in vêr la riva spinga;</l>
<l>Né fiamma, che repente a fosca sera</l>
<l>sorvoli i tetti, e l'aria allumi e tinga;</l></lg>
<lg>
<l>Né popol corso d'ogni intorno a schiera,</l>
<l>Ch'a danni altrui ferro, aste, e sassi stringa;</l>
<l>Né procella dal ciel sonante, e nera,</l>
<l>Ch'al giorno i campi d'ombra, e d'orror cinga,</l></lg>
<lg>
<l>Teme sì forte travagliata nave,</l>
<l>Uom zoppo, e pellegrin, che tra via reste,</l>
<l>Com'io temo l'orgoglio d'un bel ciglio.</l></lg>
<lg>
<l>Qui sol trov'io, qualor vien d'ira grave,</l>
<l>Il mar, gi'incendii, l'arme, e le tempeste,</l>
<l>E s'altro ha il mondo di maggior periglio.</l></lg>
</lg></div2>

<div2 type="poesia">
<head>XXXXII.</head>
<lg type="sonetto">
<lg>
<l>Orrida notte, che rinchiusa il negro</l>
<l>Crin sotto 'l vel de l'umide tenebre,</l>
<l>Da sotterra esci, e di color funebre</l>
<l>Ammanti il mondo, a spoglilo d'allegro,</l></lg>
<lg>
<l>Io, che i tuoi freddi indugi, irato ed egro,</l>
<l>Biasmo non men, che la mia ardente febre,</l>
<l>Quanto ti loderei, se le palpebre</l>
<l>Queto chiudessi, un de' tuoi corsi integro.</l></lg>
<lg>
<l>Direi, ch'esci dal cielo, e ch'hai di stelle</l>
<l>Mille corone, onde fai 'l mondo adorno,</l>
<l>Che ne chiami al riposo, e ne rappelle</l></lg>
<lg>
<l>Da le fatiche, a ch'al tuo sen soggiorno</l>
<l>Fanno i diletti, e tante cose belle,</l>
<l>Che se n'andria tinto d'invidia il giorno.</l></lg>
</lg></div2>

<div2 type="poesia">
<head>XXXIII.</head>
<lg type="sonetto">
<lg>
<l>O d'Invidia, e d'Amor figlia sì ria,</l>
<l>Che le gioie del padre volgi in pene;</l>
<l>Cauto Argo al male, e cieca talpa al bene,</l>
<l>Ministra di tormento, Gelosia;</l></lg>
<lg>
<l>Tesifone infernal, fetida Arpia,</l>
<l>Che l'altrui dolce rapi, ed avvelene,</l>
<l>Austro crudel, per cui languir conviene</l>
<l>Il più bel fior de la speranza mia.</l></lg>
<lg>
<l>Fiera, da te medesma disamata,</l>
<l>Augel, di duol non d'altro mai presago,</l>
<l>Tema, ch'entri in un cor per mille porte;</l></lg>
<lg>
<l>Se si potesse a te chiuder l'intrata,</l>
<l>Tanto il regno d'Amor saria più vago,</l>
<l>Quanto il mondo senza odio, e senza morte.</l></lg>
</lg></div2>

<div2 type="poesia">
<head>XXXIV.</head>
<lg type="sonetto">
<lg>
<l>Dunque dopo tanti anni a dar di morso,</l>
<l>Verme infernal, mi vien' sì crudelmente,</l>
<l>Ch'io creda gir sicur già del tuo dente</l>
<l>Tutto quel che m'avanza del mio corso?</l></lg>
<lg>
<l>Se non mi manda altrui pietà soccorso,</l>
<l>Temo che morto io ne cadrò repente:</l>
<l>Così il freddo velen, rapidamente</l>
<l>Vago, del cor di vena in vena è corso.</l></lg>
<lg>
<l>Non spero che virtù d'erbe, o di pietre,</l>
<l>O forza di parole, o man d'uom Marso</l>
<l>Mi sani, o prego altrui scampo m'impetre.</l></lg>
<lg>
<l>Se vuol ch'io viva, uccida la mia maga,</l>
<l>Che di liquor mortal m'ha tinto e sparso,</l>
<l>Ed unga del suo sangue la mia piaga.</l></lg>
</lg></div2>

<div2 type="poesia">
<head>XXXV.</head>
<lg type="sonetto">
<lg>
<l>Se vuol ch'io scampi, la mia nobil Maga,</l>
<l>Che pietà del mio mal forse la punga,</l>
<l>Franga il serpente che già morse, ed unga</l>
<l>Del fier suo sangue la mortal mia piaga.</l></lg>
<lg>
<l>Se la man bella è di soccorrer vaga,</l>
<l>Deh! non sia tanto la dimora lunga,</l>
<l>Che 'l rigor de la morte al cor mi giunga,</l>
<l>Che per le membra a lunghi passi vaga.</l></lg>
<lg>
<l>Il dente, che mi morde e m'avvelena</l>
<l>Sì, ch'io ne moro, è fiera gelosia:</l>
<l>Benché 'l tosco sia sparso in ogni vena,</l></lg>
<lg>
<l>Vivrò, pur ch'io non vegga, quel che vidi,</l>
<l>E coi begli occhi la nemica mia</l>
<l>Quanto mi spaventò, tanto m'affidi.</l></lg>
</lg></div2>

<div2 type="poesia">
<head>XXXVI.</head>
<lg type="sonetto">
<lg>
<l>Poi che 'l mio nodo han gli altrui nodi sciolto,</l>
<l>E l'altrui fiamme han le mie fiamme morte,</l>
<l>Né foco accende Amor, che duol m'apporte,</l>
<l>Né laccio ordisce, onde 'l mio cor sia volto.</l></lg>
<lg>
<l>Non vedrò più chi mi dipinga il volto</l>
<l>Or d'un incendio, or d'un color di morte,</l>
<l>Né lunghe l'ore mi parran, né corte,</l>
<l>Che né tor pon, né dar quel che m'han tolto.</l></lg>
<lg>
<l>Non sarà più, ch'io tra lusinghe, e sdegni,</l>
<l>Mora di tema, o di speranza viva,</l>
<l>Quella non ho, questa non ebbi mai.</l></lg>
<lg>
<l>Di par terrò, che mi gradisca, o sdegni,</l>
<l>Il finto sguardo, onde 'l mio mal nodriva,</l>
<l>E tanto il fuggirò quanto 'l bramai.</l></lg>
</lg></div2>

<div2 type="poesia">
<head>XXXVII.</head>
<lg type="sonetto">
<lg>
<l>Qual uom che trasse il grave remo e spinse</l>
<l>Gran tempo in forza altrui, poi che da l'empio</l>
<l>Tiranno scampa lieto, appende al tempio</l>
<l>Il duro ferro, onde il piè nudo cinse.</l></lg>
<lg>
<l>Tal io da la prigion, dove mi strinse</l>
<l>Amor due lustri, sciolto, il voto adempio,</l>
<l>E per memoria del mio lungo scempio</l>
<l>Qui sacro la catena che m'avvinse.</l></lg>
<lg>
<l>O santo sdegno, la cui forte mano</l>
<l>In un dì spezzò 'l nodo, che 'n tant'anni</l>
<l>Non bastò rallentar valore umano,</l></lg>
<lg>
<l>Per mostrar le tue grazie, e gli altrui inganni,</l>
<l>In vece di tabella, ecco il cor sano,</l>
<l>Dove è scritta l'istoria de' miei danni.</l></lg>
</lg></div2>

<div2 type="poesia">
<head>XXXVIII.</head>
<lg type="sonetto">
<lg>
<l>Se di quei dì, che vaneggiando ho speso</l>
<l>Dietro a false speranze, a cieco ardore</l>
<l>Di donna, e di signor, che 'l meglio, e 'l fiore</l>
<l>Di lor s'han colto inutilmente, e preso,</l></lg>
<lg>
<l>Re de le stelle, del tuo lume acceso</l>
<l>N'avessi dato a te qualche poche ore,</l>
<l>Non m'avria doppio ed ostinato errore</l>
<l>L'uscio del regno tuo chiuso e conteso.</l></lg>
<lg>
<l>O sommo Sol, ch'a guisa di cristallo</l>
<l>Trapassi il cor, con le cui voci accuso</l>
<l>L'altrui poca mercede, e 'l mio gran fallo,</l></lg>
<lg>
<l>Tutto il filo, ch'omai s'attorce al fuso</l>
<l>De gli anni miei, sia tuo; prendilo, e fàllo</l>
<l>Spender in più degne opre, in miglior uso.</l></lg>
</lg></div2>

<div2 type="poesia">
<head>XXXIX.</head>
<lg type="sonetto">
<lg>
<l>Padre del ciel, poi ch'io m'avveggio, e piango,</l>
<l>Che troppo dal tuo regno mi dilungo,</l>
<l>Gradisci il pianto, ond'oggi io lavo ed ungo</l>
<l>Tuoi santi piedi, e mia durezza frango.</l></lg>
<lg>
<l>Non consentir, che tra le spine, e 'l fango</l>
<l>De la palude, in ch'io m'affondo, e pungo,</l>
<l>Mi giungan l'ombre: ohimè quanto egli è lungo</l>
<l>Questo error mio, né pur me ne rimango!</l></lg>
<lg>
<l>Sin qui non trovo, ch'orma de le mie</l>
<l>Stampi la strada tua che par sì alpestra,</l>
<l>E son del giorno omai più in là, ch'a terza.</l></lg>
<lg>
<l>Prima ch'asseri, o più lontan travie,</l>
<l>Rimenami al cammin de la man destra,</l>
<l>Col raggio, Signor mio, non con la sferza.</l></lg>
</lg></div2>

<div2 type="poesia">
<head>XL.</head>
<lg type="sonetto">
<lg>
<l>Voi, che cercate in note dolci e scorte</l>
<l>Incantar l'alta piaga, che ho nel lato;</l>
<l>S'Amor del vostro nome accompagnato</l>
<l>Provar vi fèsse mai quant'egli è forte;</l></lg>
<lg>
<l>Sapreste, come ognor punga più forte</l>
<l>Il colpo, onde m'ha il cor morte piagato:</l>
<l>Né indegno a voi parria ch' 'l mi' ostinato</l>
<l>Pianto, ragion, né tempo a fin non porte.</l></lg>
<lg>
<l>Vedo nel ciel, qualor quaggiù mi sveglio,</l>
<l>Tra gli spirti suoi pari il bel fanciullo;</l>
<l>E so di quanto dolce ivi si pasce.</l></lg>
<lg>
<l>Né piango le mie gioie, e 'l mio trastullo,</l>
<l>Che spenti ho con lui per lo suo meglio;</l>
<l>Ma ch'ei si stia lassuso, e me qui lasce.</l></lg>
</lg></div2>

<div2 type="poesia">
<head>XLI.</head>
<lg type="sonetto">
<lg>
<l>Vaga la fera Parca del mio pianto,</l>
<l>Mosse vêr donna, ch'Amor diemmi in sorte,</l>
<l>Per far le fila dei bei giorni corte,</l>
<l>E 'l nodo scior, che strinse Imeneo santo;</l></lg>
<lg>
<l>Ond'io sul caro sen piansi cotanto,</l>
<l>Che fei viva pietà nel cor di morte.</l>
<l>Quanto dovrete voi pianger più forte?</l>
<l>Che farà il colpo, se il timor può tanto?</l></lg>
<lg>
<l>Ma dolce a voi, Signor, fido rifugio</l>
<l>Riman nel duol, le note alte divine,</l>
<l>Ch'amor vi desta, e i bei concetti vostri.</l></lg>
<lg>
<l>Io con l'umor degli occhi impetrai indugio</l>
<l>All'altrui vita e corso, ch'avrà fine;</l>
<l>E voi l'eternerete con gl'inchiostri.</l></lg>
</lg></div2>

<div2 type="poesia">
<head>XLII.</head>
<lg type="sonetto">
<lg>
<l>Vinca armata ragion l'inerme doglia,</l>
<l>Che d'amor molle bagna il viril velo:</l>
<l>Tempri fé vera il vano ardente zelo,</l>
<l>Chi 'l mondo a pianger l'alta donne invoglia.</l></lg>
<lg>
<l>Quanto più l'alma bella, che si spoglia</l>
<l>Sì per tempo del casto e nobil velo,</l>
<l>Largo ebbe in terra di suoi doni il cielo,</l>
<l>Più siam noi certi, che lassù l'accoglia.</l></lg>
<lg>
<l>Prenda ragion la spada, e tronchi e fughe</l>
<l>Doglia importuna e vil, pria che c'impiaghe;</l>
<l>Si che l'alto valor vinto soggiughe.</l></lg>
<lg>
<l>Quella stessa cagion, che a noi fa vaghi</l>
<l>Di pianger gli occhi, quella anco gli asciughe;</l>
<l>E quel, che più n'attrista, quel n'appaghi.</l></lg>
</lg></div2>

<div2 type="poesia">
<head>XLIII.</head>
<lg type="sonetto">
<lg>
<l>Valli nemiche al sol, superbe rupi,</l>
<l>Che minacciate al ciel; profonde grotte,</l>
<l>D'onde non parton mai silenzio e notte;</l>
<l>Aer, che gli occhi d'atra nebbia occùpi;</l></lg>
<lg>
<l>Precipitosi sassi, alti dirupi,</l>
<l>Ossa insepolte, erbose mura e rotte,</l>
<l>D'uomini albergo, ed ora a tal condotte,</l>
<l>Che temon' ir fra voi serpenti e lupi;</l></lg>
<lg>
<l>Erme campagne, abbandonati lidi,</l>
<l>Ove mai voce d'uom l'aria non fiede;</l>
<l>Spirto son io dannato in pianto eterno,</l></lg>
<lg>
<l>Che fra voi vengo a deplorar mia fede;</l>
<l>E spero alfin con dolorosi stridi,</l>
<l>Se non si piega il ciel, muover l'inferno.</l></lg>
</lg></div2>

<div2 type="poesia">
<head>XLIV.</head>
<lg type="sonetto">
<lg>
<l>Cantai, Serone, ed arsi, e 'n pure note</l>
<l>Sfogar cercai, non illustrar mio foco;</l>
<l>E piacqui sì talor, che in più d'un loco</l>
<l>Ancor son forse le mie fiamme note.</l></lg>
<lg>
<l>Or ardo ben, ma il petto fuor non pote</l>
<l>Mandar l'usato suon; sì dentro è roco:</l>
<l>E quanto più il tuo Febo a segni invoco,</l>
<l>Men dal grave silenzio mi riscuote.</l></lg>
<lg>
<l>E quel, che il mio pensier più tien confuso,</l>
<l>Parmi (sì cresce dei cantor lo stuolo)</l>
<l>Parnaso ogni umil colle divenuto.</l></lg>
<lg>
<l>Son forse io qual augel, ch' 'n gabbia chiuso,</l>
<l>Canta all'ombra ed al sol, mentre egli è solo;</l>
<l>E locato tra molti, divien muto.</l></lg>
</lg></div2>

<div2 type="poesia">
<head>XLV.</head>
<lg type="sonetto">
<lg>
<l>Cento, e cent'anni, e più, d'erger profondo</l>
<l>Tempio alla falsa dea del ninfal coro</l>
<l>Vaga Asia tutta intese al gran lavoro</l>
<l>Che 'n un dì vil favilla pose al fondo.</l></lg>
<lg>
<l>Tante, e tante colonne il ricco pondo</l>
<l>Reggean, più che di pietra, grave d'oro;</l>
<l>Che da altrettanti regi erette, fôro</l>
<l>Un dei sette miracoli del mondo,</l></lg>
<lg>
<l>Più nobil, più famosa, e più ferma opra,</l>
<l>In picciol tempo, spirti eccelsi e chiari</l>
<l>Fondan all'idol vero delle donne;</l></lg>
<lg>
<l>Ove i bei marmi, e l'erte gran colonne,</l>
<l>Che il peso illustre sempre terran sopra,</l>
<l>Son dotte carte, e stili illustri e rari.</l></lg>
</lg></div2>

<div2 type="poesia">
<head>XLVI.</head>
<lg type="sonetto">
<lg>
<l>Chi generò tra gli alti e bei desiri,</l>
<l>Onde avete, Alessandro, il cor sì pregno,</l>
<l>Desio dei versi miei? ch'io stesso sdegno,</l>
<l>Siccome quei, che nascon di martiri.</l></lg>
<lg>
<l>Svelle dall'alma il suon dei miei sospiri</l>
<l>Forza d'amor, non già virtù d'ingegno:</l>
<l>Non han favor di muse, onde sia degno,</l>
<l>Ch'io gli faccia varcar l'onde di Liri.</l></lg>
<lg>
<l>Fate voi risonar per ogni lido</l>
<l>La vostra altera tromba, onde ne goda</l>
<l>Il Tebro, il Mincio, il re dei fiumi, e l'Arno.</l></lg>
<lg>
<l>A me fia assai, lungo il Sebeto, e il Sarno,</l>
<l>Gonfiar l'umil sampogna, sì che m'oda</l>
<l>Vulturno, Crate, Silari, ed Aufido.</l></lg>
</lg></div2>

<div2 type="poesia">
<head>XLVII.</head>
<lg type="sonetto">
<lg>
<l>Così Venosa, e Mantova d'intorno</l>
<l>Girsen doveano e Mecenate, quando</l>
<l>Liri, e Vulturno, ed Aufido varcando.</l>
<l>Con lor prese d'Italia il minor corno.</l></lg>
<lg>
<l>Così far si dovea breve ogni giorno,</l>
<l>E piano ogni sentier, dolce cantando,</l>
<l>E por gli affanni, ed i disagi in bando</l>
<l>E del cammino insieme, e del soggiorno.</l></lg>
<lg>
<l>Deh foss'io, Martirano, a' tempi nostri,</l>
<l>Marone, o Flacco in una sola, come</l>
<l>Voi siete in ogni cosa Mecenate!</l></lg>
<lg>
<l>Bench'uopo a voi non faccian gli altrui inchiostri;</l>
<l>Del mio sarei sì largo al vostro nome,</l>
<l>Che forse il gradiria Silari, e Crate.</l></lg>
</lg></div2>

<div2 type="poesia">
<head>XLVIII.</head>
<lg type="sonetto">
<lg>
<l>Deh quando fia, Signor, che tanta fede</l>
<l>L'alma mia purghi, e tanto amor l'accenda;</l>
<l>E tal vigor da quella speme prenda</l>
<l>D'esser del ciel col tuo Figliuolo erede?</l></lg>
<lg>
<l>Che non opri la lingua, o mova il piede,</l>
<l>Se, non per gloria tua; né a cosa intenda,</l>
<l>Che quel tuo Santo Spirto attristi, o offenda,</l>
<l>Che in lei per tua singolar grazia siede?</l></lg>
<lg>
<l>Deh quando fia, che da sì grave inferno,</l>
<l>Da sì dura prigion di morte e d'ira</l>
<l>Esca libera e sciolta, e a te sen voli?</l></lg>
<lg>
<l>Alma mia, perché piangi, o che ti duoli?</l>
<l>Non è il tuo Dio, tuo sposo, e padre eterno</l>
<l>In lui dunque t'acqueta, e in lui respira.</l></lg>
</lg></div2>

<div2 type="poesia">
<head>XLIX.</head>
<lg type="sonetto">
<lg>
<l>Dolente serpe, in cui mostra natura</l>
<l>Di quanto ha forza il tuo mirando istinto;</l>
<l>Perché ti veggio languido e sì cinto?</l>
<l>Non puoi fuggir tua morte, o tua sventura?</l></lg>
<lg>
<l>Così opra Amor in me con ogni cura,</l>
<l>Benché io non cerco uscir di laberinto:</l>
<l>Che doler non si dee, trovarsi avvinto</l>
<l>Chi la cagion di sua morte procura.</l></lg>
<lg>
<l>Te sol d'un'erba un cerchio tien sì stretto;</l>
<l>Me sol d'un foco, ond'io sempre m'affino;</l>
<l>Benché sia disegual tra noi l'effetto.</l></lg>
<lg>
<l>Ma se al morir ciascun tanto è vicino;</l>
<l>L'un more a forza, l'altro per diletto:</l>
<l>Io per elezion, tu per destino.</l></lg>
</lg></div2>

<div2 type="poesia">
<head>L.</head>
<lg type="sonetto">
<lg>
<l>Donna, e cui veggio riverenti quelle</l>
<l>Chiare alme antiche, onde superbe andaro</l>
<l>Già Roma e Lesbo, e che d'amor cantaro</l>
<l>Alto sì che ne gîr sovra le stelle;</l></lg>
<lg>
<l>Per voi crebber le Muse, u' quasi ancelle</l>
<l>V'onoran tutte, al ciel, dove innalzaro,</l>
<l>Poggiando ognor col nome sacro e chiaro,</l>
<l>Cinta di casto allòr le chiome belle.</l></lg>
<lg>
<l>Qual maraviglia, se cantaste poi</l>
<l>Sì dolcemente di colei, che nacque</l>
<l>Real soggetto alle vostre alte rime;</l></lg>
<lg>
<l>Se la vera sembianza oggi è tra noi</l>
<l>Di colui, cui di farvi unico piacque</l>
<l>Vivo esempio di donne al mondo prime?</l></lg>
</lg></div2>

<div2 type="poesia">
<head>LI.</head>
<lg type="sonetto">
<lg>
<l>Io mi vivea del mio languir contento</l>
<l>E, se doglie portava al mondo sola,</l>
<l>Un riso, un cenno, un guardo, una parola,</l>
<l>D'eterno obblìo copriva ogni tormento.</l></lg>
<lg>
<l>Or che non veggio senza voi, né sento</l>
<l>Cosa, che appaghi il cor; chi mi consola?</l>
<l>S'altro terren l'aura vital m'invola,</l>
<l>Onde avranno i miei spirti il nodrimento?</l></lg>
<lg>
<l>Riman solo il pensier, che in parte rende</l>
<l>Ciò, che altri toglie: ah lasso! e questi ancora</l>
<l>Assai mi giova, ma via più m'offende.</l></lg>
<lg>
<l>Perché, quanto maggior pinge talora</l>
<l>Il ben, ch'empia fortuna mi contende,</l>
<l>Tanto più cresce il duol, che l'alma accora.</l></lg>
</lg></div2>

<div2 type="poesia">
<head>LII.</head>
<lg type="sonetto">
<lg>
<l>O di buon genitore, e di rea madre</l>
<l>Fera malnata, infame orribil figlia,</l>
<l>Che volgi col terror delle tue ciglia</l>
<l>Dì chiari e lieti in notti triste ed adre;</l></lg>
<lg>
<l>Guerriera, a cui fan campo cento squadre</l>
<l>Di sospetti e d'orror, tua vil famiglia,</l>
<l>Onde il bel regno tutto si scompiglia,</l>
<l>E si turba ogni pace al miser padre;</l></lg>
<lg>
<l>Gelosia, crudel mostro, ch'hai d'intorno</l>
<l>Al fier capo mille occhi, e mille orecchi,</l>
<l>A nuocer sempre aperti, a giovar chiusi;</l></lg>
<lg>
<l>Perché di viver lieto io mi disusi,</l>
<l>E perché in stato allegro uom non invecchi,</l>
<l>Ecco che al giogo tuo di novo io torno.</l></lg>
</lg></div2>

<div2 type="poesia">
<head>LIII.</head>
<lg type="sonetto">
<lg>
<l>E freddo è il fonte, e chiare e crespe ha l'onde,</l>
<l>E molli erbe verdeggian d'ogn'intorno,</l>
<l>E 'l platano coi rami, e 'l salce, e l'orno</l>
<l>Scaccian Febo, che il crin talor v'asconde:</l></lg>
<lg>
<l>E l'aura appena le più lievi fronde</l>
<l>Scuote; sì dolce spira al bel soggiorno:</l>
<l>Ed è il rapido sol sul mezzo giorno,</l>
<l>E versan fiamme le campagne bionde.</l></lg>
<lg>
<l>Fermate sovra l'umido smeraldo,</l>
<l>Vaghe ninfe, i be' piè, ch'oltra ir non ponno;</l>
<l>Sì stanche, ed arse al corso, ed al sol sete.</l></lg>
<lg>
<l>Darà ristoro alla stanchezza il sonno:</l>
<l>Verde ombra ed aura, refrigerio al caldo;</l>
<l>E le vive acque spegneran la sete.</l></lg>
</lg></div2>

<div2 type="poesia">
<head>LIV.</head>
<lg type="sonetto">
<lg>
<l>La dolce vista, e il bel guardo soave</l>
<l>Ond'io nodrir soleati, anima mia,</l>
<l>Tosto, ahimè, ne torran fortuna ria,</l>
<l>Aura ladra, onda ingorda, e cruda nave.</l></lg>
<lg>
<l>Perché 'l lungo digiun ne sia men grave,</l>
<l>Prima che 'l lume suo sparito sia,</l>
<l>Dipingi l'onestà, la leggiadria,</l>
<l>E la beltà, che al mondo par non ave.</l></lg>
<lg>
<l>Ma non usar al novo alto disegno</l>
<l>L'usato stil: ch'esser non può sia sparta</l>
<l>Sovra poca tabella tanta gloria.</l></lg>
<lg>
<l>Per darli miglior forma, e campo degno,</l>
<l>Chiamerai l'intelletto, e la memoria:</l>
<l>L'un ti darà il pennel, l'altra la carta.</l></lg>
</lg></div2>

<div2 type="poesia">
<head>LV.</head>
<lg type="sonetto">
<lg>
<l>Già desiai, qual voi, dar col mio canto</l>
<l>Al vostro buon Signor pregio immortale;</l>
<l>E 'l cantai spesso, sebben voce eguale</l>
<l>Non sperava e subbietto alto cotanto.</l></lg>
<lg>
<l>Tacquimi alfin, poiché m'accorsi quanto</l>
<l>Era al gran merto suo già diseguale.</l>
<l>Non avvien così a voi, che far d'uom frale</l>
<l>Potete eterno, e in gioia volger pianto.</l></lg>
<lg>
<l>Senz'altrui lume il vostro alto vedere</l>
<l>Corre le umane cose, e le divine,</l>
<l>E l'immenso di lor, come il finito.</l></lg>
<lg>
<l>Cantate dunque voi sue glorie intere:</l>
<l>Spiegate in carte tosche, ed in latine</l>
<l>La bontate e il valor d'un nuovo Tito.</l></lg>
</lg></div2>

<div2 type="poesia">
<head>LVI.</head>
<lg type="sonetto">
<lg>
<l>Gravi sospir dal cor forse vi elice</l>
<l>Il pensar, che sì tosto da voi sparve,</l>
<l>E se n'andò lassù, senza lasciarve</l>
<l>Alcun pegno di sé, l'alma felice.</l></lg>
<lg>
<l>Deh non ite col volgo, a cui non lice</l>
<l>Scontrar mai vero, che non copran larve:</l>
<l>Che sol non vi lassò, (come altrui parve)</l>
<l>La vera, e in terra e in ciel, di voi Beatrice.</l></lg>
<lg>
<l>Amor, ed onestà, cari gemelli,</l>
<l>Valor, e cortesia, bontate, e 'ngegno</l>
<l>E pensieri, e parole, ed opre sante</l></lg>
<lg>
<l>Fur gli alti parti suoi, gl'illustri e belli</l>
<l>Figli, del casto sen securo pegno,</l>
<l>Che, ove che siate, ognor vi fian davante.</l></lg>
</lg></div2>

<div2 type="poesia">
<head>LVII.</head>
<lg type="sonetto">
<lg>
<l>Il sol non darà più l'usata luce,</l>
<l>La notte avanzerà di lume il giorno,</l>
<l>Il bel dì si vedrà di stelle adorno,</l>
<l>Castor sarà nemico al suo Polluce,</l></lg>
<lg>
<l>Della mia donna l'una e l'altra luce</l>
<l>Al segno di pietà farà ritorno,</l>
<l>In mezzo l'ocean nascerà l'orno,</l>
<l>Guidato Argo sarà da un cieco duce,</l></lg>
<lg>
<l>L'acqua fia dura, ed il diamante molle,</l>
<l>E 'l Nilo volgerà suoi passi addietro,</l>
<l>Diverran vive le speranze morte,</l></lg>
<lg>
<l>Frale vedrassi il ferro, e saldo il vetro,</l>
<l>Il colle sarà piano, il piano colle,</l>
<l>Prima ch'io muti voglia, o cangi sorte.</l></lg>
</lg></div2>

<div2 type="poesia">
<head>XLVIII.</head>
<lg type="sonetto">
<lg>
<l>Mentre arse del mio cor la fiamma viva,</l>
<l>Spesso, Terminio, come Amor gli spinse,</l>
<l>Cantò il mio plettro, e la mia man dipinse</l>
<l>Note, che forse alma gentil gradiva.</l></lg>
<lg>
<l>Ma, poi che il lungo incendio, ond'io languiva,</l>
<l>Pioggia di sdegno, e sì repente estinse;</l>
<l>Né lingua snodò più, né penna strinse</l>
<l>Mia Musa, per lodar cosa, che viva.</l></lg>
<lg>
<l>Questa del Tebro Rosa, a cui 'l felice</l>
<l>Arabo ciel s'inchina, egli è ben degno</l>
<l>Ch'onori ogni uom, che d'amor scrive, e dice;</l></lg>
<lg>
<l>Ma più il vostro tranquillo e chiaro ingegno:</l>
<l>Che al mio cruccioso e fosco altro non lice,</l>
<l>Che scriver d'ira, e ragionar di sdegno.</l></lg>
</lg></div2>

<div2 type="poesia">
<head>LIX.</head>
<lg type="sonetto">
<lg>
<l>Mentre lunge dal ricco e nobil piano,</l>
<l>Ch'adombra il gran Vesevo, e bagna il Sarno,</l>
<l>Di regno in regno io corro il mondo, e indarno</l>
<l>Cerco al crin di fortuna gettar mano;</l></lg>
<lg>
<l>Rotto dal corso, in sul terren toscano,</l>
<l>Di febbre e di dolor mi struggo e scarno:</l>
<l>Benché, s'io cado in sulla riva d'Arno,</l>
<l>Non mi parrà d'aver sepolcro strano.</l></lg>
<lg>
<l>Se scritto è pur nei libri delle Parche,</l>
<l>Ch'io qui mi giaccia; ad uom fuor del natio</l>
<l>Nido spento non sian vostre man parche,</l></lg>
<lg>
<l>Perché 'l nome non chiuda eterno obblio,</l>
<l>E l'ombra anzi cent'anni Stige varche;</l>
<l>Vi raccomando, Varchi, il cener mio.</l></lg>
</lg></div2>

<div2 type="poesia">
<head>LX.</head>
<lg type="sonetto">
<lg>
<l>Qual di grandezza, di tesoro, e d'arte</l>
<l>Mirabil sovra marmi pellegrini</l>
<l>Tempio fondâr mai Greci, né Latini</l>
<l>A Giunone, a Minerva, a Giove, a Marte,</l></lg>
<lg>
<l>Maggior di questo, e sovra inchiostri e carte,</l>
<l>Ove oggi a real donna onor divini</l>
<l>Sacra il bel coro, acciò ch'ognor l'inchini,</l>
<l>Qual Dea presente, ogni lontana parte?</l></lg>
<lg>
<l>Quei muri, uman lavor, di lor beltade</l>
<l>Pascean l'occhio di fuor; questi l'interno:</l>
<l>Mille ornan questi; e quegli una cittade.</l></lg>
<lg>
<l>Eran quei templi a tempo; e questo eterno:</l>
<l>Qui vera; ivi adorâr falsa deitade:</l>
<l>Questo è scala del ciel; quei dell'inferno.</l></lg>
</lg></div2>

<div2 type="poesia">
<head>LXI.</head>
<lg type="sonetto">
<lg>
<l>Parrà strano a mortal basso pensiero,</l>
<l>E 'ncolperà l'eterno alto consiglio,</l>
<l>Giovanna, fido albergo al lungo esiglio</l>
<l>Delle virtù, che 'l mondo sdegna altero;</l></lg>
<lg>
<l>Ch'a voi pur mostri sì turbato e fero</l>
<l>Ostinata fortuna il volto e il ciglio:</l>
<l>Che v'odii l'empio, io non mi maraviglio;</l>
<l>Poiché 'l vostro valor spregia il suo impero.</l></lg>
<lg>
<l>Né men, ch'ad uom sì poco di voi caglia,</l>
<l>Cui fu d'amica, e larga stella offerto</l>
<l>Gioir della beltà, che nulla agguaglia.</l></lg>
<lg>
<l>Puossi veder quaggiù segno più certo</l>
<l>Del bel divin, che l'uman occhio abbaglia:</l>
<l>Ch'uom terren non comprenda il suo gran merto?</l></lg>
</lg></div2>

<div2 type="poesia">
<head>LXII.</head>
<lg type="sonetto">
<lg>
<l>Non perché gemme, ed oro, e seta, ed ostro</l>
<l>Faccian d'intorno e voi pomposi fregi;</l>
<l>Né perché siano imperadori e regi</l>
<l>Rami e radici del grand'arbor vostro,</l></lg>
<lg>
<l>Di cui Spagna, ed Italia, e 'l mondo han mostro</l>
<l>Chiaro gli onor tant'anni, e verdi i pregi,</l>
<l>Vi canta il coro degli spirti egregi,</l>
<l>E v'inchìna, Giovanna, il secol nostro:</l></lg>
<lg>
<l>Né men per signoria, sebben fortuna</l>
<l>Gravasse l'aureo crin di real pondo,</l>
<l>Per darvi agli altri merti egual la palma;</l></lg>
<lg>
<l>Ma perché di lassù la vaga luna</l>
<l>Scender non vide ad onorar il mondo</l>
<l>In più bel corpo mai più nobil'alma.</l></lg>
</lg></div2>

<div2 type="poesia">
<head>LXIII.</head>
<lg type="sonetto">
<lg>
<l>Passano i lieti dì, come baleni,</l>
<l>E da mane precipitano a sera;</l>
<l>E tanto l'alma amareggiata e nera</l>
<l>Lascian, quanto essi fur dolci e sereni.</l></lg>
<lg>
<l>I tristi movon lenti; e mille freni</l>
<l>Han l'ore, che gli adducon dove assera:</l>
<l>Par che il motor della seconda sfera</l>
<l>Sproni quelli, e Saturno questi affreni.</l></lg>
<lg>
<l>Mentre i begli occhi, ove t'annidi e veli,</l>
<l>Amor, sin qui godea da presso, lievi</l>
<l>Correano quasi a gara il dì e la notte.</l></lg>
<lg>
<l>Or, ch'io piango lontan, le rote rotte</l>
<l>Son d'ambo i carri; né la state brevi</l>
<l>Fa le sue lune, né la bruma i soli.</l></lg>
</lg></div2>

<div2 type="poesia">
<head>LXIV.</head>
<lg type="sonetto">
<lg>
<l>O qual di nome, ancor d'animo, Franco,</l>
<l>Di cui, se fur talor le dotte carte</l>
<l>D'altrui biasmi e di fel tinte e cosparte,</l>
<l>Fu il viver sempre ed onorato e bianco;</l></lg>
<lg>
<l>Se calde grazie al ciel rendeste unquanco,</l>
<l>Qualor del ben vi diè, che giù comparte;</l>
<l>Dategliene or, che vi destina in parte</l>
<l>Da riposar il cor, non che il piè stanco.</l></lg>
<lg>
<l>Poiché a Signor, che il mondo sue delizie</l>
<l>Oggi nomar dovria, le cui man chiuse</l>
<l>A' buoni non fur mai, vi scorge e dona.</l></lg>
<lg>
<l>Crati, e Silari, Greca, e le Bellizie</l>
<l>Sian l'acque sacre delle vostre muse;</l>
<l>Gli antri, il Parnaso, il Pindo, e l'Elicona.</l></lg>
</lg></div2>

<div2 type="poesia">
<head>LXV.</head>
<lg type="sonetto">
<lg>
<l>O della terra nobil pellegrina,</l>
<l>Che sol per adornarla vi scendeste,</l>
<l>Alma reale il cui valor celeste</l>
<l>Quanto fortuna oltraggia, il mondo inchina;</l></lg>
<lg>
<l>Se qual alma sul cielo si destina</l>
<l>Tra lieti cori, e qual tra schiere meste</l>
<l>Sotterra a lacrimar, mentre per queste</l>
<l>Strade terrene mortal piè cammina,</l></lg>
<lg>
<l>Conoscer puossi a' buoni, e rei presaggi;</l>
<l>Ben ho da paventar, quand'io mi moia,</l>
<l>Ch'eterno duol laggiù mi s'apparecchi;</l></lg>
<lg>
<l>Poiché fuggo da voi, ne' cui bei raggi,</l>
<l>Ad esempio del cielo, han doppia gioia</l>
<l>L'alme intente, e per gli occhi, e per gli orecchi.</l></lg>
</lg></div2>

<div2 type="poesia">
<head>LXVI.</head>
<lg type="sonetto">
<lg>
<l>Poscia che 'l sol se n'ha portato il giorno,</l>
<l>E l'atra notte di sotterra svelle;</l>
<l>Vien, vaga luna, con le luci belle,</l>
<l>E fa della tua vista il mondo adorno.</l></lg>
<lg>
<l>Pon mente al ciel, come girando intorno,</l>
<l>Ad ogni passo par che ti rappelle:</l>
<l>Pon mente quanti eserciti di stelle</l>
<l>Attendon desiosi il tuo ritorno.</l></lg>
<lg>
<l>Le stelle, il ciel, la terra, e l'ombre istesse</l>
<l>Ridono all'apparir del tuo bel viso;</l>
<l>E le tenebre mie non son sì spesse.</l></lg>
<lg>
<l>Mentre col guardo in te, col pensier fiso</l>
<l>Rimiro altrui; s'han fede alte promesse,</l>
<l>Non sono in tutto dal mio ben diviso.</l></lg>
</lg></div2>

<div2 type="poesia">
<head>LXVII.</head>
<lg type="sonetto">
<lg>
<l>Occhi, fiamme d'amor, che tanto foco</l>
<l>Accendeste al mio cor, tanti sospiri;</l>
<l>Vedrò quel giorno mai, che pur respiri,</l>
<l>E che 'l mio ardor non vi prendiate a gioco?</l></lg>
<lg>
<l>Se il mio incendio, di cui vi cal sì poco,</l>
<l>Vedeste, o pur un sol dei miei sospiri;</l>
<l>Avria forse fra' vostri empi desiri</l>
<l>Una lagrima mia pietoso loco.</l></lg>
<lg>
<l>Ma, lasso, quanto in me cresce l'ardore,</l>
<l>Cresce la crudeltà dei vostri rai:</l>
<l>Che volete voi più da questo core?</l></lg>
<lg>
<l>L'alma, che fin da prima vi donai,</l>
<l>Mirando de' bei lumi il gran splendore,</l>
<l>È vostra: or che potria più darvi mai?</l></lg>
</lg></div2>

<div2 type="poesia">
<head>LXVIII.</head>
<lg type="sonetto">
<lg>
<l>Or che 'l Tesino, e 'l Po si stringe e invetra</l>
<l>Al soffio del gran borea orrido tanto,</l>
<l>E l'Appennin, gittato il verde manto,</l>
<l>Veste il color della sua nobil pietra;</l></lg>
<lg>
<l>Vorrei l'aspro rigor, che i membri impietra,</l>
<l>Schermir sotto il Ninfeo, ch'opra d'incanto</l>
<l>Sembra, più che di man, sonando intanto</l>
<l>Che Dorida or s'avanza, ed or s'arretra:</l></lg>
<lg>
<l>O tra il terrestre coro, e tra il marino,</l>
<l>Senza desio sentir di primavera,</l>
<l>Teco al vespro cantar, teco al mattino</l></lg>
<lg>
<l>Ma non son, lasso, Martiran, qual era:</l>
<l>Gli sdegni altrui mi han fatto peregrino</l>
<l>Dei luoghi, ov'altro, che dolor, si spera.</l></lg>
</lg></div2>

<div2 type="poesia">
<head>LXIX.</head>
<lg type="sonetto">
<lg>
<l>Strane rupi, aspri monti, alte tremanti</l>
<l>Ruine, e sassi al ciel nudi e scoperti,</l>
<l>Ove a gran pena pon salir tant'erti</l>
<l>Nuvoli in questo fosco aere fumanti:</l></lg>
<lg>
<l>Superbo orror, tacite selve, e tanti</l>
<l>Negri antri erbosi in rotte pietre aperti:</l>
<l>Abbandonati, sterili deserti,</l>
<l>Ov'han paura andar le belve erranti;</l></lg>
<lg>
<l>A guisa d'uom, che per soverchia pena</l>
<l>Il cor triste ange fuor di senno uscito,</l>
<l>Sen va piangendo, ove il furor lo mena;</l></lg>
<lg>
<l>Vo piangendo io tra voi: e se partito</l>
<l>Non cangia il ciel, con voce assai più piena</l>
<l>Sarò di là tra le meste ombre udito.</l></lg>
</lg></div2>

<div2 type="poesia">
<head>LXX.</head>
<lg type="sonetto">
<lg>
<l>Varchi, se forza mai d'amor s'intese,</l>
<l>E per prova, da voi, quant'ella sia;</l>
<l>Di scusa indegna questa man non fia,</l>
<l>S'a tor penna per voi sì raro intese.</l></lg>
<lg>
<l>Da poi che ne' suoi lacci Amor mi prese,</l>
<l>Tutto m'ha posto nell'altrui balìa;</l>
<l>Né mi lascia di me parte sì mia,</l>
<l>Che mostrar me ne possa altrui cortese.</l></lg>
<lg>
<l>Da che si desta il sol, fin che si corca,</l>
<l>Della nemica mia mai non perdo orma;</l>
<l>Ed agli altri, ed a me m'ascondo, e niego</l></lg>
<lg>
<l>Or, quando il piè convien che da lei torca,</l>
<l>Tutta notte con l'ali, o vegli, o dorma,</l>
<l>Ora del sonno, or del pensier la sego.</l></lg>
</lg></div2>

<div2 type="poesia">
<head>LXXI.</head>
<lg type="sonetto">
<lg>
<l>Poiché col ferro di sua man trafisse</l>
<l>Lucrezia il casto petto, acciò che, astersa</l>
<l>Vil macchia col torrente che indi versa,</l>
<l>Candide e bella all'altra vita gisse;</l></lg>
<lg>
<l>Le sante luci or tenea chine e fisse</l>
<l>In vèr la terra di suo sangue aspersa,</l>
<l>Or verso il ciel le alzava; indi, conversa</l>
<l>Al padre e ai suoi, col fiato estremo disse:</l></lg>
<lg>
<l>Faccian prodotti eterna fede, s'io</l>
<l>L'alma ebbi pura, ancorché sozzo il velo,</l>
<l>Il sangue al mio signor, lo spirto a Dio.</l></lg>
<lg>
<l>Oh quanto ben del mio onorato zelo</l>
<l>Parleran questi due dopo il fin mio,</l>
<l>Testimon l'uno in terra, e l'altro in cielo!</l></lg>
</lg></div2>

<div2 type="poesia">
<head>LXXII.</head>
<lg type="sonetto">
<lg>
<l>Non può gran tempo ir chiusa d'uman velo</l>
<l>Alma, che troppo adorna quaggiù vene;</l>
<l>Onde preme sì tosto, o bella Irene,</l>
<l>I fior del tuo bel viso estremo gelo.</l></lg>
<lg>
<l>Or sei là, ve' già viva arse il tuo zelo;</l>
<l>E cangi con l'eterno il fragil bene:</l>
<l>Già le nubi, e le piogge rasserene,</l>
<l>Nova ministra di Giunon nel cielo.</l></lg>
<lg>
<l>Verrai di mille bei color vestita,</l>
<l>Quando più freme il mar, e l'aria tona,</l>
<l>Con celeste arco a rallegrar la terra.</l></lg>
<lg>
<l>Tanto, Irene, più d'Iri qui gradita,</l>
<l>Quanto sarai, qual il bel nome sona,</l>
<l>Tu messaggio di pace, ella di guerra.</l></lg>
</lg></div2>

<div2 type="poesia">
<head>LXXIII.</head>
<lg type="sonetto">
<lg>
<l>Quando nel cielo entrò la bella Irene,</l>
<l>Tra i pianeti minor gran contesa era,</l>
<l>A cui di loro il pregio si convene</l>
<l>D'ornar d'un sì bel lume la sua sfera.</l></lg>
<lg>
<l>Sovra tutti or Mercurio, or Febo spera</l>
<l>Girar superbo di cotanto bene;</l>
<l>Né la Dea, che 'l suo regno tra' due tene,</l>
<l>Né cede il padre impresa così altera.</l></lg>
<lg>
<l>Se ben del suo le diede ogni alma stella,</l>
<l>Disse Natura, allor ch'ella si cinse</l>
<l>Del frale; esser dee mia l'anima bella;</l></lg>
<lg>
<l>Perché sì novamente laggiù pinse,</l>
<l>Che, vaga col suo stil l'alta donzella</l>
<l>D'imitar la mia man, l'aggiunse e vinse.</l></lg>
</lg></div2>

<div2 type="poesia">
<head>LXXIV.</head>
<lg type="sonetto">
<lg>
<l>Quando di ghiaccio armato, alzai tant'alto,</l>
<l>Quanto poggiasse mai cosa mortale,</l>
<l>Alla superba e bella impresa l'ale</l>
<l>Del mio pensier troppo animoso ed alto;</l></lg>
<lg>
<l>Da due begli occhi nel primiero assalto</l>
<l>Vinto rimasi; e, per maggior mio male,</l>
<l>M'accorsi tosto, ch'a chi troppo sale,</l>
<l>Cadendo poi, tanto più nuoce il salto.</l></lg>
<lg>
<l>Arse le piume, io rovinoso a terra</l>
<l>Cado, ove del mio ardir l'aspra memoria,</l>
<l>Più che il presente danno, oggi m'attrista.</l></lg>
<lg>
<l>Ma non mi si potrà tôr mai la gloria</l>
<l>D'aver impreso così nobil guerra,</l>
<l>Ove, perdendo ancora, onor s'acquista.</l></lg>
</lg></div2>

<div2 type="poesia">
<head>LXXV.</head>
<lg type="sonetto">
<lg>
<l>Quella notte sì lunga, ond'Ercol nacque,</l>
<l>Se fosse ver ciò che gli antichi han detto,</l>
<l>Che 'l sol, per non turbar l'altrui diletto,</l>
<l>Tante ore e tante ascoso in mar si giacque;</l></lg>
<lg>
<l>E quel sì lungo dì, quando a Dio piacque,</l>
<l>Mosso a mercè del popol suo diletto,</l>
<l>Ch'ai destrieri del sol fosse interdetto</l>
<l>Per tanto spazio d'attuffar nell'acque;</l></lg>
<lg>
<l>Allato a queste notti, e a questi giorni,</l>
<l>Ch'io passo qui fra tenebre e tormenti,</l>
<l>Elli furon brevissimi soggiorni.</l></lg>
<lg>
<l>Ma se ai begli occhi, e più che il sol lucenti,</l>
<l>Amiche stelle vorran mai ch'io torni;</l>
<l>Le notti parranno ore, e i dì, momenti.</l></lg>
</lg></div2>

<div2 type="poesia">
<head>LXXVI.</head>
<lg type="sonetto">
<lg>
<l>Qual rapida procella sì repente</l>
<l>Fe' 'l mio tranquillo mar turbato e rio?</l>
<l>U' son le fiamme, donna, che vid'io</l>
<l>Arder nel vostro cor sì dolcemente?</l></lg>
<lg>
<l>Se nell'onde di Lete fusser spente,</l>
<l>Dovea poter sì forte in voi l'obblio,</l>
<l>Crudel, ch'un tanto amor, com'era il mio,</l>
<l>Vi fosse in un dì sol tolto di mente?</l></lg>
<lg>
<l>Se ben degna cagion da me vi smosse,</l>
<l>Com'esser può che siano in sì poche ore</l>
<l>Tante catene rallentate e scosse?</l></lg>
<lg>
<l>Ombra d'amor fu il vostro, e non amore,</l>
<l>Voi mi mostraste il lume, acciocché fosse</l>
<l>La noia delle tenebre maggiore.</l>
</lg>
</lg></div2>

<div2 type="poesia">
<head>LXXVII.</head>
<lg type="sonetto">
<lg>
<l>Alto, famoso, e celebrato nido,</l>
<l>Ond'il gran cigno uscìo, che nuovo scorno</l>
<l>Porse agli antichi, e con bel canto adorno</l>
<l>Ne insegnò il modo di più nobil grido.</l></lg>
<lg>
<l>Correr Vulturno al suon, fermarsi Aufido</l>
<l>Veduto avresti, e ritardarsi il giorno,</l>
<l>S'ei non sdegnava altiero il suo soggiorno,</l>
<l>Di più bell'acque vago, e d'altro lido.</l></lg>
<lg>
<l>Avventuroso più d'altro terreno,</l>
<l>Se con quel cigno uscia questa colomba,</l>
<l>Ch'or t'ha di nuova gloria il grembo pieno.</l></lg>
<lg>
<l>Saria Mecena, che fra noi rimbomba,</l>
<l>Men noto; ella più chiara; e nel tuo seno,</l>
<l>Ov'egli ebbe la cuna, avria la tomba.</l></lg>
</lg></div2>

<div2 type="poesia">
<head>LXXVIII.</head>
<lg type="sonetto">
<lg>
<l>Qual seno adombrâr mai candide vele;</l>
<l>Qual montagna nell'acque il piè nasconde;</l>
<l>Qual sì diserto lido batton l'onde,</l>
<l>Che non rimbombi delle mie querele?</l></lg>
<lg>
<l>Qual vento ha il cielo, che 'l rischiari, o vele,</l>
<l>E che 'l fiero Adria turbi, o che il seconde;</l>
<l>Che riscuota le selve, o che le sfronde,</l>
<l>Cui del mio mal l'alta cagion si cele?</l></lg>
<lg>
<l>Quante onde e pesci ha il mar quasi omai sanno</l>
<l>Il mio foco; e, s'io piango, mi dan fede</l>
<l>L'alghe e l'arene, che 'l suo letto fanno.</l></lg>
<lg>
<l>E questa fiera che morir mi vede,</l>
<l>Quanto più corro il mondo, e d'anno in anno</l>
<l>Nel duol m'avanzo, tanto men mi crede.</l></lg>
</lg></div2>

<div2 type="poesia">
<head>LXXIX.</head>
<lg type="sonetto">
<lg>
<l>Se le virtù dell'erba e della pietra,</l>
<l>Con che saldâr la piaga mia mortale</l>
<l>Sdegno e Ragion, non mi lasciavan tale,</l>
<l>Che ferro e fiamma più non mi penetra;</l></lg>
<lg>
<l>Questa sola, ond'Amor sue penne impetra,</l>
<l>Colomba, ch'al mio nido aperse l'ale,</l>
<l>Piagato m'avria il cor d'un altro strale,</l>
<l>E desto il suon de l'addormita cetra.</l></lg>
<lg>
<l>Ond'io cantando l'alta sua beltate,</l>
<l>Se non potea mandar sì lunge il grido,</l>
<l>Che 'l Ren m'avesse udito, e l'Ermo, e l'Ebro;</l></lg>
<lg>
<l>Avrei le voci almen tanto innalzate,</l>
<l>Cantando al patrio suon del rauco Aufido,</l>
<l>Che il Po m'avrebbe inteso, e l'Arno, e 'l Tebro.</l>
</lg>
</lg></div2>

<div2 type="poesia">
<head>LXXX.</head>
<lg type="sonetto">
<lg>
<l>Or qual invida man, qual fier serpente</l>
<l>Sparse tra 'l mio bel dolce un tanto amaro,</l>
<l>E 'l viver mio, ch'era sì lieto e chiaro,</l>
<l>Volse in oscuro e tristo sì repente?</l></lg>
<lg>
<l>Dov'è il bel dir, che solea far contente</l>
<l>Le voglie mie? dov'è il mirar sì caro?</l>
<l>Lasso, che a forza, dopo il danno, imparo.</l>
<l>Temprar col ben passato il mal presente.</l></lg>
<lg>
<l>Amor, che in terra vaghi, e in ciel dimori,</l>
<l>S'esser dovea sì breve il ben, eh'ebb'io,</l>
<l>Perché al buon tempo non dicesti: Muori?</l></lg>
<lg>
<l>Non perché siate avversa al dolor mio,</l>
<l>Fia, ch'io non v'ami, donna, e non v'adori:</l>
<l>La speme può morir, ma no 'l disio.</l></lg>
</lg></div2>

<div2 type="poesia">
<head>LXXXI.</head>
<lg type="sonetto">
<lg>
<l>Cantai, or piango: e se nel duro petto</l>
<l>Della nemica mia destasse il pianto</l>
<l>Tanta pietà, quanta fe' gioia il canto;</l>
<l>Vivrei nel duol, qual vissi nel diletto.</l></lg>
<lg>
<l>Ma chi mi fa cangiar voce e soggetto,</l>
<l>L'umor degli occhi miei non degna a tanto:</l>
<l>Così malgrado mio convien che quanto</l>
<l>Cantai di speme, or pianga di sospetto.</l></lg>
<lg>
<l>E perché 'l pianger mio vie più mi spiaccia;</l>
<l>Che 'l gradirei, se ciò non fosse, molto;</l>
<l>Quel che più dir dovrei, forza è ch'io taccia</l></lg>
<lg>
<l>Or, poi ch'io piango, e la mia donna vuole</l>
<l>Che celi il mal ch'a pianger m'ha rivolto,</l>
<l>Piovano gli occhi, e agghiaccin le parole.</l>
</lg>
</lg></div2>

<div2 type="poesia">
<head>LXXXII.</head>
<lg type="sonetto">
<lg>
<l>Non fu vano il rumor che il mondo udiva,</l>
<l>Ch'era, lontan da voi, di vita sciolto;</l>
<l>Che parte in me d'allor non restò viva,</l>
<l>Che 'l vostro lume agli occhi miei fu tolto,</l></lg>
<lg>
<l>L'alma nudrita all'aria del bel volto</l>
<l>Come di tanto ben potea star priva?</l>
<l>Mancando il cibo, ond'ella si nudriva,</l>
<l>Io fui tra pochi dì morto e sepolto.</l></lg>
<lg>
<l>E se vi par ch'avanzi il cener nostro,</l>
<l>Che rieda al petto l'alma, ond'era uscita;</l>
<l>Da voi nasce il miracol, ch'a voi mostro.</l></lg>
<lg>
<l>Fu tanto in ciel quella pietà gradita,</l>
<l>Che di mia morte apparve nel cor vostro</l>
<l>Ch'al cener di quest'ossa impetrò vita.</l>
</lg>
</lg></div2>

<div2 type="poesia">
<head>LXXXIII.</head>
<lg type="sonetto">
<lg>
<l>Se il vostro piè calcasse volgar strada,</l>
<l>Ferrante, i' userei vosco e voce, e carta,</l>
<l>Per curar l'alta piaga, onde la spada</l>
<l>Di morte par che v'apra, e 'n due vi parta.</l></lg>
<lg>
<l>Purch'alma ignuda, che di qua si parta,</l>
<l>Uom non disperi che nel ciel sen vada;</l>
<l>Ch'è a noi del modo, onde la spoglia cada,</l>
<l>O se tardi, o per tempo; o integra, o sparta?</l></lg>
<lg>
<l>Se 'l corpo, che si dorme eterno sonno,</l>
<l>Merse nel letto suo rapido fiume,</l>
<l>Perché il mezzo di voi rubi ed involi;</l></lg>
<lg>
<l>Ed acque, e fiumi, e ferri a lei non ponno</l>
<l>Né arder, né troncar, né gravar piume,</l>
<l>Sì che dal mondo al suo Fattor non voli.</l>
</lg>
</lg></div2>

<div2 type="poesia">
<head>LXXXIV.</head>
<lg type="sonetto">
<lg>
<l>Se Amor mi fu di libertade avaro,</l>
<l>Ecco che sdegno or m'è cortese e largo,</l>
<l>Già spezzo di mia man, non pur allargo,</l>
<l>Que' nodi che sì stretto mi legaro.</l></lg>
<lg>
<l>Con gli occhi che tant'anni lagrimaro,</l>
<l>Or sul mio foco acqua di Lete spargo,</l>
<l>Più veggon questi due, che cento d'Argo,</l>
<l>Poiché la benda del desio squarciaro.</l></lg>
<lg>
<l>Il tiranno de l'alma, abbandonato</l>
<l>Da' seguaci pensier, cede al disegno,</l>
<l>E la ragion rientra nel suo stato.</l></lg>
<lg>
<l>Ond'io lodando il mio felice ingegno,</l>
<l>Con altra voce omai, con altro fiato,</l>
<l>Quanto dissi d'amor, dirò di sdegno.</l>
</lg>
</lg></div2>

<div2 type="poesia">
<head>LXXXV.</head>
<lg type="sonetto">
<lg>
<l>Cadan dal ciel le stelle a cento a cento,</l>
<l>E de la lor beltà copran la terra,</l>
<l>Giaccia mill'anni il sol prigion sotterra,</l>
<l>E non fia mai qui suso il giorno spento.</l></lg>
<lg>
<l>Sien campi l'onde di cornuto armento,</l>
<l>E riposo di pesci ogni erta serra,</l>
<l>Svellansi i monti, e faccian tra lor guerra,</l>
<l>E abbian radice in aria e l'acqua e 'l vento.</l></lg>
<lg>
<l>Sia ciò ch'esser non può; quando il disio</l>
<l>Verde in un dì seccò, ch'otto anni ed otto</l>
<l>Nel mezzo verdeggiò del pensier mio.</l></lg>
<lg>
<l>L'eterno oso sperar che fia condotto</l>
<l>Al fin degli anni, poiché 'l nodo ch'io</l>
<l>Credea, che mai non si sciogliesse, è rotto.</l>
</lg>
</lg></div2>

<div2 type="poesia">
<head>LXXXVI.</head>
<lg type="sonetto">
<lg>
<l>O, mentre 'l vero lume ebbero a scherno</l>
<l>Queste luci, e dell'alma fur rubelle,</l>
<l>Note vergate di splendor di stelle,</l>
<l>Ora scritte di ruggine d'inferno;</l></lg>
<lg>
<l>Assai più del verace, e de l'eterno</l>
<l>Credea che fosse in voi, che non han quelle</l>
<l>Che stampano laggiù le tre sorelle,</l>
<l>Che de le vite umane hanno il governo.</l></lg>
<lg>
<l>Come fur preda de' rapaci venti</l>
<l>Vostre altiere promesse, così voglio</l>
<l>Che siate cibo voi d'avidi stenti.</l></lg>
<lg>
<l>Questa la pira sia del mio cordoglio,</l>
<l>Ardan con lor rinchiusi i miei tormenti,</l>
<l>Ciò che di lei in mente io tener soglio.</l>
</lg>
</lg></div2>

<div2 type="poesia">
<head>LXXXVII.</head>
<lg type="sonetto">
<lg>
<l>Sette illustri città del Greco Impero</l>
<l>Per lungo tempo, ed oggi ancor fan guerra</l>
<l>Per nomare quell'aria, e quella terra,</l>
<l>Che prima vide, e prese il grande Omero.</l></lg>
<lg>
<l>Bench'or del nascer vostro sieda altero</l>
<l>Quant'Apennin divide, e quanto serra</l>
<l>L'Adria e 'l Tirreno, e sappiam che non erra,</l>
<l>Se 'l Tebro, e 'l Po vi chiaman figliuol vero;</l></lg>
<lg>
<l>Forse gran tempo dopo il vostro affanno</l>
<l>Macedonia ed Italia il fiero caso</l>
<l>Invitte a vostro pro già pugneranno.</l></lg>
<lg>
<l>L'alta guerra, le Muse, e 'l vostro occaso</l>
<l>Fede come nasceste a ognun daranno</l>
<l>In seno a lor su 'l giogo di Parnaso.</l>
</lg>
</lg></div2>

<div2 type="poesia">
<head>LXXXVIII.</head>
<lg type="sonetto">
<lg>
<l>Qual rosignuol, ch'umane note finge,</l>
<l>E chiuso in gabbia il suo signor diletta,</l>
<l>Quando più teme che si faccia stretta,</l>
<l>La prigion veda aperta che lo stringe,</l></lg>
<lg>
<l>Mentre a fuggir le picciole ali accinge,</l>
<l>Scorge rapace augel, che fuor l'aspetta,</l>
<l>Disio di libertade oltre l'alletta,</l>
<l>E tema a dietro di morir lo spinge:</l></lg>
<lg>
<l>Così dal labirinto, ove lagnarme</l>
<l>Dolce io solea, ch'io possa uscir m'avveggio</l>
<l>Mercè di Lei che 'l fil degnò gittarme;</l></lg>
<lg>
<l>Ma ne la libertà non so che veggio</l>
<l>Che mi spaventa, ond'io non so che farme,</l>
<l>Il mal mi preme, e mi spaventa il peggio.</l>
</lg>
</lg></div2>

<div2 type="poesia">
<head>LXXXIX.</head>
<lg type="sonetto">
<lg>
<l>Già suona ferro ferro il mondo tutto,</l>
<l>E la discordia il corre, e non ha freno,</l>
<l>Già s'apparecchia a piover sul terreno</l>
<l>D'Italia il sangue uman, poc'anzi asciutto.</l></lg>
<lg>
<l>S'attristan l'altrui menti, e versan lutto,</l>
<l>Visto turbare il viver bel sereno,</l>
<l>E la mia gode, perché quasi ha in seno</l>
<l>Del vostr'alto valor l'immortal frutto.</l></lg>
<lg>
<l>Omai il mondo, ed il tempo già risuona:</l>
<l>Tal è la pace al gran signor del Vasto,</l>
<l>Qual è il riposo al figlio di Latona.</l></lg>
<lg>
<l>Mentre voi v'accingete al gran contrasto,</l>
<l>La selva sacra, e 'l coro d'Elicona</l>
<l>Gridano il gran trionfo, e l'onor vasto.</l>
</lg>
</lg></div2>

<div2 type="poesia">
<head>XC.</head>
<lg type="sonetto">
<lg>
<l>Non vi scaldi, Signor, fiamma di degno,</l>
<l>Se 'l vostro occhio real raro mi vide,</l>
<l>Perché quando fortuna a voi più arride,</l>
<l>Allor io meno a celebrarvi vegna.</l></lg>
<lg>
<l>Basti che sovra l'onde, e sovra il legno</l>
<l>Io sia con voi, taccia Nettuno, o gride,</l>
<l>E salti e corra dietro a mille guide</l>
<l>Di destrier in destrier, di regno in regno,</l></lg>
<lg>
<l>Che con voi resti il ferro, e che vi segua</l>
<l>Ai travagli, ai perigli, ed all'accuse,</l>
<l>E che mai già da voi non si dilegua.</l></lg>
<lg>
<l>Quando a Marte portate queste scuse,</l>
<l>Piacciavi, ch'io negli antri anco vi segua</l>
<l>E mi sieda or tra donne, ed or tra muse.</l>
</lg>
</lg></div2>

<div2 type="poesia">
<head>XCI.</head>
<lg type="sonetto">
<lg>
<l>Poi che del viver mio tranquillo e lieto</l>
<l>Apre le porte Amor che Sdegno chiuse,</l>
<l>Piacciavi che il mio canto, o sacre Muse,</l>
<l>S'oda tra il vostro eterno e bel laureto.</l></lg>
<lg>
<l>Tenuto m'ha il dolor gran tempo cheto;</l>
<l>Or che il muto silenzio in tutto escluse</l>
<l>Dal petto mio, che il vecchio ardor v'infuse,</l>
<l>Odami il gran Vesevo e il bel Sebeto.</l></lg>
<lg>
<l>Per la cetra d'Apollo e per le nove</l>
<l>Sedi che avete al bel Parnaso, o dive,</l>
<l>Date l'acqua al mio stil che da voi piove.</l></lg>
<lg>
<l>Mentre la lingua canta e la man scrive,</l>
<l>Fate che il suon de le mie voci nove</l>
<l>Al gran valor de la mia donna arrive.</l>
</lg>
</lg></div2>

<div2 type="poesia">
<head>CXII.</head>
<lg type="sonetto">
<lg>
<l>Da che presi a cantar l'inclita istoria</l>
<l>Vi consacrai de la mia cetra il suono,</l>
<l>Da ora innanzi io vi consacro e dono</l>
<l>Le voci, l'intelletto, e la memoria.</l></lg>
<lg>
<l>Mentre io canto d'Amor l'alta vittoria,</l>
<l>E qual di me vi fece eterno dono,</l>
<l>Membrando di qual donna prigion sono,</l>
<l>Avrò del vincitor via maggior gloria.</l></lg>
<lg>
<l>Se vivo il vostro raggio in me risplende</l>
<l>E se potrà l'ingegno quanto puote</l>
<l>L'alta cagion che a farvi onor m'incende,</l></lg>
<lg>
<l>Mentre il sol guiderà le ardenti rote</l>
<l>Là onde toglie il dì fin dove il rende:</l>
<l>Saran le lodi vostre sparse e note.</l>
</lg>
</lg></div2>

<div2 type="poesia">
<head>XCIII.</head>
<lg type="sonetto">
<lg>
<l>Entrò per gli occhi vostri e più non riede,</l>
<l>Donna, il mio cor. Ben dolce è chi il ritiene!</l>
<l>Se tai son le finestre e sì serene,</l>
<l>Onde vostra bell'alma splende e vede;</l></lg>
<lg>
<l>Ella, che dentro signoreggia e siede,</l>
<l>Or qual dunque sarà? S'ei più non viene,</l>
<l>Maraviglia non è, ché maggior bene</l>
<l>Dentro trovò di quel che fuor si crede.</l></lg>
<lg>
<l>Questo sol, questa luna, e queste stelle,</l>
<l>Che splendon fuor del ciel; non ne dan segno</l>
<l>Che dentro ha cose via più chiare e belle?</l></lg>
<lg>
<l>Godi dunque, cor mio, di sì bel regno,</l>
<l>Mentre Amore e Fortuna non ten svelle,</l>
<l>Perché di tanto onor sei troppo indegno.</l></lg>
</lg></div2>

<div2 type="poesia">
<head>XCIV.</head>
<lg type="sonetto">
<lg>
<l>Pianta gentil, mentre nel mondo regna</l>
<l>Amor, vivan tue chiome e verdi e folte,</l>
<l>Poi che spargesti le ricchezze occolte</l>
<l>Che l'alto possessor mostrar non degna.</l></lg>
<lg>
<l>Tu spiegasti d'Amor l'altiera insegna,</l>
<l>Per te fur l'auree trecce al vento sciolte:</l>
<l>Deh! che m'avessi allor le luci tolte</l>
<l>Per non mirar giammai cosa men degna!</l></lg>
<lg>
<l>D'allor, se io dormo o vegghio, seggio o vado,</l>
<l>In quel caro gioir lieto soggiorno,</l>
<l>A tutti altri pensier troncando il guado.</l></lg>
<lg>
<l>Io vidi il sol tinto d'invidia e scorno</l>
<l>Attuffarsi ne l'onde: a mal suo grado,</l>
<l>Ov'ei lasciò la notte, apparve il giorno.</l>
</lg>
</lg></div2>

<div2 type="poesia">
<head>XCV.</head>
<lg type="sonetto">
<lg>
<l>Se il ben, donna crudel, m'avete tolto,</l>
<l>Che mi solea far gioia ogni dolore,</l>
<l>Toglier non mi potrete mai dal core</l>
<l>Né il mio fermo voler né il vostro volto.</l></lg>
<lg>
<l>Se l'onesto gradirmi in sdegno è volto,</l>
<l>Sarò qual fido cane al suo signore,</l>
<l>Che, benché sia de' suoi legami fuore,</l>
<l>Pur segue l'orme sue vago e disciolto.</l></lg>
<lg>
<l>Pioggia di sdegno, ovver neve d'oblio,</l>
<l>Che le fiamme d'amor smorzan sì spesso,</l>
<l>Non scemeran mai quelle del cor mio.</l></lg>
<lg>
<l>E, se al seggio primier non son rimesso,</l>
<l>Perché ciò che a voi spiace odiar debb'io,</l>
<l>Mi sarà forza ancor che odii me stesso.</l>
</lg>
</lg></div2>

<div2 type="poesia">
<head>XCVI.</head>
<lg type="sonetto">
<lg>
<l>Cessa dal suon d'amor, fiebil mio legno,</l>
<l>Trova voci conformi al grave duolo,</l>
<l>Poi che il mio stile è destinato solo</l>
<l>A gridar d'ira e rimbombar di sdegno.</l></lg>
<lg>
<l>Sperai non con le penne del mio ingegno,</l>
<l>Ma con l'ali d'Amor levarmi a volo,</l>
<l>E il nome che cantando onoro e colo,</l>
<l>Portar di là dov'Ercol fisse il segno.</l></lg>
<lg>
<l>Aveami a tanta speme dato ardire</l>
<l>Il grazioso pegno che Amor diemmi</l>
<l>Allor che 'l mio pensier poggiava altiero.</l></lg>
<lg>
<l>Or, poi che si cangiò l'altrui desire,</l>
<l>E sdegno tronca l'ali al bel pensiero,</l>
<l>Speme, soggetto, e stil cangiar convienmi.</l>
</lg>
</lg></div2>

<div2 type="poesia">
<head>XCVII.</head>
<lg type="sonetto">
<lg>
<l>Mentre io sedea felice in su la rota,</l>
<l>Mille volte gridai: deh! cara morte,</l>
<l>Vien, chiudi omai del viver mio le porte</l>
<l>Pria ch'ella giri, e invidia mi percuota.</l></lg>
<lg>
<l>Ma quella disleal, di pietà vôta,</l>
<l>Che mai non entra ove gran duol non porte,</l>
<l>Per serbar loco a la mia avversa sorte</l>
<l>Andò da gli occhi miei sempre remota.</l></lg>
<lg>
<l>Poi che da l'alta sede il ciel mi tolse,</l>
<l>Via più che pria, 'l morire ho desiato</l>
<l>E 'l fier desio, d'una speranza acqueto.</l></lg>
<lg>
<l>Che s'ella al tempo rio serbar mi volse,</l>
<l>Non mi lascerà forse in questa stato</l>
<l>Per tema che non torni al tempo lieto.</l>
</lg>
</lg></div2>

<div2 type="poesia">
<head>XCVIII.</head>
<lg type="sonetto">
<lg>
<l>Se un dì mai sì felice il sol mi mena</l>
<l>Che dal fango ov'io giaccio mi rileve,</l>
<l>Sgombrando l'alma di quel peso greve</l>
<l>Che mal mio grado il rilevar m'affrena,</l></lg>
<lg>
<l>E rompa la mia antica aspra catena,</l>
<l>Tal che spedito alzar mi possa e lieve,</l>
<l>O Cesarin, cui la mia Nola deve</l>
<l>Via più che a Bruto Roma, e a Codro Atene,</l></lg>
<lg>
<l>Seguendo voi vedrò quei sette colli,</l>
<l>Che poser giogo ai più superbi monti,</l>
<l>Vedrò l'onor che spento ancor riluce.</l></lg>
<lg>
<l>Benché ivi attenda quel ch'io sempre volli,</l>
<l>Non so qual d'essi a maggior ben mi conti,</l>
<l>Il veder Roma, o l'aver voi per duce.</l>
</lg>
</lg></div2>

<div2 type="poesia">
<head>XCIX.</head>
<lg type="sonetto">
<lg>
<l>A che 'l tuo Febo col mio Sol contende,</l>
<l>Superbo ciel, se 'l primo onor gli ha tolto?</l>
<l>Torni fra selve o stia nel mar sepolto,</l>
<l>Mentre con più bei raggi il mio risplende.</l></lg>
<lg>
<l>Picciola nube sua gran luce offende,</l>
<l>E poca nebbia oscura il chiaro volto:</l>
<l>Il mio fra nubi, ahi lasso!, e nebbie involto</l>
<l>Più gran chiarezza e maggior lume rende.</l></lg>
<lg>
<l>Quando ei riporta fuor de l'onde il giorno,</l>
<l>Se non squarciasse il vel che l'aria adombra,</l>
<l>Non faria di sua vista il mondo chiaro:</l></lg>
<lg>
<l>Il mio non toglie il vel, né l'aria sgombra,</l>
<l>Ma, somigliando a sé ciò che ha d'intorno,</l>
<l>Fiammeggiar fa le nubi e splender l'ombra,</l>
</lg>
</lg></div2>

<div2 type="poesia">
<head>C.</head>
<lg type="sonetto">
<lg>
<l>Acciò che il loco d'ogni grazia abbonde,</l>
<l>Rida il ciel più che mai lieto e sereno,</l>
<l>Tempri Nettuno il fortunato seno,</l>
<l>Tal che conoscan pace i pesci e l'onde;</l></lg>
<lg>
<l>Chiuda Eolo i venti suoi là 've s'asconde,</l>
<l>Ed a zefiro sol rallenti il freno,</l>
<l>Pulluli, spiri e pingasi il terreno</l>
<l>Di liete erbe, bei fior, d'arabe fronde;</l></lg>
<lg>
<l>Ogn'ira, ogni procella, ed ogni orgoglio</l>
<l>Volgansi in me, né 'l vostro ben si sceme,</l>
<l>Ch'io, che non uso al duol, doler mi voglio</l></lg>
<lg>
<l>Perché le pene mie son tante insieme,</l>
<l>Che pianger non mi fa novo cordoglio,</l>
<l>Siccome per nov'acqua il mar non freme.</l>
</lg>
</lg></div2>

<div2 type="poesia">
<head>CI.</head>
<lg type="sonetto">
<lg>
<l>Non come donna né come uom mortale</l>
<l>V'ammira il mondo tutto oggi e v'onora,</l>
<l>Ché l'uno e l'altro ingiuria farvi fôra,</l>
<l>Ma come altezza ove pensier non sale.</l></lg>
<lg>
<l>Beato il vostro Sol che oggetto tale</l>
<l>Ebbe a' suoi raggi, e voi beata ancora</l>
<l>Che apriste gli occhi a tanta luce, e ognora</l>
<l>Alzate a tal splendor la vista eguale.</l></lg>
<lg>
<l>Ma se il gran Sol, che splende al vostro petto,</l>
<l>Illustrava altra etade, al chiaro ingegno</l>
<l>Qual degna impresa avreste voi commessa?</l></lg>
<lg>
<l>Sarebbe il mondo a tanta gloria indegno:</l>
<l>Per dare al grande stile egual soggetto</l>
<l>Cantereste del cielo e di voi stessa.</l>
</lg>
</lg></div2>

<div2 type="poesia">
<head>CII.</head>
<lg type="sonetto">
<lg>
<l>Quando il vostro felice e degno amante,</l>
<l>Cui Marte non fu prima, ma secondo,</l>
<l>Per far trista la terra e 'l ciel giocondo</l>
<l>Drizzò là su le gloriose piante,</l></lg>
<lg>
<l>Tanti trofei, tante corone, e tante</l>
<l>Palme portò, ch'ebbe per voi dal mondo,</l>
<l>Che sotto il novo e smisurato pondo</l>
<l>Si tenne a pena il faticoso Atlante.</l></lg>
<lg>
<l>Ercole il peso non qual pria sostenne,</l>
<l>Ché al gran bisogno maggior forze attese,</l>
<l>E a voi commiser l'onorate some.</l></lg>
<lg>
<l>Così per voi l'inclito spirto ottenne</l>
<l>Chiara Vittoria a le sue eccelse imprese,</l>
<l>Ed eterna Colonna al suo gran nome.</l>
</lg>
</lg></div2>

<div2 type="poesia">
<head>CIII.</head>
<lg type="sonetto">
<lg>
<l>Mentre d'amor, come mia stella volse,</l>
<l>La fiera signoria l'alma sofferse,</l>
<l>In vario stil mie pene al mondo sperse,</l>
<l>E parlando e piangendo assai si dolse.</l></lg>
<lg>
<l>Poi che dal carcer suo sdegno la sciolse,</l>
<l>E nel fiume letèo nuda l'asperse,</l>
<l>In nova gioia il vecchio duol converse,</l>
<l>Ed al pianto ed al dir tutta si tolse.</l></lg>
<lg>
<l>Or che la stringe un'altra volta, chiama,</l>
<l>Vedendo quanto è mal l'ozio e l'oblìo</l>
<l>A chi pregio ed onor fra gli altri brama.</l></lg>
<lg>
<l>E certo, benché allor fosse il desìo</l>
<l>Più di sfogare il cor, che d'aver fama,</l>
<l>Non era senza gloria il pianger mio.</l>
</lg>
</lg></div2>

<div2 type="poesia">
<head>CIV.</head>
<lg type="sonetto">
<lg>
<l>Né Cartagine mai, né Roma tanta</l>
<l>Ebbe ragion d'odiar questo paese,</l>
<l>Allor che l'una nel suo grembo offese</l>
<l>Il ferro, e l'altra il gran diletto; quanta</l></lg>
<lg>
<l>Io sol n'avrei, che da la schiera santa</l>
<l>Bandito, ov'eran le mie voci intese,</l>
<l>Fra genti, ond'uom mai gloria non attese,</l>
<l>Tienmi, e il mio nome di silenzio ammanta.</l></lg>
<lg>
<l>Né preghiera mi giova né fatica,</l>
<l>Ché l'aver fama e 'l dipartir mi nega</l>
<l>Fortuna, del mio ben sempre nemica.</l></lg>
<lg>
<l>Ma tu, signor, chi mi scacciò deh! prega</l>
<l>Che mi richiami, acciò che alcun non dica:</l>
<l>Vil femminella in Puglia il prende e lega.</l>
</lg>
</lg></div2>

<div2 type="poesia">
<head>CV.</head>
<lg type="sonetto">
<lg>
<l>Chi mai non vide quell'occhiuta ed orba</l>
<l>Furia, quel fiero abominevol mostro,</l>
<l>Che con rapace e venenoso rostro</l>
<l>Tutto il dolce d'Amor tronca ed ammorba,</l></lg>
<lg>
<l>Miri questa malnata e nera corba,</l>
<l>Nemica natural d'ogni ben nostro,</l>
<l>Questa ch'è uscita dal tartareo chiostro</l>
<l>Acciò che ogni mio ben roda ed assorba.</l></lg>
<lg>
<l>Chi vuol veder raccolto in un sol petto</l>
<l>Quanto di brutto sta nel pianto eterno,</l>
<l>E Megera e Tesifone ed Aletto,</l></lg>
<lg>
<l>Miri questa a chi i ciel per pena diêrno</l>
<l>Che pianga sempre de l'altrui diletto,</l>
<l>E innanzi del morir senta l'inferno.</l>
</lg>
</lg></div2>

<div2 type="poesia">
<head>CVI.</head>
<lg type="sonetto">
<lg>
<l>Alma gentil, che da' superni chiostri</l>
<l>Portando giù tra noi nova beltate,</l>
<l>Non pur Napoli mia superba fate,</l>
<l>Ma Italia tutta e il mondo a gli occhi nostri,</l></lg>
<lg>
<l>Se io sol bastassi a pinger gli onor vostri,</l>
<l>N'avrei già mille e mille carte ornate,</l>
<l>E troppo in pregio a la futura etate</l>
<l>Foran queste mie penne e questi inchiostri.</l></lg>
<lg>
<l>Ma, poi che ne l'eterno alto decreto</l>
<l>Degnarmi a tanta gloria a Dio non piacque,</l>
<l>Basti sera e mattin chiamarmi lieto,</l></lg>
<lg>
<l>E benedir le rive e adorar l'acque</l>
<l>Del grande Ibero e del mio bel Sebeto,</l>
<l>Onde beltà celeste al mondo nacque.</l>
</lg>
</lg></div2>

<div2 type="poesia">
<head>CVII.</head>
<lg type="sonetto">
<lg>
<l>Se questa eccelsa ed onorata pianta</l>
<l>Sue degne lodi avesse come altr'ebbe,</l>
<l>Sebeto a l'ombra sua si vanterebbe</l>
<l>Più che all'altrui, Sorga e Peneo si vanta.</l></lg>
<lg>
<l>Ma a tanta gloria, a tanta altezza, a tanta</l>
<l>Beltà chi degno stil trovar potrebbe?</l>
<l>Non chi col dir gli onor di Grecia accrebbe,</l>
<l>Né chi l'armi d'Enea celebra e canta.</l></lg>
<lg>
<l>Mille sonore cetre, e mille trombe</l>
<l>Nascer dovean quel giorno ch'ella nacque,</l>
<l>E mille sacre lingue uscir di tombe</l></lg>
<lg>
<l>A celebrarla: or poi che al ciel non piacque,</l>
<l>Né vuol che tanto onor quaggiù rimbombe,</l>
<l>Chi ne parlò si biasmi, e non chi tacque.</l>
</lg>
</lg></div2>

<div2 type="poesia">
<head>CVIII.</head>
<lg type="sonetto">
<lg>
<l>Mentre al bel colle verdeggiava altera</l>
<l>La pianta, che né 'l sol cura né 'l gelo,</l>
<l>I vaghi rami con leggiadro velo</l>
<l>Spandean per tutto eterna primavera:</l></lg>
<lg>
<l>Potea ben di Tifeo l'anima fiera</l>
<l>Spregiar di Giove l'ira antica e 'l telo,</l>
<l>Perché non pure a' folgori del cielo,</l>
<l>Ma ad ogni duol, la strada interrotta era.</l></lg>
<lg>
<l>Or che l'arbor gentil verdeggia altrove,</l>
<l>Meraviglia non è se sazia l'ira,</l>
<l>E se 'l saetti e se 'l percota Giove.</l></lg>
<lg>
<l>Meraviglia fia ben come quei monti,</l>
<l>Mentre lacrima il fier, mentre sospira,</l>
<l>Non versan dentro all'onde e fiamme e fonti.</l>
</lg>
</lg></div2>

<div2 type="poesia">
<head>CIX.</head>
<lg type="sonetto">
<lg>
<l>Nebbia di sdegno a pioggia di cordoglio</l>
<l>E vento d'ira congiurati insieme,</l>
<l>Mentre l'onde d'Amor varcando preme,</l>
<l>Spinser mia ricca nave a un duro scoglio.</l></lg>
<lg>
<l>Benché nel gran naufragio, onde mi doglio,</l>
<l>Non vi perisse alcun fuor che la speme,</l>
<l>Sta in terra l'alma, e rimembrando teme</l>
<l>Del cielo il minacciar, del mar l'orgoglio.</l></lg>
<lg>
<l>Se non fosse, Signor, che ciò conosco,</l>
<l>A l'aura che mi spira oggi seconda</l>
<l>Darei le vele: e se al bramato porto</l></lg>
<lg>
<l>Io non potessi entrar come il gran Tosco,</l>
<l>Potrei con l'aura bella in mezzo a l'onda</l>
<l>Viver quando altri mi terria per morto.</l>
</lg>
</lg></div2>

<div2 type="poesia">
<head>CX.</head>
<lg type="sonetto">
<lg>
<l>Sante, saggie, leggiadre, alte sorelle,</l>
<l>Che in negri panni avvolte e in negro velo,</l>
<l>Quasi due lune in bel notturno cielo,</l>
<l>Ornate il mondo rilucenti e belle,</l></lg>
<lg>
<l>Se al nascer mio, quando ordinàr le stelle</l>
<l>Ch'io fossi vostro, e m'infiammâr di zelo,</l>
<l>Che né col biondo né col bianco pelo</l>
<l>S'estinguerà perché di voi favelle,</l></lg>
<lg>
<l>Eguale al gran valor davan l'ingegno,</l>
<l>Avrebbe il mondo due colonne eterne,</l>
<l>Di bellezza e virtude estremo segno:</l></lg>
<lg>
<l>L'inclito Berardin, l'almo Elicona,</l>
<l>Se gloria di quaggiù nel ciel si scerne,</l>
<l>Andrian per voi forse più lieti ancora.</l>
</lg>
</lg></div2>

<div2 type="poesia">
<head>CXL.</head>
<lg type="sonetto">
<lg>
<l>Quel nodo, ch'io pensai che fosse sciolto,</l>
<l>Anzi rotto dal duolo e da gl'inganni,</l>
<l>Qual, non dal giogo pur di due tiranni,</l>
<l>Sdegnando, un cor penoso avriano tolto,</l></lg>
<lg>
<l>Ma dal seno di Giove, or dopo molto</l>
<l>Volger di ciel, girar di mesi e d'anni,</l>
<l>Par che di nuovo al pianger mi condanni,</l>
<l>E stia nel cor via più che prima involto.</l></lg>
<lg>
<l>Ma se doppiando il duol (miser che spero!)</l>
<l>Un'altra volta, sua mercè, mi snodo,</l>
<l>Terrò la fuga per miglior sentiero:</l></lg>
<lg>
<l>E, perché stral d'amor più non mi tocchi,</l>
<l>Di quei diamanti, ond'ei compose il nodo,</l>
<l>Mi farò scudo al petto, e schermo a gli occhi.</l>
</lg>
</lg></div2>

<div2 type="poesia">
<head>CXII.</head>
<lg type="sonetto">
<lg>
<l>Benché s'appaghi del perduto sole</l>
<l>Qualunque vive in tenebre sepolto,</l>
<l>Quel ben, che a gli occhi suol mancar del volto,</l>
<l>Ai lumi de la mente accrescer suole.</l></lg>
<lg>
<l>Perché sian mie sventure al mondo sole,</l>
<l>A me fu, col veder, l'ingegno occolto:</l>
<l>Né fu sì ratto a gli occhi il lume tolto,</l>
<l>Che a la lingua fur tolte le parole.</l></lg>
<lg>
<l>Io non pensai da indi in qua né dissi</l>
<l>Cosa d'onor, ma lacrimando in sdegno,</l>
<l>In tenebre, in silenzio, e in dolor vissi.</l></lg>
<lg>
<l>Parvi dunque il fallir di scusa indegno,</l>
<l>Che sì gran tempo non cantai né scrissi,</l>
<l>Se fuggendo il mio sol, fugge l'ingegno?</l>
</lg>
</lg></div2>

<div2 type="poesia">
<head>CXIII.</head>
<lg type="sonetto">
<lg>
<l>Prendi quest'alma in grembo, e menal' oggi</l>
<l>Al duro scoglio, ov'il mio ben s'asconde,</l>
<l>Caro pensier: fa che l'afflitta abbonde</l>
<l>Di quel che cerca, e 'l pie' già stanco appoggi.</l></lg>
<lg>
<l>Tu, dispregiando e fiumi e valli e poggi,</l>
<l>Vago ten corri ov'il voler t'infonde:</l>
<l>Né minaccia di tuon né furor d'onde</l>
<l>Pon far che 'l mar non varchi, e 'l ciel non poggi.</l></lg>
<lg>
<l>Tu nel passato vedi, e nel futuro</l>
<l>Passi sovente: a te ne l'altrui regno</l>
<l>Temenza e gelosia non chiudon porte.</l></lg>
<lg>
<l>Vivrò, dolce pensier, lieto e sicuro,</l>
<l>Mentre avrà l'alma inferma il suo sostegno,</l>
<l>Ché noiar duol non mi potrà, né morte.</l>
</lg>
</lg></div2>

<div2 type="poesia">
<head>CXIV.</head>
<lg type="sonetto">
<lg>
<l>Quando io penso a l'error, donna, commesso</l>
<l>Con sì poca ragion, con sì gran torto,</l>
<l>Vergogna e duol mi premon sì, che porto</l>
<l>Invidia quasi ai morti, odio a me stesso.</l></lg>
<lg>
<l>Per gioir del tesor, ch'era concesso</l>
<l>A gli occhi miei, doveami parer corto</l>
<l>Quantunque gira il sole, e mal accorto</l>
<l>Poco 'l pregiai, tenendol' io d'appresso.</l></lg>
<lg>
<l>Vendetta del mio fallo io chiederei,</l>
<l>Se dal principio ognor pena ed affanno</l>
<l>Non mi avesse portato a gli occhi miei.</l></lg>
<lg>
<l>E qual più gran martir, qual più gran danno,</l>
<l>Che viver senza voi, soffrir potrei?</l>
<l>L'error dunque e la pena insieme vanno.</l>
</lg>
</lg></div2>

<div2 type="poesia">
<head>CXV.</head>
<lg type="sonetto">
<lg>
<l>Perché sì dolce e sì pietosa spiri</l>
<l>Dal casto petto un'aura ad ora ad ora,</l>
<l>Che rasserena il ciel, la terra infiora,</l>
<l>E raddoppia al mio cor pioggia e martiri,</l></lg>
<lg>
<l>Quando escon quei soavi alti sospiri,</l>
<l>Anima del ciel vaga, esci tu ancora,</l>
<l>Perché siam certi che all'uscir di fuora</l>
<l>Avrai chi innanzi a Dio ti scorga e tiri.</l></lg>
<lg>
<l>Esci, ché quei sospir sen vanno al cielo;</l>
<l>Onde fra lor nascosta ir ten potrai,</l>
<l>Le nebbie de' tuoi error lieta sgombrando.</l></lg>
<lg>
<l>Squarcia, misera, dunque il mortal velo,</l>
<l>E seguili: qual'alma trionfando</l>
<l>Entrò nel ciel con tanta gloria mai?</l>
</lg>
</lg></div2>

<div2 type="poesia">
<head>CXVI.</head>
<lg type="sonetto">
<lg>
<l>Se quelle voci che m'uscir dal petto</l>
<l>Mentr'io di voi mi dolsi, e quelle carte</l>
<l>Ch'io vergai d'ira, e son fra mille sparte,</l>
<l>Riaver potessi indietro, or che soggetto</l></lg>
<lg>
<l>Cangiar convien, poi che ragione ha stretto</l>
<l>Del tutto il nodo ch'ira sciolse in parte,</l>
<l>Preda d'oblio, ciò che disdegno ed arte</l>
<l>Han scritto, io farei, donna, e ciò ch'han detto</l></lg>
<lg>
<l>Non perché macchia al vostro onor, né danno</l>
<l>Facessi mai con lingua e con inchiostro;</l>
<l>Ma acciocché quei che dopo noi verranno,</l></lg>
<lg>
<l>S'avvien che tanto viva il nome nostro,</l>
<l>Sappian com'io v'amai più d'anno in anno,</l>
<l>E nacqui, e vissi sempre, e morii vostro.</l>
</lg>
</lg></div2>

<div2 type="poesia">
<head>CXVII.</head>
<lg type="sonetto">
<lg>
<l>Questi occhi, queste guance, e queste chiome,</l>
<l>Che stelle e rose ed ôr vincon d'assai,</l>
<l>Questi superbi portamenti gai</l>
<l>Convien che 'l tempo oscuri e cangi e dome.</l></lg>
<lg>
<l>Allor direte: infido specchio, or come,</l>
<l>S'io son pur dessa, altra sembrar mi fai?</l>
<l>Dov'è quel bello, ond'io sì altera andai?</l>
<l>Ahi! che di me non trovo altro che 'l nome!</l></lg>
<lg>
<l>Pensier, che adduci interna pena e scorno,</l>
<l>Fostù venuto in quell'età primiera,</l>
<l>O 'l volto, ch'ebbi allor, fêsse ritorno!</l></lg>
<lg>
<l>Né il pensier giova, né sarò qual'era.</l>
<l>Deh! perché cieca non mirai sul giorno</l>
<l>Quel che ho mirato al giunger de la sera?</l>
</lg>
</lg></div2>

<div2 type="poesia">
<head>CXVIII.</head>
<lg type="sonetto">
<lg>
<l>Di pianto e di dolor languido e molle</l>
<l>Giaceami in grembo al frate de la morte,</l>
<l>Quando pietosa giunse in su le porte</l>
<l>Del cor madonna, e consolar mi volle.</l></lg>
<lg>
<l>Per man mi prese e disse: or fugga il folle</l>
<l>Timor che ti minaccia ognor sì forte:</l>
<l>Tua nacqui e tua morrò, né tempo o sorte</l>
<l>Mi ti torrà, né chi la vita tolle.</l></lg>
<lg>
<l>E per lasciar di ciò più fido pegno,</l>
<l>Ecco tutto il tesoro onde sospire:</l>
<l>Togli di lui ciò che ti fia più caro.</l></lg>
<lg>
<l>Poi che di tanto onor mi fate degno,</l>
<l>Risposi io lieto, e volendo seguire</l>
<l>Ahimè! che il sonno ed ella insieme andaro.</l>
</lg>
</lg></div2>

<div2 type="poesia">
<head>CXIX.</head>
<lg type="sonetto">
<lg>
<l>Mentre dal mio bel Sol l'empia fortuna</l>
<l>Lontano, e vivo, oltra il dover mi tenne,</l>
<l>Più lieto in sonno a consolar mi venne</l>
<l>Che mai venisse al suo amator la Luna.</l></lg>
<lg>
<l>Or che a pascer correa l'alma digiuna</l>
<l>Del cibo, onde sognando si mantenne,</l>
<l>Convien che l'ale per fuggir m'impenne</l>
<l>L'ira e 'l furor che ne' begli occhi aduna.</l></lg>
<lg>
<l>Ahi! sonno disleal, colmo d'inganni,</l>
<l>Quando de l'ombra sua mi fêsti dono,</l>
<l>A che fingermi amor, se sdegno v'era?</l></lg>
<lg>
<l>Tornami ad ingannar, ch'io tel perdono,</l>
<l>Sonno, poi che bisogna per men danno</l>
<l>Cangiar con l'ombra sua l'effigie vera.</l>
</lg>
</lg></div2>

<div2 type="poesia">
<head>CXX.</head>
<lg type="sonetto">
<lg>
<l>Mentre a la bella e viva effigie vera</l>
<l>Sdegno e furor mi toglie, e m'allontana,</l>
<l>Coro col sonno a l'ombra esangue e vana,</l>
<l>E per vedere il sol bramo la sera.</l></lg>
<lg>
<l>Quanto la vidi ohimè! sdegnosa e altera,</l>
<l>Tanto m'appar, dormendo, umile e piana;</l>
<l>Onde dal vero ben l'alma lontana</l>
<l>Aspetta l'ombra sua, perché non pera.</l></lg>
<lg>
<l>Vien, sonno, preso, e le mie luci ingombra,</l>
<l>Poi che il mio fallo, e l'altrui colpa vonno</l>
<l>Ch'oggi il maggior mio ben sia sogno ed ombra.</l></lg>
<lg>
<l>Ma se dar loco gli occhi non ti ponno,</l>
<l>Qual son, colmo di duol, fingimi ed ombra,</l>
<l>Ed a chi n'è cagion mostrami in sonno.</l>
</lg>
</lg></div2>

<div2 type="poesia">
<head>CXXI.</head>
<lg type="sonetto">
<lg>
<l>Era a cantar mia voce un tempo avvezza</l>
<l>L'eccelse lodi altrui, l'alte mie doglie:</l>
<l>Or quei legami, che pietà discioglie,</l>
<l>La lingua e 'l cor m'annodan di dolcezza.</l></lg>
<lg>
<l>Onde tacer convien l'alta bellezza,</l>
<l>'U lingua e stile ho consacrate e voglie.</l>
<l>Amor, che giova il ben, poi che mi toglie</l>
<l>Quel poco che di me via più s'apprezza?</l></lg>
<lg>
<l>E forse a gli occhi santi, ond'esce il seme</l>
<l>De le dolcezze mie, parrà che 'l dono,</l>
<l>Che sovra 'l ciel gradisco, io tenga a vile.</l></lg>
<lg>
<l>Non vo', Signor, che 'l mio diletto sceme:</l>
<l>Tienmi nel paradiso ove oggi sono,</l>
<l>E doppiando il piacer doppia lo stile.</l>
</lg>
</lg></div2>

<div2 type="poesia">
<head>CXXII.</head>
<lg type="sonetto">
<lg>
<l>Occhi, nel cui splendor mirando il sole,</l>
<l>Sente a' suoi raggi raddoppiar gli ardori;</l>
<l>Guardo seren, che te stesso innamori</l>
<l>E a me fai caro ciò che più mi dole;</l></lg>
<lg>
<l>Bocca gentil, che a l'oriente invole</l>
<l>Il pregio de le gemme e de gli avori,</l>
<l>Uscio del paradiso, ond'escon fuori</l>
<l>Note celesti, invece di parole;</l></lg>
<lg>
<l>Se, quanto a gli occhi miei voi siete care,</l>
<l>Tanto Apollo al mio stil fosse cortese,</l>
<l>Mille e mille anni vi farei nomare:</l></lg>
<lg>
<l>Le genti che verran, d'invidia accese,</l>
<l>O bellezze, diriano, al mondo rare,</l>
<l>Beata chi vi vide e chi v'intese.</l>
</lg>
</lg></div2>

<div2 type="poesia">
<head>CXXIII.</head>
<lg type="sonetto">
<lg>
<l>Quel fiume, che con onde di diletto</l>
<l>Da l'alto fonte del mio ben deriva,</l>
<l>E, spargendosi altier sovr'ogni riva,</l>
<l>Di soverchia dolcezza allaga il petto,</l></lg>
<lg>
<l>Sì de la voce il varco m'ha ristretto,</l>
<l>Che nulla n'esce fuor, siccome usciva;</l>
<l>Tal che convien che tacita mi viva,</l>
<l>E canti col pensier l'alto soggetto.</l></lg>
<lg>
<l>Ma se queste acque, che 'l piacer diffonde,</l>
<l>Correr tanto potran sicure e chete,</l>
<l>Che giungan d'Aganippe su le sponde;</l></lg>
<lg>
<l>Mischiando quelle sacre a le mie liete</l>
<l>Farò che tra le nostre limpide onde</l>
<l>Non entrin mai le torbide di Lete.</l>
</lg>
</lg></div2>

<div2 type="poesia">
<head>CXXIV.</head>
<lg type="sonetto">
<lg>
<l>Il pregio di beltate e l'altre intere</l>
<l>Lodi ed onor, che il mondo v'avea ha dati,</l>
<l>Donna, per farvi bella avrian bastati;</l>
<l>Ma Dio vi volse aprir strade più vere.</l></lg>
<lg>
<l>Fe' venir contra voi con mille schiere</l>
<l>Il vizio e la fortuna congiurati;</l>
<l>Ma il valor vostro sol, senza soldati,</l>
<l>Fece a tutti di man l'armi cadere.</l></lg>
<lg>
<l>Coprì di nubi il ciel, perché non meno</l>
<l>Vostra ardente virtù vedesse il mondo</l>
<l>Splender fra l'ombre, che splendea al sereno.</l></lg>
<lg>
<l>Così dal tempo tristo e dal giocondo</l>
<l>Recaste a l'alta gloria il grembo pieno:</l>
<l>Grande fu 'l primo onor, raro il secondo.</l>
</lg>
</lg></div2>

<div2 type="poesia">
<head>CXXV.</head>
<lg type="sonetto">
<lg>
<l>Fra gemme ed ôr, fra lieti e chiari panni</l>
<l>Ornar soleavi un tempo abito eletto:</l>
<l>Or sotto nere bende e vestir schietto</l>
<l>Avanzate voi stessa e gli altrui inganni.</l></lg>
<lg>
<l>Le virtudi e 'l valor, che da' primi anni</l>
<l>La rôcca in guardia avean del casto petto,</l>
<l>Guerreggiâr sempre, e vinsero il diletto:</l>
<l>Or con fiamma maggior vincon gli affanni.</l></lg>
<lg>
<l>Tal che, allor con la chiara, or con la bruna</l>
<l>Insegna trionfando, il ciel vi ha dato</l>
<l>Di beltade e virtù corona e palma.</l></lg>
<lg>
<l>Onde, malgrado lor, morte e fortuna,</l>
<l>Cangiando al viver vostro abito e stato,</l>
<l>Doppian bellezza al corpo e gloria a l'alma.</l>
</lg>
</lg></div2>

<div2 type="poesia">
<head>CXXVI.</head>
<lg type="sonetto">
<lg>
<l>Se al real sangue e al bel ch'in voi si scopre</l>
<l>Maggior d'ogni altro che veder qui s'use,</l>
<l>Se a le grazie che 'l ciel largo v'infuse,</l>
<l>Se a la virtù che 'l casto sen ricopre,</l></lg>
<lg>
<l>Or vi si arroge lo splendor de l'opre,</l>
<l>Gran Castriota, al mondo oggi diffuse,</l>
<l>Qual petto avrà tanto in favor le Muse,</l>
<l>Che al par del vostro onor le voci adopre?</l></lg>
<lg>
<l>Il giovan che placò l'ombre infernali,</l>
<l>E 'l vecchio che onorò gli antichi eroi</l>
<l>Non avrian note al gran soggetto eguali.</l></lg>
<lg>
<l>Poi che lingua, né stil non può cantarvi</l>
<l>Quanto si converria, tacer di voi</l>
<l>E la lode maggior ch'io possa darvi.</l>
</lg>
</lg></div2>

<div2 type="poesia">
<head>CXXVII.</head>
<lg type="sonetto">
<lg>
<l>Spirto gentil, che con la cetra al collo,</l>
<l>La spada al fianco ognor, la penna in mano,</l>
<l>Per sentier gite, che non pur l'ispano</l>
<l>Ma 'l latin piè fra noi raro segnollo,</l></lg>
<lg>
<l>Felice voi, che or Marte ed or Apollo</l>
<l>Or Mercurio seguendo, fuor del piano</l>
<l>V'andate a por dal volgo sì lontano,</l>
<l>Che man d'invidia non vi può dar crollo.</l></lg>
<lg>
<l>Tutte le chiuse vie sassose ed erte,</l>
<l>Che vanno al tempio ov'il morir si spregia,</l>
<l>Spianate innanzi a voi sono ed aperte.</l></lg>
<lg>
<l>E, perché vadan per la strada egregia</l>
<l>Vostre virtù d'abito altier coverto,</l>
<l>Bellezza ed onestà le adorna e fregia.</l>
</lg>
</lg></div2>

<div2 type="poesia">
<head>CXXVIII.</head>
<lg type="sonetto">
<lg>
<l>Se lieti ognor ne van Mincio ed Aufido,</l>
<l>'U la gran lira nacque e la gran tromba,</l>
<l>Per cui Mecena fino al ciel rimbomba,</l>
<l>E la pietà d'Enea, l'ardor di Dido;</l></lg>
<lg>
<l>Se l'Arno e 'l Po bagnan superbi il lido,</l>
<l>Quel per la cuna altrui, quel per la tomba;</l>
<l>Se 'l mar, dove, volando qual colomba,</l>
<l>Icaro cadde, ebbe onorato grido;</l></lg>
<lg>
<l>Se sempre chiaro il Tebro entra nel mare</l>
<l>Per tante illustri genti ch'in lui fòro,</l>
<l>Qual d'un leggiadro oprar, qual d'altro vago;</l></lg>
<lg>
<l>Liete superbe ed onorate e chiare</l>
<l>Per voi, Signor, non per l'arene d'oro</l>
<l>Mille e mille anni andran l'onde del Tago.</l>
</lg>
</lg></div2>

<div2 type="poesia">
<head>CXXIX.</head>
<lg type="sonetto">
<lg>
<l>Più volte e più, Signor, m'avea già detto</l>
<l>Febo, de' fatti buoni e rei presago,</l>
<l>Che uscir dovea da l'occidente un vago</l>
<l>Sol, che al mio stil daria nuovo soggetto;</l></lg>
<lg>
<l>Ond'io, sperando al futuro diletto,</l>
<l>Del presente martir mi tenni pago.</l>
<l>Or, poi che non dal Gange né dal Tago</l>
<l>Uscito è il giorno che tanti anni aspetto,</l></lg>
<lg>
<l>Lasciando il ragionar d'occhi e di chiome,</l>
<l>Dal bianco Scita a l'Etiopo adusto</l>
<l>Vorrei portar la gloria del suo nome.</l></lg>
<lg>
<l>Ma, perché ciò non posso in questo angusto</l>
<l>Angol d'Italia, almen saprassi come</l>
<l>Voi sete il mio Mecena, egli il mio Augusto.</l>
</lg>
</lg></div2>

<div2 type="poesia">
<head>CXXX.</head>
<lg type="sonetto">
<lg>
<l>Che giaccia la superba Africa doma</l>
<l>Mercè del valor vostro alto e sovrano,</l>
<l>E 'l mondo or dia a voi 'l titol d'Africano</l>
<l>Che un tempo diede a' suoi Corneli Roma;</l></lg>
<lg>
<l>Che sgombre sian di grave orribil soma</l>
<l>E Trinacria e l'Italia, e 'l fier Pagano</l>
<l>Sparito via, che osò sperar, ma invano,</l>
<l>Ornar di real cerchio la vil chioma;</l></lg>
<lg>
<l>Lodar Garzia, dal nostro e da l'esterno,</l>
<l>Malgrado de l'invidia, a ragion v'odo,</l>
<l>E del tutto a voi dar la gloria vera.</l></lg>
<lg>
<l>Ma, più che 'l vincer, vi dan pregio eterno</l>
<l>La sicurtà, la sofferenza, e 'l modo</l>
<l>De la vittoria, e quando men si spera.</l>
</lg>
</lg></div2>

<div2 type="poesia">
<head>CXXXI.</head>
<lg type="sonetto">
<lg>
<l>Ben è fatal, Garzia, l'Africa a voi,</l>
<l>Non come un tempo ell'era ai buon' Corneli:</l>
<l>A voi destinan quel terreno i cieli,</l>
<l>Di cor come di fronte opposto a noi.</l></lg>
<lg>
<l>Gli onor vostri futuri, e i danni suoi</l>
<l>Co' vinti nomi par ch'ella riveli,</l>
<l>S'è ver che ad occhi uman talor Dio sveli,</l>
<l>Per quel che prima fu, quel che fia poi.</l></lg>
<lg>
<l>Se dal valor si vede, e col secondo</l>
<l>Vostro auspicio, giacer presa e distrutta</l>
<l>Or Africa, ed un tempo la Calibia,</l></lg>
<lg>
<l>Puossi sperar, se non che sia del mondo</l>
<l>Vinta da voi la terza parte tutta,</l>
<l>O le dian titol d'Africa o di Libia?</l>
</lg>
</lg></div2>

<div2 type="poesia">
<head>CXXXII.</head>
<lg type="sonetto">
<lg>
<l>Esser può, gran Toledo, che si vegga</l>
<l>Di duol sì grave, ond'io mi maraviglio,</l>
<l>Quel vostro saggio ed onorato ciglio</l>
<l>Degno che 'l mondo col suo cenno regga,</l></lg>
<lg>
<l>Perché 'l caro nipote Dio si elegga</l>
<l>Con tanto onor lassù, né del buon figlio,</l>
<l>Con fama eterna fuor d'ogni periglio,</l>
<l>Segno di gioia in fronte a voi si legga?</l></lg>
<lg>
<l>Andiam col popol di timor già smorto,</l>
<l>Che or lieto a pie' del sacro altar s'atterra,</l>
<l>A lodar Dio che a sì bel fin l'ha scorto;</l></lg>
<lg>
<l>E che orni di sì santa e nobil guerra</l>
<l>Duo Toledi, e l'un vivo, e l'altro morto,</l>
<l>E l'un trionfi in cielo, e l'altro in terra.</l>
</lg>
</lg></div2>

<div2 type="poesia">
<head>CXXXIII.</head>
<lg type="sonetto">
<lg>
<l>Spargi d'eterni fior, ben nato Ispano,</l>
<l>Il sacro busto e 'l muro ove s'affisse:</l>
<l>Onora il tuo che tal morio qual visse,</l>
<l>E visse cavalier, visse cristiano.</l></lg>
<lg>
<l>Mentre, vago d'oprar la nobil mano</l>
<l>Dentro Africa, e far via che altri seguisse,</l>
<l>Salta primier, l'ardito pie' trafisse</l>
<l>Sasso spinto dal fiato di Vulcano.</l></lg>
<lg>
<l>Era del sangue, onde s'impara come</l>
<l>Uom vinca, o pera, quando il Moro assale:</l>
<l>Toledo il titol suo, Ferrante il nome:</l></lg>
<lg>
<l>Ispagna il partorì, nudrillo Italia.</l>
<l>Ciò dir ti basti. Or pensi il mondo, quale</l>
<l>Era uom ch'ebbe tal madre, e tanta balia.</l>
</lg>
</lg></div2>

<div2 type="poesia">
<head>CXXXIV.</head>
<lg type="sonetto">
<lg>
<l>Se pur, Signor del ciel, fra tante e tante</l>
<l>Voci, che 'l mondo lacrimoso invia</l>
<l>A' santi orecchi tuoi, non è la mia</l>
<l>Indegna di venir; gittato avante</l></lg>
<lg>
<l>A la memoria de le piaghe sante,</l>
<l>Che ti fêr ne la morte compagnia,</l>
<l>Così con voce lacrimosa e pia</l>
<l>Io prego, e man ti bacio e petto e piante.</l></lg>
<lg>
<l>Per queste piaghe, Signor mio, profonde,</l>
<l>Che per noi porti, e del cui sangue lave</l>
<l>Tutte le macchie, di che l'alma è aspersa,</l></lg>
<lg>
<l>Non consentir che del tuo Pier la nave</l>
<l>Da vento oriental, da nemiche onde</l>
<l>Percossa e vinta, sia nel mar sommersa.</l>
</lg>
</lg></div2>

<div2 type="poesia">
<head>CXXXV.</head>
<lg type="sonetto">
<lg>
<l>Padre del ciel, cui tra pietoso e giusto</l>
<l>Qual più mi debba dir non vien certezza,</l>
<l>Poi che morendo pasci di dolcezza</l>
<l>La bocca che t'uccise col suo gusto;</l></lg>
<lg>
<l>Dunque al mio petto immondo, e tanto adusto</l>
<l>Da fiamme accese di mortal bellezza,</l>
<l>Entrerai tu, per l'alta cui grandezza</l>
<l>Non pur la terra e 'l mar, ma il cielo è angusto?</l></lg>
<lg>
<l>Qual degna sede troverai qui dentro?</l>
<l>Altro che 'l piccol cor non posso darte,</l>
<l>Che incontro ai messi tuoi lieto risorge.</l></lg>
<lg>
<l>Entra, Signor, poi che pietà ti scorge,</l>
<l>E con tua santa luce fin dal centro</l>
<l>Scaccia via l'ombre, che gli error ci han sparte.</l>
</lg>
</lg></div2>

<div2 type="poesia">
<head>CXXXVI.</head>
<lg type="sonetto">
<lg>
<l>Mille lumi d'onor lucidi e chiari</l>
<l>La Gloria acceso avea sul busto altiero</l>
<l>Di quel, che umile l'acquistato impero</l>
<l>Sprezzò del mondo, a cui non fia mai pari.</l></lg>
<lg>
<l>Gli Dei di tutti i fiumi e tutti i mari</l>
<l>Del nostro e de l'avverso altro emisfero,</l>
<l>Cui dolce ei posto avea giogo e severo,</l>
<l>Facean fumar d'incenso i sacri altari.</l></lg>
<lg>
<l>In giro accolte le sorelle dive,</l>
<l>Col plettro d'oro in man, rendean cantando</l>
<l>Intenti a le lor note i cieli e i venti:</l></lg>
<lg>
<l>E del gran Carlo il nome venerando</l>
<l>Tutti i colli sonâr, tutte le rive,</l>
<l>E s'inchinâr le più remote genti.</l>
</lg>
</lg></div2>

<div2 type="poesia">
<head>CXXXVII.</head>
<lg type="sonetto">
<lg>
<l>Lasceran l'onde il mar, le arene il lido,</l>
<l>Verran le fiere ad abitar ne l'acque,</l>
<l>Il Tebro andrà a morir là dove nacque,</l>
<l>Sul foco andran gli uccelli a porre il nido;</l></lg>
<lg>
<l>Arco né face non avrà Cupido,</l>
<l>Caro a' gelosi fia quant'altrui piacque,</l>
<l>Leal sarà colui cui fede spiacque,</l>
<l>Cheto il desire uman, l'inganno fido:</l></lg>
<lg>
<l>Verran donne, che 'l bel, ch'è in voi raccolto,</l>
<l>E vostre alte virtù, vincan d'assai:</l>
<l>Saran gli occhi del ciel senza splendore:</l></lg>
<lg>
<l>Tutto al contrario andrà, prima ch'io mai</l>
<l>Odii 'l bel nodo, e non adori 'l volto</l>
<l>E 'l nome, che nel cor mi scrisse Amore.</l>
</lg>
</lg></div2>

<div2 type="poesia">
<head>CXXXVIII.</head>
<lg type="sonetto">
<lg>
<l>Tu che facesti al Mincio aperto dono,</l>
<l>Sicana Musa, de le dolci avene,</l>
<l>Ascolta un pescator ne le tue arene</l>
<l>Tirar li scogli, e fremer l'onde al suono;</l></lg>
<lg>
<l>Di cui li accenti così grati sono,</l>
<l>Che risonando a l'aere, le Sirene</l>
<l>Frenan le voci, e di vergogna piene</l>
<l>Mostrano avere il canto in abbandono.</l></lg>
<lg>
<l>E 'l mio Sebeto di tal gloria altero</l>
<l>Le rive ha d'oro, e del più terso argento</l>
<l>Corre a gara del Po l'acque più chiare;</l></lg>
<lg>
<l>Ché s'udrà in questo e in quell'altro emisfero</l>
<l>Formar, mentre il sol gira, un bel concento,</l>
<l>Sincero in terra, e Solitario in mare.</l>
</lg>
</lg></div2>

<div2 type="poesia">
<head>CXXXIX.</head>
<lg type="sonetto">
<lg>
<l>Due volte il bel monton con l'aureo corno,</l>
<l>Ma non qual suole, aprio la stagion vaga,</l>
<l>Da che la bella ed inclita Gonzaga</l>
<l>Chiuse i bei lumi, che ad Amor fean giorno.</l></lg>
<lg>
<l>Quanti canori cigni fean soggiorno</l>
<l>Là, 've Sebeto per gran duol s'allaga,</l>
<l>Pianser lei spenta, e celebrar la plaga</l>
<l>D'Italia, ond'ebbe morte eterno scorno.</l></lg>
<lg>
<l>Io solo tacqui, augel palustre e roco,</l>
<l>Colpa di troppo amor, non già difetto,</l>
<l>Lei che arse il mondo di suo santo foco;</l></lg>
<lg>
<l>Ché per sì lagrimoso alto soggetto</l>
<l>Avrei voluto, e mi parean pur poco,</l>
<l>Ne gli occhi un Mincio, ed un Maron nel petto.</l>
</lg>
</lg></div2>

<div2 type="poesia">
<head>CXL.</head>
<lg type="sonetto">
<lg>
<l>Grandezza e sangue illustre a par del regio,</l>
<l>Onde 'l gran Mincio e 'l bel Sebeto splende,</l>
<l>Valor sovran, cui mai, qualor più offende,</l>
<l>Fortuna avversa non scemò di pregio,</l></lg>
<lg>
<l>Ingegno e note a viril petto fregio,</l>
<l>Vena gentil che d'Elicona scende,</l>
<l>Largitate ed amor qual Dio l'accende,</l>
<l>Di quanto al mondo aggrada, odio e dispregio;</l></lg>
<lg>
<l>Sul fior de' più begli anni divin senno,</l>
<l>Vera onestà, bellezza e leggiadria,</l>
<l>Grazia e virtù che insieme unqua non giro,</l></lg>
<lg>
<l>Ne la bell'alma e nel bel corpo fenno</l>
<l>D'Ippolita Gonzaga, alta armonia:</l>
<l>Or se le porta l'aura d'uno sospiro.</l>
</lg>
</lg></div2>

<div2 type="poesia">
<head>CXLI.</head>
<lg type="sonetto">
<lg>
<l>Corse Ippolita il ciel di spera in spera,</l>
<l>Del bel peso mortal già scarca e scinta,</l>
<l>E vide il padre invitto ne la quinta,</l>
<l>Cui, viva, ella sì cara e simil' era.</l></lg>
<lg>
<l>Figlia de l'alma mia, sembianza vera</l>
<l>Del volto mio da Dio ritratta e pinta,</l>
<l>Qual Parca, disse, t'ha sì tosto estinta,</l>
<l>Perché laggiù bellezza e virtù pera?</l></lg>
<lg>
<l>Risponde ella e s'inchina: se ai bei membri</l>
<l>Ti sembrai tanto, o padre, ed ai sembianti,</l>
<l>Non vuoi che ai gesti ed al valor ti sembri?</l></lg>
<lg>
<l>Tu con l'armi e col cor sul fior del pelo</l>
<l>Vincesti il mondo: io con altre opre e sante</l>
<l>Giovane e bella ho guadagnato il cielo.</l>
</lg>
</lg></div2>

<div2 type="poesia">
<head>CXLII.</head>
<lg type="sonetto">
<lg>
<l>Quando il celeste ed immortale auriga,</l>
<l>Carco di lumi il carro, esce dal Gange.</l>
<l>E la notte che muor languida piange,</l>
<l>E del suo pianto i fiori e l'erba irriga,</l></lg>
<lg>
<l>Il riposo del mondo in nuova briga</l>
<l>Convien che fra' mortai ratto si cange:</l>
<l>Chi fende l'acque, e chi la terra frange;</l>
<l>Ognun riede a l'usata sua fatica:</l></lg>
<lg>
<l>E chi la notte langue, il dì s'acqueta:</l>
<l>Ciascuno in bene o in mal cangia fortuna;</l>
<l>Sol' io sempre in un stato mi rimango.</l></lg>
<lg>
<l>Perché 'l raggio spuntar del mio pianeta</l>
<l>Non veggio né col sol né con la luna,</l>
<l>Così 'l mattin, come la sera piango.</l>
</lg>
</lg></div2>

<div2 type="poesia">
<head>CXLIII.</head>
<lg type="sonetto">
<lg>
<l>Quando, negletta il crin, rossa la faccia,</l>
<l>Da lato al suo vecchion la bella Aurora</l>
<l>S'alza, e con una man la terra infiora,</l>
<l>Con l'altra il giorno fuor de l'onde caccia.</l></lg>
<lg>
<l>L'amante, che felice entro le braccia</l>
<l>Avvinto gode di colei che adora,</l>
<l>Prima che Febo altrui l'accusi, fuora</l>
<l>Sen va piangendo, e i cari nodi slaccia.</l></lg>
<lg>
<l>Io, che né speme né dasio nel core</l>
<l>Oso annidar, ch'oltre la vista voli,</l>
<l>Lieto m'accingo al ben che il dì m'adduce.</l></lg>
<lg>
<l>Così le usanze Amor cangia ne l'ore:</l>
<l>Ad altri apron le tenebre la luce,</l>
<l>Ed a me ride il giorno con due soli.</l>
</lg>
</lg></div2>

<div2 type="poesia">
<head>CXLIV.</head>
<lg type="sonetto">
<lg>
<l>Come al nascer del sol, benché sia solo,</l>
<l>Le squadre de le stelle, che son tante,</l>
<l>Par che gli fuggan timide davante,</l>
<l>E lascian vòto l'uno e l'altro polo,</l></lg>
<lg>
<l>Onde chi vide il numeroso stuolo,</l>
<l>Di che il ciel s'illustrava poco innante,</l>
<l>Si maraviglia come in un istante</l>
<l>Tanti splendor se ne siano iti a volo;</l></lg>
<lg>
<l>Così la turba numerosa e magna,</l>
<l>Che non cedea a l'esercito di Serse,</l>
<l>Cui parea quasi angusta la campagna,</l></lg>
<lg>
<l>E 'l tanto folgorar de l'armi avverse</l>
<l>Sparir si vide, e lasciar vòta Spagna,</l>
<l>Tosto che l'Alba nostro il lume aperse.</l>
</lg>
</lg></div2>

<div2 type="poesia">
<head>CXLV.</head>
<lg type="sonetto">
<lg>
<l>Buon vecchio, e, in questa allor sì grata parte,</l>
<l>De le Muse e d'Amor fido ritegno,</l>
<l>Da che Pontan, Sincero, e 'l coro degno</l>
<l>Del ciel più che del mondo, sen diparte,</l></lg>
<lg>
<l>Bastin le tante lagrime già sparte:</l>
<l>Temprate il valor vostro a l'altrui sdegno;</l>
<l>Ché affligersi uom cotanto è troppo indegno,</l>
<l>Qual uom del ben che Dio seco il comparte.</l></lg>
<lg>
<l>Si disconvien ch'occhio sì santo pianga,</l>
<l>E l'onorata man, che da noi s'ama,</l>
<l>Si sfrondi i fior dal viso, e 'l cor si franga.</l></lg>
<lg>
<l>L'un figlio, angiol novello, a Dio che 'l chiama</l>
<l>Convien che voli, e l'altro a voi rimanga</l>
<l>Avo di molti, e successor di fama.</l>
</lg>
</lg></div2>

<div2 type="poesia">
<head>CXLVI.</head>
<lg type="sonetto">
<lg>
<l>Ringrazio e lodo il ciel, che più non sento</l>
<l>Nel fondo del mio cor l'acuto chiodo,</l>
<l>Né più di gelosia mi struggo e rodo,</l>
<l>Né pasco il mio sperar più d'ombra e vento.</l></lg>
<lg>
<l>Non sento più dolor né più tormento,</l>
<l>Né più mi stringe l'amoroso nodo:</l>
<l>Libero sono, e libertà mi godo,</l>
<l>E del passato error mi doglio e pento.</l></lg>
<lg>
<l>Amor sia messo in sempiterno obblio:</l>
<l>E voi, ciechi pensieri e false voglie,</l>
<l>Per cui si schiuse il varco al van desio,</l></lg>
<lg>
<l>Rimanendomi ognor gli affanni e doglie:</l>
<l>E com'un tal pensier dal petto mio,</l>
<l>Amor da la memoria si discioglie.</l>
</lg>
</lg></div2>

<div2 type="poesia">
<head>CXLVII.</head>
<lg type="sonetto">
<lg>
<l>Vorrei, né so di cui più lamentarmi,</l>
<l>Di Madonna, d'Amore, o di me stesso.</l>
<l>Madonna mi chiamò: Amor fu il messo:</l>
<l>Ed io libero corsi a imprigionarmi.</l></lg>
<lg>
<l>Ella mi scaccia: Amor torna a chiamarmi:</l>
<l>Io sciormi non desio, né mi è concesso:</l>
<l>E veggio, ahi lasso!, il mio gran danno espresso,</l>
<l>Né da lei, né da lui poss'io ritrarmi.</l></lg>
<lg>
<l>Dunque debbo biasimar me, lui e lei:</l>
<l>Lei che a sé mi chiamò per mio dolore:</l>
<l>Amor che m'ingannò: me che 'l credei.</l></lg>
<lg>
<l>Anzi debbo lodar me, Lei, e Amore:</l>
<l>Lei che sì bella parve a gli occhi miei:</l>
<l>Me che la vidi: Amor che m'arse il core.</l>
</lg>
</lg></div2>

<div2 type="poesia">
<head>CXLVIII.</head>
<lg type="sonetto">
<lg>
<l>Simile a l'ocean, quando più freme,</l>
<l>È la mia vita. A lui contrari venti</l>
<l>Fan cruda guerra; io da sospiri ardenti</l>
<l>Son combattuto, e da contraria speme.</l></lg>
<lg>
<l>Crescono l'onde in lui, sì che l'estreme</l>
<l>Sponde risonan lungi: in me correnti</l>
<l>Fiumi di pianto al suon de' miei lamenti</l>
<l>Fanno un concento doloroso insieme.</l></lg>
<lg>
<l>Corron di là le navi a gran periglio;</l>
<l>Meco fanno i pensier, mortal viaggio:</l>
<l>Ei si conturba; il petto mio si sface;</l></lg>
<lg>
<l>A lui s'asconde il sole; a me il suo raggio.</l>
<l>In questo, ahi lasso!, sol non lo somiglio,</l>
<l>Ch'ei si tranquilla, ed io non ho mai pace.</l>
</lg>
</lg></div2>

<div2 type="poesia">
<head>CXLIX.</head>
<lg type="sonetto">
<lg>
<l>Per fuggir la mia morte, alma mia spene,</l>
<l>Che ne' begli occhi vostri alberga spesso,</l>
<l>Fuggo talor, ma pur da quella oppresso,</l>
<l>Lontan da voi, dolente, Amor mi tiene.</l></lg>
<lg>
<l>Questa vita è peggiore e di più pene;</l>
<l>Ond'io ritorno; perché vedo espresso,</l>
<l>Poi che debbo morir lungi od appresso,</l>
<l>Ch'è men male il morir dov'è il mio bene.</l></lg>
<lg>
<l>Non cessin dunque più gli usati sguardi,</l>
<l>Si ch'io veggia il mio sol lucente e divo,</l>
<l>E prenda del morir qualche conforto;</l></lg>
<lg>
<l>Perché so ben, ma me n'accorgo tardi;</l>
<l>Chi vi vede e non muore, non è vivo,</l>
<l>Chi non vi vede e vive, è più che morto.</l>
</lg>
</lg></div2>

<div2 type="poesia">
<head>CL.</head>
<lg type="sonetto">
<lg>
<l>Come quercia talora alta ed annosa,</l>
<l>Mentre dal ceppo suo ruvida e grande</l>
<l>Quinci e quindi superba i rami spande,</l>
<l>E drizza al ciel la cima alta a frondosa,</l></lg>
<lg>
<l>Di cui la chioma sì verde ed ombrosa,</l>
<l>I rami alteri e le spicate ghiande,</l>
<l>Improvisa poi vien che a terra mande</l>
<l>Ira di Dio ch'è tra le nubi ascosa;</l></lg>
<lg>
<l>Così dal petto mio ne svelse Amore</l>
<l>L'arbore che nudria de la speranza,</l>
<l>In un momento, frutto, fronde, e fiore.</l></lg>
<lg>
<l>Né rimase altro, oh fiera rimembranza!</l>
<l>Che 'l fulminato tronco in mezzo al core,</l>
<l>Dove dipinse Amor vostra sembianza.</l>
</lg>
</lg></div2>

<div2 type="poesia">
<head>CLI.</head>
<lg type="sonetto">
<lg>
<l>Che cosa è Dio? Rispondi. È un sempre bene.</l>
<l>E che bene è? Bene che sempre abbonda.</l>
<l>E come è fatto? Come forma tonda,</l>
<l>Che 'l suo principio e fine in sé contiene.</l></lg>
<lg>
<l>Ond'egli è uscito? sue tre proprie vene</l>
<l>Escon dal mar che ogni cosa circonda.</l>
<l>Si può veder? No, ché essenza sì monda</l>
<l>Il nostro occhio mortale non sostiene.</l></lg>
<lg>
<l>Dunque come esser può, se non si vede?</l>
<l>Egli alza tanto in su nostro intelletto,</l>
<l>Che 'l fa veder con gli occhi de la fede.</l></lg>
<lg>
<l>La fede ch'è? È un don, che, se difetto</l>
<l>Non si trova in colui che fermo crede,</l>
<l>Con gli occhi chiusi il guida al ben perfetto.</l>
</lg>
</lg></div2>

<div2 type="poesia">
<head>CLII.</head>
<lg type="sonetto">
<lg>
<l>Cantor' di Tebro e d'Arno, a cui secondo</l>
<l>Favor dà il ciel contr' al nemico oblio,</l>
<l>Cantate questo novo African mio,</l>
<l>Di tempo ai primi, e non d'onor secondo.</l></lg>
<lg>
<l>Cader di Lete nol lasciate al fondo,</l>
<l>Che vi vinca odio esterno, amor natio:</l>
<l>Son popoli diversi il buono e 'l rio;</l>
<l>Queste e non più nazion contrarie al mondo.</l></lg>
<lg>
<l>Uno è il regno di Cristo, una è la chiesa,</l>
<l>Tutti sem noi d'un Re; tutti sem noi</l>
<l>Purgati al fiume del suo lato santo.</l></lg>
<lg>
<l>Cantate il duro assedio, e l'alta impresa</l>
<l>Del nostro Ispano; e 'l gran valor dei suoi,</l>
<l>Che fur sì pochi: e vinsero: e fêr tanto.</l>
</lg>
</lg></div2>

<div2 type="poesia">
<head>CLIII.</head>
<lg type="sonetto">
<lg>
<l>O degno successor del gran Consalvo,</l>
<l>Ecco il turco fugato, Africa presa;</l>
<l>Ecco dal fin de l'alta e dura impresa</l>
<l>Vero il dir vostro, e l'altrui pregio salvo.</l></lg>
<lg>
<l>Mentre schernia col capo ingnudo e calvo</l>
<l>Fortuna il buon Toledo, voi difesa</l>
<l>A suo onor fèste; voi che l'alma accesa</l>
<l>Portaste di valor dal materno alvo.</l></lg>
<lg>
<l>Or ch'ei nel crin la tien, non pur la giunse,</l>
<l>Di voi convien si lodi, e si rimembri,</l>
<l>Che il difendeste, e tanto, e sì da lunge.</l></lg>
<lg>
<l>Ed è ben degno, poi ch'il cor vi punge</l>
<l>Lo stesso spron di gloria ch'il suo punse,</l>
<l>Ch'ogni gran rischio securtà vi sembri.</l>
</lg>
</lg></div2>

<div2 type="poesia">
<head>CLIV.</head>
<lg type="sonetto">
<lg>
<l>Madre felice, la cui nobil alma,</l>
<l>Non già il bel corpo fe' l'inclito parto,</l>
<l>Nato a por giogo al Mauro, al Turco, al Parto,</l>
<l>Ed al popol fedel tor grave salma.</l></lg>
<lg>
<l>Del tuo figliuol la luce nova ed alma</l>
<l>Più lontan, che non mostra, il raggio ha sparto;</l>
<l>Vinse egli al tiepido Austro, e a la fredda Arto</l>
<l>Ha guadagnato forse maggior palma.</l></lg>
<lg>
<l>Non creder, ch'il trionfo di Numidia</l>
<l>Gli debba il mondo sol; ma di più alta</l>
<l>Parte, e lontana; ove il suo onor s'insidia.</l></lg>
<lg>
<l>Che mentre al mezzogiorno Africa assalta,</l>
<l>Guerreggia a tramontana con l'invidia;</l>
<l>E vinta anch'ella or sopra il ciel l'esalta.</l>
</lg>
</lg></div2>

<div2 type="poesia">
<head>CLV.</head>
<lg type="sonetto">
<lg>
<l>Mentre con pochi intorno cinge e serra</l>
<l>Città, ch'invitta sovr'al mar si siede,</l>
<l>E colpa e biasmo al buon Garzia si diede</l>
<l>De l'aspra ai nostri e perigliosa guerra.</l></lg>
<lg>
<l>Or che mura e guerrier vince ed atterra,</l>
<l>E v'ha già dentro l'onorato piede,</l>
<l>Perché non se gli dà pregio e mercede</l>
<l>E del vinto oste, e de la presa terra?</l></lg>
<lg>
<l>Buon Sessa, il cui splendor lume raddoppia</l>
<l>A quel degli avi, col reo secol nostro</l>
<l>Pugnate voi: fia la vittoria doppia.</l></lg>
<lg>
<l>Tolse Africa di bocca al fero mostro</l>
<l>Il suo valor, che d'ira e di duol scoppia;</l>
<l>Tolga il suo onor di man d'invidia il vostro.</l>
</lg>
</lg></div2>

<div2 type="poesia">
<head>CLVI.</head>
<lg type="sonetto">
<lg>
<l>Chi negherà che di furor divino</l>
<l>Ebbre l'anime sacre dei poeti</l>
<l>Scopran del ciel nascosi alti secreti,</l>
<l>E vite e morti, e buono e reo destino?</l></lg>
<lg>
<l>Ond'elli ebber dal Greco e dal Latino</l>
<l>Onor di sacerdoti e di profeti,</l>
<l>Bench'io non sappia se consenta, o vieti</l>
<l>Febo, ch'io sia di Delfo cittadino.</l></lg>
<lg>
<l>Vengan le note, ch'io ristrinsi in rima</l>
<l>Lodando voi, Garzia, son già tre lustri,</l>
<l>(Se tanto han vita nell'altrui memorie)</l></lg>
<lg>
<l>Vedrete ch'io cantai molti anni prima</l>
<l>Gli onor vostri presenti, e i fatti illustri,</l>
<l>Allor profezie dubbie, or vere istorie.</l>
</lg>
</lg></div2>

<div2 type="poesia">
<head>CLVII.</head>
<lg type="sonetto">
<lg>
<l>Mentre ogni età caliginosa tenne</l>
<l>Del primo padre il grave error commesso,</l>
<l>Offrir vedeansi ai templi, e cader spesso</l>
<l>Or animai di pelo, ed or di penne.</l></lg>
<lg>
<l>Ma poi ch'il vero lume dal ciel venne,</l>
<l>A scacciar l'ombre, ond'era il mondo oppresso;</l>
<l>E 'l celeste Agno a morte offrì se stesso,</l>
<l>Seguir l'orme sue sante a noi convenne.</l></lg>
<lg>
<l>L'ostia più cara, ch'uom dar possa a Dio,</l>
<l>È per salute altrui dar sé medesmo;</l>
<l>Sì come il guerrier nostro oggi n'insegna.</l></lg>
<lg>
<l>Temprate l'alta doglia, Signor mio;</l>
<l>Che per dar voto a Cristo, il Cristianesmo</l>
<l>Non dovea dargli vittima men degna.</l>
</lg>
</lg></div2>

<div2 type="poesia">
<head>CLVIII.</head>
<lg type="sonetto">
<lg>
<l>Che l'una Africa vinta, e l'altra scossa</l>
<l>Aggiate infin negli ultimi deserti;</l>
<l>Ch'al fero Scita mille fianchi aperti</l>
<l>Faccian d'alto cruor l'arena rossa;</l></lg>
<lg>
<l>Che sian del Garzia vivo a l'inclite ossa</l>
<l>Del morto e tanti e sì gran doni offerti;</l>
<l>Ch'il nobil corpo alti perigli e certi</l>
<l>Ebbe a vil, che soffrì via più ch'uom possa;</l></lg>
<lg>
<l>Che giaccia di Macon, di Cristo sorga</l>
<l>La gloria e 'l nome, e ch'il trionfo e 'l vanto</l>
<l>Del vincer, tutto, ed a voi sol si porga;</l></lg>
<lg>
<l>Non vi fan degno di gran loda, quanto</l>
<l>Vi fa Garzia, ch'il mondo ognor vi scorga</l>
<l>Di sì alta vittoria umile tanto.</l>
</lg>
</lg></div2>

<div2 type="poesia">
<head>CLIX.</head>
<lg type="sonetto">
<lg>
<l>Del mondo, de gli eserciti, dei cieli</l>
<l>Gran padre, invitto re, motor supremo,</l>
<l>Raggio del cui splendor qui non scorgemo,</l>
<l>Sì nel tuo lume ti profondi e celi;</l></lg>
<lg>
<l>Ma splendi a noi per l'opre, e ti riveli</l>
<l>Coi doni e con le grazie, onde dovemo</l>
<l>Cotanto a te, se ben rei servi semo</l>
<l>A signor largo e pio scarsi e crudeli;</l></lg>
<lg>
<l>Grato Garzia de l'alta sua vittoria,</l>
<l>Qui pon le spoglie del nemico altero;</l>
<l>Tanto umil più, quanto esaltar più s'ode.</l></lg>
<lg>
<l>A te l'onor consacra, a te la gloria</l>
<l>D'ogni suo bel desir, d'ogni pensiero,</l>
<l>Non pur d'ogni opra sua, ch'il mondo lode.</l>
</lg>
</lg></div2>

<div2 type="poesia">
<head>CLX.</head>
<lg type="sonetto">
<lg>
<l>Quai rote sì famose il tempo antico</l>
<l>Segnâr mai di Via sacra il bel terreno,</l>
<l>Quando Roma del mondo tenne il freno,</l>
<l>E debellava or questo or quel nemico;</l></lg>
<lg>
<l>Ch'agguaglin queste, ch'il beato aprico</l>
<l>Corron, Napoli mia, gentil tuo seno;</l>
<l>Mentre qual può Garzia, se non a pieno,</l>
<l>Loda il senato, e 'l popol fido amico?</l></lg>
<lg>
<l>Tanto il trionfo, ch'ei destina a noi,</l>
<l>Tolto al rustico Scita il nobil regno,</l>
<l>Avanza ogn'altro, che diè Roma ai suoi,</l></lg>
<lg>
<l>Quanto è d'uom generoso maggior segno,</l>
<l>E quanto è tra virtù d'incliti eroi</l>
<l>Il dar più ch'il ricever, d'onor degno.</l>
</lg>
</lg></div2>

<div2 type="poesia">
<head>CLXI.</head>
<lg type="sonetto">
<lg>
<l>Seder duce sul carro e cinger chioma</l>
<l>Di lauro, e innanzi al giogo ir pellegrine</l>
<l>Schiere in catene, e i regi e le reine,</l>
<l>E d'altrui spoglie e d'armi ricca soma,</l></lg>
<lg>
<l>Dopo del mondo qualche parte doma,</l>
<l>Spesso si vide per le vie latine;</l>
<l>Ma vincitor, ch'a la città destine</l>
<l>Alto trionfo, unqua non vide Roma.</l></lg>
<lg>
<l>Per far del merto tuo degni i suoi doni,</l>
<l>Che potea il buon signor, se non donarte</l>
<l>Del già vinto nemico arme e prigioni?</l></lg>
<lg>
<l>Come al cercar de l'alta sua vittoria</l>
<l>Avestu', così vuol, ch'abbi ancor parte</l>
<l>A la preda, al trionfo, ed a la gloria.</l>
</lg>
</lg></div2>

<div2 type="poesia">
<head>CLXII.</head>
<lg type="sonetto">
<lg>
<l>Fera macchina e grande oltra misura,</l>
<l>Il cui scoppio ombra il ciel, la terra scuote,</l>
<l>E la cui palla ardente, ove percuote,</l>
<l>In cener solve ogni alta mole e dura;</l></lg>
<lg>
<l>Qual correa dentro a le nemiche mura</l>
<l>Assisa sopra altera e ferree rote,</l>
<l>Mentre il chiuso African schermir si puote</l>
<l>Dal forte Ispan, che sovra uom pugna e dura;</l></lg>
<lg>
<l>Sette del vinto stuol giovani eletti</l>
<l>Son di Garzia trionfal carro e pompa,</l>
<l>Onde si mostra altrui grato e cortese.</l></lg>
<lg>
<l>Degno è che con onor dentro gli aspetti</l>
<l>Napoli; e 'l muro a l'entrar lor si rompa,</l>
<l>Più ch'a trionfo che mai Roma attese.</l>
</lg>
</lg></div2>

<div2 type="poesia">
<head>CLXIII.</head>
<lg type="sonetto">
<lg>
<l>Questa dei negri fabbri, che sotterra</l>
<l>Batton l'incudi, opra crudel, da l'empio</l>
<l>Avversario infernal fatta ad esempio</l>
<l>Del folgore, che 'l ciel vibra e disserra,</l></lg>
<lg>
<l>La qual già fe' ne l'africana guerra</l>
<l>Del nostro buon guerrier sì crudo scempio,</l>
<l>Manda Garzia de l'arso Ispano al tempio;</l>
<l>Con sì bei don s'onora inclita terra.</l></lg>
<lg>
<l>E questi di beltà pari e d'etate,</l>
<l>Che assisi in sul cannon catena avvince</l>
<l>Giovani scelti: il don ben degno parme;</l></lg>
<lg>
<l>Due cose, le più forti e più onorate</l>
<l>Ch'uom vincer possa, e con le quai si vince,</l>
<l>Consacra a la città: gli uomini, e l'arme.</l>
</lg>
</lg></div2>

<div2 type="poesia">
<head>CLXIV.</head>
<lg type="sonetto">
<lg>
<l>Potea su 'l grave e reo di stroppi e morti</l>
<l>Bronzo, Garzia, ch'a la città consacra,</l>
<l>Maggior trionfo d'altro, che Via sacra</l>
<l>Con carro aurato in Campidoglio porti,</l></lg>
<lg>
<l>Cento uomini legar maturi e forti,</l>
<l>Che 'l duro assedio orna di piaghe e smacra:</l>
<l>E non sette d'età debole ed acra</l>
<l>Fanciulli, appena del gran danno accorti.</l></lg>
<lg>
<l>Ma il numero e l'età scelse egli ad arte:</l>
<l>Diè sette il buon signor, segno e speranza,</l>
<l>Ch'il don fosse più fausto e più beato:</l></lg>
<lg>
<l>Fanciulli, acciò molti anni oltra le carte</l>
<l>Possan viva tener la rimembranza,</l>
<l>Che Napoli fu larga, e Garzia grato.</l>
</lg>
</lg></div2>

<div2 type="poesia">
<head>CLXV.</head>
<lg type="sonetto">
<lg>
<l>Fra i don, Garzia, sì ricchi e d'oro e d'arte</l>
<l>Che 'l capo illustre del bel regno nostro</l>
<l>Di sua man sacra all'alto valor vostro,</l>
<l>Qual può, già vago d'onorarvi in parte,</l></lg>
<lg>
<l>Gradiscansi le mie povere carte</l>
<l>Là dove egual voler forse vi mostro,</l>
<l>Ancor che de le note e de l'inchiostro,</l>
<l>Che si convien, non sian dipinte e sparte.</l></lg>
<lg>
<l>Benché Napoli il collo d'ôr vi cinga,</l>
<l>E intagli in pietra i vostri pregi e l'armi,</l>
<l>Sostenete, ch' 'n carta anch'io vi pinga.</l></lg>
<lg>
<l>Che i lucidi metalli e i bianchi marmi</l>
<l>Esser potrà che 'l tempo oscuri, e tinga,</l>
<l>E i vostri onor risplendan nei miei carmi.</l>
</lg>
</lg></div2>

<div2 type="poesia">
<head>CLXVI.</head>
<lg type="sonetto">
<lg>
<l>Non perché, quai si sien, ne le mie carte</l>
<l>Splenda de l'un guerrier la bella istoria,</l>
<l>Io offosco dei duo la chiara gloria,</l>
<l>Che van d'onor come d'affanni a parte.</l></lg>
<lg>
<l>Di tra duci il valor la spada e l'arte</l>
<l>Furon ministri a l'inclita vittoria:</l>
<l>Giove il Vega sembrò, Nettuno il Doria,</l>
<l>A l'alta impresa, e il buon Toledo Marte.</l></lg>
<lg>
<l>L'un tenne a freno il mar, l'altro la terra,</l>
<l>Che né mostro indi, né di qua titano</l>
<l>Si desti e turbi l'onorata guerra.</l></lg>
<lg>
<l>E l'altro intanto con l'ardita mano</l>
<l>La città cinge, o l'alte mura atterra;</l>
<l>E fuga il Turco, e lega l'africano.</l>
</lg>
</lg></div2>

<div2 type="poesia">
<head>CLXVII.</head>
<lg type="sonetto">
<lg>
<l>Tre larghi illustri e valorosi ladri,</l>
<l>Cui fa nobil rapina d'onor degni</l>
<l>Via più ch'altri il donar tesori e regni,</l>
<l>Ed atti oprar più santi, e più leggiadri,</l></lg>
<lg>
<l>Senza temer di can che morda o ladri,</l>
<l>Di Scita orgoglio, e d'Africani ingegni,</l>
<l>Fan l'alta preda, e vendican gli sdegni,</l>
<l>Ond'arser tanto tempo i nostri padri.</l></lg>
<lg>
<l>Congiurati il Toledo, il Doria, e 'l Vega,</l>
<l>Perché manchi il favor là onde s'attende,</l>
<l>Chiude la terra l'un, l'altro il mar lega:</l></lg>
<lg>
<l>E 'l terzo, qual falcon che d'alto scende,</l>
<l>Del sommo suo valor le penne spiega,</l>
<l>Dà sul nemico, ed Africa si prende.</l>
</lg>
</lg></div2>

<div2 type="poesia">
<head>CLXVIII.</head>
<lg type="sonetto">
<lg>
<l>Non sarà ver che 'l vostro onor si taccia</l>
<l>Anton, nel cui valor Liguria fonda,</l>
<l>E forse Italia tutta, la seconda</l>
<l>Speme di figlio ch'alto onor le faccia.</l></lg>
<lg>
<l>Perché il bel nodo e l'onorate braccia</l>
<l>Non si commetta, ch'Africa circonda,</l>
<l>Non però si può dir, ch'in terra e in onda</l>
<l>Senza man vostra presa ella si giaccia.</l></lg>
<lg>
<l>Voi pronto a le fatiche ad al periglio</l>
<l>In sostegno e favor del guerrier nostro</l>
<l>Or con l'opra giovate, or col consiglio.</l></lg>
<lg>
<l>In ogni impresa avete alto cor mostro;</l>
<l>Sempre o il terren lasciaste o il mar vermiglio</l>
<l>Or del nemico sangue, ed or del vostro.</l>
</lg>
</lg></div2>

<div2 type="poesia">
<head>CLXIX.</head>
<lg type="sonetto">
<lg>
<l>Dopo mille alte e perigliose prede,</l>
<l>Ond'il mio nome celebre divenne,</l>
<l>Mentre la man ch'in servitù mi tenne</l>
<l>D'assalir gli altri a sciolto vol mi diede,</l></lg>
<lg>
<l>L'altr'ier poggiando ove occhio uman non vede,</l>
<l>Novo desio di libertà mi venne;</l>
<l>E dando al vento l'animose penne,</l>
<l>Io ruppi al mio signor l'usata fede.</l></lg>
<lg>
<l>Ma poco errai per gli alti aerei campi,</l>
<l>Ch'avvisto del mio mal, tra nubi ascosto</l>
<l>Ne piansi, e il becco volsi ond'era tolto.</l></lg>
<lg>
<l>Or com'uom ch'erri, e di vergogna avvampi,</l>
<l>Riedo alla stanga illustre, e vo' più tosto</l>
<l>Morir nei lacci suoi, che viver sciolto.</l>
</lg>
</lg></div2>

<div2 type="poesia">
<head>CLXX.</head>
<lg type="sonetto">
<lg>
<l>Desio di libertà, ch'in gentil core</l>
<l>Può sì, l'altr'ier del foco suo m'accese:</l>
<l>E sperai, sciolto, d'onorate imprese,</l>
<l>Via più ch'in forza altrui, pregio ed onore.</l></lg>
<lg>
<l>Ma ratto piansi il temerario errore;</l>
<l>Ch'ogni inerme augellin meco contese:</l>
<l>E caddi sì, che il mondo vide e intese</l>
<l>Ch'eran le glorie mie l'altrui valore.</l></lg>
<lg>
<l>La man del mio signor per vincer nate,</l>
<l>L'una mi scioglie al vol, l'altra mi spinge,</l>
<l>Mi dier tante vittorie, e sì pregiate.</l></lg>
<lg>
<l>Onde al bel nodo, che più il cor mi stringe,</l>
<l>Che il piè, torno pentito: e libertate</l>
<l>Non vo', se morte non lo snoda a sciuga.</l>
</lg>
</lg></div2>

<div2 type="poesia">
<head>CLXXI.</head>
<lg type="sonetto">
<lg>
<l>Superbo augel, dunque fuggir credesti,</l>
<l>Quasi ad onta del ciel che 'l vieta o niega,</l>
<l>La nobil man ch'ogni dì vince e lega</l>
<l>Popoli a Dio nemici, a noi molesti?</l></lg>
<lg>
<l>Spregiar la man, vil pellegrin, potesti,</l>
<l>Che le sue insegne e le tue penne spiega</l>
<l>A vincer sempre; ond'Africa or si piega,</l>
<l>Sì che non temo, che più il capo desti?</l></lg>
<lg>
<l>Torna al fido signor, servo ribelle;</l>
<l>Vedi come lontan ti giunge e prende:</l>
<l>Entrar che giova in queste nubi, e 'n quelle?</l></lg>
<lg>
<l>Mal chi s'asconde; e mal chi si difende:</l>
<l>Poi ch'al suo gran valor dieder le stelle</l>
<l>Prender chi fugge, e vincer chi contende.</l>
</lg>
</lg></div2>

<div2 type="poesia">
<head>CLXXII.</head>
<lg type="sonetto">
<lg>
<l>Non quel, che quasi a par del viver s'ama,</l>
<l>Dal mio signor m'allontanò cotanto;</l>
<l>Quando la mano, ond'io prigion mi vanto,</l>
<l>Da l'alta pugna al nodo mi richiama.</l></lg>
<lg>
<l>Vid'io per l'aria la sua nobil fama</l>
<l>Girsen cantando il nome illustre e santo,</l>
<l>E qual buon servo corsi dietro al canto,</l>
<l>Ch'udir dal suo signor le glorie brama.</l></lg>
<lg>
<l>Ma visto che il suo vol gìa troppo lunge,</l>
<l>Ch'ella fea segno di voler veloce</l>
<l>Il mondo tutto empir de le sue lodi;</l></lg>
<lg>
<l>Qual uom che ricco a la sua patria giunge,</l>
<l>Tal io, ripien de l'onorata voce,</l>
<l>Me 'n tornai lieto ai dolci e cari nodi.</l>
</lg>
</lg></div2>

<div2 type="poesia">
<head>CLXXIII.</head>
<lg type="sonetto">
<lg>
<l>Ninfe, a cui dan riposto e bel soggiorno</l>
<l>Foschi antri, verde fondo, limpide acque,</l>
<l>Se smalto al molle piè di fior mai piacque,</l>
<l>Onorate il terren, ch'or n'è sì adorno.</l></lg>
<lg>
<l>Saltate oggi sul lido, che mai giorno</l>
<l>Per voi sì fausto in seno al mar non nacque,</l>
<l>Da che il gallico stuol vinto si giacque</l>
<l>Per queste rive, e questi campi intorno.</l></lg>
<lg>
<l>Ecco il minor Consalvo oggi sen riede,</l>
<l>Del bel regno, al maggiore, e dei desiri,</l>
<l>E del valor, e del gran nome erede.</l></lg>
<lg>
<l>E se vi grava uscir de l'onde fuori,</l>
<l>Alzate in piè l'annoso padre Liri,</l>
<l>Tanto che desto il suo gran duca onori.</l>
</lg>
</lg></div2>

<div2 type="poesia">
<head>CLXXIV.</head>
<lg type="sonetto">
<lg>
<l>Bel Gariglian, che pago del tuo regno</l>
<l>Ten vai sì queto dentro al mar Tirreno,</l>
<l>E se' pur tanto, che portar nel seno</l>
<l>Ben puoi di Teti, macchine di legno;</l></lg>
<lg>
<l>Se tra la riva a il mar non sia mai sdegno,</l>
<l>Ch'il tuo tranquillo corso tenga a freno,</l>
<l>Onde tu d'ira gonfio il bel terreno</l>
<l>Inondi, e turbi de le rive il segno,</l></lg>
<lg>
<l>Da che il grande African cangiò sdegnoso</l>
<l>Teco il suo Tebro, e Roma con Linterno,</l>
<l>E i sette colli suoi con questi poggi;</l></lg>
<lg>
<l>E da che il grande Ispan vittorioso</l>
<l>Diede a te del suo onor titolo eterno,</l>
<l>Dimmi, avestu' mai dì lieto quant'oggi?</l>
</lg>
</lg></div2>

<div2 type="poesia">
<head>CLXXV.</head>
<lg type="sonetto">
<lg>
<l>Fiume, che ricco, se ben tal non parti,</l>
<l>Ten'entri al mar senza favor di verno,</l>
<l>Del gran padre Appennin figliuolo eterno,</l>
<l>Ch'hai cento frati per Italia sparti;</l></lg>
<lg>
<l>Quanti Ercoli vedesti e quanti Marti,</l>
<l>Ch'avean virtute in pregio, e morte a scherno,</l>
<l>Mentre il Tebro del mondo ebbe il governo,</l>
<l>E diede leggi a le sue quattro parti;</l></lg>
<lg>
<l>Quanti Flacci e Maroni e quanti Arpini,</l>
<l>Onde ogni età divenne poi sì parca,</l>
<l>Udir queste onde, e queste tue pendici?</l></lg>
<lg>
<l>Onora il novo Ispan, ch'il tuo sen varca,</l>
<l>Che non ebber gli antichi tuoi Latini</l>
<l>Petti più forti, e ingegni più felici.</l>
</lg>
</lg></div2>

<div2 type="poesia">
<head>CLXXVI.</head>
<lg type="sonetto">
<lg>
<l>A quel ch'io veggo, e di stupor ne impetro,</l>
<l>Il ferro, onde 'l nemico armato splende,</l>
<l>Tosto che il nome di Toledo intende,</l>
<l>Agli occhi suoi si cangia, e sembra vetro.</l></lg>
<lg>
<l>Io vidi muover l'Asia, gli anni a dietro,</l>
<l>E correr sopra Italia, e quando scende</l>
<l>Più fiera al lido, e più del nostro prende,</l>
<l>Sparir repente al nome del gran Pietro.</l></lg>
<lg>
<l>Or vedo Francia armarsi, romper tregua,</l>
<l>Assalir Spagna, e quando più l'ingombra,</l>
<l>Al nome d'Alba ratto si dilegua.</l></lg>
<lg>
<l>Terren, che insegna di Toledo adombra,</l>
<l>Secur dunque si sieda, e ognun la segua,</l>
<l>Poich'ella è il sole, e gli avversari l'ombra.</l>
</lg>
</lg></div2></div1>

<div1 type="parte">
<head>CANZONI</head>
<div2 type="poesia">
<head>I.</head>
<lg type="non-definito">
<lg>
<l>ALMA reale, e di maggior Impero</l>
<l>Degna, di quel, che 'l largo ciel t'ha dato,</l>
<l>Che con la tua virtute avanzi gli anni,</l>
<l>E rendi a' tempi nostri, al mondo ingrato</l>
<l>L'antiche usanze del secol primiero,</l>
<l>In cui vivean le genti senza inganni,</l>
<l>Ecco, che per te sol tanti suoi danni</l>
<l>Spera saldar non pur l'Europa afflitta,</l>
<l>Ma l'Asia, e l'arenosa Africa ancora.</l>
<l>Perché convien, che, senza far dimora,</l>
<l>La tua mano, a' nemici sempre invitta,</l>
<l>S'armi di ferro, e scritta</l>
<l>Porti nel cor la caritate accesa,</l>
<l>Onde vincer potrai sì degna impresa.</l></lg>
<lg>
<l>Forse per grazia quel Signor benigno,</l>
<l>Che, per noi riposar, sé stesso volle</l>
<l>Affannar sì, che 'l proprio sangue sparse,</l>
<l>Gli occhi volge pietosi al sacro colle,</l>
<l>Dove pregò per quel popol maligno</l>
<l>Che 'l pose in croce, e de l'amor nostr'arse,</l>
<l>Onde or nel sacro tuo petto, in cui sparse</l>
<l>Son le sue sante ardenti fiamme, spira</l>
<l>La vendetta, ch'omai non cerca indugio.</l>
<l>Così Dio ne soccorre, né refugio</l>
<l>S'aspetta altronde al danno, onde s'adira,</l>
<l>Europa, e ne sospira,</l>
<l>E così fia nel mondo, opra non vile,</l>
<l>Un Pastor solamente, ed un ovile.</l></lg>
<lg>
<l>La buona gente, e a te fedel, di Spagna,</l>
<l>Che t'ha già dato in mille parti onore,</l>
<l>E 'l buon popol di Marte, ov'ancor morto</l>
<l>Non è l'antico gemino valore,</l>
<l>L'insegne felicissime accompagna;</l>
<l>Ed il Tedesco, a viver poco accorto,</l>
<l>Che qual legno, che i venti sprezza in porto,</l>
<l>Non curando de' colpi acerbi e rei,</l>
<l>Sta a le percosse de' nemici saldo,</l>
<l>Dietro ti corre ancora ardito e baldo.</l>
<l>Dunque ora è il tempo, e tu conoscer dèi,</l>
<l>Che destinato sei</l>
<l>A sì grand'opra, e senz'altrui consigli</l>
<l>Convien, che per Gesù la lancia pigli.</l></lg>
<lg>
<l>Quel, che da Pella a gl'Indi gran paese</l>
<l>Correndo vinse, infin che 'l regno tolse</l>
<l>De' Persi al successor d'Occo, e l'uccise,</l>
<l>Come sua sorte alfin contraria volse,</l>
<l>Mover ti deve a così giuste offese;</l>
<l>E tu ancor dèi, cui tanto si commmise,</l>
<l>Là por lo scettro, ov'altri il ferro mise,</l>
<l>E farti Imperator de l'Oriente.</l>
<l>A te conviensi, che i miglior correggi,</l>
<l>Strane genti frenar, por giuste leggi,</l>
<l>Né il danno de le navi, e de la gente</l>
<l>Ch'avesti ora in Ponente,</l>
<l>Te ne distorni; che Dio spesso suole</l>
<l>Percoter prima un che esaltar poi vuole.</l></lg>
<lg>
<l>Pon mente al gran Profeta, che, deposta</l>
<l>L'usata verga, i fior sdegnando e l'erbe,</l>
<l>Di corona real s'ornò la chioma;</l>
<l>E vedrai ben quante percosse acerbe</l>
<l>Ebbe da Dio, cui nulla cosa è ascosta,</l>
<l>E quanta gente al fin fu da lui doma.</l>
<l>Sovente ancora il nostro capo, Roma,</l>
<l>Quando di perder più temea sua gloria,</l>
<l>Nel periglio maggior, maggior virtute</l>
<l>Mostrando, ricovrò la sua salute.</l>
<l>Che dunque hai da sperar, se non vittoria</l>
<l>Degna d'eterna storia</l>
<l>Da quel Signor, ch'ogni tuo affanno lieve</l>
<l>Ristorerà con l'altrui danno greve?</l></lg>
<lg>
<l>Se pietà ti commosse a rinvestire</l>
<l>Il re di Libia del perduto regno,</l>
<l>Ponendo a sì gran rischio la persona,</l>
<l>E l'avere, e gli amici, ed il sostegno</l>
<l>Di quei, che correan pur teco a morire,</l>
<l>Assai più giustamente ora ti sprona</l>
<l>(Oltre la fama, che di te risuona</l>
<l>In ogni parte, di cortese e pio)</l>
<l>L'amor di Cristo a porre in libertate</l>
<l>Tante misere genti battezzate,</l>
<l>Le quai t'aspettan con sì gran desio.</l>
<l>E se con teco è Dio</l>
<l>Contra 'l tiranno, che in sue forze spera,</l>
<l>Temer non déi de la contraria schiera.</l></lg>
<lg>
<l>Il buon Leon, che la terribil cena</l>
<l>E 'l duro prandio ai suoi compagni offerse,</l>
<l>Con pochi a' molti armati il passo tenne,</l>
<l>Che menò per passar in Grecia Serse.</l>
<l>E quel d'Atene, che scamparne a pena</l>
<l>Dovea, contra di Dario si sostenne</l>
<l>Tal che metter li fece al fuggir penne</l>
<l>E non pur questi esempi intera palma</l>
<l>Tene prometton, ma molt'altri assai,</l>
<l>Che tu ancor letti ed ascoltati avrai.</l>
<l>Onde a Dio ti convien inchinar l'alma,</l>
<l>Che di sì ricca salma</l>
<l>Gravato t'ave, e ringraziarlo molto,</l>
<l>Che ti concede quel ch'a gli altri ha tolto.</l></lg>
<lg>
<l>Canzon nata di sdegno, in mezzo l'arme,</l>
<l>Nudrita d'un pensier di pace avaro,</l>
<l>Vanne a colui, ch'a giusta impresa inviti,</l>
<l>A piè t'inchina, e dì, che gli smarriti</l>
<l>Servi del buon Gesù senza riparo</l>
<l>Pregan, che gli sia caro</l>
<l>Tòrre al fiero Ottoman la santa terra,</l>
<l>Poi va gridando: Guerra, Guerra, Guerra.</l>
</lg>
</lg></div2>

<div2 type="poesia">
<head>II</head>
<lg type="non-definito">
<lg>
<l>Amor, ch'alberghi e vivi entro il mio petto,</l>
<l>Spargi a le voci mie quella dolcezza,</l>
<l>C'hai di tua mano intorno al cor raccolta;</l>
<l>Poi che cantar mi fai nova bellezza,</l>
<l>Dammi dolce lo stil, com'è il soggetto,</l>
<l>Sì che 'l gradisca più chi più m'ascolta:</l>
<l>Esala alcuna volta</l>
<l>I tuoi dolci sospir mentr'io ragiono,</l>
<l>Perché più dolce suono</l>
<l>Portin le mie parole a gli altrui orecchi:</l>
<l>Sian queste rime specchi</l>
<l>De l'alma; onde s'avvien, ch'altri l'intenda,</l>
<l>Il bel, che dentro asconde, fuor risplenda.</l></lg>
<lg>
<l>Bellezze rare in cielo, e 'n terra sole,</l>
<l>Invidia a le altre età, gloria a la nostra,</l>
<l>Face d'amore, e sol degli occhi miei,</l>
<l>Se quanto l'alma col pensier mi mostra</l>
<l>Mostrar potessi altrui con le parole,</l>
<l>Ragionando di voi, cose direi</l>
<l>Sì nove, che farei</l>
<l>Agghiacciar gli Etiopi, arder gli Sciti,</l>
<l>E i vostri onor graditi</l>
<l>Sariano forse in parti al sole ignote.</l>
<l>Or ciò, che le mie note</l>
<l>Cantan di voi, tanto è minor del vero,</l>
<l>Quanto può men la lingua, che 'l pensiero.</l></lg>
<lg>
<l>Se mille volte il giorno in voi risguardo,</l>
<l>Mille nove cagion, perch'io più v'ami,</l>
<l>A l'alma desiosa il senso adduce.</l>
<l>Getta il soave riso ognor novi ami,</l>
<l>E nove fiamme piovon dal bel guardo:</l>
<l>Questo, e vieppiù fa il bel che fuor riluce.</l>
<l>Ma quando mi conduce</l>
<l>La mente a penetrar l'alta virtude,</l>
<l>Che l'alma bella chiude,</l>
<l>Parmi allor, che la bocca, e gli occhi, e 'l riso,</l>
<l>E i membri in paradiso</l>
<l>Fatti per man de gli angeli, e di Dio,</l>
<l>Sian la minor cagione de l'arder mio.</l></lg>
<lg>
<l>Chi poria mai narrar l'alte infinite</l>
<l>Grazie del ciel, ch'a larga man vi denno,</l>
<l>Alma real, tutti i miglior pianeti?</l>
<l>Venere la beltà, Mercurio il senno,</l>
<l>E le parole, ch'a l'inferno udite,</l>
<l>Quei c'han pena maggior farian più lieti.</l>
<l>Cerchin pur i poeti</l>
<l>Questo e quel monte, ch'io, per farmi chiaro,</l>
<l>Da vostra bocca imparo:</l>
<l>Voi siete il mio Parnaso, e 'l mio Elicona,</l>
<l>Solo per voi risuona</l>
<l>La Musa mia quel poco che rimbomba,</l>
<l>Voi mi date lo spirto, io son la tromba.</l></lg>
<lg>
<l>Guarda la fronte vostra, alta onestade,</l>
<l>Che con lancia e con scudo a chi vi mira</l>
<l>Egualmente d'Amor fere, e difende.</l>
<l>Ogni occhio, ogni pensier, che 'n voi si gira,</l>
<l>Convien che sia nemico di viltade.</l>
<l>Dunque se un'alma, ch'al miglior s'apprende,</l>
<l>In seguir voi s'accende,</l>
<l>Non se ne meravigli il mondo errante,</l>
<l>Se le cagion son tante:</l>
<l>Benché il mio ardor non fu nel mondo acceso,</l>
<l>Né d'esca umana appreso,</l>
<l>Ma in più leggiadra guisa, e 'n più bel loco,</l>
<l>Prima che nascess'io, nacque il mio foco.</l></lg>
<lg>
<l>Fra le più sante Idee, fra le più belle,</l>
<l>Che in grembo a la divina e prima mente</l>
<l>Riserbasse l'eterno lor Fattore,</l>
<l>Splendea la vostra in ciel, non altramente,</l>
<l>Che in bel seren la luna fra le stelle,</l>
<l>Onde infiammò la mia del suo splendore.</l>
<l>E tanto ella fea onore</l>
<l>A lei nel ciel, quant'io ne fo qui a voi;</l>
<l>E come ard'io fra noi,</l>
<l>Ella ardeva fra lor, qual vera amante:</l>
<l>Così mill'anni avante</l>
<l>Ch'alcun di noi venisse a caldo a gelo,</l>
<l>Il nostro amor s'incominciò nel cielo.</l></lg>
<lg>
<l>Fece l'eterna man vostra sembianza</l>
<l>E mia là suso di conformi tempre,</l>
<l>Perché l'idea nel ciel, l'anima in terra</l>
<l>Con più vivace ardor v'amasser sempre,</l>
<l>Dando forza al disir la somiglianza.</l>
<l>Qual tronco, ove s'innesta, che s'afferra</l>
<l>Col ramo, e in un si serra,</l>
<l>Tal io, nel cor tenendo il bel simìle,</l>
<l>Per farmi più gentile,</l>
<l>Tutto col tempo in lui mi trasformai.</l>
<l>E se me stesso amai,</l>
<l>Via più che il bel Narciso, ed ama ognora,</l>
<l>Il pensar che son voi, sol m'innamora.</l></lg>
<lg>
<l>Di quanto io servo, il premio</l>
<l>Sia questo, Amor: quella beltà infinita,</l>
<l>Che innanzi de la vita</l>
<l>Cotanto amai, fa che dopo la morte</l>
<l>Io ami e via più forte:</l>
<l>Che non temo io sì del morir la doglia,</l>
<l>Come che d'amar lei non mi si toglia.</l>
</lg>
</lg></div2>

<div2 type="poesia">
<head>III.</head>
<lg type="non-definito">
<lg>
<l>Nessun di libertà visse mai lieto,</l>
<l>Quant'io di servitù, Donna, vivea,</l>
<l>Mentre io solo sostenni il caro giogo;</l>
<l>Ma poi che il peso che scemar dovea</l>
<l>Per l'altrui collo, crebbe, il mio inquieto</l>
<l>E faticoso ardor piangendo sfogo;</l>
<l>Né giammai tempo, o luogo</l>
<l>Alle lagrime triste parrà fine,</l>
<l>(Se pur queste meschine</l>
<l>Fonti potran dar acqua a tanta sete)</l>
<l>Fin che voi mi direte</l>
<l>Qual'è la colpa ond'io tal pena porto,</l>
<l>Acciò ch'io sappia, se mi doglio a torto.</l></lg>
<lg>
<l>Dal crudo giorno, ch'a lasciar me stesso</l>
<l>Ed a seguir voi, Donna, incominciai,</l>
<l>In sì lungo cammin, tutto 'l passato</l>
<l>Cercando a passo a passo, altro error mai</l>
<l>Non mi si poria dir ch'abbia commesso,</l>
<l>Se non d'avervi oltra 'l dover amato;</l>
<l>Se pur questo peccato,</l>
<l>Dove vostra beltà mi sforza e mena,</l>
<l>Merita qualche pena,</l>
<l>Ogni altra, fuor che voi, dar la dovria;</l>
<l>Che ben cruda saria</l>
<l>Questa legge, e rubella di ragione,</l>
<l>Se punisse il peccar chi n'è cagione.</l></lg>
<lg>
<l>Ma se di troppo amar pena s'attende,</l>
<l>Assai contento a l'altra riva io passo,</l>
<l>Pur che di là sì chiaro titol porte.</l>
<l>Ma voi, lumi del cielo, a cui io, lasso,</l>
<l>Com'uom, ch'a l'altrui fé vinto si rende,</l>
<l>Apersi del mio cor le chiuse porte,</l>
<l>Assai più lieta sorte</l>
<l>In su 'l primier entrar mi prometteste.</l>
<l>Almen, poi che vinceste,</l>
<l>Allentar si dovean le corde a gli archi</l>
<l>Tante fiate scarchi:</l>
<l>Oh quanto al vincitor scema di gloria</l>
<l>Ferir prigion dopo la sua vittoria!</l></lg>
<lg>
<l>Occhi del mio morir troppo bramosi,</l>
<l>Non basta il primo error, la prima fede,</l>
<l>Pur cercate ingannar l'incauta mente?</l>
<l>Se l'alma, che vi regge, e dentro siede,</l>
<l>M'è sempre fredda, perché voi pietosi</l>
<l>Del mio mal vi mostrate, e sì sovente?</l>
<l>Quella pietà sì ardente,</l>
<l>Che da voi par ch'ad or ad ora emerga,</l>
<l>Onde vien? dove alberga?</l>
<l>Forse è, Donna crudel, quella pietate</l>
<l>Che voi dal cor cacciate,</l>
<l>Temendo, che per me no 'l ponga o tocchi,</l>
<l>E, cacciata dal cor, fugge per gli occhi?</l></lg>
<lg>
<l>Ingiusto Amor, ben posso giustamente</l>
<l>Di te dolermi, e dolerommi ognora:</l>
<l>Se, come fèsti a lei nel mio cor seggio,</l>
<l>A me nel suo facevi, a tal non fora,</l>
<l>Perché mirandol dentro, immantinente</l>
<l>Avrei veduto quel, che tardi io veggio,</l>
<l>Onde temendo il peggio</l>
<l>Sarei lunge dal mal, cui presso or sono.</l>
<l>Ma t'iscuso, e perdono,</l>
<l>S'a tanto amor non hai l'alma degnata,</l>
<l>Perché avendo locata</l>
<l>Ivi la sede tua, non era io degno</l>
<l>Di viver teco a parte in sì bel regno.</l></lg>
<lg>
<l>Sdegno, ed Amor guerreggian nel pensiero;</l>
<l>Questi accende la fiamma in parte spenta,</l>
<l>Quel di gelata neve copre il core;</l>
<l>Questi m'annoda più, quel mi rallenta:</l>
<l>E l'uno, e l'altro è sì possente e fero,</l>
<l>Che presagir non posso il vincitore.</l>
<l>Ma ben ti dico, Amore,</l>
<l>Poi che d'ogni mio ben giunsi a l'estremo,</l>
<l>Né spero più, né temo;</l>
<l>Se ben ne le tue man vinto ritorno,</l>
<l>Non passerà mai giorno,</l>
<l>Ch'io di te non mi lagni, e non mi doglia:</l>
<l>A forza sarò tuo, ma non per voglia.</l></lg>
<lg>
<l>Già s'incomincia a dileguar la neve,</l>
<l>Ed a spander la fiamma al cor accesa;</l>
<l>Già stringer sento i rallentati nodi:</l>
<l>Amor, io so, che de la vinta impresa</l>
<l>Superbo, ognor mi ti farai più greve,</l>
<l>Non per timor ch'io mi raffreddi, e snodi,</l>
<l>Ma per l'ingiuria ch'odi</l>
<l>Del gran disio, che di fuggir mi venne.</l>
<l>Ma se le chiavi tenne</l>
<l>Donna eletta da te, del carcer mio,</l>
<l>Signor, che merit'io?</l>
<l>E chi fallo maggior ti par che faccia,</l>
<l>Io che men fuggo, od ella che men caccia?</l></lg>
<lg>
<l>Lacci, catene, ceppi,</l>
<l>Giogo, prigion, saette, fiamma, e gelo,</l>
<l>Mentre mi copre il cielo,</l>
<l>Non mi lasciate un punto senza voi.</l>
<l>Amor fa quanto puoi,</l>
<l>Che benché molto pata, poco il sento;</l>
<l>Sì dolce la cagion del mio tormento.</l>
</lg>
</lg></div2>

<div2 type="poesia">
<head>IV.</head>
<lg type="sonetto">
<lg>
<l>Amor, se vuoi ch'io torni al giogo antico,</l>
<l>Se aprirmi il petto un'altra volta brami,</l>
<l>Altre arme, altri legami,</l>
<l>Che i primi, e via più forti, adopra, e tendi;</l>
<l>Convien ch'altri guerrieri in campo chiami</l>
<l>Per debellar sì giusto e fier nemico,</l>
<l>Altramente io ti dico:</l>
<l>Più ti son lunge, quanto più m'attendi,</l>
<l>Quanto più mi saetti, men m'offendi.</l>
<l>Se stimi sì gran pregio il racquistarmi,</l>
<l>D'altro oro, d'altra lingua, e d'altri sguardi</l>
<l>Fa i nodi, il foco, e i dardi;</l>
<l>Ma mentre con quei lacci, e con quelle arme</l>
<l>Segui la mente fuggitiva e vaga,</l>
<l>Né giogo al collo avrò, né al petto piaga.</l></lg>
<lg>
<l>Seguimi pur nel mondo, e ne l'inferno,</l>
<l>Che sano, e sciolto andronne in vita, e 'n morte:</l>
<l>Cotanto è duro, e forte</l>
<l>Lo scudo, e quella man, che spezzò 'l nodo.</l>
<l>Chiuse son del pensier le antiche porte,</l>
<l>Un muro d'ira, e di disdegno eterno</l>
<l>Cinge il mio petto interno,</l>
<l>Onde temer non posso in alcun modo.</l>
<l>Ma s'invido del bel, ch'oggi mi godo,</l>
<l>Donarmi in preda a mia nemica vuoi,</l>
<l>E vendicar la fuga, e l'ardimento,</l>
<l>D'esser suo mi contento,</l>
<l>Se fai quanto io dirò; ma se non puoi,</l>
<l>Tòrnati indietro, ambi posar potremo:</l>
<l>Tu vittoria non speri, io duol non temo.</l></lg>
<lg>
<l>Se nel proprio valor tanto ti fidi,</l>
<l>Ch'a natura ed al ciel cangiar fai stato,</l>
<l>Togli al tempo il passato;</l>
<l>Fa che, per cosa al mondo ed a Dio nova,</l>
<l>Chi mi diede il velen non l'abbia dato;</l>
<l>Fa ch'io non abbia visto quel ch'io vidi:</l>
<l>O se di ciò ti sfidi,</l>
<l>Mostra tua gran potenza in minor prova:</l>
<l>Tu sai quel che m'offende, e che mi giova,</l>
<l>Fa, che l'un vesta 'l cor, l'altro lo snudi,</l>
<l>Fa che 'l ben si ricordi, e 'l mal s'oblii,</l>
<l>Se vincermi desii.</l>
<l>Vane fian le tue forze, e van' gli studi,</l>
<l>Mentre ne la mia mente albergo avranno</l>
<l>Il mio ardor, la mia fede, e l'altrui inganno.</l></lg>
<lg>
<l>Non tender più la rete, ch'annodavi</l>
<l>Fra i bei capegli, Amor, quando fu presa</l>
<l>L'alma, ch'ogni difesa</l>
<l>Ebbe a disdegno, e sol si tenne a caro</l>
<l>Il perder libertà, ch'a ciascun pesa.</l>
<l>Non gir ne gli occhi, 'u lieto allor ti stavi,</l>
<l>Che i bei guardi soavi</l>
<l>Tuoi feri strai nel petto m'avventaro:</l>
<l>Ma s'eri del mio carcer tanto avaro,</l>
<l>E se far desiavi, com'or mostri,</l>
<l>Eterno il colpo, onde piagato io fui,</l>
<l>Quando negli occhi altrui</l>
<l>Amor ten gisti, acciò che i desir nostri</l>
<l>D'un nodo fusser presi, e d'un stral tocchi,</l>
<l>Gir ten dovevi al core, e non a gli occhi.</l></lg>
<lg>
<l>Quei rubin, quelle perle, e quelle note,</l>
<l>Ch'allor sembravan d'armonia celeste,</l>
<l>Le grazie al mio mal preste,</l>
<l>Che intorno al cor catene avvolser tante,</l>
<l>Il bel sembiante e le accoglienze oneste</l>
<l>Sì di dolcezza piene, e di fé vote,</l>
<l>Le forze a me già note</l>
<l>Adoprin sovra 'l cor di novo amante,</l>
<l>Che 'l mio di libertà vo che si vante.</l>
<l>E poi che il fallo altrui mi fa sì audace,</l>
<l>Com'uom, che nulla teme, e nulla vuole,</l>
<l>Dirò queste parole:</l>
<l>Amor tu farai pria con l'odio pace,</l>
<l>Pria dov'io vidi inganni, vedrò fede,</l>
<l>Ch'al ceppo antico mai riponga il piede.</l></lg>
<lg>
<l>Cortesia mi perdoni ed umiltade,</l>
<l>Se troppo a la mia lingua allargo il freno,</l>
<l>Che non sen può far meno;</l>
<l>Tanto, sdegno e ragion spronan la mente.</l>
<l>Mentre ebbi al bel cammin l'aer sereno,</l>
<l>Pian pian men gìa per vie solinghe e rade,</l>
<l>Or che fangose strade</l>
<l>E nubiloso ciel veggio, repente</l>
<l>Gli spron convien ch'io stringa, e 'l fren rallente.</l>
<l>Troppo era il dir cortese, e troppo umìle,</l>
<l>Mentre un solo voler duo petti avvolse;</l>
<l>Poi ch'un de' duo si sciolse,</l>
<l>Come altri cangiò voglia, io cangio stile,</l>
<l>Come altri cangiò 'l dardo, io cangio il segno,</l>
<l>Quanto dissi d'amor, dirò di sdegno.</l></lg>
<lg>
<l>Sarò signor io sol del mio pensiero,</l>
<l>Non vedrò guerreggiar d'intorno al core</l>
<l>La speranza, e 'l timore;</l>
<l>Non terrò caro altrui più che me stesso,</l>
<l>Avrò sempre una voce, ed un colore;</l>
<l>Parrammi falso il falso, e vero il vero,</l>
<l>Né di promessa altero</l>
<l>Giammai, né di repulsa andrò dimesso,</l>
<l>Né duol né gioia avrò lunge o da presso,</l>
<l>Né lungo il dì, né corto parrà molto,</l>
<l>Né fia tristo il pensier, né lieto il sogno,</l>
<l>Non mi farà bisogno,</l>
<l>Lagrimando nel cor, rider nel volto,</l>
<l>Non reggerò la mia per l'altrui voglia,</l>
<l>Né d'altri invidia avrò, né di me doglia.</l></lg>
<lg>
<l>Canzon, se mai tra donne e cavalieri</l>
<l>La fuga e l'ira mia fussen riprese,</l>
<l>Dì, ch'è poca vendetta a tante offese.</l>
</lg>
</lg></div2>

<div2 type="poesia">
<head>V.</head>
<lg type="non-definito">
<lg>
<l>Donna d'alto valor, nova guerriera,</l>
<l>Ch'avendo e con gli affanni e coi diletti</l>
<l>Vinte battaglie d'immortal memoria,</l>
<l>De' terreni trofei nel cielo eretti</l>
<l>Qual vincitrice non ven' gite altera,</l>
<l>Ma, più che vinta, umil, d'ogni vittoria</l>
<l>Sacrando a Dio la gloria;</l>
<l>Non perch'io speri alzar tant'alto il suono</l>
<l>De le mie voci, che sentir mi faccia;</l>
<l>Ma perch'io sol non taccia</l>
<l>Quel, ch'ogni uom grida; tal qual io mi sono,</l>
<l>Verrò lieto a cantar degli onor vostri;</l>
<l>E perché al mondo mostri,</l>
<l>Che 'l cor non ho così selvaggio ed empio,</l>
<l>Che d'entrar lasci il santo e nobil Tempio.</l></lg>
<lg>
<l>Veggio più chiari onor, più lodi belle</l>
<l>Al nome vostro fiammeggiar d'intorno,</l>
<l>Ed ogni nebbia vil torsi d'avanti,</l>
<l>Che non ha Cintia, poich'è spento il giorno,</l>
<l>Da tutti i lati suoi schiere di stelle;</l>
<l>Ond'io non so qual più lodar fra tanti.</l>
<l>O lumi dolci, e santi!</l>
<l>O real fronte! o bocca, onde uscir suole</l>
<l>Virtù da spirar vita al cener sparso,</l>
<l>E chi sarebbe scarso</l>
<l>A voi giammai di voce, e di parole?</l>
<l>O del più raro stil degno subbietto,</l>
<l>Poiché più bello oggetto</l>
<l>Del vostro innanzi agli occhi offrir mi veggio,</l>
<l>Se non canto di voi, perdon vi chieggio.</l></lg>
<lg>
<l>Ma se queste bellezze, che vi fanno</l>
<l>D'intorno all'alma corruttibil velo,</l>
<l>Ingegno uman non può lodare appieno;</l>
<l>O, per bear la terra, eletta in cielo,</l>
<l>Come le rime mie cantar potranno</l>
<l>Le divine eccellenze, onde ripieno</l>
<l>V'ha Dio l'eterno seno?</l>
<l>Vorrei, ch'al tempo mio Roma ed Atena,</l>
<l>Ch'ebber delle due lingue le corone,</l>
<l>Dal regno di Plutone</l>
<l>Potessin rivocare, e dalla pena,</l>
<l>Quante dotte, felici, e nobili alme</l>
<l>Ebber mai lauri e palme</l>
<l>Nei teatri e nei fori, in voci e in carte,</l>
<l>Perché di tanti onor cantassen parte.</l></lg>
<lg>
<l>Com'oggi il secol mio non ode tromba,</l>
<l>Che poggi ella col suon, dove poggiate</l>
<l>Voi con l'odor de l'opre a Dio sì care;</l>
<l>Così donna giammai l'antica etate</l>
<l>Non arse in pira, né rinchiuse in tomba,</l>
<l>Che dei doni del ciel gisse a voi pare.</l>
<l>E s'alcune van chiare,</l>
<l>Van della luce altrui, non della propia:</l>
<l>E se di voi, come di lor, non s'ode</l>
<l>Cantar, siete di lode</l>
<l>Povera sol, per troppo averne copia.</l>
<l>Ma se tra' morti, ove che siano, sàssi</l>
<l>Ciò che tra' vivi fassi;</l>
<l>Non è forse di là spirito egregio,</l>
<l>Che con voi non cangiasse ogni suo pregio.</l></lg>
<lg>
<l>Pochi animi lodati in terra furo,</l>
<l>Che la strada d'onor calcassen dritta,</l>
<l>Senza mai torcer piè de l'alta via.</l>
<l>Taccia agn'istoria, che d'altrui sia scritta:</l>
<l>Che non è cor sì forte, e sì securo,</l>
<l>Che o da buona fortuna, ovver da ria</l>
<l>Vinto talor non sia;</l>
<l>Sol di voi non si trova orma, che schivi</l>
<l>L'alto cammin, ch'alzarne fa da terra,</l>
<l>E con continua guerra</l>
<l>L'invidia, che l'onor contende ai vivi,</l>
<l>Con la virtute avete in guisa doma,</l>
<l>Ch'ella stessa vi noma;</l>
<l>E quel pregio a voi viva dar si vede,</l>
<l>Ch'a pochi il mondo dopo morte diede.</l></lg>
<lg>
<l>Beata voi, che non pur viva ancora,</l>
<l>Ma integra, e bella, ed in età gradita,</l>
<l>Quel nome, e quella gloria vi godete,</l>
<l>Che col sangue si merca, e con la vita!</l>
<l>Come vi loda ognun, come v'onora</l>
<l>Italia tutta, voi stessa vedete,</l>
<l>Senza che morte, o Lete</l>
<l>De' vostri onor vi turbi, o taglia il gusto.</l>
<l>Udrassi ancora, e non fia idolatria,</l>
<l>La vostra nobil patria</l>
<l>Adorar voi, non men che Roma, Augusto.</l>
<l>Fien dì, che non in un, ma in mille tempj</l>
<l>Si leggeran gli esempj</l>
<l>Dell'opre, ond'oggi ogni altro cor s'accende,</l>
<l>Che saran chiare, ovunque il sol risplende.</l></lg>
<lg>
<l>Qual pompa trionfal, vinte battaglie,</l>
<l>Dar vide ad uom mai Roma, allor che donna</l>
<l>Sedea del mondo, ch'ora inchina ancella,</l>
<l>Ch'al trionfo, ch'a voi, invitta donna,</l>
<l>Daran le vostre alte prodezze, agguaglie?</l>
<l>Non fiumi, non cittadi, non castella,</l>
<l>Non questa gente e quella</l>
<l>Saran del carro vostro i vani onori;</l>
<l>Ma d'eterne catene tutti avvinti</l>
<l>Gli affetti, onde fur vinti</l>
<l>Molti, che fur del mondo vincitori.</l>
<l>E, perché il vero onor non si defraude</l>
<l>Della maggior sua laude,</l>
<l>Voi fra' vostri prigion sarete messa,</l>
<l>E vedrem trionfar voi di voi stessa.</l></lg>
<lg>
<l>Poiché nel coro illustre,</l>
<l>Ove armonia celeste il mondo tempra</l>
<l>All'alta, e bella, ed inclita Aragona,</l>
<l>Canzon, tua voce suona</l>
<l>Sì mal, che 'l dolce altrui concento stempra;</l>
<l>Esci del Tempio, ed al sacro uscio china,</l>
<l>Dirai: alma divina,</l>
<l>Non aver, prego, umane note a sdegno:</l>
<l>Prendi in grado il voler, scusa l'ingegno.</l>
</lg>
</lg></div2>

<div2 type="poesia">
<head>VI.</head>
<lg type="non-definito">
<lg>
<l>È dunque ver, dunque esser può, ch'io parta,</l>
<l>Ed in un punto al mio doppio Oriente,</l>
<l>Ed a due soli, ohimè, le spalle io volga?</l>
<l>Il mio proprio voler dunque consente,</l>
<l>Che quest'anima afflitta in due si parta,</l>
<l>E 'l più di lei, e 'l meglio mi si tolga?</l>
<l>Dunque esser può, ch'io sciolga</l>
<l>La corda dal bel lido, e me ne vada</l>
<l>Per così lunga strada,</l>
<l>Lunge dalla mia luce, e dal mio core,</l>
<l>Là, dove il giorno muore?</l>
<l>Acciò che, mentre il grave esiglio duri,</l>
<l>La notte con doppia ombra mi s'oscuri?</l></lg>
<lg>
<l>Debb'io dunque lasciar l'amena e vaga</l>
<l>Riva del bel Sebeto pargoletto,</l>
<l>Ma sovra ogni altro avventuroso fiume;</l>
<l>Riva d'ogni piacer, d'ogni diletto,</l>
<l>Per gir là dove il grande Ibero allaga</l>
<l>I nudi campi; acciò che senza lume</l>
<l>In pianto mi consume?</l>
<l>Oh! quante volte lagrimando io dissi,</l>
<l>Quel dì, pria ch'io partissi:</l>
<l>(Ma quella, che non va dove non nuoce,</l>
<l>Non ascoltò mia voce)</l>
<l>O marte, in questa dura dipartita,</l>
<l>Prima che parta il piè, parta la vita.</l></lg>
<lg>
<l>E perché sia quest'aspra lontananza</l>
<l>Più grave, o più nojosa de la morte,</l>
<l>Che sola di patir potrebbe trarme,</l>
<l>A tutt'altre contraria è la mia sorte;</l>
<l>Che del bel viso l'unica sembianza,</l>
<l>Qual sia non posso a mente figurarme,</l>
<l>Per talor consolarme:</l>
<l>Contrario effetto a quel degli altri amanti,</l>
<l>I quai sempre han davanti</l>
<l>Agli occhi della mente il viso amato;</l>
<l>E 'n tronco, e 'n rivo, e 'n prato</l>
<l>L'adombran lieti; e 'l veggon desti, e 'n sonno.</l>
<l>Che, se l'error durasse, altro non vonno.</l></lg>
<lg>
<l>Ma miracol non è, che mi sia tolto</l>
<l>D'aver obbietto, ove il pensier disegne</l>
<l>La bella idea, ch'è in cielo, e non altrove:</l>
<l>Che non ha cose il mondo, che sian degne,</l>
<l>Che ritrarvisi debba il divin volto:</l>
<l>E come son le sue bellezze nove,</l>
<l>Così convien che prove</l>
<l>Nove forze d'amor l'alma che l'ama,</l>
<l>E di ritrarla brama;</l>
<l>Onde nel cominciar della bell'opra,</l>
<l>Par che l'offuschi e copra</l>
<l>Un splendor grande, che l'abbagli e l'arda,</l>
<l>Sì come avvien a chi 'l sol fiso guarda.</l></lg>
<lg>
<l>Poiché l'ardente luce del bel viso</l>
<l>E del sembiante, a cui veder non spero</l>
<l>Simil giammai, se sovra il ciel non saglio,</l>
<l>M'abbarbaglia la vista del pensiero,</l>
<l>Quando a pensarlo di lontan m'affiso;</l>
<l>Tal di ritrarlo in modo alcun non vaglio,</l>
<l>Né dipingo, né intaglio,</l>
<l>Con penna di pensiero, o di martello,</l>
<l>Parte alcuna del bello,</l>
<l>Ond'è sì adorno il bel corpo felice</l>
<l>Di questa mia fenice;</l>
<l>N'andrò membrando la beltà celeste</l>
<l>Dell'alma, a cui fa sì bel corpo veste.</l></lg>
<lg>
<l>Mentre lontano io vo dal suo bel raggio,</l>
<l>Membrando andrò le angeliche apparenze</l>
<l>Del mio sole, e le illustri alte maniere,</l>
<l>E l'accorte onestissime accoglienze,</l>
<l>E 'l rider vago, e 'l parlar dolce e saggio,</l>
<l>Da far cortesi le selvagge fiere;</l>
<l>E, quel che più mi fere,</l>
<l>L'alto valore che in quel petto regna,</l>
<l>Che chi gradisce, o sdegna,</l>
<l>Alzar può su le stelle, e por sotterra;</l>
<l>Quel valor solo in terra,</l>
<l>Al cui merto sarìa poca mercede</l>
<l>Mille mondi tener sotto il bel piede.</l></lg>
<lg>
<l>Quel gran valor ch'è sol cagion, ch'io vaglia,</l>
<l>E con la mente ad alte imprese aspire:</l>
<l>Che me stesso io sarei nulla, o poco;</l>
<l>E ch'io spregi il penar, spregi 'l morire,</l>
<l>Né d'altro, che di gloria, unqua mi caglia:</l>
<l>Così lontan da voi, dolce mio foco,</l>
<l>Non avrò tempo, o loco,</l>
<l>Dov'io di voi non oda, o di voi veda,</l>
<l>Fin a quel dì che rieda</l>
<l>(Sì come spero) al sommo ben, ch'or lasso;</l>
<l>E se di passo in passo</l>
<l>Questa speranza, nel partir, ch'io porto,</l>
<l>Non mi desse sostegno, i' sarei morto.</l></lg>
<lg>
<l>Questa verde speranza è la catena,</l>
<l>Che sostien l'alma mia, che non si scioglia,</l>
<l>E la virtù di così bel ritratto:</l>
<l>E quando più possente la mia doglia</l>
<l>Corre sfrenata, allor più la raffrena,</l>
<l>Che trarre a morte mi vorrebbe affatto;</l>
<l>E 'l rimembrar d'ogni atto,</l>
<l>E d'ogni voce, ch'io mai vidi, o intesi,</l>
<l>Da che di voi m'accesi,</l>
<l>Fin al giorno crudel, ch'io vi lasciai.</l>
<l>Ma non però fia mai,</l>
<l>Ch'il mio martir lungi da voi si tempre,</l>
<l>O ch'io non sia per lagrimar mai sempre.</l></lg>
<lg>
<l>Di tosto rivedervi salda speme</l>
<l>Sempre mantiensi nel mio petto, verde;</l>
<l>D'altro non già, ch'Amor promette ai suoi:</l>
<l>Che chi a voi dàssi, al primo incontro perde</l>
<l>La libertade, e la speranza insieme;</l>
<l>Né sperar deve maggior premio poi,</l>
<l>Che lagrimar per voi.</l>
<l>E chi per voi non arde, non è certo</l>
<l>Colpa del vostro merto;</l>
<l>Ma del giudizio uman, ch'è talor fosco.</l>
<l>Ond'io, che il riconosco,</l>
<l>Il mio destin cortese benedico,</l>
<l>Che, in darmi a voi, mi si mostrò sì amico.</l></lg>
<lg>
<l>Canzon, se tua ventura</l>
<l>Vorrà, che mai t'accolga amica mano,</l>
<l>Dirai: mentre lontano</l>
<l>Il mio signor sen va dal suo bel sole,</l>
<l>Nessun fia, ch'il console:</l>
<l>Che chi partir si può da un tanto bene,</l>
<l>O morir deve, o viver sempre in pene.</l>
</lg>
</lg></div2>

<div2 type="poesia">
<head>VII.</head>
<lg type="non-definito">
<lg>
<l>L'ire del mar, che tempestoso sona,</l>
<l>Due pescator temendo,</l>
<l>Trassero a terra il pargoletto legno;</l>
<l>E chiusi a piè del monte, ove imprigiona</l>
<l>Eolo nell'antro orrendo</l>
<l>I venti e le tempeste, e v'ha il suo regno,</l>
<l>Schernian del mar lo sdegno,</l>
<l>Mentre l'un lieto e desto,</l>
<l>Avendo ai rai del sol le reti sparte,</l>
<l>Raccoglie in cerchio le bagnate sarte;</l>
<l>Gittato a terra e mesto</l>
<l>L'altro l'umide luci all'austro volse,</l>
<l>Indi la lingua in queste note sciolse.</l></lg>
<lg>
<l>O Galatea al pianto mio più salda,</l>
<l>Che scoglio; più fugace</l>
<l>Che vento; e più crudel che tutto il mare;</l>
<l>Poiché su questa negra arsiccia falda</l>
<l>Di monte, dove in pace</l>
<l>Posai talor, convienmi oggi penare;</l>
<l>Odi mie voci amare</l>
<l>Da quella parte avversa,</l>
<l>Onde tu 'nfiammi l'onde, e 'nfiori i colli:</l>
<l>Volgi qua gli occhi, dove tutte molli</l>
<l>Per l'acqua, che si versa</l>
<l>Dalla pioggia dei miei, vedrai che stanno</l>
<l>Le pietre, ch'arse tanti secoli hanno.</l></lg>
<lg>
<l>Che parlo? a che tra l'erme aride pietre</l>
<l>Gittar le mie querele</l>
<l>Alle sorde onde, ed alle mute arene?</l>
<l>Ma s'io non spero che mercè s'impetre</l>
<l>Dalla fera crudele,</l>
<l>Oda o non oda le mie gravi pene,</l>
<l>Effetto egual ne viene.</l>
<l>Or quando a' miei lamenti</l>
<l>Di quelle ingrate orecchie il varco è chiuso,</l>
<l>Ch'udir già mi solean, tu di là giuso</l>
<l>Odimi, o re dei venti,</l>
<l>E fa, mentre d'altrui teco mi doglio,</l>
<l>Ch'abbian queste onde tregua, e questo scoglio.</l></lg>
<lg>
<l>Poscia che la cangiata mia fortuna</l>
<l>Vuol che dì e notte io pianga,</l>
<l>D'ogni duol colmo, e d'ogni speme vòto;</l>
<l>Pianger voglio e col sole e con la luna.</l>
<l>Ma perché men rimanga</l>
<l>Il torto, ond'io mi lagno, al mondo noto,</l>
<l>O procelloso Noto,</l>
<l>Esci del cavo sasso,</l>
<l>E portane per l'aria ogni mio dire.</l>
<l>Portalo, che se i venti, in sul fiorire</l>
<l>Se ne portaro (ah lasso!)</l>
<l>Le mie tante speranze; ragion vuole,</l>
<l>Che se ne portin anco le parole.</l></lg>
<lg>
<l>Giusto è che i venti se ne portin queste</l>
<l>Parole acerbe mie,</l>
<l>Poiché le dolci altrui se n'han portate.</l>
<l>Il freddo borea solo oggi si reste</l>
<l>Di far l'usate vie;</l>
<l>E mentre io piango il mio infelice stato,</l>
<l>Stiasi laggiù serrato.</l>
<l>Se pur a suo diporto</l>
<l>Per li campi del ciel correr gli aggrada,</l>
<l>Cangi sentiero, o per l'usato vada,</l>
<l>Ma sia, prego, sì accorto,</l>
<l>All'uscir che farà del natio speco,</l>
<l>Che voce mia non se ne porti seco.</l></lg>
<lg>
<l>Non perché si nasconda il mio martiro,</l>
<l>Il qual, se altrui rivelo,</l>
<l>Ben a chi il fece rivelar si puote;</l>
<l>Ma non voglio che voce, né sospiro</l>
<l>De' miei fera quel cielo,</l>
<l>Che lieto del mio mal credo che rote;</l>
<l>Né vadan triste note</l>
<l>Fra' spiriti contenti,</l>
<l>Né turbin col mio pianto l'altrui gioja.</l>
<l>Piuttosto io vo' morir; ma pria ch'io muoja,</l>
<l>Odimi o re de' venti,</l>
<l>E fa, mentre d'altrui teco mi doglio,</l>
<l>Ch'abbian queste onde tregua, e questo scoglio.</l></lg>
<lg>
<l>E chi credea, quand'io cantai sì lieto</l>
<l>In questo aspro deserto,</l>
<l>Che pianger vi dovea pur così tosto?</l>
<l>Deh fosse, o Galatea, tanto secreto</l>
<l>Fosse a me stato aperto,</l>
<l>Come non era a te forse nascosto!</l>
<l>Io stesso m'avrei posto</l>
<l>Alle ore liete fine,</l>
<l>Senza attender che tu la mi ponessi.</l>
<l>Deh, che piegate un dì per sempre avessi</l>
<l>Queste vele meschine!</l>
<l>Poiché, quando adombravan maggior seno,</l>
<l>Mi dovea l'aura e 'l lume venir meno.</l></lg>
<lg>
<l>O vera tramontana del mio corso,</l>
<l>Poiché smarrita t'aggio,</l>
<l>Qual calamita fia che mi ti renda?</l>
<l>È questo il porto, ove, da poi trascorso</l>
<l>Così lieto viaggio,</l>
<l>Vuoi che l'ancore io gìtti, e terra prenda?</l>
<l>Qui vuoi che d'alto io scenda,</l>
<l>Ahimè! quando tranquilla</l>
<l>Più della terra mi pareva l'onda?</l>
<l>Mentr'ebbi il lume, e l'aura tua seconda,</l>
<l>Fummi Cariddi e Scilla</l>
<l>Un tempo porto; or tempestoso flutto</l>
<l>M'è fatto, non che 'l mare, il mondo tutto:</l></lg>
<lg>
<l>Accolga pur con amoroso braccio</l>
<l>Messina ogni uom, che fugge</l>
<l>Dal fier latrar di Scilla, e dalla gola</l>
<l>Di Cariddi: ch'io più sicuro giaccio,</l>
<l>Ove più l'onda mugge.</l>
<l>E poi che la mia luce altri m'invola,</l>
<l>Voglio che morte sola</l>
<l>Sia porto ai miei tormenti.</l>
<l>Ben presi in su quel braccio alto riposo;</l>
<l>Or m'è sovra ogni pelago nojoso.</l>
<l>Odimi, o re dei venti,</l>
<l>E fa, mentre d'altrui teco mi doglio,</l>
<l>Ch'abbian queste onde tregua, e questo scoglio.</l></lg>
<lg>
<l>Il mar tuttavia gonfia,</l>
<l>E 'l mio dolor s'avanza;</l>
<l>E tu, canzon, sul cominciar sei stanca.</l>
<l>Or, poiché a pianger tempo non ne manca</l>
<l>Acciò ch'oggi abbastanza</l>
<l>Dell'altrui torto, e del mio mal mi lagne,</l>
<l>Escan di mezzo al cor l'altre compagne.</l>
</lg>
</lg></div2>

<div2 type="poesia">
<head>VIII.</head>
<lg type="non-definito">
<lg>
<l>Qual tempo avrò giammai, che non sia breve</l>
<l>A disfogar col pianto</l>
<l>La doglia mia maggior d'ogni stagione?</l>
<l>Dammi, Fortuna ria, poich'è sì lieve</l>
<l>Ogni mia gioja, tanto</l>
<l>Ozio da pianger, quanto dài cagione.</l>
<l>Or quando Amor ci pone</l>
<l>Quel tempo innanzi agli occhi,</l>
<l>Che non avrà mai tempo che l'agguaglie,</l>
<l>Hai, Galatea, sul cor sì dure scaglie,</l>
<l>Che saetta nol tocchi,</l>
<l>Io non dico d'amor, ma di pietade?</l>
<l>E non ti penti di tua crudeltade?</l></lg>
<lg>
<l>Sovra l'umida arena, in riva al Faro,</l>
<l>Dalla tua bianca mano</l>
<l>Queste parole un dì segnate furo:</l>
<l>Allor che Galatea non avrà caro,</l>
<l>Via più che gli occhi, Albano,</l>
<l>Liquido questo monte, e 'l mar fia duro;</l>
<l>Ond'io lieto e sicuro</l>
<l>Chiuder miei dì credea.</l>
<l>Comincia, duro monte, a liquefarti;</l>
<l>E tu, liquido mare, ad indurarti:</l>
<l>Ecco che Galatea</l>
<l>Non ha più caro Albano; ecco ch'a lui</l>
<l>Toglie il suo amor l'ingrata, e dàllo altrui.</l></lg>
<lg>
<l>Ma ben convenne a sue caduche e false</l>
<l>Parole, ed a mia speme,</l>
<l>Che 'n su la molle arena ella scrivesse;</l>
<l>Perché l'onda che subito l'assalse,</l>
<l>Da su quel lido insieme</l>
<l>E da l'instabil mente la radesse.</l>
<l>Ma tutte le promesse,</l>
<l>E tutti i giuramenti,</l>
<l>Ch'innamorate donne ad uom mai fenno,</l>
<l>Sull'arena e nel mar scriver si denno.</l>
<l>Odimi, o re dei venti,</l>
<l>E fa, mentre d'altrui teco mi doglio,</l>
<l>Che combattan queste onde, e questo scoglio.</l></lg>
<lg>
<l>Or se nel petto tuo l'onde di Lete</l>
<l>Quel proprio avessin fatto,</l>
<l>Che fan l'onde del mar sovra del lito,</l>
<l>Quando il percoton torbide, inquiete;</l>
<l>Doveane esser sì ratto,</l>
<l>O Galatea, il mio nome, ed io sbandito?</l>
<l>Può esser che fuggito</l>
<l>Dal petto tuo ti sia</l>
<l>L'amor di cotant'anni in un dì solo?</l>
<l>E se 'l tuo amor se n'è pur gito a volo,</l>
<l>Gir non se ne dovria</l>
<l>La membranza del mio, già così grande,</l>
<l>Ch'adombra il mar con l'ale ch'egli spande.</l></lg>
<lg>
<l>Non pur nei regni tuoi, che l'onda cinge,</l>
<l>Né in tutto 'l mar d'Europa,</l>
<l>Terra non copre il ciel così selvaggia,</l>
<l>Né scoglio così strano il capo spinge</l>
<l>Sovra l'acqua, né scopa</l>
<l>Falda di mar così deserta piaggia,</l>
<l>Che del mio amor non aggia</l>
<l>Contezza, e l'avrà forse</l>
<l>Divulgato Triton con la sua tromba</l>
<l>Dalla cuna dei dì fino alla tomba,</l>
<l>Dall'Austro fino all'Orse;</l>
<l>E mille d'altro, che di rete, esperti,</l>
<l>Riverenza ti fan senza vederti.</l></lg>
<lg>
<l>Nel più bell'antro, che la terra copra,</l>
<l>Che fra le meraviglie</l>
<l>Del mondo non è forse la minore,</l>
<l>Ove si vede la mirabil opra</l>
<l>Di pietre e di conchiglie</l>
<l>Tòrre ed al ferro, ed al pennel l'onore;</l>
<l>Crate, bruzio pastore,</l>
<l>(Signor del luogo egregio)</l>
<l>Per amor mio le tue bellezze sante</l>
<l>Col nome fe' ritrar; perché fra tante</l>
<l>Opre, che fiano in pregio</l>
<l>Mille e mill'anni in quelle sacre mura,</l>
<l>Il mondo onori ancor la tua figura.</l></lg>
<lg>
<l>Ivi splender si vedon le tue lodi</l>
<l>Fra cento Ninfe belle,</l>
<l>In mezzo a Leucopetra, ed Aretusa.</l>
<l>Frisio, ch'è meco, e il pianger mio forse ode,</l>
<l>Dal mar fino alle stelle</l>
<l>Sonar fa il nome tuo con la sua musa,</l>
<l>O più rea che Medusa,</l>
<l>Che fea pietre le genti,</l>
<l>Io cerco d'eternar tua fama ognora,</l>
<l>E tu procuri notte e di ch'io mora.</l>
<l>Odimi, o Re dei venti,</l>
<l>E fa, mentre d'altrui teco mi doglio</l>
<l>Che combattan quest'onde, e questo scoglio</l></lg>
<lg>
<l>La prima volta, o Galatea, che 'l foco,</l>
<l>Che chiuso un tempo m'arse?</l>
<l>Osai scoprirti, ad ambo noi fu tetto</l>
<l>Candido moro; e tante in quel bel loco</l>
<l>Furon delizie sparse,</l>
<l>Quante or s'adunan pene entr' al mio petto.</l>
<l>O arbor, che 'l diletto,</l>
<l>Ch'ebb'io quel dì, vedesti,</l>
<l>Potestu' veder oggi il duol, ch'io porto!</l>
<l>Benché io non sia, qual Piramo, qui morto,</l>
<l>Forse pietate avresti</l>
<l>Del tristo fin, ch'hanno i miei giorni allegri;</l>
<l>E i bianchi frutti tuoi si farian negri.</l></lg>
<lg>
<l>Che farò, lasso? già desìo ritrarme</l>
<l>In parte, ove mai remo</l>
<l>Non ruppe onda, né vento gonfiò vela.</l>
<l>Ma che giova, infelice, allontanarme?</l>
<l>Vada io pure all'estremo</l>
<l>Della terra, e là 've arda, e là 've gela,</l>
<l>Al mar che gl'Indi cela,</l>
<l>O scenda al negro Averno,</l>
<l>E dagli occhi del mondo io mi dilegue;</l>
<l>Ovunque io vo, la mente mia mi segue.</l>
<l>Il mio desir eterno</l>
<l>Non fuggirò, per fuggir mari e terre:</l>
<l>Bisogna ch'un sepolcro ambiduo serre.</l></lg>
<lg>
<l>Quanto più lagrimando,</l>
<l>Canzon, la doglia sfogo,</l>
<l>Tanto di lagrimar più mi fo vago;</l>
<l>Ond'io con le due sole non m'appago.</l>
<l>Da quel medesmo luogo,</l>
<l>Ond'usciron le due, la terza or esca,</l>
<l>E pur che scemi il duolo, il pianto cresca.</l>
</lg>
</lg></div2>

<div2 type="poesia">
<head>IX.</head>
<lg type="non-definito">
<lg>
<l>Tu che da me lontana, ora gradita</l>
<l>Non ne menavi, ed ermi</l>
<l>Ti parean l'acque e i lidi, ov'io non era;</l>
<l>Or t'appaghi menar tutta la vita,</l>
<l>Sicura di vedermi</l>
<l>Non mai pur col pensier, perfida fiera:</l>
<l>Tu co' sassi di nera</l>
<l>Nota, quand'era io lunge,</l>
<l>Non pur i dì, che ti parean sì gravi,</l>
<l>Ma l'ore tutte di tua man segnavi:</l>
<l>Or da me ti disgiunge</l>
<l>Per sempre il Cielo, e lega ad altrui nodi,</l>
<l>E tu fera il consenti, e te ne godi.</l></lg>
<lg>
<l>Forse mi lasci, perché tutta fondo</l>
<l>Sul mar la vita, dove</l>
<l>Tanta fortuna opra sue leggi ingiuste?</l>
<l>E che altro, che mare, è tutto il mondo,</l>
<l>Ch'ogni vento il commove?</l>
<l>O spregi queste carni aspre e robuste</l>
<l>Dalle fatiche aduste?</l>
<l>Volgiti un poco, e pensa.</l>
<l>Proteo, nume del mar, non guarda e regge,</l>
<l>Sudando per li scogli, in mar il gregge?</l>
<l>Glauco, ch'or siede a mensa</l>
<l>Coi Dii, duro le mani e scalzo il piede,</l>
<l>Non trasse al lido le scagliose prede?</l></lg>
<lg>
<l>Non son vil pescator, che 'l dì mi corche</l>
<l>Sovra i sassi, e mendiche</l>
<l>Con l'umil canna il cibo, ond'uom si vive;</l>
<l>Ma seguo col tridente e foche ed orche,</l>
<l>Che per l'onde nemiche</l>
<l>Vengono a depredar le nostre rive;</l>
<l>E n'ho di vita prive</l>
<l>Più d'una, e più di due.</l>
<l>Ohimè, tu fuggi i lidi, ov'io dimoro;</l>
<l>Ed io per te spregiai l'arene d'oro,</l>
<l>Di che alle Ninfe sue</l>
<l>Fa letto il ricco fiume dov'io nacqui;</l>
<l>E quanto spiaccio a te, tanto a lor piacqui.</l></lg>
<lg>
<l>Come t'uscîr sì tosto di memoria</l>
<l>Le dolci oneste ciance,</l>
<l>Che versaron tra noi sì lungamente?</l>
<l>E i giochi celebrati per tua gloria,</l>
<l>Che di livor le guance</l>
<l>Alle Ninfe del mar tinser sovente?</l>
<l>Come t'uscîr di mente</l>
<l>I doni, che sì spesso</l>
<l>Da queste mani, e così rari avevi?</l>
<l>Le reti a bei lavor', che tu solevi</l>
<l>Giurar, ch'al pesce stesso,</l>
<l>Ch'uscia dall'acqua in sì bei nodi avvolto,</l>
<l>Il perder libertà non dolea molto:</l></lg>
<lg>
<l>Le fila a più colori, i dorati ami,</l>
<l>Ch'ebb'io da' nuovi mondi,</l>
<l>Non pur da' lidi liguri e da' celti:</l>
<l>Gli arbuscei di coralli a cento rami,</l>
<l>Sotto acqua, da profondi</l>
<l>Acuti scogli a gran fatica svelti:</l>
<l>I pesci ch'eran scelti</l>
<l>Tra quante reti e nasse</l>
<l>Traean dal Faro or questa riva or quella:</l>
<l>Onde mai non uscia cosa sì bella,</l>
<l>Ch'a te non ti serbasse:</l>
<l>Né i pesci pur, che si traean dai lidi,</l>
<l>Ma quanti augei fean per quegli antri nidi.</l></lg>
<lg>
<l>Quante fiate Alcione, e Ceice</l>
<l>S'han visto rimanere</l>
<l>Preda della tua man con l'ali tronche?</l>
<l>Sin dal monte, ove Circe incantatrice</l>
<l>D'uomini volti in fiere</l>
<l>Empiva i prati, i boschi, e le spelonche</l>
<l>Recai l'ostree, e le conche</l>
<l>Talor, se ti rimembra.</l>
<l>Deh! che vi fosse Circe a' tempi nostri,</l>
<l>Ch'in un mi trasformasse di quei mostri;</l>
<l>E cangiando io le membra,</l>
<l>Sì come tu, crudel, cangi le voglie,</l>
<l>Scordassi la cagion delle mie doglie.</l></lg>
<lg>
<l>Mostrami il lido, ove quell'erba nasce,</l>
<l>Che, tocca la tua lingua,</l>
<l>Ratto ti volse, o Glauco padre, in pesce;</l>
<l>Che gustandola anch'io, la terra lasce:</l>
<l>E in mezzo all'acque estingua</l>
<l>La fiamma mia, che in ogni parte cresce.</l>
<l>Lasso, non ti rincresce,</l>
<l>Ch'un uom, che tanto vale</l>
<l>Nell'acqua, oggi nel fuoco si consumi?</l>
<l>Ricordati, che pria che cento fiumi</l>
<l>Ti purgâr del mortale,</l>
<l>E 'l collegio del mar ti fece Dio,</l>
<l>Già fosti pescator, come son io.</l></lg>
<lg>
<l>Lasso, non odi, ed io pur grido o Glauco!</l>
<l>Sarai tu forse sordo,</l>
<l>O Glauco, a me sopra quest'onde, come</l>
<l>Io fui sul Faro a Proteo, quando rauco,</l>
<l>(Io ben me ne ricordo,</l>
<l>E 'n ricordarlo arricciansi le chiome)</l>
<l>Chiamandomi per nome:</l>
<l>Fuggi, gridommi, o figlio,</l>
<l>Fuggi le rive infami, e l'onde inique;</l>
<l>E se non credi alle memorie antique,</l>
<l>Credi al nuovo periglio:</l>
<l>Che nuova fiera in questo mar vedrai</l>
<l>Più rea di Scilla e di Cariddi assai.</l></lg>
<lg>
<l>Così piangeva; ed ecco,</l>
<l>Mentre il tartareo fabro</l>
<l>Prova i folgori suoi, repente un tuono</l>
<l>Intronò l'aria. A quell'orribil suono,</l>
<l>Lunga ora, e 'l monte scabro</l>
<l>E gli arsi scogli rimbombaro e l'acque:</l>
<l>Destossi Albano attonito, e si tacque.</l>
</lg>
</lg></div2>

<div2 type="poesia">
<head>X.</head>
<lg type="non-definito">
<lg>
<l>Se bandita da voi quella pietate,</l>
<l>Che in ogni casto alberga e nobil petto,</l>
<l>Volete, anima bella, tormentarme;</l>
<l>Piacciavi almen, ch'io possa al mio diletto,</l>
<l>Mentre porto il martìr, che voi mi date,</l>
<l>Del mio duol fra me stesso lamentarme.</l>
<l>Non mi vietate l'arme,</l>
<l>Che più sovente adopra chi men puote:</l>
<l>Fate, se mai percuote</l>
<l>O voce, o sospir mio l'orecchie vostre,</l>
<l>Che 'l bel volto non mostre</l>
<l>Segno, che spiaccia a voi, ch'io mi lamenti:</l>
<l>E questo sia il ristor de' miei tormenti.</l></lg>
<lg>
<l>De' miei tormenti lamentarmi intendo,</l>
<l>E piagner le mie colpe, che son molte;</l>
<l>Non già di voi, cagion d'ogni mio bene:</l>
<l>Che se voi m'uccidete mille volte,</l>
<l>Mille del mio morir grazie vi rendo;</l>
<l>Né 'l maggior danno, che da voi mi viene,</l>
<l>Può recar tante pene,</l>
<l>Ch'agguaglino il piacer, che da voi nasce,</l>
<l>Quando il pensier si pasce,</l>
<l>Non pur l'occhio, di vostra alma beltade.</l>
<l>Né tutta la mia etade</l>
<l>Potria in parte pagar quanto a voi deggio</l>
<l>Quel punto sol, che i be' vostri occhi io veggio.</l></lg>
<lg>
<l>Ohimè, che in nominarvi, occhi beati,</l>
<l>L'alma si desta per lasciar la sede</l>
<l>Del cor, dove con voi regnava in pace.</l>
<l>Or sen' vorria fuggir; tanto vi vede</l>
<l>Ivi entro folgorar d'ira infiammati;</l>
<l>Onde viver non vuol, se a voi non piace:</l>
<l>Che quel, che a voi dispiace,</l>
<l>Ella non può gradir: e se alcun'ora</l>
<l>S'indugia a far ch'io muora,</l>
<l>Va sperando che l'ira al suo fin giunga.</l>
<l>Ma s'esser dee più lunga,</l>
<l>Squarcerà innanzi tempo il suo bel velo,</l>
<l>E non irà, se non vi aggrada, in cielo.</l></lg>
<lg>
<l>Chi le guerre e le paci, e 'l bene e il male,</l>
<l>Ed ogni sua fortuna attende solo</l>
<l>Dal ciglio di sua Donna, e non d'altronde,</l>
<l>Oggi conoscer può, qual sia il mio duolo,</l>
<l>Veggendo ch'ai begli occhi più non cale,</l>
<l>Che i miei, dì e notte, versin amare onde;</l>
<l>E i dolci sguardi, donde</l>
<l>Io prendea vita, or mi minaccin morte.</l>
<l>Veggio le belle porte</l>
<l>Di rubini e di perle per me chiuse,</l>
<l>Onde Apollo e le Muse</l>
<l>Uscir solean sovente a darmi aita;</l>
<l>Talché né loda spero più, né vita.</l></lg>
<lg>
<l>Né la vita piacer, né l'onor gloria</l>
<l>Potria recarmi, senza il dolce e caro</l>
<l>Sguardo e 'l bel riso, e gli altri don che insieme</l>
<l>Condian d'alta dolcezza ogni mio amaro.</l>
<l>Deh tolga del passato la memoria</l>
<l>Chi del futuro mi vuol tôr la speme!</l>
<l>Ah lasso, e qual uom geme</l>
<l>Sì sotto i piè d'Amore, e di Fortuna,</l>
<l>Che non respiri alcuna</l>
<l>Volta, e non senta men le gravi some?</l>
<l>Ma io dolente, come</l>
<l>Alleggerò il gran peso, che m'ha oppresso,</l>
<l>Se quel che più mi aggrava sono io stesso?</l></lg>
<lg>
<l>Chiunque d'alto mal si dole e piange</l>
<l>Oh quanto nel dolor trova conforto,</l>
<l>Quando a pianger non ha proprio fallire,</l>
<l>Ma sol si può lagnar dell'altrui torto!</l>
<l>Misero me, che più m'affligge ed ange</l>
<l>La colpa del martir, che no 'l martire!</l>
<l>Che s'io potessi dire,</l>
<l>Che 'l fallo altrui, no 'l mio, fa ch'oggi io muoia;</l>
<l>Nel mondo non è gioia,</l>
<l>Che pareggiar potesse il mio dolore.</l>
<l>Ma perché fei l'errore</l>
<l>Ch'a soffrir tanto duol m'ha condannato,</l>
<l>Piango la pena assai, ma più il peccato.</l></lg>
<lg>
<l>Le mie gran colpe, o ch'io mi corchi, o desti,</l>
<l>Più gravi sempre mi si fan vedere;</l>
<l>E la tema m'affligge in mille guise.</l>
<l>Queste son quelle furie ultrici e fiere,</l>
<l>Ch' 'l dì e la notte avea d'intorno Oreste,</l>
<l>Dacché nel sen materno il ferro mise.</l>
<l>E s'ei la madre uccise,</l>
<l>Io fallai più, benché minor fu il danno:</l>
<l>Che, se l'offese s'hanno</l>
<l>A stimar quanto val quel che s'offende,</l>
<l>Qual pena fia, ch'ammende</l>
<l>Il mal ch'io fei, poscia che spiacque a voi,</l>
<l>O di tempio e d'altar degna fra noi?</l></lg>
<lg>
<l>Se l'arme, con che il mondo quasi sempre,</l>
<l>Quando ha sdegno maggior, suol vincer Dio,</l>
<l>E fargli l'armi sue cader di mano,</l>
<l>Non acquistan perdono al fallir mio;</l>
<l>Bisognerà, ch'in acqua io mi distempre,</l>
<l>Piangendo, lasso, il mio peccato invano.</l>
<l>Ma voi, che dell'umano</l>
<l>Sì poco avete, e del divino tanto,</l>
<l>Sosterrete che 'l pianto</l>
<l>Vi faccia ognor più pronta a darmi scempio?</l>
<l>Deh non togliete esempio</l>
<l>Dal mondo, ma dal cielo, anima eletta:</l>
<l>Piacciavi più il perdon, che la vendetta.</l></lg>
<lg>
<l>Se l'acqua, ch'han versato gli occhi afflitti,</l>
<l>E verseranno ognor, finché la vena</l>
<l>Morte del sangue lor pietosa chiude,</l>
<l>Sparsa avesser per Dio, qual Maddalena;</l>
<l>Forse innanzi al morir mille delitti</l>
<l>Avrian purgati con la sua virtude:</l>
<l>Né fiume, né palude</l>
<l>Uopo saria, che sotto noi s'asconda,</l>
<l>Per lavar quest'immonda</l>
<l>Anima: che, se in vita ebbe l'Inferno,</l>
<l>Perché 'l dolor eterno</l>
<l>Di là non avrà pace all'aspra guerra,</l>
<l>Piange nel mondo, e piangerà sotterra.</l></lg>
<lg>
<l>Canzon, raro si trova</l>
<l>Ostinata durezza in cor gentile:</l>
<l>Va dunque, e tutta umìle</l>
<l>Inchina alla mia Donna, e perdon chiedi;</l>
<l>Dille, baciando i piedi,</l>
<l>Che nei begli occhi, onde bandita io sono,</l>
<l>Spero trovar pietà, non che perdono.</l>
</lg>
</lg></div2>

<div2 type="poesia">
<head>XI.</head>
<lg type="non-definito">
<lg>
<l>S'egli è pur ver, che piaga antiveduta</l>
<l>Assai men doglia, e chi s'avvezza al male</l>
<l>Senta di tempo in tempo men cordoglio;</l>
<l>Prima ch'altri mi avventi il fiero strale,</l>
<l>Se 'l suo corso crudel pietà non muta,</l>
<l>Dolermi innanzi 'l colpo, e pianger voglio;</l>
<l>Acciocché, s'or mi doglio,</l>
<l>Col duol presente scemi il duol futuro;</l>
<l>Ovver quel cor sì duro,</l>
<l>Cui non cale del mio, né del suo danno,</l>
<l>Se tanta forza avranno</l>
<l>L'onde degli occhi miei, sarà pietoso,</l>
<l>Cangiando il fier voler, che dir non oso.</l></lg>
<lg>
<l>Dal dì, che 'n forza altrui mi spinse Amore,</l>
<l>Delle ricchezze, ond'il bel viso è adorno,</l>
<l>Mai nulla, oltre la vista, desiai:</l>
<l>Ché, come il sole basta a darne il giorno,</l>
<l>Così degli occhi suoi l'alto splendore</l>
<l>Bastava a consolar tutt'i miei guai.</l>
<l>Lasso, e che fate omai?</l>
<l>Se a chi più perde, più dolor conviensi,</l>
<l>Vieppiù che gli altri sensi</l>
<l>Cominciate a mostrarvi, occhi, dolenti:</l>
<l>Mentre al sol siete intenti,</l>
<l>Delle future tenebre presaghi,</l>
<l>Altro, che lagrimar, nulla vi appaghi.</l></lg>
<lg>
<l>Oimè, che dico? e perché vo turbando</l>
<l>Col mal, che nascer deve, il ben ch'è nato?</l>
<l>Or non è meglio, ch'io mi viva in gioia</l>
<l>Quanto viver mi lice in questo stato,</l>
<l>Che struggermi anzi 'l tempo lagrimando?</l>
<l>Fuggan dal petto mio cordoglio e noia,</l>
<l>E la tempesta muoia:</l>
<l>Quando avverrà, che 'n tenebre io rimanga,</l>
<l>Allor vo' che si pianga:</l>
<l>Allor del pianger mio si faccia un fiume:</l>
<l>Ma mentre il mio bel lume</l>
<l>Avvien ch'agli occhi miei chiaro risplenda,</l>
<l>Né lagrima, né duol vo' che mi offenda.</l></lg>
<lg>
<l>Ma voglia, o no, convien ch'io viva lieto;</l>
<l>Perché, siccome innanzi a' fieri venti</l>
<l>Fugge la folta nebbia, e si dilegua,</l>
<l>Così l'armato stuol de' miei tormenti</l>
<l>Fugge dalla mia donna, ond'io m'acqueto;</l>
<l>E, mentre veggio lei, col duol ho tregua.</l>
<l>Ma quel, ch'al cielo adegua</l>
<l>L'inferno mio, voi siete, occhi, voi siete;</l>
<l>Stelle lucenti e liete,</l>
<l>Stelle alla vista altrui, soli alla mia;</l>
<l>E voi, che l'armonia</l>
<l>Del ciel portate, gemme, ond'esce e viene</l>
<l>Quel suon che mi distrugge, e mi mantiene.</l></lg>
<lg>
<l>Ma fra tante bellezze in terra sole,</l>
<l>Non è senza cagion, chi 'l ver misura,</l>
<l>Che la bocca, e le luci abbian la palma;</l>
<l>Perché non potea dar l'alma natura</l>
<l>Men dolce varco a sì dolci parole,</l>
<l>Né men belle finestre a sì bell'alma.</l>
<l>O avventurosa salma,</l>
<l>Che da anima sì bella se' portata!</l>
<l>O anima beata,</l>
<l>Che porti sì leggiadro e ricco pondo!</l>
<l>Ahi duol troppo profondo</l>
<l>Ove mi tiri? Ecco interrotto il canto:</l>
<l>In mezzo del gioir mi assale il pianto.</l></lg>
<lg>
<l>In mezzo del gioir convien ch'io torni</l>
<l>Alle lasciate lagrime, ai martiri.</l>
<l>Che farai, lasso, non so chi mi dice,</l>
<l>Quando privo sarai del ben ch'or miri,</l>
<l>Né più vedranno Sol tuoi neri giorni?</l>
<l>Oh disavventuroso ed infelice!</l>
<l>Che più sperar ti lice,</l>
<l>Se quando il sol sereno e caldo poggia,</l>
<l>Tu temi neve e pioggia?</l>
<l>Ahi sventura crudel più non udita!</l>
<l>Ahi disperata vita!</l>
<l>Che del ben non mi giova la presenza;</l>
<l>Tanta è del mal futuro la temenza.</l></lg>
<lg>
<l>Se pur convien ch'a pianger mi condanni,</l>
<l>Amor, che cieco io mi rimanga e solo;</l>
<l>Non lascerò l'incominciata istoria.</l>
<l>Ma s'esser può, ch'io viva in tanto duolo,</l>
<l>I punti, l'ore, i giorni, i mesi, e gli anni,</l>
<l>Le voci, l'intelletto, e la memoria</l>
<l>Io consacro in sua gloria;</l>
<l>Benché in più lieto stil cantar sperava,</l>
<l>Se 'l ciel non si turbava.</l>
<l>Oh furor delle stelle, oh duol eterno!</l>
<l>Venir l'orribil verno,</l>
<l>Quand'io attendea la lieta primavera;</l>
<l>Ed all'aprir del dì giunger la sera!</l></lg>
<lg>
<l>Canzon, poiché Madonna</l>
<l>A tanto duol riserva gli anni miei,</l>
<l>Sì rozza, come sei,</l>
<l>Gìttati a piedi suoi, lagrima, e grida;</l>
<l>Pregala che mi uccida,</l>
<l>Pria che la luce mia ne porti seco:</l>
<l>Che men danno è 'l morir, che 'l viver cieco.</l>
</lg>
</lg></div2>

<div2 type="poesia">
<head>XII.</head>
<lg type="non-definito">
<lg>
<l>Eletto in ciel, possente e sommo padre,</l>
<l>Ch'al maggior uopo, ai più turbati tempi</l>
<l>Vesti il gran manto, e l'alta sede ingombre,</l>
<l>Acciò che degli error malvagi ed empj</l>
<l>Con l'alto tuo saper le nebbie sgombre,</l>
<l>Ch'ai chiari rai fan bende oscure ed adre</l>
<l>Della Donna a Dio sposa, ed a noi madre;</l>
<l>S'eternamente in vita ella si sieda,</l>
<l>E col piè calchi l'altrui insidie, e l'armi;</l>
<l>Breve ora al suon dei miei interdetti carmi</l>
<l>Delle tue sante leggi il rigor ceda,</l>
<l>Sì che intanto, ch'io chieda</l>
<l>Perdon, non pecchi, o i santi orecchi offenda,</l>
<l>Ma con quella, ond'errai, chieda l'emenda.</l></lg>
<lg>
<l>Né prime son, né ultime fian queste</l>
<l>Rime sacre al tuo nome alto, immortale.</l>
<l>Cantai ben altre, che nel sen mi guardo;</l>
<l>Ch'abbaglia occhio mortal lume celeste.</l>
<l>E n'avrai più, se 'l tuo favor mi preste,</l>
<l>Sì ch' 'l chiuso Elicona mi sia aperto.</l>
<l>E chi può star che non descriva, o cante</l>
<l>Tua vita, tue grand'opre, e poscia, e innante</l>
<l>Ch'il piè illustre poggiasse a par del merto?</l>
<l>Ed è ben degno certo,</l>
<l>Ch'abbi tu vivo in ciel parte è governo,</l>
<l>Poscia che 'l mondo avesti sempre a scherno.</l></lg>
<lg>
<l>Splendor di sangue e d'avi in pace, e in guerra,</l>
<l>Ed oro, e gemme, e cerchi, e mitre, ed ostri,</l>
<l>E tanti tuoi, ch'han tanti maggior gradi,</l>
<l>E tutto quel ch'ammiran gli occhi nostri,</l>
<l>Tu dispregiasti; onde cotanto aggradi</l>
<l>Al re del ciel, che ti destina in terra</l>
<l>Quel gran poter, ch'apre il suo regno e serra.</l>
<l>Né invan la providenza alta e suprema,</l>
<l>Che tutto vede, ed a cui nulla è lunge,</l>
<l>Due nomi, il Paolo e 'l Piero, in te congiunge,</l>
<l>L'un con le fasce, e l'altro col diadema,</l>
<l>Perché ognun t'ami e tema;</l>
<l>Com'or, che mentre d'ambi l'orme segui,</l>
<l>L'un col sermon, l'altro con l'opre adegui.</l></lg>
<lg>
<l>Vero seguace del buon Padre, a cui</l>
<l>Manda il Signor, che tante e tante volte</l>
<l>Largo perdoni, fin che fragil pecche,</l>
<l>Peccai, me stesso accuso: a Dio rivolte</l>
<l>Ho lingua, e mano: ambedue tronche, o secche</l>
<l>Vorrei piuttosto aver, ch'esser, qual fui,</l>
<l>Cagion talor d'obliqui esempi, altrui;</l>
<l>Ma fu quel mio peccar sul verde aprile</l>
<l>Degli anni, che non han frutto, né senno;</l>
<l>Né vaghezza, o speranza errar mi fenno</l>
<l>D'alzar mio nome con sì basso stile;</l>
<l>Error fu giovanile</l>
<l>Quel, ch'attempato oggi riprendo e scuso:</l>
<l>Che 'l quinto lustro ancor non avea chiuso.</l></lg>
<lg>
<l>Finsi, e pentito poi ne piansi indarno,</l>
<l>(Che in altro errar lo stil non mi rimembra)</l>
<l>Rozzo villan sotto festose larve;</l>
<l>Ma di tal modo gli adombrai le membra,</l>
<l>Ch'altrui gioioso, e non lascivo parve;</l>
<l>E sol pensai scherzar fra il Liri, e 'l Sarno,</l>
<l>Non già che 'l Tebro l'ascoltasse, e l'Arno.</l>
<l>Per quella gioia, ch'ebbe l'Uscier santo,</l>
<l>(S'accrescer si può gioia in paradiso)</l>
<l>Quando te vide al suo gran trono assiso:</l>
<l>Che raro uom dopo lui l'empio cotanto;</l>
<l>Prendi in grado il mio pianto:</l>
<l>Le note, che 'l mio dir dannan per sempre,</l>
<l>Sien casse, prego, o il lor rigor si tempre.</l></lg>
<lg>
<l>Ch'un sol de' miei malnato incauto figlio</l>
<l>All'osservanza, ed all'onor deroghi</l>
<l>Del viver casto, e dei costumi gravi,</l>
<l>Io medesmo il condanno, che dai luoghi,</l>
<l>Ov'aprir ponno il ciel tue sante chiavi,</l>
<l>Egli abbia eterno e vergognoso esiglio:</l>
<l>Ma chi non porse altrui forza o consiglio,</l>
<l>Né seco a parte andò d'alcun suo eccesso,</l>
<l>Non sbandir, Pastor giusto, dal tuo gregge.</l>
<l>Suol ben l'umana e la divina legge</l>
<l>Fallo orribil, dai padri già commesso,</l>
<l>Stender nei figli spesso;</l>
<l>Ma di qualunque enormi alti peccati</l>
<l>Non usò di punir frate nei frati.</l></lg>
<lg>
<l>Son gli altri suoi fratei candidi, onesti</l>
<l>Nati di puri e leciti imenei,</l>
<l>Né carta unqua vergâr ch'indegne note.</l>
<l>Qual canta i pregi altrui, qual gli ardor miei;</l>
<l>Voci, ch'ogni bell'alma aggradir puote;</l>
<l>Qual gli umani accidenti or lieti, or mesti,</l>
<l>E qual dei nostri eroi gl'incliti gesti.</l>
<l>Un è, che volto a Dio lo stile e il core,</l>
<l>Canta le amare Lagrime, che sparse,</l>
<l>Poiché il gran re vêr lui degnò girarse,</l>
<l>Il Nocchier santo, il nobil Pescatore,</l>
<l>Di cui tu successore</l>
<l>Sei nel sacro timone, e nella barca</l>
<l>Che scogli e mar per te sicura varca.</l></lg>
<lg>
<l>Le Lagrime, i sospiri, e le querele,</l>
<l>Che dagli occhi e dal petto uscîr di Pietro,</l>
<l>Mentre il Signor del ciel sotterra giacque,</l>
<l>Contempla sì devoto, e spiega in metro,</l>
<l>Ch'a dotte orecchie e pie spesso udir piacque:</l>
<l>E molti oggi del coro più fedele</l>
<l>Bramano, ch'esca; e lor grava, che 'l cele.</l>
<l>E giurerei, che 'l tuo divin pensiero,</l>
<l>Ch'è sempre mosso da chi move il cielo,</l>
<l>Si volse a me per riscaldar il gelo,</l>
<l>Ch'ir mi fea pigro all'opra, da cui spero</l>
<l>Guadagno d'onor vero,</l>
<l>Non pur ristor del danno, ch'altri fea;</l>
<l>Tal che il buon giovi, quanto nocque il reo.</l></lg>
<lg>
<l>Ma come farsi udir, come uscir fuora</l>
<l>Potrà del tristo albergo all'aria lieta,</l>
<l>Se la man, ch'apre il ciel, non gli apre l'uscio?</l>
<l>O come vi starà, s'ella gliel vieta?</l>
<l>Qual augellin, che pere entro il suo guscio,</l>
<l>Tal ei dentro il mio petto, ove dimora,</l>
<l>E là, 've nacque, converrà che mora.</l>
<l>L'alta bontà, che il tuo valor fe' degno</l>
<l>Di regger l'arca, onde si salva il mondo,</l>
<l>E del terreno e del celeste pondo,</l>
<l>Spenga in quel cor sì saggio il giusto sdegno.</l>
<l>Così il commesso legno,</l>
<l>Cui borea assale, i venti spregi e l'onda;</l>
<l>E al tuo piè cada quanto il mar circonda.</l></lg>
<lg>
<l>Aver la mente d'ogni macchia pura,</l>
<l>E creder, pio, quel che vulgo empio nega,</l>
<l>Vagliami sì, ch'angel pietoso porte</l>
<l>Al tuo cospetto voce d'uom, che prega,</l>
<l>E più che 'l fiero strale della morte</l>
<l>Teme il flagello della tua censura.</l>
<l>Non pur tra' sette monti, e l'alte mura,</l>
<l>E ovunque sia mia debil fama sparta;</l>
<l>Ma al santo lato, al tuo sacrato nido</l>
<l>Avrò dell'esser mio testimon fido,</l>
<l>E qual miei giorni d'ora in ora io parta.</l>
<l>Fu, gran Padre, la carta</l>
<l>Vana talor, la vita sempre onesta;</l>
<l>E tal sarà quanto di lei mi resta.</l></lg>
<lg>
<l>Vedrai, Canzon, ma sconosciuta, il Tebro:</l>
<l>Non t'appressar profana al divin tetto,</l>
<l>Né la croce baciar sul sacro piede;</l>
<l>Ma lunge al suo passar grida mercede,</l>
<l>E dì, l'altrui narrando, il mio difetto:</l>
<l>Che in quel beato petto,</l>
<l>U' le cure del mondo e del ciel sono,</l>
<l>Spero trovar pietà non che perdono.</l>
</lg>
</lg></div2>

<div2 type="poesia">
<head>XIII.</head>
<lg type="non-definito">
<lg>
<l>Ecco crudel che vinci; ecco ch'io moro:</l>
<l>Fornito ho 'l corso mio, qual me l'ha dato</l>
<l>La tua durezza; e tanto me ne resta,</l>
<l>Quanto sopra la spada il petto pieghi.</l>
<l>Cingi di verde lauro i bei crin d'oro,</l>
<l>Siedi in sul carro aurato:</l>
<l>Non è vittoria questa,</l>
<l>A cui degno trionfo il mondo nieghi.</l>
<l>Alzisi in alto e leghi</l>
<l>Questo illustre trofeo su due colonne,</l>
<l>Esempio di pietate ad altre donne.</l></lg>
<lg>
<l>Alma, ch'innanzi che scendeste in terra</l>
<l>Da l'alta Idea, ti consacrò sé stessa;</l>
<l>Né fra tuoi lacci in così lungo tempo</l>
<l>Provò già mai desio di libertade:</l>
<l>Anzi credea portarsene sotterra</l>
<l>La bella effigie impressa;</l>
<l>E più di là del tempo</l>
<l>Andarsen ricca da la tua beltade:</l>
<l>O nova crudeltate,</l>
<l>Or l'hai sì a torto: oimè perché parlarne,</l>
<l>Quando a pena non oso di pensarne?</l></lg>
<lg>
<l>Stiasi la lingua nel suo carcer chiusa,</l>
<l>Ché il pigro aiuto suo più non bisogna;</l>
<l>Già il foco del mio petto arde sul rogo;</l>
<l>E 'l fiume del mio pianto è su la foce.</l>
<l>Dirà la man ciò ch'ella e 'l cor ricusa;</l>
<l>E non parrà menzogna;</l>
<l>Mentre i miei danni sfogo,</l>
<l>Le piaghe saran bocca, e 'l sangue voce:</l>
<l>Che dolor troppo atroce</l>
<l>D'alma infelice, a cui la vita è greve,</l>
<l>Sfogare in altra guisa non si deve.</l></lg>
<lg>
<l>La lunga guerra tua volgesi in pace;</l>
<l>Tigre crudel, non ti sarà più forza</l>
<l>Di portar tutto il dì l'ingrata noja,</l>
<l>Che ti davan questi occhi, e questa lingua;</l>
<l>Nemmen vedrai la fossa, ove si sface</l>
<l>La mia terrena scorza,</l>
<l>Poiché, a maggior tua gioia,</l>
<l>Pellegrin campo il mio cenere impingua.</l>
<l>S'avvien, che non s'estingua</l>
<l>Mio nome, e in bocca altrui qualche dì spire,</l>
<l>Questo turberà forse il tuo gioire.</l></lg>
<lg>
<l>Turberà forse il tuo gioir talora</l>
<l>Il veder ch'io mi moro, e che rimane</l>
<l>Viva di me nel mondo qualche parte;</l>
<l>Sì che, fiera, non puoi tutto atterrarmi.</l>
<l>Amor, che non men dentro, che di fuora</l>
<l>Scorge le menti umane,</l>
<l>Sa se io vergai mai carte</l>
<l>Per vaghezza di gloria, o per sfogarmi.</l>
<l>S'io vivrò ne' miei carmi,</l>
<l>De la durezza tua prendati sdegno,</l>
<l>Ella mi diede il duolo, e 'l duol l'ingegno.</l></lg>
<lg>
<l>Cercò la musa mia sol di dolersi,</l>
<l>Ma non poteva far, mentre si dolse,</l>
<l>Che tra le spine de le mie querele</l>
<l>Non spuntassero i fior delle tue lode.</l>
<l>Se spiran qualche ardor gl'inculti versi,</l>
<l>Tutto di là si colse;</l>
<l>Di là si trasse il mele,</l>
<l>Se san di dolce a chi ne legge, ed ode;</l>
<l>Ciò ch'avvien, che si lode</l>
<l>Di loro, è tuo ciò che di loro è caro:</l>
<l>Tu ne temprasti il dolce, ed io l'amaro.</l></lg>
<lg>
<l>Oltra ch'io corra al tristo fin contento,</l>
<l>Com'uom, che va da le fortune al porto,</l>
<l>Mi glorio ancor, ch'ho ritrovato il modo,</l>
<l>Morendo, di far cosa onde a te piaccia.</l>
<l>Almen, da poi che 'l corpo sarà spento,</l>
<l>Avrà questo conforto</l>
<l>L'alma, che dal suo nodo</l>
<l>Sì fieramente, anzi il suo dì, si slaccia.</l>
<l>E s'altri ti rinfaccia</l>
<l>Il sangue mio, non potrai dir ingrata:</l>
<l>Questo non fe' giammai cosa a me grata.</l></lg>
<lg>
<l>Ogni mia voglia sempre, ogni pensiero,</l>
<l>Fu d'aggradarti, e se talor no 'l fei,</l>
<l>O il poter mi fu tolto, o non m'accorsi,</l>
<l>Di che finor mi doglio, e mi riprendo.</l>
<l>S'io m'accorgea del tuo desir sì fero,</l>
<l>Ombra, e polve sarei:</l>
<l>Oimè, chi sa se forsi</l>
<l>Col tardar, mentre io parlo, anco t'offendo!</l>
<l>Ecco, che 'l ferro prendo,</l>
<l>E poi ch'in altro non t'offesi mai,</l>
<l>Perdona s'a morir troppo indugiai.</l></lg>
<lg>
<l>Alzava il braccio per ferirmi, quando</l>
<l>La man, ch'ir dovea al petto irata e forte,</l>
<l>Stringer mi sento, e stringer sento il core</l>
<l>Tra 'l ferro, e lei; volgomi, ed ecco quella,</l>
<l>Che mi fa crudamente ir desiando,</l>
<l>Pietosa di mia morte</l>
<l>E fatta dal pallore</l>
<l>De la nova pietà più che mai bella,</l>
<l>Teneami, e volendo ella</l>
<l>Scioglier la lingua in dir dolce e leggiadro,</l>
<l>Furommi ogni mio bene il sonno ladro.</l></lg>
<lg>
<l>Canzon per troppa doglia</l>
<l>Esser può ben, che un giorno al ferro io corra;</l>
<l>Ma ben morrò, pria ch'altri mi soccorra.</l>
</lg>
</lg></div2>

<div2 type="poesia">
<head>XIV.</head>
<lg type="non-definito">
<lg>
<l>Corrono il freddo borea, e l'umido austro</l>
<l>Per li campi del cielo:</l>
<l>Ciascun dal regno suo move aspra guerra;</l>
<l>Se l'un di triste nubi l'aria ingombra,</l>
<l>L'altro sparge il terren d'orride nevi:</l>
<l>Arma il pigro Boote il freddo plaustro,</l>
<l>Or veste fango, or gelo;</l>
<l>La luce vinta cede il mondo a l'ombra;</l>
<l>E son le notti lunghe, e i giorni brevi.</l>
<l>Io, che penose e grevi</l>
<l>Ore trapasso, a miglior vita usato,</l>
<l>Risguardo al tempo simile al mio stato:</l>
<l>L'interna doglia mia cresce altrettanto,</l>
<l>E ne' tristi occhi si raddoppia il pianto.</l></lg>
<lg>
<l>Escon dal maggior fondo del mio petto</l>
<l>(Ove ha il suo regno Amore)</l>
<l>Sospir, che pace, o tregua mai non hanno:</l>
<l>Guerreggian dentro, e par ch'ognun contenda</l>
<l>Di tirarne, a l'uscir, l'anima seco.</l>
<l>Qual move di desio, qual di sospetto,</l>
<l>Orgoglio ed ira ai dolci rai fan benda;</l>
<l>E parmi il vago mondo, orrido speco.</l>
<l>Così del tutto cieco</l>
<l>Foss'io, poi che il veder solo m'avanza,</l>
<l>Perché l'arbor de l'alta mia speranza,</l>
<l>Ch'un tempo verdeggiò lieto e felice,</l>
<l>Veda sfrondato e svelto da radice.</l></lg>
<lg>
<l>Spregiando il fren dei sassi curvi ed alti</l>
<l>Gl'insuperbiti fiumi</l>
<l>Corron licenziosi le campagne;</l>
<l>Scendon dai monti i rapidi torrenti,</l>
<l>E i lati campi diventar fan laghi;</l>
<l>Tran l'acque giù co' ruinosi salti</l>
<l>Arbori, e pietre, e pezzi di montagne.</l>
<l>Ebber nel pianger modo i tristi lumi,</l>
<l>Mentr'ebber qualche modo i miei tormenti,</l>
<l>Or del mio pianto par che il mondo allaghi;</l>
<l>Par ch'allor più m'appaghi,</l>
<l>Che maggior pioggia avvien, che ne derivi;</l>
<l>Cadon dal volto lacrimosi rivi,</l>
<l>Turban pace e riposo, e menan via</l>
<l>Le miglior parti de la vita mia.</l></lg>
<lg>
<l>Schive del freddo tempo, ch'a noi torna,</l>
<l>Le vaghe rondinelle</l>
<l>E quasi ogni altro augello pellegrino</l>
<l>Fuggon dal nostro, e cercan l'altrui clima,</l>
<l>Onde più il tristo verno han di lontano.</l>
<l>Ogni allegro pensier, che in me soggiorna,</l>
<l>Siccome pellegrin prende il cammino,</l>
<l>E fugge la tristezza e le procelle</l>
<l>De' tempi miei, lieti e tranquilli prima</l>
<l>Che rea fortuna vi mettesse mano.</l>
<l>Calan le fere al piano,</l>
<l>Poi che nei monti, ch'alta neve imbianca,</l>
<l>Tutto ad un tempo il verde, e 'l cibo manca:</l>
<l>Sgomenta il freddo de l'altrui durezza</l>
<l>I desir miei nudriti in tanta altezza.</l></lg>
<lg>
<l>Mirando aride stoppie e tronchi e sterpi</l>
<l>Le piagge, ove l'altrieri</l>
<l>Splendeano i fiori, ed ondeggiavan l'erbe,</l>
<l>E l'odorate siepi, nude spine,</l>
<l>Che le strade spargean dianzi di rose,</l>
<l>Andan sotterra le sdegnose serpi</l>
<l>E pascon dentro, esche mortali acerbe.</l>
<l>Quando spariro i lieti miei pensieri,</l>
<l>E 'l mio fiorito stato giunse a fine,</l>
<l>Le cure più mordaci e venenose</l>
<l>L'alma nel sen s'ascose:</l>
<l>Ivi del suo velen le nutre, e pasce,</l>
<l>E nova schiera d'ora in or ne nasce:</l>
<l>Così fra tante un dì ne nascesse una,</l>
<l>Che ratto divorasse la sua cuna!</l></lg>
<lg>
<l>Vedo, malgrado del rabbioso verno,</l>
<l>Qualche valle riposta,</l>
<l>A cui fanno alto schermo amici monti,</l>
<l>Che vento e gelo non le faccia oltraggio,</l>
<l>Serbar sempre fiorito e verde il seno,</l>
<l>Serbar de le sue piante il pregio eterno:</l>
<l>Ancor che 'l sol sopra il centauro monti,</l>
<l>E moran l'erbe, e i fior là, ond'ei si scosta,</l>
<l>Par che si vedano ivi aprile, e maggio,</l>
<l>Sì stellato di fior ride il terreno.</l>
<l>Sento allor venir meno</l>
<l>L'alma; tal morso fera invida dàlle:</l>
<l>E dico: o lieta, o fortunata valle,</l>
<l>Tu a mezzo inverno hai primavera, ed io</l>
<l>Al miglior tempo ho verno iniquo e rio.</l></lg>
<lg>
<l>Vedo talor del mar le torbide onde,</l>
<l>Che altiere, e d'ira gonfie</l>
<l>Correr pareano a divorare il lido,</l>
<l>Giacer nel letto lor umili, e stanche,</l>
<l>E pure sì che l'alga ne traspare,</l>
<l>E forse fan su l'arenose sponde</l>
<l>Alcione, e 'l marito il caro nido;</l>
<l>Poi che fiato non soffia, che le gonfie,</l>
<l>Benché l'ombra s'avanze, e 'l giorno manche,</l>
<l>Cadono le ale ai venti, e l'onde al mare.</l>
<l>O sventure mie rare,</l>
<l>Quando cader vedrò l'altiero orgoglio</l>
<l>A quei begli occhi, ch'hanno il cor di scoglio?</l>
<l>Quando pensier si anniderà ne l'alma,</l>
<l>Che le fortune mie rivolga in calma?</l></lg>
<lg>
<l>Canzon ben verrà Febo</l>
<l>A seder sopra il pesce e su l'ariete;</l>
<l>E fian l'aria e la terra, e l'acque liete;</l>
<l>E verran l'aure dolci e i tempi gai,</l>
<l>Primavera per me non verrà mai.</l>
</lg>
</lg></div2>

<div2 type="poesia">
<head>XV.</head>
<lg type="non-definito">
<lg>
<l>Poiché il dolor, che notte e dì tormenta</l>
<l>I dolci membri di mia donna, vuole</l>
<l>Dentro al suo petto uccider la mia vita,</l>
<l>Non è ragion ch'al mio morir consenta</l>
<l>Senza cercar, da chi può darmi, aita:</l>
<l>E perché l'alma, al gran bisogno intenta,</l>
<l>A pianger più, che a poetar m'invita,</l>
<l>E mal può finger, chi del ver si duole,</l>
<l>Non volgo i prieghi al dio, che nacque in Delo,</l>
<l>E fu il primiero che curasse infermo,</l>
<l>Ma a te, Padre del cielo,</l>
<l>Che sol puoi far contra alla morte schermo.</l>
<l>Pria che di vita l'altrui mal mi spogli,</l>
<l>Alto signor, raccogli</l>
<l>Queste lacrime mie dal cor mandate</l>
<l>In grembo al fonte de la tua pietate.</l></lg>
<lg>
<l>So ben che negli eterni tuoi soggiorni</l>
<l>Mai uscio a' prieghi onesti non si serra,</l>
<l>E qual vi poggia, frutto d'onestate,</l>
<l>Voto di grazia in giù convien che torni.</l>
<l>Onde ir potran per le celesti strade</l>
<l>I miei, senza che tema gli distorni;</l>
<l>Poiché parton di qua per le più rade</l>
<l>E più degne cagion, che da la terra</l>
<l>Giammai priego mortal nel ciel poggiasse;</l>
<l>E se 'l petto, dond'escon, non è tale,</l>
<l>Che a moverti bastasse,</l>
<l>Dico, che l'altrui piange, e no 'l mio male;</l>
<l>No 'l priegator, ma la cagion dei prieghi,</l>
<l>Alto signor, ti pieghi;</l>
<l>Mira qual sia de la mia donna il petto,</l>
<l>E del suo merto adempi il mio difetto.</l></lg>
<lg>
<l>Benché l'acque, che versan gli occhi miei,</l>
<l>Non pur dovrian sul ciel trovar mercede,</l>
<l>Ma ancor nova pietà giù nell'inferno;</l>
<l>Non è quel che seguir mi fa costei</l>
<l>Ardor a tempo, ma legame eterno,</l>
<l>L'eterno adoro e no 'l mortal di lei.</l>
<l>A che scovrir il mio desir interno</l>
<l>A chi non meno il cor, che il volto vede?</l>
<l>Cerca tutti i cammin del mio pensiero,</l>
<l>Tu troverai, ch'ove ch'io vada, o giaccia,</l>
<l>.......................................</l>
<l>.......................................</l>
<l>Né mai da la cagion del mio martire</l>
<l>Ne nacque un vil desire;</l>
<l>Anzi volgendo gli occhi in quel bel viso</l>
<l>Mi s'apron mille vie del paradiso.</l></lg>
<lg>
<l>Dunque la tua pietade, e l'altrui merto</l>
<l>E i miei santi desir congiunti insieme</l>
<l>Faccian l'umil pregar di grazia degno;</l>
<l>Per quanto duol, Signor, fu mai sofferto</l>
<l>Dal nobil corpo tuo sul duro legno;</l>
<l>O per quel santo lato, che fu aperto,</l>
<l>Per aprirne del cielo il chiuso regno,</l>
<l>Caccia il dolor, che il più bel corpo preme</l>
<l>Che fêsser mai tue man; com'uscir fuora</l>
<l>Del lato tuo, di sangue e d'acqua l'onde,</l>
<l>Del suo bel petto ancora</l>
<l>Esca fuor il dolor, ch'entro si asconde,</l>
<l>E fa due vite insieme venir manco;</l>
<l>Non consentir ch'un fianco,</l>
<l>Che mai ferir non valse stral d'amore</l>
<l>Si faccia oggi bersaglio di dolore.</l></lg>
<lg>
<l>Ciò che splende lassuso, e quanto scopre</l>
<l>Di bello, occhio mortale; il foco, l'aria,</l>
<l>La spaziosa terra, il mar profondo,</l>
<l>Quanto sostiene il cielo e quanto copre,</l>
<l>Tutto fêsti tu sol, Signor giocondo,</l>
<l>Salvo il male e la morte, che son opre</l>
<l>Da l'avversario tuo prodotte al mondo:</l>
<l>E queste ancor, quantunque di contraria</l>
<l>Parte sian nate, ed altri a noi le guide,</l>
<l>Sotto l'imperio tuo si stanno in pace:</l>
<l>Tanto la morte occide,</l>
<l>E tanto nuoce il mal, quanto a te piace.</l>
<l>Dunque il dolor, che la mia donna afflige,</l>
<l>Manda ne l'atra Stige,</l>
<l>O venga al petto mio, che mi fia grato</l>
<l>Per la virtù del loco, ov'egli è stato.</l></lg>
<lg>
<l>E se lasciar non vuol la bella stanza</l>
<l>Del corpo, ove or si sta fero e superbo,</l>
<l>Per non perder la gloria, ch'ivi attende,</l>
<l>Troverà nel mio petto la sembianza</l>
<l>Del bel che lascia, che nel cor risplende.</l>
<l>Così potrà seguir la fiera usanza,</l>
<l>Prendendosi il piacer, ch'ora si prende,</l>
<l>Ed addolcir il mio cordoglio acerbo.</l>
<l>Né tema, ch'al venir gli usi riparo,</l>
<l>O cerchi modo di cacciarnel via,</l>
<l>Ma il terrò così caro</l>
<l>Come l'imagin de la donna mia.</l>
<l>Venga il mal dunque, e se mi degna a tanto,</l>
<l>Potrò ben dir: fra quanto</l>
<l>Par che la terra giaccia, o il mar ondeggi,</l>
<l>Ben non ha il mondo, che il mio mal pareggi.</l></lg>
<lg>
<l>Come concordi fur tutte le stelle,</l>
<l>Quando l'alma gentil nel mondo venne,</l>
<l>A far integra la beltà celeste;</l>
<l>Ed accordando queste parti e quelle,</l>
<l>Quai dolci, quai leggiadre, e tutte oneste,</l>
<l>Con sì nova armonia fecer le belle</l>
<l>Membra, e lo spirto che di lor si veste,</l>
<l>Che di nova bellezza il pregio ottenne;</l>
<l>Perché così concordi gli elementi</l>
<l>Non sono a regger sempre il bel lavoro?</l>
<l>Siano a serbarlo intenti</l>
<l>Come le stelle a farlo intente fôro.</l>
<l>Ma se quai fur nella beltà le tempre</l>
<l>Al nascer suo, tai sempre</l>
<l>Fussen nel viver, duol non sentirebbe,</l>
<l>Né per girar di ciel morir potrebbe.</l></lg>
<lg>
<l>Se avesse egual la vita a la bellezza</l>
<l>Questa novella e singolar fenice,</l>
<l>Rotte sarian le leggi di natura,</l>
<l>O di cento Cumane la vecchiezza</l>
<l>Vincerian gli anni suoi fuor di misura.</l>
<l>Se pur tante eccellenze Morte sprezza</l>
<l>E 'l bel corpo, e l'angelica figura,</l>
<l>E 'l lume che mi fa viver felice,</l>
<l>Bisogna, che languisca e venga meno,</l>
<l>(Però che ciò che nasce morir deve);</l>
<l>Almen come baleno</l>
<l>Non splenda in terra e si dilegue in breve;</l>
<l>Poiché per trarre al cielo i desir nostri,</l>
<l>Tanta beltà ne mostri,</l>
<l>Di che insieme col mondo io ti ringrazio,</l>
<l>Dànne, Signor, da contemplarla spazio.</l></lg>
<lg>
<l>Con gli occhi lacrimosi a coi crin sparti</l>
<l>Fra tante donne, e casti sacerdoti,</l>
<l>Andrai mesta, Canzon, di tempio in tempio,</l>
<l>Lacrime dando e voti</l>
<l>A Dio, che ponga fine al duro scempio</l>
<l>De la tua donna, e mia; va, che ti scorga</l>
<l>Angel felice, e porga</l>
<l>Ai giusti prieghi tuoi tanta virtute,</l>
<l>Che impetrino a me morte, o a lei salute.</l>
</lg>
</lg></div2>

<div2 type="poesia">
<head>XVI.</head>
<lg type="non-definito">
<lg>
<l>Qual mia benigna stella</l>
<l>Mi degna a tanta gioia,</l>
<l>Or che io più mi credea piangere invano?</l>
<l>Dolce mia fiamma bella,</l>
<l>Se mi togliea di noia</l>
<l>Il vederti talor, benché lontano,</l>
<l>Presa la bianca mano,</l>
<l>Che farà meco Amore?</l>
<l>O man più d'altra vaga</l>
<l>Per addolcir la piaga</l>
<l>Ch'eterna mi stampasti in mezzo al core,</l>
<l>Non sia a' begli occhi greve</l>
<l>Ch'io baci quest'avorio, e questa neve.</l></lg>
<lg>
<l>Occhi cari leggiadri</l>
<l>Ove arde viva face</l>
<l>Che ogni freddo pensier d'amor m'accende:</l>
<l>Occhi d'anime ladri,</l>
<l>Lume riposo e pace</l>
<l>Di questa vita mia che da voi pende;</l>
<l>Poiché non mi contende</l>
<l>Il vostro usato orgoglio</l>
<l>Che io mi sazî di voi,</l>
<l>Non sarò paventoso, come soglio,</l>
<l>Ma spiegherò le piume</l>
<l>A guisa di farfalla al vostro lume.</l></lg>
<lg>
<l>Non son le guance queste,</l>
<l>Ove Venere sparse</l>
<l>Di sua man gli amaranti, e' gelsomini,</l>
<l>E quanto bel celeste</l>
<l>Mai in fronte a l'alba apparse?</l>
<l>Son queste quelle perle e que' rubini,</l>
<l>Ond'escono i divini</l>
<l>Concenti, che beato</l>
<l>Fan pur chi n'ode il suono?</l>
<l>Che fui Amor, che sono?</l>
<l>Qual fu poc'anzi, e qual ora il mio stato?</l>
<l>Cosa repente impetro</l>
<l>Ch'era troppo al pensier poche ore addietro!</l></lg>
<lg>
<l>Vada a fondo di Lete</l>
<l>Ciò che potesse il pieno</l>
<l>Fonte turbar de le mie grazie nove:</l>
<l>Bevete, occhi, bevete</l>
<l>Il nettar, che 'l sereno</l>
<l>Di duo begli occhi fiammeggiando piove.</l>
<l>Io non invidio a Giove</l>
<l>L'ambrosia sua soave,</l>
<l>Mentre suggo qual ape</l>
<l>I fiori, ond'Amor rape,</l>
<l>Per adescar, quanto di dolce egli ave,</l>
<l>E bevo la doce aura</l>
<l>Che 'l mal di cotanti anni oggi ristaura.</l></lg>
<lg>
<l>Aura dolce che spiri</l>
<l>Odor, che vivo tiemme,</l>
<l>Conforta col soffiar l'anima mia;</l>
<l>Accogli i miei sospiri</l>
<l>Entro le belle gemme,</l>
<l>E giù li manda, ove 'l mio cor gl'invia.</l>
<l>Menami, o lattea via,</l>
<l>Al sommo del diletto:</l>
<l>O neve che m'infiamme,</l>
<l>Scopri le dolci mamme,</l>
<l>Ch'ondeggian sopra il latte del bel petto:</l>
<l>Mostrami il vago piede</l>
<l>Ch'orna di fior la terra, ov'egli incede.</l></lg>
<lg>
<l>Sostien vita, ch'io scopra</l>
<l>Il nascosto tesoro,</l>
<l>Che mi fea ricco andar sol del desire:</l>
<l>E de la nobil opra</l>
<l>Non pur le gemme, e l'oro,</l>
<l>Ma il terso, e molle avorio lieto ammire.</l>
<l>Cor mio perché t'adire?</l>
<l>Perché turbi 'l bel viso</l>
<l>Ch'or ora era sì chiaro?</l>
<l>Già il rasserena: o caro</l>
<l>Mio bene, i' sono in terra, o in paradiso?</l>
<l>Oimè ch'io moro: or quanto</l>
<l>Fia dolce il mezzo, se 'l principio è tanto?</l></lg>
<lg>
<l>O gallo iniquo e fiero,</l>
<l>Che col funebre strido</l>
<l>Il sonno insieme, e le mie gioie hai rotte.</l>
<l>Ancora è l'aer nero,</l>
<l>E tu salti dal nido:</l>
<l>E le fere si stan ne le lor grotte.</l>
<l>Sacrificio a la notte</l>
<l>Del sangue tuo si faccia,</l>
<l>Crudel, che in un momento</l>
<l>Hai sparso il bene al vento,</l>
<l>Ch'io stringea tra le braccia:</l>
<l>E la tua voce mora</l>
<l>Sicché dal letto unqua non desti Aurora.</l></lg>
<lg>
<l>Guarda se ria fortuna</l>
<l>Con noi vuol pace o tregua,</l>
<l>Quando nel sogno par che ancor ne segua.</l>
</lg>
</lg></div2>

<div2 type="poesia">
<head>XVII.</head>
<lg type="non-definito">
<lg>
<l>Signor la cui fiorita, e verde etate</l>
<l>Promette, ed apre sì leggiadro il frutto,</l>
<l>Che, anzi il dì, ne fa ingordo il mondo tutto,</l>
<l>Non pur la terra, che sì lieta fate;</l>
<l>Quel nome, ahimè, di frate</l>
<l>Che in bocca flebil vi risuona sempre,</l>
<l>Onde vi trae dal sen tanti sospiri,</l>
<l>E tant'acque dagli occhi, alto dolore,</l>
<l>Riponete nel core;</l>
<l>E basti, che mai tempo indi nol tiri,</l>
<l>Senza che lui chiamando si distempre:</l>
<l>Alta virtute alto cordoglio tempre.</l></lg>
<lg>
<l>Disconviensi a signor, ed a nipote</l>
<l>Di Alessandro, le gote,</l>
<l>Che pallido timor mai non coperse,</l>
<l>Sì spesso aver di molle pianto asperse.</l>
<l>Disconviensi a le man, che a spade e lance</l>
<l>Nacquer, da cui tanto si attende e spera,</l>
<l>Che il duol le occùpi da mattina a sera</l>
<l>Col velo a rasciugar l'umide guance.</l>
<l>Ma chi con giusta lance</l>
<l>Librerà le cagion del pianger vostro,</l>
<l>Che a raddoppiarne l'onde non v'esorti,</l>
<l>E a gridar: frate, frate, e giorno e notte?</l>
<l>Frate, che m'hai interrotte</l>
<l>Mille illustri speranze, e te ne porti</l>
<l>Il meglio, e 'l più di me nel sommo chiostro:</l>
<l>Frate, che l'arbor del bel nome nostro</l>
<l>Che ombrava Epiro un tempo, e Macedonia,</l>
<l>Sul bel terren d'Ausonia</l>
<l>Traslato cominciasti a far eterno:</l>
<l>Or per te teme di perpetuo verno.</l></lg>
<lg>
<l>Quanto il sol vede, ovunque scalda, e quanto</l>
<l>Nasconde ai raggi suoi la terra e 'l mare</l>
<l>Non dona a severo occhio il lagrimare.</l>
<l>In sì grave jattura, e in dolor tanto</l>
<l>Chi più vi vieta il pianto</l>
<l>Siete voi stesso, il cui valor divino</l>
<l>V'astringe a stimar lieve ogni uman pondo;</l>
<l>E del grand'avo la sembianza impressa</l>
<l>Che in voi vede oggi espressa,</l>
<l>Vie più che in altri dei nepoti, il mondo:</l>
<l>Così ci vedesse anco il buon destino!</l>
<l>Seguite dunque all'immortal cammino</l>
<l>Chi nel volto e nel cor simìl vi fue;</l>
<l>Dietro a le alte orme sue</l>
<l>Non pur movete le animose piante,</l>
<l>Ma fate sforzo di passargli innante!</l></lg>
<lg>
<l>E se v'è tolto il modo di avanzarlo,</l>
<l>Con soggiogar del mondo maggior parte,</l>
<l>Non che il valor in voi mancasse e l'arte,</l>
<l>O l'alto cor temesse di tentarlo;</l>
<l>Ma perché attende Carlo</l>
<l>Pien di scettri, e non voi sì altiera impresa;</l>
<l>Poiché fortuna invidiosa avara</l>
<l>Non volle a paro di natura darvi,</l>
<l>Cercate voi d'alzarvi</l>
<l>Con più degne armi a fama vie più chiara</l>
<l>Per quella strada che non vi è contesa;</l>
<l>Fate incontro agli estremi alta difesa.</l>
<l>Non vi vinca né doglia né diletto,</l>
<l>Né qualunque altro affetto,</l>
<l>Sotto il quale Alessandro cadde spesso;</l>
<l>Ed abbiate il trionfo di voi stesso.</l></lg>
<lg>
<l>A l'ira, ch'è sì rapida e sì forte,</l>
<l>Che la ragione atterra, e 'l mondo sforza,</l>
<l>Io vidi voi talor far tanta forza,</l>
<l>Che a mezzo del fervor le deste morte.</l>
<l>Amor, ne la cui corte</l>
<l>Messaggio di ragion raro pose orma,</l>
<l>(Perché dal torto, e dal voler si regge)</l>
<l>Sul più bel fior degli anni, in che siete ora,</l>
<l>Voi avete talora</l>
<l>Costretto a porsi in bocca il fren di legge,</l>
<l>Ed a cangiar natura, usanza, e forma.</l>
<l>O dei leggiadri amanti esempio, e norma,</l>
<l>Or languido dolor avrà la palma</l>
<l>Di vincer l'invitta alma?</l>
<l>Orsù le sparse sue virtù raccoglia;</l>
<l>Vinse l'ira, e 'l piacer; vinca la doglia.</l></lg>
<lg>
<l>Chi vinse due guerrier vieppiù possenti,</l>
<l>Ceder non deve a men gagliardo, e solo;</l>
<l>Altro impero ha il piacer, che non ha il duolo,</l>
<l>Ed altro l'ira ne l'umane menti.</l>
<l>Quanti a l'onde, ed ai venti</l>
<l>Dell'ira e del dolor fur saldo scoglio,</l>
<l>Che al foco del piacer poscia, qual molle</l>
<l>Fragilissima cera, venner meno?</l>
<l>Così questo veneno</l>
<l>Chi si gonfia di lui rend'ebbro e folle!</l>
<l>Unga man propria salutifero oglio,</l>
<l>Signor, sul vostro e su l'altrui cordoglio;</l>
<l>Di vostra alta eloquenza aprasi il fonte,</l>
<l>E cacciando la fronte</l>
<l>Fuor de le lane lagrimose ed adre</l>
<l>Consolate talor l'inclito padre.</l></lg>
<lg>
<l>Di lui, ch'era altro voi, la morte acerba</l>
<l>Porti il buon vecchio in pace, e gli occhi asciughe,</l>
<l>Forse il piè grave, e le onorate rughe</l>
<l>Pietà celeste a maggior ben riserba.</l>
<l>E se morte superba,</l>
<l>Acciocché il mondo non ne gisse allegro,</l>
<l>Partì sì cara, e sì leggiadra coppia,</l>
<l>E 'l mezzo, ladra, vi rubò di voi,</l>
<l>A' fieri colpi suoi</l>
<l>Lo splendor vostro in terra si raddoppia;</l>
<l>Non pur riman, com'era prima integro,</l>
<l>Dov'ella pensò farlo scemo, e negro.</l>
<l>Ornaste un mondo, ora due voi n'ornate,</l>
<l>Perché insieme vivrete,</l>
<l>Mentre l'un non si spoglia il mortal velo,</l>
<l>Ei con voi in terra, e voi con lui nel cielo.</l></lg>
<lg>
<l>Voi vivrete con lui sovra la terra</l>
<l>Malgrado di colei, che ne l'ha tolto,</l>
<l>Col membrar dei costumi e del bel volto,</l>
<l>Sopra cui pianse il marmo che l'atterra.</l>
<l>E quando in trita terra</l>
<l>Più fìa converso, in voi men sarà spento,</l>
<l>E col pensar al ben, che su possiede,</l>
<l>E col cantar, e col parlar di lui:</l>
<l>Ed ei vivrà con vui</l>
<l>Lassù, mercé del lume, in cui vi vede,</l>
<l>Con tener di voi guardia, e stare intento</l>
<l>Al viver vostro ogni ora, ogni momento.</l>
<l>E con pregar dinanzi al sommo Sole</l>
<l>Che vi dia chiara prole;</l>
<l>Che tardi a lui vi chiami; e in terra, e in onde</l>
<l>I bei vostri desir sempre seconde.</l></lg>
<lg>
<l>Canzon sovr'acque, e sovra legni nata</l>
<l>Fra disagi, rumor, perigli, e lezzo,</l>
<l>Vattene là, ove il mezzo</l>
<l>Dell'anima lasciai, riva beata,</l>
<l>Che tutte l'altre di delizie avanza;</l>
<l>Al giovinetto illustre, onde speranza</l>
<l>Verde, e secura ad ogni età riservo,</l>
<l>Dirai: devoto servo,</l>
<l>Mentre fra calme e venti or siede e or vola,</l>
<l>Così, Signor, da lunge vi consola.</l>
</lg>
</lg></div2>
</div1>
<div1 type="parte">
<head>POESIE</head>
<head>DI METRO VARIO</head>
<div2 type="poesia">
<head>I.</head>

<lg type="non-definito">
<l>Caro amoroso neo,</l>
<l>Che sì illustri un bel volto</l>
<l>Col nero tuo, fra 'l suo candore accolto;</l>
<l>Se per te stesso sei</l>
<l>Tu pur macchia, o difetto,</l>
<l>Con qual'arte perfetto</l>
<l>Poi rendi il colmo delle grazie in lei?</l>
<l>Forse macchie sì belle</l>
<l>Sono del ciel le stelle?</l>
<l>Ma se tali ha costei</l>
<l>In sua beltà le mende;</l>
<l>Quai poi saranno i fregi, ond'ella splende?</l>
</lg></div2>

<div2 type="poesia">
<head>II</head>
<lg type="non-definito">
<l>In dir, che sete bella</l>
<l>Scemo la vostra lode.</l>
<l>Madonna, e mi riprende ognun, che m'ode.</l>
<l>Non v'è nome conforme a quel che siete:</l>
<l>Non so che cosa avete</l>
<l>Più dell'uman, più del divino ancora:</l>
<l>I capei dell'aurora,</l>
<l>Gli occhi del sol, la fronte della luna:</l>
<l>E se bellezza alcuna</l>
<l>Immaginar si può, che non si vede,</l>
<l>La veggio sol in voi, ch'ogni altra eccede.</l>
<l>Né più bella di voi esser potria</l>
<l>Bontà, s'avesse corpo, o leggiadria.</l>
</lg></div2>

<div2 type="poesia">
<head>III</head>
<lg type="non-definito">
<lg>
<l>Quando io vidi, madonna,</l>
<l>Con quella bianca man bagnarmi il petto;</l>
<l>Certo, mossa a pietà, col freddo umore</l>
<l>Cerca far scemo il mio soverchio ardore,</l>
<l>Dissi al cor, pien di gioia e di sospetto.</l>
<l>Ahimè! che più l'acceser le dolci acque!</l>
<l>E quel che più mi spiacque,</l>
<l>Fu che arser dentro e mi agghiacciâr di fuore.</l>
<l>Ond'io bagnando più con gli occhi miei,</l>
<l>Come, lasso! gridai, contro costei</l>
<l>Mi gioverà mai schermo, tempo, o loco,</l>
<l>Se dentro l'acqua porta acceso il foco?</l></lg>
<lg>
<l>Non mi biasmate, donna,</l>
<l>Se io mostrai ne' sembianti</l>
<l>Di schivar l'acqua, che bramar dovrei</l>
<l>Da quella man che fila gli anni miei,</l>
<l>Perché son diseguale a gli altri amanti.</l>
<l>Brama ogni spirto acceso uscir dal foco,</l>
<l>Ed io d'entrarvi più sempre desio,</l>
<l>Perché dal foco ho tutto il viver mio:</l>
<l>Né mai, poi ch'io fui vostro, in alcun loco</l>
<l>Fu d'altro cibo l'anima nudrita:</l>
<l>Mancando il foco, mancheria la vita.</l></lg>
<lg>
<l>Nol negherò, madonna:</l>
<l>Io fuggo l'acqua, e fuggirolla sempre,</l>
<l>Come quel che potria</l>
<l>Molto scemar de la dolcezza mia,</l>
<l>Se è ver che l'un contrario l'altro stempre.</l>
<l>Nel foco ora contento il cor si sface:</l>
<l>Arder per vostro amor tanto mi piace,</l>
<l>E dal primiero di tanto mi piacque,</l>
<l>Che, acciò non manchi il foco, io fuggo l'acque.</l>
</lg>
</lg></div2>

<div2 type="poesia">
<head>IV</head>
<lg type="non-definito">
<l>Oh! lieto giorno! Un'alma sì gentile</l>
<l>Non si sdegnò con umiltà chinarsi,</l>
<l>Anzi prender per mano</l>
<l>Un che tenea per grazia, di lontano</l>
<l>Poter mirarla riverirla e starsi.</l>
<l>Atto leggiadro, onesto, alto, ed umile,</l>
<l>Di te pensando l'alma ride e geme;</l>
<l>Gloriar mi posso e lamentare insieme:</l>
<l>Gloriar de l'alto onore,</l>
<l>Lamentar de l'inganno dolce e strano,</l>
<l>Ché, dimostrando fuore</l>
<l>Prender la man, dentro si prese il core:</l>
<l>E quel ch'è più, quando partir convenne,</l>
<l>La man ben mi lasciò, ma 'l cor si tenne.</l>
</lg></div2>

<div2 type="poesia">
<head>V</head>
<lg type="non-definito">
<l>Se per eterno dono</l>
<l>E 'l credere e 'l voler liberi sono,</l>
<l>Perché da voi credenza a quel si chiede,</l>
<l>Cui né ragion né voglia lo concede?</l>
<l>Nulla opran le parole,</l>
<l>Perché ciò che si narra e non si vede,</l>
<l>Quanto maggior si pinge, non si crede.</l>
<l>E se direte che 'l dimostran l'opre,</l>
<l>Non sempre per gli effetti il cor si scopre.</l>
<l>Ride Annibale in bocca, e piange in core:</l>
<l>Gode Cesare dentro, e duolsi fuore.</l>
<l>Vano è dunque il cercar ch'io porga fede</l>
<l>A quel che non si deve né si vuole,</l>
<l>Se per eterno dono</l>
<l>Il credere e 'l voler liberi sono.</l>
</lg></div2>

<div2 type="poesia">
<head>VI</head>
<lg type="non-definito">
<l>Se è ver quel che si legge,</l>
<l>Che l'amante in quel che ama si trasforma,</l>
<l>Presa l'amata forma;</l>
<l>Io non sono più quel ch'era, ma son voi.</l>
<l>Se cosa dunque ho detta che v'annoi,</l>
<l>Non incolpate, donna, il parlar mio,</l>
<l>Ché lo diceste voi, non lo diss'io.</l>
</lg></div2>

<div2 type="poesia">
<head>VII</head>
<lg type="non-definito">
<l>Se invidia nol consente,</l>
<l>Or come il fèr le stelle?</l>
<l>Mandar cose quaggiù di lor più belle?</l>
<l>Credo che fur sì intente</l>
<l>A la bell'opra e al dilettoso affanno,</l>
<l>Che non s'accorser del lor proprio danno.</l>
</lg></div2>

<div2 type="poesia">
<head>VIII</head>
<lg type="non-definito">
<lg>
<l>Quel vago animaletto,</l>
<l>Che per gioir del lume volar suole,</l>
<l>Incauto corse a' raggi del mio sole:</l>
<l>E mentre a l'alta luce intorno aggira,</l>
<l>Siccome avviene a chi troppo alto aspira,</l>
<l>Ardè, e con le alette arse del loco</l>
<l>Movendo per scampar cercava loco.</l>
<l>Tesa da Amor vide una rete d'oro,</l>
<l>E vi s'avvolse, e lieto disse: io moro.</l>
<l>Prima che uscisse fuor de' bei legami,</l>
<l>Ei medesmo affrettando il suo morire,</l>
<l>Come uom che vita sprezzi e gloria brami,</l>
<l>Morì; ma in sul morir fu udito dire:</l>
<l>Non fu giammai, né fia</l>
<l>Vita più dolce de la morte mia.</l></lg>
<lg>
<l>Deh tira indietro il piede,</l>
<l>O tu qualunque sei, e non calcarmi:</l>
<l>Inchinar ti dovresti ed adorarmi.</l>
<l>Benché io sia un vermicciuol che nulla vale,</l>
<l>Non mi spregiar, se sotto il piè mi miri,</l>
<l>Perché, al gran pregio che 'l mio volo ottenne,</l>
<l>Io son degno di star sovra le stelle;</l>
<l>Ma non s'ha l'onor sempre al merto eguale.</l>
<l>Fur mia prigion due trecce le più belle</l>
<l>Che mai coprisse velo,</l>
<l>E 'l mio morir da' più begli occhi venne</l>
<l>Che mai splendesser col mirar del cielo.</l>
<l>Son morta, e godo, perch'è tal mio stato,</l>
<l>Che porge invidia ad ogni cor beato:</l>
<l>Anzi, se mi spiacesse un tal morire,</l>
<l>I bei capelli e la beltà infinita,</l>
<l>Che mi diêr morte, mi potrian dar vita.</l></lg>
<lg>
<l>Se un Icaro, un Fetonte</l>
<l>Per troppo ardir già spenti il mondo esclama,</l>
<l>Quel che perdèr di vita, ebber di fama;</l>
<l>Di me farfalla pargoletta e frale</l>
<l>Qual fia la gloria fra' più vaghi augelli,</l>
<l>Ch'abbi ardir di spiegar le picciole ale</l>
<l>Al gran splendor de gli occhi e de' capelli,</l>
<l>Ove Amor vinto regna,</l>
<l>E cercai con onor morte sì degna?</l>
<l>Qual pregio, udendo dire:</l>
<l>Ogni farfalla, spenta in sul gioire,</l>
<l>Intorno un picciol lume morir suole,</l>
<l>Questa ebbe morte per gioir del sole?</l></lg>
<lg>
<l>Fu certo avventuroso il morir mio,</l>
<l>Tra voi morendo, o vaghi e bei capelli,</l>
<l>Che l'ambre fate e l'or parer men belli.</l>
<l>Ma, se oltre ciò, tra voi</l>
<l>Un Sol di me faceva sepoltura,</l>
<l>Quanto più saria stata mia ventura!</l>
<l>Ahi! superbo e sfrenato alto desio,</l>
<l>Che chiedi? ancor più vuoi?</l>
<l>Bastar mi dee, se morta in me provai</l>
<l>Un ben che viva non conobbi mai.</l>
<l>Io non son morta: anzi se ben m'accorsi,</l>
<l>Quando mostrai morire, a viver corsi.</l>
<l>O lieto dì! Chi ebbe mai tal sorte?</l>
<l>Trovar la vita ascosa entro la morte.</l></lg>
<lg>
<l>Tra le più belle chiome,</l>
<l>Che mai fosser da ninfa in altra etate</l>
<l>In guardia al velo o in preda al vento date,</l>
<l>Il viver mio lasciai, e non so come,</l>
<l>Perché sì dolcemente a morte corsi</l>
<l>Che del morir, morendo, non m'accorsi:</l>
<l>Anzi né l'un né l'altro non scernea;</l>
<l>Ond'io fra me dicea:</l>
<l>Dunque esser può, tanto il piacer m'offosca,</l>
<l>Che né vita, né morte io non conosca?</l>
<l>Se morte è amara e colma di tormento,</l>
<l>Morta non son; ché dolce è quel ch'io sento.</l>
<l>Se vita senza membra non ha loco,</l>
<l>Come son viva, se sono arsa al foco?</l>
<l>Pur mi conobbi fuor di vita alfine.</l>
<l>O bellezze divine,</l>
<l>Mi date morte sì dolce e gradita,</l>
<l>Ch'io non m'avveggio se ella è morte o vita.</l></lg>
<lg>
<l>Deh! se al beato loco</l>
<l>Volar potessi, ove quel sol risplende,</l>
<l>Che m'arse e ancise, e morta ancor m'incende,</l>
<l>Il ben di mia ventura quanto fora!</l>
<l>Forse tra 'l lucido oro e 'l vivo foco</l>
<l>Un'altra volta ascesa,</l>
<l>Ond'ebbe morte avrebbe vita ancora.</l>
<l>Ché se col dar la morte al mondo odiosa</l>
<l>Tanta dolcezza e tanta gioia s'ebbe,</l>
<l>Col dar la vita or qual piacer s'avrebbe?</l></lg>
<lg>
<l>Ogni vita mi spiace,</l>
<l>Tanto la morte mi diletta e piace:</l>
<l>Anzi può nova sorte</l>
<l>Che odio vita per se, l'amo per morte.</l>
<l>Io penso a la gran gioia</l>
<l>Ch'ebbi morendo, e vaga del gioire</l>
<l>Vorrei sempre morire.</l>
<l>Ma visto poi, che legge eterna addita</l>
<l>Che chi non vive, ella non vuol che moia,</l>
<l>Per gustar quella gioia alta infinita,</l>
<l>Acciò possa morir bramo la vita.</l></lg>
<lg>
<l>Parrà miracol nuovo e strano al mondo</l>
<l>Che un vermicciuol sì fral come son io,</l>
<l>A mal grado di morte e di natura,</l>
<l>Oggi fra voi favelli;</l>
<l>Ma dal primo miracolo il secondo</l>
<l>Nascer ben può, chi con ragion misura.</l>
<l>Se la virtù infinita</l>
<l>De gli occhi, che m'han morta, e de' capelli,</l>
<l>Pon far sì che sia dolce il morir mio,</l>
<l>Ben potran far ch'io viva senza vita,</l>
<l>E senza lingua parli, e sappia dire,</l>
<l>E sia dolce 'l parlar come 'l morire.</l></lg>
<lg>
<l>Felice e troppo audace animaletto,</l>
<l>Da cui, volando, sì bel fin si scelse,</l>
<l>Sarà non pur fra mosche ed api e vespe</l>
<l>Gran tempo il nome tuo chiaro e celebre;</l>
<l>Ma, nobil pellegrino, aquile eccelse,</l>
<l>E qual col vol ne l'aria più s'interna,</l>
<l>Avran de la tua fama invidia eterna.</l>
<l>Duo lumi, al cui apparire</l>
<l>Sembran gli occhi del cielo ombre e tenebre,</l>
<l>Due bionde chiome rilucenti e crespe,</l>
<l>Per cui tinto d'invidia Apollo geme,</l>
<l>Furon ministri a la tua morte insieme,</l>
<l>E, perché fosse stato il tuo morire</l>
<l>E dolce sempre ed onorato e pulcro,</l>
<l>Quei la morte ti diêr, queste il sepulcro.</l>
</lg>
</lg></div2>

<div2 type="poesia">
<head>IX</head>
<lg type="non-definito">
<l>Io canteria di voi sì lungamente</l>
<l>Che mi farei da l'Indo al Mauro udire,</l>
<l>Se a par gisser le voci al bel desire.</l>
<l>Ma se nel ciel, donde voi siete mossa,</l>
<l>Donna, non che nel mondo,</l>
<l>Fra le più belle e più leggiadre cose</l>
<l>Beltà non trovo a cui sembrar vi possa,</l>
<l>Del mio lungo tacer mi scuso e glorio.</l>
<l>L'oro, il cristallo, l'ebano, e le rose,</l>
<l>I rubini, le perle, e 'l terso avorio</l>
<l>Tanto han del vostro bel minor bellezza,</l>
<l>Quanto ha del morto il vivo più vaghezza:</l>
<l>Venere e l'altre stelle</l>
<l>Tanto di voi, quanto del sol men belle:</l>
<l>E 'l sol tanto minore,</l>
<l>Quanto è del riscaldar l'arder maggiore.</l>
<l>Che dirò dunque? Nulla. Io mi confondo:</l>
<l>Io non so più che dire,</l>
<l>Se non: cangisi il nome che avea pria,</l>
<l>E chi vuol dir beltà, dica Maria.</l>
</lg></div2>

<div2 type="poesia">
<head>X</head>
<lg type="non-definito">
<l>Occhi soavi. Ahi! lasso, e che diss'io?</l>
<l>Occhi non già. E che? Non so che dire.</l>
<l>Ancor che da la terra io prenda ardire</l>
<l>Poggiare al ciel, che fo? Se io dico: stelle;</l>
<l>Mento. Non furo mai, né fien sì belle.</l>
<l>S'io vi agguagliassi al sol, nulla direi;</l>
<l>Perché l'ho visto io con gli occhi miei</l>
<l>Vinto da voi nel più sereno cielo</l>
<l>Porsi di nubi, innanzi al volto, un velo,</l>
<l>Che dunque dir potrei?</l>
<l>Perdonate a voi stessi il fallir mio,</l>
<l>Se non ritrovo come;</l>
<l>Che la troppa beltà vi toglie il nome.</l>
</lg></div2>

<div2 type="poesia">
<head>XI</head>
<lg type="non-definito">
<l>Spesso un pensier mi chiede,</l>
<l>Qual sia, donna, maggior, vostra beltade</l>
<l>Ovver la pena mia ch'indi procede.</l>
<l>Io che comincio a noverar gli affanni,</l>
<l>Lasso!, di cotanti anni,</l>
<l>E le sventure mie nel mondo rade,</l>
<l>Dico: il mio duolo eccede</l>
<l>Quanto per meraviglia oggi si vede.</l>
<l>Poscia che a voi son col pensier rivolto,</l>
<l>E l'aria scorgo e la beltà del volto,</l>
<l>Senza l'altro mirar, grido: che male</l>
<l>Si può soffrire a tal bellezza eguale?</l>
<l>Al fin dubbioso lascio il mio pensiero,</l>
<l>Né so qual sia maggior; questo è ben vero:</l>
<l>Fra gli altri ambeduo noi portiamo il vanto,</l>
<l>Voi di bellezza, ed io di doglia e pianto.</l>
</lg></div2>

<div2 type="poesia">
<head>XII</head>
<lg type="non-definito">
<l>Alma gentil, che vaga</l>
<l>Del ciel, dove nascesti, notti e giorni</l>
<l>Or con parole ed or con opre sante</l>
<l>Chinata innanzi a Dio lieta soggiorni,</l>
<l>Deh! mentre poggia il vol dei prieghi vostri</l>
<l>Ne' più bei luoghi de' stellati chiostri,</l>
<l>Chiedete il don, fra le altre grazie, a Dio,</l>
<l>Che dopo morte il nudo spirto mio</l>
<l>Scampi dal duro inferno:</l>
<l>O, se fuggir non puote il foco eterno</l>
<l>Per l'empie colpe mie che son cotante,</l>
<l>Fugga almen l'acqua de l'eterno obblio;</l>
<l>Ché non tanto temo io l'infernal doglia,</l>
<l>Quanto che l'amar voi non mi si toglia.</l>
</lg></div2>

<div2 type="poesia">
<head>XIII</head>
<lg type="non-definito">
<l>Gelosa dea, che giova</l>
<l>Che al costui petto guardian mi sia,</l>
<l>Perché di cento lumi ho il capo adorno?</l>
<l>S'ella abbarbaglia il sol di mezzogiorno,</l>
<l>Che farà dunque de la vista mia?</l>
<l>Lasso! che quante volte, per far prova,</l>
<l>Di mirar gli occhi suoi prendo ardimento,</l>
<l>Tante fiate ottenebrar mi sento.</l>
<l>Non sperar dunque più nel mio soggiorno,</l>
<l>Se come cento lumi ho qui d'intorno,</l>
<l>Mille n'avessi e mille e mille meco,</l>
<l>Sempre mirando i suoi tornerei cieco.</l>
</lg></div2>

<div2 type="poesia">
<head>XIV</head>
<lg type="non-definito"><l>Piacesse al ciel, madonna,</l>
<l>Che il foco, onde per voi m'ardo e consumo</l>
<l>Dentro, vi si mostrasse un dì di fuore,</l>
<l>Se non si può col caldo, almen col fumo,</l>
<l>Per scemare il mio duol con vostra fede;</l>
<l>Ché assai men duole il mal, quando altri il crede.</l>
<l>Ma, acciò che 'l ver sia occolto ad ambidoi,</l>
<l>A me 'l vostro gran ghiaccio, a voi 'l mio ardore,</l>
<l>L'ingiusto mio signore</l>
<l>Fa che da voi, che siete neve in voi,</l>
<l>Escan le ardenti fiamme ond'io mi sfaccio,</l>
<l>E da me, che son foco, n'esca il ghiaccio.</l>
</lg></div2>

<div2 type="poesia">
<head>XV</head>
<lg type="non-definito">
<l>Qual'erba o qual incanto</l>
<l>Salderà mai le piaghe del cor mio,</l>
<l>Se non le può saldar sdegno ed obblio?</l>
<l>Ma che può far né l'un né l'altro, se io,</l>
<l>Del proprio danno ingordo,</l>
<l>Obblio l'amaro, e 'l dolce mi ricordo?</l>
<l>Memoria disleal, volontà fiera,</l>
<l>Perché non giunga a riva il duol ch'io sento,</l>
<l>Di contrario liquor fate l'unguento.</l>
<l>Per voi son pur quel ch'era:</l>
<l>Voi mi piagate, che sanar dovreste.</l>
<l>E qual pietà celeste</l>
<l>Mi terrà fuor d'angoscia e fuor di tedio,</l>
<l>Se nasce il mal dove attendea rimedio?</l>
</lg></div2>

<div2 type="poesia">
<head>XVI</head>
<lg type="non-definito">
<lg>
<l>Dolorosi martir, fieri tormenti,</l>
<l>Duri ceppi, empi lacci, aspre catene,</l>
<l>Ov'io la notte e il dì, l'ore e i momenti</l>
<l>Misero piango il mio perduto bene,</l>
<l>Triste querele, voci, urli, e lamenti,</l>
<l>Lacrime spesse, e sempiterne pene</l>
<l>Sono i miei cibi e la quiete cara</l>
<l>De la mia vita oltre ogni assenzio amara.</l></lg>
<lg>
<l>Poi che disciolto a trionfar ne vegno,</l>
<l>A la porta del tempio scriver voglio:</l>
<l>Amanti, assai può amor, ma più può sdegno.</l>
</lg>
</lg></div2>

<div2 type="poesia">
<head>XVII</head>
<sp><speaker>AMATA.</speaker>
<lg>
<l>Io qui, Signor, ne vegno</l>
<l>Non già perché a le leggi</l>
<l>Soggetta io sia de l'amoroso regno,</l>
<l>Ma perché tu che puoi</l>
<l>Costringa questo menzogner fallace</l>
<l>A serbar sua promessa, e quella fede,</l>
<l>Che sovente ei mi diede,</l>
<l>Per l'arco tuo giurando e per la face.</l>
<l>E ben dinanzi a lei,</l>
<l>Che di nostra natura in cima siede,</l>
<l>Fatto citar l'avrei;</l>
<l>Ma pur costui si vanta</l>
<l>Ch'è tuo servo e soggetto,</l>
<l>E 'l giudizio d'ogni altro è a lui sospetto:</l>
<l>Io te già non ricuso,</l>
<l>Se ben un tuo stranier seguace accuso.</l></lg>
<lg>
<l>Signore, costui fece,</l>
<l>Non pregato da me, libero dono</l>
<l>Dell'arbitrio, del core, e de la mente;</l>
<l>E m'affermò sovente</l>
<l>Ch'io poteva a mio senno</l>
<l>Dispor d'ogni sua voglia,</l>
<l>E che d'ogni mio cenno</l>
<l>Ei si farebbe inviolabil legge.</l>
<l>Se dunque io donna sono</l>
<l>De l'alma e del suo core,</l>
<l>Deggio poter disporre</l>
<l>Com'ei ne fea, pria che facesse il dono</l>
<l>Ei siccome signore</l>
<l>Può far il suo talento</l>
<l>Di legittimo servo,</l>
<l>Può cambiarlo con oro e con argento,</l>
<l>O può donarlo altrui;</l>
<l>Così poss'io di lui.</l></lg>
<lg>
<l>L'anima sua ch'ancella</l>
<l>Si fe' del mio volere</l>
<l>Non dee mostrarsi ai miei desir rubella.</l>
<l>Ecco ch'io le comando</l>
<l>Che volga ad altro oggetto</l>
<l>I suoi pensieri, amando;</l>
<l>Ecco ch'io vo ch'ei serva</l>
<l>Ad altra donna, e sia</l>
<l>Ormai sua, e non più mia.</l>
<l>Faccia faccia il mio impero,</l>
<l>Né si mostri ritrosa</l>
<l>A le mie giuste voglie;</l>
<l>E s'ella irriverente</l>
<l>Contradirmi pur osa,</l>
<l>A te me ne richiamo,</l>
<l>Signor giusto e possente.</l>
<l>Opra tu i dardi e 'l foco</l>
<l>I lacci e le catene,</l>
<l>E s'altro hai nel tuo regno</l>
<l>Più gravi e fiere pene:</l>
<l>Sai che giusto egualmente esser conviene</l>
<l>A chi regge e governa</l>
<l>Con la gente soggetta, e con l'esterna.</l></lg>
</sp>
<sp><speaker>AMANTE</speaker>
<lg>
<l>Il ver parla Madonna,</l>
<l>Ma rigorosa e dura</l>
<l>Si mostra sua ragion oltre misura.</l>
<l>Son servo suo, nol nego,</l>
<l>Né negarlo potrei;</l>
<l>E pur, qual servo, al petto</l>
<l>Con infiammate note</l>
<l>Porto il suo nome impresso,</l>
<l>Sì ch'altri il segno cancellar non puote.</l>
<l>Ed è ver che giurando ho a lei promesso,</l>
<l>Ch'ognor del suo volere</l>
<l>Farei legge a me stesso;</l>
<l>Ma che vuol? che comanda?</l>
<l>Nulla è sì malagevole e sì greve,</l>
<l>Ch'a me, per obbedirla,</l>
<l>Non sia facile e lieve;</l>
<l>Non rapidi torrenti,</l>
<l>Non inospiti selve</l>
<l>Piene d'armi e di belve,</l>
<l>Non pioggia, turbo, o vento,</l>
<l>Non l'ocean turbato,</l>
<l>Non de l'alpi nevose</l>
<l>I dirupati sassi</l>
<l>Dal suo servigio arresteran miei passi.</l></lg>
<lg>
<l>Vuol che col petto inerme</l>
<l>Vada tra mille schiere?</l>
<l>Vuol che assaglia le fiere</l>
<l>De l'arenosa Libia?</l>
<l>O vuol ch'io tenti il varco,</l>
<l>Di Stige e d'Acheronte?</l>
<l>Ecco per obbedir le voglie ho pronte.</l>
<l>Ma se vuol ch'io non l'ami,</l>
<l>Se vuol ch'arda e sospiri</l>
<l>Per altra, e volga altrove i miei desiri,</l>
<l>Vuol impossibil cosa, e cosa ingiusta,</l>
<l>Che non vorrei potendo,</l>
<l>E non potrei volendo.</l>
<l>Quando le feci il dono</l>
<l>De la morte e del cuore,</l>
<l>Ben volontario il feci,</l>
<l>Ed oltra il mio volere</l>
<l>Ciò volse il cielo, e tu il volesti, Amore.</l>
<l>Ma posto ch'io volessi</l>
<l>Per far lei paga e lieta</l>
<l>Drizzar i miei pensieri ad altra meta,</l>
<l>Sosterresti 'l tu, Amore?</l>
<l>Sofferirebbe il cielo?</l>
<l>Non certo. Or che poss'io?</l>
<l>Posso forzar le stelle,</l>
<l>Posso forzar gli Dei?</l>
<l>Dunque, in pace sopporti</l>
<l>Costei d'esser amata,</l>
<l>Poiché il mio affetto è tale,</l>
<l>Che volontario insieme anco è fatale.</l>
<l>E s'ella a strazio, e a morte</l>
<l>Crudel pur mi condanna,</l>
<l>Non ricuso morire,</l>
<l>Purché insieme si dica</l>
<l>Che sol per troppo amar l'ho sì nemica.</l></lg>
</sp>
<sp><speaker>AMORE</speaker>
<lg>
<l>Ama tu come fai,</l>
<l>E tu tempra lo sdegno:</l>
<l>Che l'amata riami ben lo sai,</l>
<l>Antica legge è questa del mio regno.</l>
<l>Questa vostra pietate</l>
<l>Non refrigerio al core,</l>
<l>Ma dà forza all'ardore;</l>
<l>Dunque d'esser pietosa omai cessate</l>
<l>In così strana guisa,</l>
<l>Che ne sia l'alma uccisa;</l>
<l>Perch'ella vi desia</l>
<l>O in estremo crudele, o in tutto pia.</l>
</lg></sp></div2>

<div2 type="poesia">
<head>XVIII</head>
<lg type="non-definito">
<l>Mentre nubi di sdegno</l>
<l>Fra i vostri occhi o 'l mio core</l>
<l>Fur interposte, egli soffrì l'ardore;</l>
<l>Or che chiaro si gira</l>
<l>Il sol di quei bei lumi,</l>
<l>Forz'è che si consumi</l>
<l>L'anima esposta a sì gran foco ignuda.</l>
<l>Poiché dunque può l'ira</l>
<l>Temprar sì ardente face,</l>
<l>Più che pietà non face,</l>
<l>Siatemi, prego, per pietà più cruda.</l>
</lg></div2>

<div2 type="poesia">
<head>Xix</head>
<lg type="non-definito">
<lg>
<l>Se quel dolor, che va innanzi al morire,</l>
<l>È tal ch'agguagli il mio; ciascun mortale</l>
<l>Si doglia d'esser nato, e se n'adire.</l></lg>
<lg>
<l>Ma non cred'io, che morte, quando assale,</l>
<l>E quando della vita il filo incide,</l>
<l>Porga dolor, ch'al mio sen vada eguale.</l></lg>
<lg>
<l>Quando si muore, il corpo sol s'uccide,</l>
<l>Ma quando uom, ch'ama, dal suo ben diparte,</l>
<l>L'anima, ch'era integra, si divide.</l></lg>
<lg>
<l>Anzi la più perfetta e maggior parte</l>
<l>Negli occhi altrui riposta si rimane:</l>
<l>Che amor di propria man la tronca e parte.</l></lg>
<lg>
<l>Dunque da voi convien ch'io m'allontane,</l>
<l>O dell'anima mia parte più cara,</l>
<l>Per commetter la vita all'onde insane?</l></lg>
<lg>
<l>O dì, che mal per me Febo rischiara,</l>
<l>E qual sarà, giungendo, la partita,</l>
<l>Se, aspettandola solo, ella è sì amara?</l></lg>
<lg>
<l>Dammi, pietosa morte, a tempo aita:</l>
<l>Se mi fia del mio ben la via precisa,</l>
<l>Prima che parta il piè, parta la vita.</l></lg>
<lg>
<l>Meglio è, lasciando qui la carne uccisa,</l>
<l>Rimanersi con voi quest'alma intera,</l>
<l>Che, lontana da voi, girsen divisa.</l></lg>
<lg>
<l>Oh fortuna volubile e leggiera!</l>
<l>Appena vidi il sol, che ne fui privo;</l>
<l>E al cominciar del dì giunse la sera.</l></lg>
<lg>
<l>Lunge da voi (se da voi lunge io vivo)</l>
<l>Le lagrime, il pensiero, e la speranza</l>
<l>Saranno cibo mio, d'ogni altro schivo.</l></lg>
<lg>
<l>E se dal lungo pianto ora m'avanza,</l>
<l>Il sonno in braccio per pietà mi renda</l>
<l>La bella, cara, angelica sembianza.</l></lg>
<lg>
<l>Ma questo, ahimè, tem'io, ch'invan s'attenda:</l>
<l>Come il sonno amator delle fredde ombre</l>
<l>Portar può cosa, che tanto arda e splenda?</l></lg>
<lg>
<l>Né fia ch'uman pensier dipinga ed ombre</l>
<l>Celeste lume, ond'è il bel viso adorno;</l>
<l>Sì che dal tristo cor le nebbie sgombre.</l></lg>
<lg>
<l>Né, perch'io vada ove che nasce il giorno,</l>
<l>Avrà mai raggio il sol così lucente,</l>
<l>Che mi sgombri le tenebre d'intorno.</l></lg>
<lg>
<l>Altra aurora bisogna, altro oriente</l>
<l>Agli occhi miei, per cui, senza voi, sono,</l>
<l>Il cielo oscuro, e le sue luci spente.</l></lg>
<lg>
<l>Misero, che pensando a quel ch'io sono,</l>
<l>Ed a quel che sarò, preso il viaggio,</l>
<l>Quasi m'offende del bel guardo il dono.</l></lg>
<lg>
<l>Un tempo io mi credea, ch'avendo il raggio</l>
<l>Dei begli occhi presente, e cielo, e terra</l>
<l>Non avesse bastato a farmi oltraggio.</l></lg>
<lg>
<l>Or ciò che vedo, lasso, mi fa guerra;</l>
<l>Ma 'l bel guardo divin, per cui m'alzai</l>
<l>Fin sopra il cielo, è quel che più m'atterra.</l></lg>
<lg>
<l>Mirando de' bei lumi i dolci rai,</l>
<l>Voce par ch'oda, ch'ivi dentro gridi:</l>
<l>Questi son gli occhi, onde tu lunge andrai.</l></lg>
<lg>
<l>Occhi dei miei desiri, e d'amor nidi,</l>
<l>Vorrei chiedervi in don qualche mercede</l>
<l>Pria che l'aura mi tolga ai cari lidi;</l></lg>
<lg>
<l>Ma 'l vostro duro orgoglio, che non crede</l>
<l>L'ardor, che tanto in picciol tempo crebbe,</l>
<l>Così sperar mercè non mi dà fede.</l></lg>
<lg>
<l>Una pur chiederò, che mi si debbe,</l>
<l>Ed ella è tal, che, benché d'odio accesi,</l>
<l>L'un nemico talor dall'altro l'ebbe.</l></lg>
<lg>
<l>Occhi, s'io moro, o fia chi vel palesi,</l>
<l>Perché voi vivi abbiate lode, ed io</l>
<l>Già spento, qualche onor; siate cortesi</l></lg>
<lg>
<l>D'una lagrima sola al cener mio.</l>
</lg>
</lg></div2>

<div2 type="poesia">
<head>XX</head>
<lg type="non-definito">
<lg>
<l>Era dunque ne' fati, occhi miei cari,</l>
<l>Ch'io lontano da voi gir men dovea,</l>
<l>E correr tante terre e tanti mari?</l></lg>
<lg>
<l>Ed io, che cieco ai raggi vostri ardea,</l>
<l>Così contento ne menava i giorni,</l>
<l>E le vicine notti non vedea!</l></lg>
<lg>
<l>Deh, sarà mai, che a rivedervi torni,</l>
<l>O lumi amati, e che la vostra aurora</l>
<l>Nelle tenebre mie pietosa aggiorni?</l></lg>
<lg>
<l>Vedrò la bella luce, anzi ch'io mora,</l>
<l>Che tanta terra, e tanto mar m'asconde?</l>
<l>Vivrò tant'io, che giunga a sì dolce ora?</l></lg>
<lg>
<l>O Dii del mar, temprate i venti e l'onde</l>
<l>Sì, che tranquillo umor bagni i miei remi,</l>
<l>E gonfiin le mie vele aure seconde.</l></lg>
<lg>
<l>O Dio del quinto ciel, che irato fremi,</l>
<l>E per tinger di sangue acque ed arene,</l>
<l>Carco di ferro il gran pelago premi;</l></lg>
<lg>
<l>Astenga il ferro tuo dalle mie vene;</l>
<l>Prolunghimisi tanto della vita,</l>
<l>Che riaver possa il mio perduto bene.</l></lg>
<lg>
<l>Basti ch'ebb'io d'amor l'alta ferita,</l>
<l>O Marte: abbian le tue quei, che furore,</l>
<l>O avarizia a dar nel ferro incita.</l></lg>
<lg>
<l>Chi dal giorno, che nacque, tenne il core</l>
<l>Esposto sempre a stral d'amor, non deve</l>
<l>Cader d'altra percossa, che d'amore.</l></lg>
<lg>
<l>Lasso! non m'ode, e sfacciomi qual neve,</l>
<l>Altri, che il mar, che, benché altero, il rio</l>
<l>Delle lagrime mie pietoso beve.</l></lg>
<lg>
<l>Or poi che accoglion l'onde il pianger mio,</l>
<l>Accogliete voi, venti, le querele,</l>
<l>E portatele là, dove desio.</l></lg>
<lg>
<l>Ohimè, quel braccio quanto fu crudele,</l>
<l>E dell'altrui, e del suo sangue largo,</l>
<l>Che spiegò prima sopra il mar le vele.</l></lg>
<lg>
<l>Quando dal lido uscio la nave d'Argo,</l>
<l>Quante lagrime fur su l'acque sparse</l>
<l>Nel modo, ch'oggi io misero le spargo?</l></lg>
<lg>
<l>Che fea, se v'era alcun, che d'amor arse,</l>
<l>Quando dalla sua donna, e sopra un legno,</l>
<l>E per tant'acqua vide allontanarse?</l></lg>
<lg>
<l>Ma il buon Orfeo, che col medesmo legno</l>
<l>Arava il mar, così li consolava,</l>
<l>Al suon cantando del suo curvo legno;</l></lg>
<lg>
<l>E l'aure, e i pesci, sì dolce ei cantava,</l>
<l>Correan dietro alla poppa per udire,</l>
<l>E l'onda sotto i remi si corcava.</l></lg>
<lg>
<l>Spirti illustri, dicea, che per desire</l>
<l>Di nova gloria andate per vie nove</l>
<l>A tentar nove sorte di morire:</l></lg>
<lg>
<l>Ite securi alle animose prove:</l>
<l>Che al favor vostro congiurati sono</l>
<l>Giunone, Eolo, Nettuno, Marte, e Giove.</l></lg>
<lg>
<l>Non sospettate, tal qual io mi sono,</l>
<l>Che questa lingua mia punto v'inganni:</l>
<l>Febo a me detta quanto a voi ragiono.</l></lg>
<lg>
<l>Daran ricca vittoria brevi affanni:</l>
<l>Sarete salvi al patrio ciel ridutti,</l>
<l>E vivrete di fama a par con gli anni.</l></lg>
<lg>
<l>E s'alcun v'è tra voi, ben credo tutti,</l>
<l>Che sia prigion d'amor, deh, non si doglia:</l>
<l>che tosto in riso cangerà suoi lutti.</l></lg>
<lg>
<l>Per lungo andar non tema, che si scioglia</l>
<l>Dal petto di sua donna il dolce nodo:</l>
<l>Piuttosto volto cangerà, che voglia.</l></lg>
<lg>
<l>Queste parole, ohimè, ma con qual modo</l>
<l>Diceva, ed altre, Orfeo, le quai non scrivo:</l>
<l>Che di simili al mondo oggi non odo.</l></lg>
<lg>
<l>Ma io, occhi beati, di voi privo</l>
<l>Qual canto udrò, qual suon che mi console,</l>
<l>Senza i bei raggi che mi tenner vivo?</l></lg>
<lg>
<l>Udrò forse i sospiri e le parole,</l>
<l>E i fischi e le catene, e il batter forte</l>
<l>Di questa turba, che del ciel si duole?</l></lg>
<lg>
<l>S'egli è decreto di mia dura sorte,</l>
<l>Che m'assorba Nettuno o tronchi Marte;</l>
<l>Fa, prego, Amor, che dopo la mia morte</l></lg>
<lg>
<l>Vada lo spirto là, onde 'l piè si parte.</l>
</lg>
</lg></div2>

<div2 type="poesia">
<head>XXI</head>
<lg type="non-definito">
<lg>
<l>Menava gli anni miei gioioso e queto:</l>
<l>Ma tosto fur dal ciel, lasso! interrotti</l>
<l>Mia benigna fortuna e 'l viver lieto.</l></lg>
<lg>
<l>A steril verno, a piogge son condotti,</l>
<l>A lungo affanno, il mio fiorito aprile,</l>
<l>I chiari giorni, e le tranquille notti.</l></lg>
<lg>
<l>Ov'è l'altezza del parlar gentile?</l>
<l>Ove son gite le mie voci prime,</l>
<l>E i soavi sospiri e 'l dolce stile?</l></lg>
<lg>
<l>Tronche son l'ale al mio pensier sublime:</l>
<l>Posto è silenzio a quel soave canto,</l>
<l>Che solea risonare in versi e in rime.</l></lg>
<lg>
<l>Mentre io mi dava tra' più lieti il vanto;</l>
<l>La gioia, il riso, la volubil sorte</l>
<l>Volti ha subitamente in doglia e in pianto.</l></lg>
<lg>
<l>I desir vivi, e le speranze morte,</l>
<l>Le voglie altrui cangiate sì repente</l>
<l>Odiar vita mi fanno e bramar morte.</l></lg>
<lg>
<l>Ma, benché io viva sovra ognun dolente,</l>
<l>Col ben passato nel dolor m'accheto,</l>
<l>Tornandomi qual fur sempre a la mente</l></lg>
<lg>
<l>Mia benigna fortuna e 'l viver lieto.</l></lg>
<lg>
<l>Perché si scopra il mio tesor secreto,</l>
<l>Odan gli amanti in rime, in versi, e in motti</l>
<l>Mia benigna fortuna e 'l viver lieto.</l></lg>
<lg>
<l>Dolci pensieri a dolci fin condotti,</l>
<l>Mostrate al mondo il mio fiorito aprile,</l>
<l>I chiari giorni e le tranquille notti.</l></lg>
<lg>
<l>Temprisi nel mio petto un suon gentile</l>
<l>Che faccia lieto e che fuori s'esprime</l>
<l>E i suavi sospiri e 'l dolce stile.</l></lg>
<lg>
<l>Taccia quel suon de le mie voci prime,</l>
<l>Taccia il soggetto lagrimoso tanto,</l>
<l>Che solea risonare in versi e in rime.</l></lg>
<lg>
<l>Ma che parlo io? Chi sa se il mio bel canto</l>
<l>E la mia gioia fian per nove scorte</l>
<l>Volti subitamente in doglia e in pianto?</l></lg>
<lg>
<l>L'instabil reti de l'umana sorte,</l>
<l>Benché felice al più bel grado io seggia,</l>
<l>Odiar vita mi fanno e bramar morte.</l></lg>
<lg>
<l>Morte, se scritto è in ciel ch'io cader deggia.</l>
<l>Deh! chiudi, prego, acciò ch'io mora cheto,</l>
<l>Questi occhi miei, pria che turbata veggia</l></lg>
<lg>
<l>Mia benigna fortuna e il viver lieto.</l>
</lg>
</lg></div2>

<div2 type="poesia">
<head>XXII</head>
<lg type="non-definito">
<lg>
<l>Che debbo far? che mi consigli, Amore?</l>
<l>Poi che, morendo, m'ha lasciato cieco</l>
<l>Quella che fu del secol nostro, onore.</l></lg>
<lg>
<l>Amor, che mi consigli? Io parlo teco:</l>
<l>Non mi rispondi? Ohimè! se ben t'avvedi,</l>
<l>Gran cagione hai di dover pianger meco.</l></lg>
<lg>
<l>Portar l'arco e gli strali sotto i piedi</l>
<l>Dovresti, e pianger sempre, o sconsolato;</l>
<l>Caduta è la tua gloria, e tu nol vedi.</l></lg>
<lg>
<l>Poi che sì duro sei, l'acerbo fato</l>
<l>Piangerò solo. Ma qual pianto ahi lasso!</l>
<l>Potria agguagliare il mio doglioso stato?</l></lg>
<lg>
<l>Nude son le mie rime e 'l mio stil basso;</l>
<l>Pur ragionando del mio grave duolo</l>
<l>Dovrian de la pietà rompere un sasso.</l></lg>
<lg>
<l>Ma voi, donna gentil, che alzata a volo</l>
<l>Godete ognor fra l'anime beate,</l>
<l>E me lasciate giù misero e solo,</l></lg>
<lg>
<l>Per quella ben gradita alma onestate,</l>
<l>Che vi fe' scala al ciel, vincavi alquanto,</l>
<l>Angel nuovo, lassù di me pietate:</l></lg>
<lg>
<l>Date le caste orecchie al mesto canto,</l>
<l>Ai versi miei, per vostra dipartita</l>
<l>Volti subitamente in doglia e in pianto.</l></lg>
<lg>
<l>Benché dal nostro mondo or siate uscita,</l>
<l>Sempre sarete, qual già foste, pace,</l>
<l>Lume, e riposo di mia stanca vita.</l></lg>
<lg>
<l>E se sperasse Amor con nova face,</l>
<l>Spenta la vostra, riscaldarmi mai,</l>
<l>Vive in speranza debile e fallace.</l></lg>
<lg>
<l>Anzi se qui nel mondo io mi restai,</l>
<l>E ne le mani e ne' begli occhi vostri</l>
<l>E i miei cari pensieri o 'l cor lasciai.</l></lg>
<lg>
<l>Or che splendete su i stellati chiostri</l>
<l>V'adoro, e vi consacro, alma mia diva,</l>
<l>Ingegno, tempo, penne, carte, e inchiostri.</l></lg>
<lg>
<l>E se 'l ciel senza voi vorrà ch'io viva,</l>
<l>Spero che molti dopo noi diranno:</l>
<l>Beati gli occhi che la vider viva.</l></lg>
<lg>
<l>Ma temo che i dì miei pochi saranno,</l>
<l>Per quel ch'io sento; l'anima ad ogni ora</l>
<l>Pascendosi di duol, d'ira, e d'affanno.</l></lg>
<lg>
<l>E certo essendo voi del mondo fuora,</l>
<l>Ne le cui mani stava ogni mia sorte,</l>
<l>Gran meraviglia è come vivo ancora.</l></lg>
<lg>
<l>Non moro, acciò che 'l viver mi sconforte;</l>
<l>Ben mi posso lagnar di te, natura,</l>
<l>Ché in Dee non credeva io regnasse morte.</l></lg>
<lg>
<l>Quelle due stelle, e quell'onesta e pura</l>
<l>Fronte più che 'l ciel chiara, e quel bel volto,</l>
<l>Chi pensò mai veder far terra oscura?</l></lg>
<lg>
<l>Ma benché ingiusta morte, avendo sciolto</l>
<l>L'inclito spirto da la bella spoglia,</l>
<l>In un momento ogni mio bene ha tolto,</l></lg>
<lg>
<l>Toglier non mi potrà l'ardente voglia</l>
<l>D'amarla: e fin che l'alma esca dal core,</l>
<l>Non vo' che da tal nodo Amor mi scioglia;</l></lg>
<lg>
<l>Ché buon fin fa chi bene amando muore.</l>
</lg>
</lg></div2>

<div2 type="poesia">
<head>XXIII</head>
<lg type="non-definito">
<lg>
<l>Piangete, occhi miei lassi, occhi, piangete,</l>
<l>Versate omai giù per le guance un fiume,</l>
<l>Poi che il mio bel tesor più non vedrete.</l></lg>
<lg>
<l>Occhi, piangete, poi che 'l vostro lume</l>
<l>S'è nascosto da voi, piangete tanto</l>
<l>Fin che la vita in pianger si consume.</l></lg>
<lg>
<l>Occhi miei, raddoppiate il vostro pianto,</l>
<l>Poi che v'è tolto di mirar più quella</l>
<l>Che tenea di beltade il pregio e 'l vanto.</l></lg>
<lg>
<l>Udite, orecchie mie, l'aspra novella;</l>
<l>È spento ogni mio bene, e non vi lice</l>
<l>Ascoltar più l'angelica favella.</l></lg>
<lg>
<l>Non pascerà più voi chiaro e felice</l>
<l>Quel suon de le dolcissime parole,</l>
<l>Che fur de l'ardor mio prima radice.</l></lg>
<lg>
<l>O stanchi piedi miei, già non mi duole</l>
<l>Stancarvi più; ma che vi è tolto il gire</l>
<l>A riveder colei che 'l mio cor cole.</l></lg>
<lg>
<l>Come potrete, o passi miei, soffrire</l>
<l>De l'usato cammin vedervi fuora;</l>
<l>Né poter più l'alta beltà seguire?</l></lg>
<lg>
<l>Dunque, occhi, orecchie, e piedi miei, siate ora</l>
<l>Ciechi, sorde, ed infermi, ché vi è tolto</l>
<l>Vederla, udirla, ritrovarla ognora.</l></lg>
<lg>
<l>Ma tu, pensier, che da me vago e sciolto</l>
<l>Trovare puoi il mio sole al primo volo,</l>
<l>Che non stai senza lui poco né molto,</l></lg>
<lg>
<l>Scoprile il nostro affanno e 'l comun duolo:</l>
<l>So che tu messaggier fidato sei;</l>
<l>Dille ch'io vivo, e ch'io mi pasco solo</l></lg>
<lg>
<l>Di pianger sempre e di pensare in lei.</l>
</lg>
</lg></div2>

<div2 type="poesia">
<head>XXIV</head>
<lg type="non-definito">
<lg>
<l>Alba vi è più che 'l dì chiara e lucente</l>
<l>A cui ombra e viltà fuggon davante,</l>
<l>Alba uscita dal sen dell'occidente,</l>
<l>Per far men bello ed invido il levante;</l>
<l>Piacciavi aver le illustri orecchie attente</l>
<l>Alle parole mie che non fian tante:</l>
<l>Che io non posso nel dir troppo esser lunga,</l>
<l>Perché il sol, che mi segue, non mi aggiunga.</l></lg>
<lg>
<l>Senza dirvi, chi io sono, a questa stella,</l>
<l>Che mi va innanzi, ed al candor che ho intorno,</l>
<l>Conoscer ben potrete ch'io son quella,</l>
<l>Che scaccio via la notte, e guido il giorno;</l>
<l>Alba detta da voi, di voi men bella,</l>
<l>Che fate il mondo d'altra luce adorno,</l>
<l>Che non fo io, che 'l grande uffizio tengo,</l>
<l>Ed or sì umile a riverirvi vengo.</l></lg>
<lg>
<l>Se di soverchia e insolita rossezza</l>
<l>La guancia mi vedete oggi dipinta,</l>
<l>Vien ciò dal veder qui tanta bellezza,</l>
<l>Ond'io già mi conosco d'esser vinta;</l>
<l>E se oggi uso al venir maggior prestezza,</l>
<l>Che gli altri dì, son dal desio sospinta</l>
<l>Del nuovo lume, che qui splende e raggia,</l>
<l>Che un nuovo ciel parer fa questa piaggia.</l></lg>
<lg>
<l>Né meraviglia abbiate se m'incende</l>
<l>Desio della beltà che il mondo lega,</l>
<l>E se io son presta a tôr le negre bende</l>
<l>Che l'atra notte in su la terra spiega;</l>
<l>Che per vedervi, il ciel, che qui su pende,</l>
<l>Oltre l'usato ancor s'inclina e piega:</l>
<l>Mirate il ciel, che a' vostri rai s'indora,</l>
<l>Che basso mai non sì girò, com'ora.</l></lg>
<lg>
<l>Oltra 'l desio, ch'innanzi a voi mi porta,</l>
<l>Che più caldo e maggior non l'ebbi mai;</l>
<l>Oltre ch'il sol, di cui son io la scorta,</l>
<l>Brama di farsi bello a' vostri rai:</l>
<l>Io vengo a ragionar cosa che importa</l>
<l>A voi saperla, ed a me dirla, assai,</l>
<l>A voi che 'l ben gustiate pria che venga,</l>
<l>Ed a me che vi preghi, e grazia ottenga.</l></lg>
<lg>
<l>Sappiate, Alma da Dio vie più gradita</l>
<l>D'altra, ch'oggi si copra d'uman velo,</l>
<l>Che vostra onesta, e santa, e nobil vita,</l>
<l>Dell'amor vostro ha sì infiammato il Cielo,</l>
<l>E del gran Re l'alta bontà infinita,</l>
<l>Che se non fosse, che pietate e zelo</l>
<l>Egli han del mondo, e de' suoi gravi danni,</l>
<l>V'avrian tolta di terra già molti anni.</l></lg>
<lg>
<l>Onde, poiché quaggiù sarete stata</l>
<l>Molt'anni al vostro inclito sposo accanto,</l>
<l>Acciò l'età presente sia illustrata</l>
<l>Da l'opre belle e pie, dal viver santo;</l>
<l>Il Cielo, e 'l suo Signor, che desiata</l>
<l>V'hanno lassuso tanto tempo, e tanto,</l>
<l>Han proposto di darvi in quel bel regno</l>
<l>Grado, che sia del vostro merto degno.</l></lg>
<lg>
<l>E perché collocarvi, ove si siede</l>
<l>Il volgo de l'altre anime beate,</l>
<l>O porvi in coro, o in cerchio, a darvi sede</l>
<l>Fra le stelle più chiare e più pregiate,</l>
<l>Gli parrebbe mancar della mercede,</l>
<l>Che merita la vostra alta bontate,</l>
<l>Ha Dio concluso, e 'l Cielo, e tutt'i suoi,</l>
<l>Di tôrre a me il mio loco, e darlo a voi.</l></lg>
<lg>
<l>Che non senza misterio d'alta speme</l>
<l>Volse Dio, ch'Alba, vostra cuna fusse,</l>
<l>Ed Alba fusse il ventre, ed Alba il seme,</l>
<l>Che per ornar la terra voi produsse:</l>
<l>Ed Alba il gran Signor, che con voi inseme</l>
<l>Al santo giogo eterno Amor condusse;</l>
<l>Ed Alba il nome, onde ciascun vi chiama,</l>
<l>E tanto il mondo il riverisce ed ama.</l></lg>
<lg>
<l>Poiché ordinato in cielo ora ab eterno</l>
<l>Di tôrre a me 'l mio seggio, ed a voi darlo,</l>
<l>Piacque a chi tien lassù l'alto governo</l>
<l>Co' nomi d'Alba il sito dimostrarlo,</l>
<l>Però, che a voi dirà quel re superno,</l>
<l>Quando sarete giunta a contemplarlo:</l>
<l>Anima bella, sciolta del bel velo,</l>
<l>Fosti Alba in terra, e sarai Alba in cielo.</l></lg>
<lg>
<l>Ond'io mill'anni innanzi già presaga,</l>
<l>Ch'esser dovrete voi guida del sole;</l>
<l>E perché si suol dir, ch'ogni gran piaga</l>
<l>Quanto più antiveduta, più men duole,</l>
<l>A voi ne vengo d'onorarvi vaga,</l>
<l>Com'umil serva a gran reina suole;</l>
<l>Ed a pregar vostr'alma umanitade,</l>
<l>Ch'in tutto del mio onor non mi degrade.</l></lg>
<lg>
<l>Per quella vostra rara cortesia,</l>
<l>E per voi tutta, onde si gloria Spagna,</l>
<l>Vi supplico che grave non vi sia</l>
<l>Ne l'alto ufficio avermi per compagna;</l>
<l>Sì che insieme n'andiam per altra via,</l>
<l>E quando voi ven gite, io mi rimagna;</l>
<l>Ed a vicenda, e da compagne fide,</l>
<l>L'una oggi il dì, l'altra domani il guide.</l></lg>
<lg>
<l>E se di tanta gloria io non son degna,</l>
<l>Né scemar dênsi gli onor vostri integri,</l>
<l>Piacciavi almen che invece vostra io vegna,</l>
<l>Guida talor de' giorni tristi e negri:</l>
<l>Quei, che la gente vie più abborre e sdegna;</l>
<l>E voi guidate i dì chiari ed allegri:</l>
<l>Così sarem io torbida, e voi chiara,</l>
<l>Io odiosa ai secoli, e voi cara.</l></lg>
<lg>
<l>Ho detto oltre il dover, né sonmi avvista</l>
<l>Che 'l sole ha fuor del mar quasi la testa;</l>
<l>Andrò via dunque; e vaga di tal vista</l>
<l>Sarò a tornar più, che non soglio, presta:</l>
<l>Per la palude unqua da me non vista,</l>
<l>Mentre il fren del bel carro in man mi resta,</l>
<l>Io giuro non condur mai giorno al mondo,</l>
<l>Che non venga per voi fausto e giocondo.</l>
</lg>
</lg></div2>

<div2 type="poesia">
<head>XXV</head>
<lg type="non-definito">
<lg>
<l>Donne d'alto valor ricche ed altere,</l>
<l>Maraviglia nessuna in voi si deste,</l>
<l>Se l'umide mie reti, e l'ombre nere</l>
<l>Sono al venir più che non soglion preste;</l>
<l>Che semo anche noi vaghe di vedere</l>
<l>Nove bellezze, ed alti giochi e feste;</l>
<l>E perché maggior parte me ne tocchi,</l>
<l>Mi doglio, che non abbia altrettanti occhi.</l></lg>
<lg>
<l>E se al vibrar del vostro ardente raggio</l>
<l>Tener potess'io fermi gli occhi miei,</l>
<l>Non fu vêr voi sì presto il mio viaggio,</l>
<l>Come a girmene via pigra sarei.</l>
<l>Starovvi pur quel breve spazio ch'aggio,</l>
<l>Che se tardassi qui quanto vorrei,</l>
<l>Foran quest'ombre dileguate e rotte,</l>
<l>E volto avrei di dì, più che di notte.</l></lg>
<lg>
<l>Non vi debbo parer troppo importuna,</l>
<l>Purché sì tosto al mondo oggi mi mostri,</l>
<l>Che non però non fia quest'aria bruna,</l>
<l>Né perderan color le gemme e gli ostri;</l>
<l>Che ad onta delle stelle, e della luna</l>
<l>Bastano a farmi chiara gli occhi vostri:</l>
<l>Copra sua porta il cielo ai lumi suoi,</l>
<l>Che sempre è giorno, ovunque sete voi.</l></lg>
<lg>
<l>Vedete più che mai serena ed alba</l>
<l>L'aria girar che la mia voce or fiede;</l>
<l>E com'esser può sera là ond'è l'Alba?</l>
<l>Ecco qui l'Alba, che tra voi si siede,</l>
<l>E 'l ciel rischiara, e 'l mar già fosco inalba.</l>
<l>Quando si vide mai quel ch'or si vede,</l>
<l>La notte star con l'Alba a faccia a faccia,</l>
<l>E l'una, come suol, l'altra non scaccia?</l></lg>
<lg>
<l>Il nero e lieve carro che mi porta,</l>
<l>Non viene, Alba gentil, tanto oggi innante,</l>
<l>Che l'allegrezza altrui si faccia corta,</l>
<l>Ma per gioir del vostro almo sembiante;</l>
<l>Perché, quando del sol sarete scorta</l>
<l>Sarò costretta di fuggirvi avante;</l>
<l>Mentre dunque all'incontro posso avervi,</l>
<l>Io vo' saziar questi occhi di vedervi.</l></lg>
<lg>
<l>Ma perché, mal mio grado, Alba felice,</l>
<l>Bisogna, ch'io mi parta, e vi dia loco;</l>
<l>Poiché veduta v'ho, quanto a me lice,</l>
<l>Il che quanto al desio sempre fia poco,</l>
<l>Seguirò il mio cammin, né si disdice,</l>
<l>Che, spento il dì, qui stia in festa, e in gioco,</l>
<l>Acciò vedan tant'occhi che han qui intorno,</l>
<l>Che 'l lume vien da voi, e non dal giorno.</l></lg>
<lg>
<l>E se l'alba del ciel, quando qui apparve,</l>
<l>Per quel che le ore poscia me n'han detto,</l>
<l>E per quel che a me stesso intender parve,</l>
<l>Ch'allor allor fuggia dal tuo cospetto,</l>
<l>Promise chiari e lieti i dì recarve;</l>
<l>Io che non son men serva, vi prometto,</l>
<l>Mentre i cieli quaggiù lasciar vi vonno,</l>
<l>Tranquille recar l'ombre e molle il sonno.</l></lg>
<lg>
<l>E perché nel donar de' miei tesori</l>
<l>Dal giorno non sia vinta in cortesia,</l>
<l>Offro a voi, donne belle, a voi, signori,</l>
<l>Cui forse spiace la presenza mia,</l>
<l>Le grazie mie, le veneri, e gli amori,</l>
<l>E i riposi, e i diletti; e vo' che sia</l>
<l>Tanto il vostro dormir dolce e quieto,</l>
<l>Quanto il vegghiar fu dilettoso e lieto.</l>
</lg>
</lg></div2>

<div2 type="poesia">
<head>XXVI</head>
<lg type="non-definito">
<lg>
<l>Che non può far, donne leggiadre e care,</l>
<l>Amor, quando di noi prende il governo;</l>
<l>Amor, che non pur regna in terra, e in mare,</l>
<l>Ma ha giù tra l'ombre, e in ciel, potere eterno;</l>
<l>Che non potrà? Se i morti oggi può fare</l>
<l>Da sotterra uscir vivi, e dall'inferno;</l>
<l>E gir nave su le onde, e naviganti,</l>
<l>Che solcò il mar mille e mille anni avanti.</l></lg>
<lg>
<l>Quanti anni, e quanti secoli son corsi</l>
<l>D'allor, ch'ebbe lo scettro in oriente</l>
<l>Cleopatra regina, di cui forsi</l>
<l>Udito avrete ragionar sovente!</l>
<l>La qual vaga di voi fin di là corsi,</l>
<l>E lieta veggio il mar dell'occidente:</l>
<l>Io, non so, donne mie, se un sì gran mostro</l>
<l>È miracol d'amore, o s'egli è vostro.</l></lg>
<lg>
<l>Io ch'ebbi già d'Italia i bei paesi</l>
<l>Cotanto in odio, quando al mondo vissi,</l>
<l>Che, per non li veder, gli aspidi presi,</l>
<l>E di man propria sul mio cuor li affissi,</l>
<l>E piansi giù, nuda ombra, allor che intesi</l>
<l>Che ancor nel marmo sculta io v'apparissi;</l>
<l>Vi venga or, donne, dopo tanti tempi,</l>
<l>Perché vostra beltà veda e contempi.</l></lg>
<lg>
<l>Tratta dal vostro amor non mi disdegno</l>
<l>Cangiar il mio gran Nilo col vostr'Arno.</l>
<l>Or quando uom pensò mai, che 'l mio bel regno</l>
<l>Vedesse, ov'entra al mar Sebeto e Sarno,</l>
<l>Liri e Volturno, e 'l Tebro, ch'ho sì a sdegno;</l>
<l>Ma spero il mio venir non sarà indarno:</l>
<l>Sarò forse io cagion da oggi innanzi,</l>
<l>Che ne' vostri bei petti amor s'avanzi:</l></lg>
<lg>
<l>Qual donna intorno al cor superbo ed empio</l>
<l>Avrà sì dure adamantine tempre,</l>
<l>Che non si faccia col mio vivo esempio</l>
<l>Pietosa e umìle, e 'l suo rigor non stempre;</l>
<l>E qual'è sì bramosa d'altrui scempio,</l>
<l>Ch'oggi non si disponga ad amar sempre,</l>
<l>Vedendo in noi dopo mille anni e mille</l>
<l>Viver d'amor le fiamme e le faville?</l></lg>
<lg>
<l>Mirate l'auree vele, e i ricchi legni,</l>
<l>Che splender fan queste onde, e questa riva;</l>
<l>Quante città son morte, e quanti regni</l>
<l>Sin da quel tempo, che mia nave è viva;</l>
<l>Né curin di cercar gli umani ingegni</l>
<l>Se materia mortal tanti anni viva;</l>
<l>Che osar quaggiù non debbon le persone</l>
<l>A' miracol d'Amor chieder ragione.</l></lg>
<lg>
<l>Ben mi credea che le altre mie larghezze,</l>
<l>E le delizie, ond'io famosa andai,</l>
<l>La beltà mia, le pompe, e le grandezze</l>
<l>Vincesser quante al mondo ne fian mai;</l>
<l>Ma al contrario or avvien che le bellezze,</l>
<l>Che splendon qui, vincon le mie d'assai,</l>
<l>E quanto fu al mio tempo, e quanto poi,</l>
<l>È nulla o poco a quel che scopro in voi.</l></lg>
<lg>
<l>Onde noi lieti ringraziamo Amore,</l>
<l>Che a riva sì felice scorti n'ave,</l>
<l>Né degno era che desse il buon signore</l>
<l>Men dolce porto a sì leggiadra nave:</l>
<l>Adunque, donne mie, con tutto il core</l>
<l>Di servire ad Amor non vi sia grave;</l>
<l>Poiché è signor, che tanto vale e puote,</l>
<l>Siate sempre d'Amor serve e devote.</l></lg>
<lg>
<l>Quanto sia largo Amor, la sua mercede,</l>
<l>A nobil donna, che sue leggi osserva,</l>
<l>Vieppiù d'ogni altra ne poss'io far fede,</l>
<l>Che non fui seco mai dura e proterva;</l>
<l>E fei col suo favor sì alte prede,</l>
<l>Che fur miei servi, chi fêr Roma serva;</l>
<l>E con lo stral degli occhi, e col crin biondo</l>
<l>Vinsi e legai quei ch'hanno vinto il mondo.</l></lg>
<lg>
<l>Ed or questi, a me caro, meco stassi</l>
<l>Qual già nel mondo, tal nei campi elisî;</l>
<l>Né, perché l'alma e Stige e Lete passi,</l>
<l>Noi semo l'un dall'altro unqua divisi:</l>
<l>Amor dunque da voi mai non si lassi,</l>
<l>Mentre oro è nelle tempie, e fior nei visi;</l>
<l>Poiché chi segue l'amorosa corte</l>
<l>Ha il guiderdone in vita, e dopo morte.</l>
</lg>
</lg></div2>

<div2 type="poesia">
<head>XXVII</head>
<lg type="non-definito">
<lg>
<l>A caso un giorno mi guidò la sorte</l>
<l>Dentro un bosco di querci ombroso e spesso,</l>
<l>Ove giacea un pastor ferito a morte;</l>
<l>Che la sua ninfa in sen se l'avea messo.</l>
<l>La giovine gentil piangea sì forte</l>
<l>Sopra il suo amante, che l'amante istesso,</l>
<l>Ancor che la sua piaga era mortale,</l>
<l>Piangea il pianto di lei più che il suo male.</l></lg>
<lg>
<l>Vaga d'udir, come ogni donna suole,</l>
<l>E per veder che fine avea la cosa,</l>
<l>In un cespuglio, ove appena entra il sole,</l>
<l>Dagli occhi d'amendue ne stetti ascosa.</l>
<l>Il pastor nel formar delle parole,</l>
<l>E 'l pianto de la ninfa dolorosa</l>
<l>Parea che l'aria intorno e le contrade</l>
<l>Facesser lacrimar per la pietade.</l></lg>
<lg>
<l>Con quel poco di spirto che gli avanza,</l>
<l>Non mi duole il morir, dicea il pastore,</l>
<l>Purché dopo la morte abbi speranza</l>
<l>Di vivere alcun tempo nel tuo core:</l>
<l>Dicea il pastore, come avrà possanza</l>
<l>Di vivere un de' due, se l'altro more?</l>
<l>S'io vivo nel tuo petto, e tu nel mio</l>
<l>Come, morendo tu, viver poss'io?</l></lg>
<lg>
<l>Mentre quella le piaghe va sciugando,</l>
<l>E quel de' suoi begli occhi il pianto beve,</l>
<l>O caso troppo doloroso! quando</l>
<l>Il ferito pastor pur morir deve,</l>
<l>Veggio la bella ninfa andar mancando</l>
<l>E cader morta; per finir in breve:</l>
<l>Rimasero ambidue morti in quel suolo,</l>
<l>Che l'una uccise il ferro, e l'altro il duolo.</l>
</lg>
</lg></div2>

<div2 type="poesia">
<head>XXVIII</head>
<lg type="non-definito">
<lg>
<l>Da che si desta in oriente il sole</l>
<l>Finché si corca, e da che lascia il mondo</l>
<l>In guardia de le stelle, finché il giorno</l>
<l>Dà commiato a loro ed alla luna,</l>
<l>Correndo l'ampio mar di seno in seno,</l>
<l>Versan quest'occhi tristi, onde sopr'onde!</l></lg>
<lg>
<l>Non solco mar ch'aggia sì amare l'onde,</l>
<l>Se ben le rompo ove più coce il sole,</l>
<l>Com'è l'amor, ch'io spargo in ciascun seno;</l>
<l>Mentre non d'ôr bramoso giro il mondo,</l>
<l>Ma vago di veder sotto la luna</l>
<l>S'uom più miser di me trovasi un giorno.</l></lg>
<lg>
<l>Non perché io vada ad incontrar il giorno,</l>
<l>Sì lieto il vedo, e bello uscir dall'onde,</l>
<l>Che mi rallegri, o piaccia, anzi la luna</l>
<l>Scema dei miei martir vie più, che il sole:</l>
<l>Perché del ben, ch'or non può darmi il mondo,</l>
<l>Non so che scorgo a lei talor nel seno.</l></lg>
<lg>
<l>Quand'io mi volgo a dietro, e veggo in seno</l>
<l>A Teti andarsene a morire il giorno,</l>
<l>Allor comincia ad aggradirmi il mondo;</l>
<l>Allor l'aurora mia vien fuor da l'onde,</l>
<l>E dico: a questo tempo il mio bel sole</l>
<l>Mira com'io nel volto della luna?</l></lg>
<lg>
<l>Non amò mai Endimion la luna,</l>
<l>Quando più lieto se la strinse in seno,</l>
<l>Come fo io, poco da poi che il sole</l>
<l>Entra nel mare e se ne porta il giorno;</l>
<l>Che mentre ella si specchia sopra l'onde</l>
<l>Io miro in lei, sì che obblio quasi il mondo.</l></lg>
<lg>
<l>E dicole: o second'occhio del mondo,</l>
<l>Primiero in quanto ai miei, candida luna,</l>
<l>Se quando io posi il vago pie' su l'onde</l>
<l>La fede non fuggì da l'altrui seno,</l>
<l>Or so ben io, perché sparito è il giorno;</l>
<l>Che i raggi ti fan bella del mio sole.</l></lg>
<lg>
<l>Questa è l'ora, che i raggi di quel sole,</l>
<l>Che presso e lungi mi rischiara il giorno,</l>
<l>Nel tuo bel volto, mi promiser giorno;</l>
<l>E perché il parlar tuo, o cara luna,</l>
<l>Agguaglie il pianto, che m'ondeggia in seno,</l>
<l>Crescon le note come crescon l'onde.</l></lg>
<lg>
<l>Quant'aria, lasso, e quanti campi d'onde</l>
<l>M'allontanan dagli occhi del mio sole!</l>
<l>Quanto son lunge dal beato seno,</l>
<l>Che inonda il bel terren, gemma del mondo,</l>
<l>Due volte hai piene le tue corna, o luna,</l>
<l>Da poi che agli occhi miei si estinse il giorno.</l></lg>
<lg>
<l>Mai non vidi ora, né vedrò di giorno,</l>
<l>Calchi pur tutte là, ove e' nasce, l'onde,</l>
<l>Se non quel poco che mi dà la luna,</l>
<l>Quando è celato in occidente il sole;</l>
<l>Quell'ora ha luce, ond'io il distingua al mondo</l>
<l>Da ogni altro tempo ha per me negro il seno.</l></lg>
<lg>
<l>O sovra ogn'altro avventuroso seno,</l>
<l>Quando vedrò scender dal ciel quel giorno,</l>
<l>Che stanco di cercar tanto del mondo</l>
<l>Lasci la prora nelle tue bell'onde;</l>
<l>E preso eterno porto, il mio bel sole</l>
<l>Veda a tutt'ore, o splenda, o no la luna?</l></lg>
<lg>
<l>Troppo mentre ch'io parlo, o vaga luna,</l>
<l>Ti aggrada di Pluton l'orrido seno:</l>
<l>Vedi quant'ha, che si nascose il sole,</l>
<l>Ed a quest'occhi ancor non apri il giorno,</l>
<l>Deh vieni a biancheggiar su le chiare onde,</l>
<l>Rallegra a me, con la tua fronte, il mondo.</l></lg>
<lg>
<l>Occhi, per cui arder mi vede il mondo,</l>
<l>Ecco, che muove ai prieghi miei la luna:</l>
<l>Mirate voi da terra, ed io da l'onde</l>
<l>Aprire del pensier l'eterno seno;</l>
<l>E come io sono in voi la notte, il giorno</l>
<l>Siate in me voi sol al cader del sole.</l></lg>
<lg>
<l>Se mai, o sole, amando, hai corso il mondo,</l>
<l>Poiché fa giorno agli occhi miei la luna,</l>
<l>Còrcati tosto in seno alle salse onde.</l>
</lg>
</lg></div2>

<div2 type="poesia">
<head>XXIX</head>
<lg type="non-definito">
<lg>
<l>Qual fera iniqua stella</l>
<l>Degli altrui danni avara</l>
<l>A noi, Cintia, t'asconde?</l>
<l>Cintia, più vaga e bella,</l>
<l>Più desiata e cara</l>
<l>Di quante gemme han l'onde.</l>
<l>Qual fior sovra le fronde</l>
<l>Nascesti in terra, solo</l>
<l>Per dar diletto e fregi</l>
<l>Ai ricchi strati regî;</l>
<l>Or posto in duolo</l>
<l>Hai la più nobil'alma</l>
<l>Che porti mortal salma.</l></lg>
<lg>
<l>Forse al mondo ti fura</l>
<l>Per trastullo del cielo</l>
<l>La vaga errante luna?</l>
<l>Quando formò natura</l>
<l>Sì acconcio e picciol velo</l>
<l>Intorno ad alma alcuna?</l>
<l>Tu fra le donne eri una</l>
<l>Cui par non ha memoria.</l>
<l>Non sol per gioia altrui</l>
<l>Ella ti fe' tra nui,</l>
<l>Ma per sua gloria,</l>
<l>Come scultor, che scopra</l>
<l>Grand'arte in picciol'opra.</l></lg>
<lg>
<l>Se fean Cintia gli Dei</l>
<l>I monti d'India degni</l>
<l>Del tuo gentil sembiante,</l>
<l>Gli eserciti pimmei</l>
<l>T'avrebbon nei lor regni</l>
<l>Messa a tutt'altri avante:</l>
<l>E la nube sonante</l>
<l>De le nemiche grue</l>
<l>Avria cangiato stile:</l>
<l>Piegando l'ale, umìle,</l>
<l>Ne le man tue</l>
<l>S'avria renduta vinta,</l>
<l>Da riverenza spinta.</l></lg>
<lg>
<l>Il tuo sì picciol seno,</l>
<l>Qual nobil pianta, chiuse</l>
<l>Alta virtude immensa:</l>
<l>Quanto al corpo diè meno,</l>
<l>Ne l'anima diffuse</l>
<l>Quel, che ogni ben dispensa.</l>
<l>Non come il mondo pensa,</l>
<l>Del breve tuo viaggio</l>
<l>Fu a caso il fin sì ratto,</l>
<l>Ma con alto ordin fatto:</l>
<l>Sendo tu un raggio</l>
<l>Di bel quaggiù, sparire</l>
<l>Dovevi, e non morire.</l></lg>
<lg>
<l>Poiché qual Cintia,</l>
<l>Canzon, sei pargoletta;</l>
<l>Gir non puoi sola, aspetta.</l>
</lg>
</lg></div2>

<div2 type="poesia">
<head>XXX</head>
<lg type="non-definito">
<lg>
<l>Ben furo, alma, propizie</l>
<l>Al tesser di tua gonna</l>
<l>L'aria, la terra, e l'acque;</l>
<l>Poiché fra sue delizie</l>
<l>T'ebbe la maggior donna</l>
<l>Che mai nel mondo nacque;</l>
<l>Come che il cor le tocchi:</l>
<l>E se si dolse assai,</l>
<l>Ne dieder segno i rai</l>
<l>Dei divini occhi,</l>
<l>Premio troppo superbo</l>
<l>D'ogni aspro fine acerbo.</l></lg>
<lg>
<l>Poiché all'ordir dei panni</l>
<l>De la terrena veste</l>
<l>Fur sì scarse le Parche,</l>
<l>Or al filar degli anni</l>
<l>(Dicea la Dea celeste)</l>
<l>Non dovean esser parche.</l>
<l>Crudeli, han d'anni carche</l>
<l>Mill'empie donne a torto,</l>
<l>E Cintia ucciser tosto.</l>
<l>Forse mi fia risposto:</l>
<l>Corpo sì corto</l>
<l>Non è degno che giunga</l>
<l>A vita, che sia lunga?</l></lg>
<lg>
<l>Dunque al serpente iniquo</l>
<l>E sì mortale al mondo</l>
<l>Viver tant'anni lice?</l>
<l>Fàssi cotanto antiquo</l>
<l>Il negro corvo immondo,</l>
<l>Talor nunzio infelice?</l>
<l>La garrula cornice</l>
<l>Oltra i secoli passa,</l>
<l>Che le campagne assorda</l>
<l>Nel fruttar, seme, ingorda,</l>
<l>Sul terren lassa;</l>
<l>E Cintia ha frali tempre</l>
<l>Che viver dovea sempre?</l></lg>
<lg>
<l>Né pur gli occhi divini</l>
<l>De la maggior beltade,</l>
<l>Che faccia il mondo adorno,</l>
<l>E quanti eran vicini,</l>
<l>Ove il tuo corpo cade</l>
<l>Pianser, Cintia, quel giorno:</l>
<l>Ma le contrade intorno,</l>
<l>E da fonti, e da fiumi</l>
<l>E da selve, e da colli</l>
<l>Venner le ninfe molli</l>
<l>I santi lumi,</l>
<l>Ad onorar l'angusto</l>
<l>Tuo sacro picciol busto.</l></lg>
<lg>
<l>Fin qui il rumor s'udìo</l>
<l>Del tuo morir repente</l>
<l>Ed alto duol se n'ebbe.</l>
<l>Il nostro picciol rio</l>
<l>Si dolse fieramente,</l>
<l>E tanto gliene increbbe</l>
<l>Che del suo pianto e' crebbe.</l>
<l>Ogni uccellin si attrista</l>
<l>Che in questa piaggia amena</l>
<l>Segnar col piè l'arena</l>
<l>Talor t'ha vista,</l>
<l>Ed ogni picciol pesce</l>
<l>Sul lido a pianger esce.</l></lg>
<lg>
<l>Due nane afflitte</l>
<l>Chi fia che altrove mande</l>
<l>Senza una scorta grande?</l>
</lg>
</lg></div2>

<div2 type="poesia">
<head>XXXI</head>
<lg type="non-definito">
<lg>
<l>I dolci leggiadretti</l>
<l>Figli illustri, e nipoti</l>
<l>Che fur sì vaghi della tua persona,</l>
<l>Qual coro di angioletti</l>
<l>Al funer tuo divoti</l>
<l>Fer piangendo quel dì nobil corona.</l>
<l>La tua bella Aragona</l>
<l>Mesta e crucciosa stette</l>
<l>Sovra gli altri fanciulli,</l>
<l>E gli usati trastulli</l>
<l>I vaselli, i lacciuol, le mammolette,</l>
<l>E l'altre care cose</l>
<l>Teco al sepolcro ascose.</l></lg>
<lg>
<l>Tanto si attrista e si ange</l>
<l>La fanciulletta accorta,</l>
<l>Quanto ne' lieti dì teco gioiva;</l>
<l>E ti lamenta e piange,</l>
<l>Con quel senno, oggi morta,</l>
<l>Con che t'usò nei suoi piacer già viva.</l>
<l>Poiché di te son priva,</l>
<l>Dico ella, che far deggio?</l>
<l>Emmi il zucchero, e 'l mele</l>
<l>Volto in assenzio, e fiele;</l>
<l>Senza te, Cintia mia, quant'odo e veggio</l>
<l>Che agli altri dolce paja</l>
<l>Tutto a me sembra baia.</l></lg>
<lg>
<l>I pargoletti amori</l>
<l>Nati col mondo, e nani,</l>
<l>Qual tu, le care membra, e i dolci volti,</l>
<l>I più minuti fiori,</l>
<l>Ch'aggian mai con lor mani</l>
<l>Da vaghe erbette in pratel verde colti,</l>
<l>Spargon, tutti raccolti</l>
<l>Intorno al picciol sasso</l>
<l>Che il tuo bel corpo serra;</l>
<l>E girando la terra</l>
<l>Con flebil voce, esìle, e volto basso</l>
<l>Onoran l'umil fossa</l>
<l>Che asconde le brevi ossa.</l></lg>
<lg>
<l>Non è chi voli o cacci,</l>
<l>E ne la plebe ignota</l>
<l>Stampi piaghe mortali;</l>
<l>Non è chi rete allacci,</l>
<l>Chi volga o bagni rota;</l>
<l>Ch'impenni, o auzzi, o impiombi, o indori strali.</l>
<l>L'un l'altro spennan l'ali</l>
<l>Ch'hanno color più allegro;</l>
<l>E le penne più corte,</l>
<l>Per pompa di tua morte,</l>
<l>Ad una ad una van coprendo a negro;</l>
<l>Né vi è chi face accenda</l>
<l>Per tema che non splenda.</l></lg>
<lg>
<l>I brevi dì del verno</l>
<l>Vestiti d'atre nubi</l>
<l>Versan pioggie amarissime di pianto,</l>
<l>Biasmando il fato eterno</l>
<l>Ch'anzi tempo ti rubi;</l>
<l>Le notti estive, ardendo d'ira accanto</l>
<l>Al tuo sepolcro santo,</l>
<l>Mandan sospir di foco.</l>
<l>E se ogni cosa breve</l>
<l>Pianger tua morte deve</l>
<l>Ovunque sia, vieppiù che in altro loco</l>
<l>Piangan dentro al mio petto</l>
<l>La speranza e il diletto.</l></lg>
<lg>
<l>Le tue compagne fide</l>
<l>Grave cordoglio preme,</l>
<l>Né han chi le console:</l>
<l>Perché chiunque vide</l>
<l>Le tre sì liete insieme,</l>
<l>Ed or vede sì triste le due sole,</l>
<l>Non men, ch'elle, si duole:</l>
<l>Con lagrimosi modi,</l>
<l>Le querele alternando,</l>
<l>Van parte raccontando</l>
<l>Del molto, ch'elle san de le tue lodi:</l>
<l>E 'l suon dei tristi carmi</l>
<l>Faria pietà nei marmi.</l></lg>
<lg>
<l>Lassa! chi mai sofferse,</l>
<l>Comincia a dir Sofia,</l>
<l>Gli altrui scherzi, e 'l deriso,</l>
<l>E le parole avverse</l>
<l>De la vil turba ria</l>
<l>Con più sereno, o men turbato viso?</l>
<l>Lassa, chi volse in riso</l>
<l>..............</l>
<l>..............</l>
</lg>
</lg></div2>
</div1>
</body>
</text>
</TEI.2>
